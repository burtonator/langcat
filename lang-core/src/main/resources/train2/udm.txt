https://udm.wikipedia.org/wiki/%D0%93%D0%B5%D1%80%D0%BC%D0%B0%D0%BD%D0%B8%D1%8F

Герма́ния (нем. Deutschland) — Федераци Герма́ния Элькун (нем. Bundesrepublik
Deutschland), ФРГ — Шор Европаысь кун. 2011-тӥ арын ортчытэм лыдъян-чотанъя,
отын 80,2-лэсь уно улӥсьёсыз, территориез — 357 021 км². Та лыдпусъёсъя вераны
луэ, Германия - Европаысь одӥгез бадӟымез кун шуыса. Дуннеын 16-тӥ инты басьтэ
улӥсьёслэн лыдызъя но 61-тӥ - быдӟалаезъя. Шоркарез - Берлин. Кун кыл - немец.
64 пала процент улӥсьёсыз христианстволы оско.

Кунысь кивалтон амал - парламентской элькун. 2005-тӥ арысен канцлерлэсь интызэ
басьтэ Ангела Меркель (ХДС).

Германилэн бускельёсыз луо: уйпалан - Дания, шундыӝужан палан - Польша но Чехия,
лымшорын - Австрия но Швейцария, Франция, Люксембург, Бельгия но Нидерланд -
шундыпуксёнын.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%BA%D1%8B%D0%BB

Удмурт кыл (ӟуч Удмуртский язык) — Удмуртиын, Татариын, Башкириын, Пермь шаерын,
Киров улосын но куд-ог мукет интыосын улӥсь удмуртъёслэн анай кылзы. Сое уже
кутыло бесерманъёс но (соослэсь наречизэс нимаз кыл шуыса ниманы вазь на).
Удмуртиын но котырын улӥсь куд-огез ӟучъёс но бигеръёс тодо удмурт кылэз, но
таӵеослэн лыдзы туж ӧжыт. Россиын улэ ог 464 сюрс удмурт кылэз тодӥсь адямиос
(2002).

Удмурт кыллы уката ик матын луо коми-зырян кыл но коми-пермяк кыл. Озьы ке но,
удмуртъёс но комиос ог-огзэс валаны уг быгато, оло нош валало туж шуген. Мукет
ӵыжы-выжы кылъёс — пор, эрзя, мокша, финн, эстон но со выллем — удмуртлы воксё
валантэм.

Удмуртэ пырем бигер кылъёсты тодонын уката дуно луэ Шандор Чучлэн «Бигер
асэстэмъёс удмурт кылын» нимо книгаез.



https://udm.wikipedia.org/wiki/%D0%A0%D0%BE%D1%81%D1%81%D0%B8%D1%8F

Россилэн кунтатэзъя, солэн музъемезлэн быдӟалаез 17 125 191 км² луэ (Нырысетӥ
инты дуннеын). Быдэсак басьтэ Уйшорпал полушариез, но бадӟым люкетэз —
Шундыӝужан полушариез. Интыяськемын Евразия материклэн уйшорпалаз. Россиез люко
европейской но азиатской люкетъёслы.

Дурысез уйшорпал интыез луэ Флигели мыс Рудольфа шормуӵын Франца-Иосифа Музъем
архипелагын (81°51’ у. ш.), нош материковой дурысь интыез — Челюскина мыс Таймыр
мукожын (77°43’ у. ш.). Дурысез шундыӝужанпал инты — Ратманова шормуӵын Берингов
проливын (169°0’ шп. к.), материковоез — Дежнёва мыс Чукотской мукожын (169°39’
шп. к.). Дурысез лымшорпал интыез кошке Дагестанлэн но Азербайджанлэн кунгожтӥз
(41°11’ у. ш.). Дурысез шундыӝужанпал интыез кылле Калининград улосын Гданьской
заливын (19°38’ шӝ. к.). Территориезлэн кузьдалаез шундыпуксён палысен
шундыӝужан палозь 10 000 иськем пала луэ, уйшорпалысен лымшорпалозь 4
000 иськемлэсь тросгес.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82%D0%B8%D1%8F

Координатаос: 57°17′ у. ш. 52°45′ ӵ. д.﻿ / ﻿57.283333° у. ш. 52.75°
ӵ. д. (G) (O) (Я)57.283333, 52.75

Удмуртия (Удмурт Республика, офиц. Удмурт Элькун, ӟуч Удму́ртия, Удму́ртская
Респу́блика) — Ӵукпал Европаын интыяськем кун (республика), Россия Федерациысь
субъект. Приволжской федеральной округысь улосъёс пӧлы пыре.

Удмурт шаер интыяськемын Шор Ураллэн шунды пуксён палаз, Кам но Ватка шуръёс
вискын. Удмурт шоркарысен Мускоозь — 1 129 иськем, Санкт-Петербургозь — 1 904
иськем, Екатеринбургозь — 800 иськем, Кузонозь — 395 иськем.

Удмурт Республикалэн шунды пуксён но уйпал ласянь бускелез — Киров улос, шунды
ӝужан палан — Пермь шаер, лымшор ласянь — Башкортостан но Татарстан
республикаос.

Удмурт шаер интыяськемын Шунды ӝужан пал-Европа равнина лэн шунды ӝужан палаз,
Кам шур но солэн бур ӧрыз — Ватка — шуръёс вискын. Бадӟым зарезьёс Удмуртилэсь
кыдёкын, соин ик омыр сокем чурыт ӧвӧл: толалтэзэ кезьыт но лымыё, гужемзэ пӧсь
но шундыё. Тужгес но кезьыт толэзь — толшор, (шоро-куспо температура Цельсийя —
9,9 градус) самой пӧсь толэзь — пӧсьтолэзь (шоро-куспо температура Цельсийя +
20,9 градус).

Музъем узырлыкъёс пӧлысь валтӥсьёсыз — нюлэс но мувӧй. Удмурт шаерлэн музъем
вылаз усьтэмын мувӧй кысконъя 114 месторождение. Удмуртиын кыскем мувӧй пӧлысь
96%-эз уже кутӥське шаерлэн палэназ.

Удмурт музъемез адямиос уже кутӥллям асьме эралэсь азьло VIII—V сюрсаре ини —
мезолит вакытэ. Та сярысь иворто Удмурт Республикалэн музъем вылаз шедьтэм
археологияя синпелетъёс. Асьме вакытлэсь азьло VIII—III дауръёсы — корт дауре —
Кама шаерын бадӟым гинэ кылдӥз ананьино культура. X даурын удмуртъёс пыризы
Булгар шаере, нош XIII даурысен лымшор удмуртъёс Зарни Орда улын улӥзы, бӧрысь
Кузон ханстволы пыриськизы. Уйпал удмуртъёс выжыяськизы туала Глазкар котыре
(отысь тужгес тодмо археологи синпелет — Иднакар).

Быдӟым Октябрь революция дырозь Удмурт шаерлэн музъемез люкемын Кузон но Ватка
губерниос куспын. Нимаз шаерлы Удмуртия пӧрмиз Октябрь революция бере гинэ.

1920-тӥ аре 4-тӥ шуркынмонэ В. И. Ленин кӧня ке выль автономи улосъёс кылдытон
сярысь РСФСР-ысь ВЦИК-лэсь но СНК-лэсь постановленизэс юнматӥз. Со
постановлениын верамын вал: «кылдытоно… ужась калыкъёслэсь — калмыкъёслэсь,
поръёслэсь но вотякъёслэсь — автономи улосъёссэс». Озьы кылдӥз Вотяк автономи
улос.

1932-тӥ аре 1-тӥ толшоре СССР-ысь ВЦИК-лэн постановлениезъя улосмылэн нимыз
воштэмын вал: «Вотяк автономи улослэн коренной калыкез… удмурт калык луэ бере,
…Вотяк автономи улослы выль ним сётоно: Удмурт автономи улос».

11-тӥ коньывуонэ 1991-тӥ арысен Удмуртиысь Вылӥ Кенеш шаермылэсь выль нимзэ
юнматӥз — Удмурт Республика.

Удмуртстатлэн даннойёсызъя 1-тӥ толшоре 2017-тӥ арын республикаын улӥсьёслэн
лыдзы вал 1 516 731 адями. Улӥсьёслэн ӵемлыксы (плотностьсы) — 36,06 адями/км²
(2017). Соос пӧлысь каръёсын улэ — 65,57 % (994 504 адями).

Удмуртия луэ трос калыкъем кун. Шаерамы сюлэсь тросгес йӧскалыкъёслэн адямиоссы
уло. Соос пӧлысь ваньмызлэсь ӵемгес шедьылӥсь калыкъёс — удмуртъёс, ӟучъёс,
бигеръёс, поръёс, чувашъёс, бесермянъёс.

Удмурт шаере пыре 6 город, 25 ёрос, 11 посёлок но 2119 гуртъёс. Шоркарез — Иж,
отын улӥсез 643,5 сюрс адями (2016-тӥ арлы). Мукет каръёс: Вотка — 98,1 сюрс
адями, Глаз — 94 сюрс адями, Можга — 49,7 сюрс адями, Сарапул — 98,6 сюрс адями,
Камбарка — 10,6 сюрс адями.

Удмуртиын кун власть быдэсъяське Удмурт Республикалэн Президентэныз,
Правительствоен но Кун Кенешен.

Удмуртиен кивалтэ президент (2014-тӥ арысен — Александр Соловьёв).
Правительствоен кивалтэ премьер-министр (2014 арысен — Виктор Савельев),
республикалэн парламентэныз (Кун Кенешен) — Владимир Невоструев.

Удмурт Республика улонзэ радъя кунлэн валтӥсь законэз — Конституция — вылэ
пыкъяськыса.

Удмуртилэн ӟеч интые интыяськемез луонлык кылдытӥз корт поттонэз азинтыны но
Россиысь валтӥсь улосъёс пӧлы пырыны. Валтӥсь предприятиос: «Ижмаш», «Ижысь
механикая завод», «Ижысь электромеханикая завод», «Радиозавод», «Ижсталь».

Удмурт шаерын улӥз но ужаз быдэс дуннелы тодмо луэм конструктор
М. Т. Калашников. Солы сӥзем музей шумпотыса пумита калыкез.

Шаерамы одӥг гинэ аэропорт вань. Со интыяськемын Иж кар дорын. Лобанъёсын
кивалтэ кун авиакомпания — ОАО «Ижавиа».

Удмуртиын туж умой азинтэм чугун сюрес транспорт вань. Со бадӟым роль шудэ
республикамес мукет улосъёсын герӟаса. Поездъёс мыно-ветло кӧня ке гожъёстӥ:
«Кузон — Огырчи — Екатеринбург», «Киров — Балезино — Пермь», «Балезино — Иж —
Алнаш», «Иж — Вотка», «Люкшудья — Кильмезь».



https://udm.wikipedia.org/wiki/%D0%95%D0%B2%D1%80%D0%BE%D0%BF%D0%B0_%D1%81%D0%BE%D1%8E%D0%B7

Европа союз (Евросоюз, ЕС) — Европаысь 28 кунъёслэн экономической но
политической огазеяськонзы. Региональной интеграцилы эсэпам Союз Маастрихтын
договорен юнматэмын вал 1992-тӥ арын Европа сообществоослэн принципъёссыя.

Союзлэн вань шаеръёсаз кутӥськись огкадь катъёслэн сӧзнэтсы луэмен огъя рынок
кылдӥз. Со адямиосты, вузъёсты, капиталэз но услугаосты эркын мыныны-ветлыны
лэзьылэ. Союзысь дас укмыс шаер еврозонаез кылдытыса огъя валютаез — евро — уже
кутэ.

Европа союз — калыккуспо кылдытэт, со калыккуспо организацилэсь но кунлэсь
тодметъёссэс пыртэ. Нош зэмлыкъя шуыса не соиз, не мукетыз уг луы. Евросоюзлэн
институтъёсыз пӧлы пыро: Европа комиссия, Европа союзлэн кенешез, Европа кенеш,
Европа союзысь суд, Европа лыдъясь палата, Европаысь шор банк но Европа
парламент. Европарламент вить арлы быдэ ЕС-ысь кунмуртъёсын бырйиськылэ.

Европа союзэ 28 кунъёс пыро: Австрия, Бельгия, Болгария, Великобритания,
Венгрия, Германия, Греция, Дания, Ирландия, Испания, Италия, Кипр, Латвия,
Литва, Люксембург, Мальта, Нидерланды, Польша, Португалия, Румыния, Словакия,
Словения, Финляндия, Франция, Хорватия, Чехия, Швеция но Эстония.



https://udm.wikipedia.org/wiki/%D0%9F%D0%B0%D1%80%D0%B8%D0%B6

Пари́ж (француз сямен Paris, лыдӟы: Пари́) — Францилэн шоркарез, шаерлэн
экономикая, политикая, ужбергатонъя но культурая центр. Интыяськемын Францилэн
уйшор люкетаз, шор палазгес, Сена шурлэн ярдуръёсаз. Улӥсьёсыз 2 144 700 адями
(2005), нош Парижен одӥг агломерацие пырись улон интыосты ке лыдъяно, та лыдпус
12 миллионозь будоз. Кар музъемлэн быдӟалаез — ог 105 квадрат километр.

Париж асьме эралэсь азьвыл III даурлэн шораз кылдӥз, со интыын вал кельт выжыос
пӧлысь огезлэн — паризийёслэн — карзы. Вашкала римъёс сое латин сямен Лютеция
(Lutetia) шуыса нималлязы (шонерзэ ке верано, та ним туж трос вариантъёсын
пумиське: Lutetia Parisiorum, Leucotecia Parrhisiorum, Leucotetia Parrhisiorum,
Lotitia Parisiorum, Lucotetia, Lukotekia, Lukotokia, Lutecia, Lutetia, Luticia,
Lutitia). Лютеци сярысь иворъёс нырысьсэ гожтыса кельтӥз Юлий Цезарь галлъёсын
ожъёслы сӥзем книгаяз (а.э.а. 53 арын луэм учыръёсты вераса). Асьме эралэн ог
300 араз та карез ӵапак «Париж» выллемгес нимъёс улсын пусйылыны кутскизы (та
нимъёслэн но вариантъёссы туж трос вылӥллям: Pariseus, Parisia urbs, Parisiaca
urbs, Parisiacensis, Parisiensis, Parisii, Parisiorum urbs, Parisium, Parisius,
Parisus, Parius, Parixius, Parrhisii, Parysiensis, Parysius, Parysyus,
Varisium). Кар нимлэн удмурт чузъяськемез меӵак ӟуч кылысь басьтэмын вал, нош
ӟучъёс сое та формаын ик полякъёслэсь асэстӥллям.

Париж — историын туж тодмо кар. Татын ортчиз Быдӟым француз революция, татын ик
вал Париж коммуна. Париж вӧзын интыяське Версаль.

Туннэ но Парижлэн дунне политикаын интыез дуно луэ: Парижын интыясько
ЮНЕСКО-лэн, Экономика удысын ӵош ужанъя но азинсконъя организацилэн, Калыккуспо
вузкарон палаталэн валтӥсь офисъёссы.

Парижлэн,Рим сяна, мукет вынкаръёсыз ӧвӧл. Со юри озьы лэсьтэмын, Парижлэсь но
Римлэсь историын укыр дано луэмзэс юнматон вылысь: француз сямен, Seule Paris
est digne de Rome; seule Rome est digne de Paris (Париж гинэ Римлы дано луэмезъя
тупа, Рим гинэ Парижлы дано луэмезъя тупа).

Со сяна, Парижлэн пӧртэм кунъёсын ог 30 эшкаръёсыз вань на (Россиын — Муско но
Санкт-Петербург).



https://udm.wikipedia.org/wiki/%D0%9D%D0%B5%D0%BC%D0%B5%D1%86_%D0%BA%D1%8B%D0%BB

Неме́ц кыл (нем. Deutsch (инф.), [ˈdɔʏtʃ]; deutsche Sprache) — немецъёслэн,
австриецъёслэн, лихтенштейнецъёслэн но тросэзлэн швейцарецъёслэн вераськон
кылзы, Германиысь, Австриысь, Лихтенштейнысь кун кыл, одӥгез кун кылыз
Швейцарилэн, Люксембурглэн но Бельгилэн. Дуннеен одӥгез тужгес вӧлмем кыл луэ
китай, араб, хинди, англи, испан, бенгальской, португальской, ӟуч но япон кылъёс
бере. Немец кыл — Европейской союзлэн одӥгез ужан кылыз.

Немец кыл пыре кылъёслэн индоевропейской семьяязы (герман вай). Гожъяськон
пыкиське латин алфавит вылэ, 3 гласной букваос: ä, ö, ü - но эсцет лигатура (ß)
йылтыса.



https://udm.wikipedia.org/wiki/%D0%AE%D0%9D%D0%95%D0%A1%D0%9A%D0%9E

ЮНЕСКО (UNESCO — The United Nations Educational, Scientific and Cultural
Organization) — дышетон, тодос но лулчеберет удысысь юанъёсъя Огазеям Нациослэн
Огазеяськонзы.

Огазеяськон кылдытэмын 1945-тӥ арын 16-тӥ шуркынмонэ, солэн штаб-квартираез
интыяське Парижын, Франциын. Али огазеяськонын 195 кунъёс-ёзчиос но 8
ёзчи-ужасьёсыз — внешней политика понна кыл кутӥсьтэм территориос. 182
кунъёслэн-ёзчиослэн Огазеяськон бордын ас представительствооссы вань, отын но 4
ялан учкисьёсыз но правительствоос вискысь огазеяськонъёслэн эскерись 9
миссиоссы ужало. Огазеяськонэ пыро дуннелэн пӧртэм сэрегъёсаз интыяськем 60-лэсь
уно бюроос но подразделениос.

Огазеяськон ужа таӵе юанъёс бордын: дышетон удысын дискриминациен герӟаськем
шуг-секытъёс; национальной лулчеберетъёсыз дышетон но национальной кадръёсты
дасян; социальной тодосъёслэн, геологилэн, океанографилэн, биосфералэн
шуг-секытъёссы. ЮНЕСКО тужгес эскерыса возе Африкаез но гендер ласянь огкадь
луэмез.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Удмурт Википедия — со Википедилэн удмурт кылын версизы. 24-тӥ коньывуонэ 2005-тӥ
арын Илья Евлампиевлэн (Казань), Денис Сахарныхлэн (Ижкар) но Вячеслав Ивановлэн
(Владикавказ—Вӧсьбуро Петыркар (Санкт-Петербург)) ӵектэмзыя удмурт кылын
Википедиялэн люкетэз усьтэмын вал. Со усьтон вал Удмурт шаерлэн кунлыкезлы 85 ар
тырмонэзлы сӥземын, Элькунмылэн вӧрдӥськем нуналыз понна аспӧртэмлыко кузьымлы
пӧрмиз. 31-тӥ толшоре удмурт википедиын 1000 статьяос вал (203-тӥ инты мукет
кылъя википедиос пӧлысь). 15-тӥ тулыспалэ 2011-тӥ арын со пыртӥз нырысетӥ интые
фин-угор википедиос пӧлысь, Коми Википедиез азьпалтыса.

2010-тӥ арын Кастрен нимо огазеяськон висъяз коньдон ИПК и ПРО УР-лы удмурт
википедиез азинтон понна. Институтын ужасьёс но öтем кылдытӥсъёс (авторъёс)
кылдытӥзы 200-лэсь ятыр статьяос, кудъёсыз историко-регионоведческой öр
кылдытӥзы. Кылдытӥсьёслэн (Авторъёслэн) малпамзыя, öрлэн ӝог будэмез
тунсыкъяськытоз но выль (кылдытӥсьёсты)авторъёсты бордаз кыскоз.

Удмурт википедиез азинтон понна 2013-тӥ арын оштолэзе «ВКонтакте» мер вотэсын
UdmWiki нимаз огин кылдытэмын вал.



https://udm.wikipedia.org/wiki/%D0%90%D1%84%D1%80%D0%B8%D0%BA%D0%B0

А́фрика — Евразия бере кыкетӥ бадӟым континент. Уйпалаз солэн Средиземной
зарезь, уйпал-шундыӝужаназ - Горд зарезь, шундыпуксёназ - Атлантик океан,
лымшораз но шундыӝужаназ - Инди океан. Африка нимын озьы ик верало дуннеысь
люкетэз, кудаз пыре Африка материк но вӧзысьтыз шормуӵъёс. Африкалэн быдӟалаез -
29,2 млн иськем², шормуӵъёсын ӵош — ог 30,3 млн иськем². Африкаын 55 кунъёс
интыяськемын.

Африкалэсь лулчеберетъя, экономикая, политикая но мерлыко шуг-секытъёссэ эскере
африканистика тодос.

Африкаын интыясько 55 кунъёс но 5 признать карымтэ кунъёс. Тросэз соос пӧлысь
азьвыл европа кунъёслэн колониоссы вал, эрико луизы ХХ даурлэн 50-тӥ-60-тӥ
аръёсаз гинэ. Отчыозь эрико вал Египет (1922-тӥ арысен), Эфиопия (Шор
дауръёсысен), Либерия (1847-тӥ арысен) но ЮАР (1910-тӥ арысен).



https://udm.wikipedia.org/wiki/%D0%9B%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3

Люксембу́рг Быдӟым Ге́рцогство (люксемб. Groussherzogtum Lëtzebuerg, фр.
Grand-Duché de Luxembourg, нем. Großherzogtum Luxemburg, нидерл. Groothertogdom
Luxemburg) — Шундыпуксён Европаысь кун. 1957-тӥ арысен Европа Союзлэн ёзчиез.
Герцогстволэн бускельёсыз луо Бельгия, Германия но Франция. Нимыз кылдэ вылӥ
немец «lucilinburch» диалектлэсь — «пичи кар».

Озьы ик Люксембург (люксемб. Lëtzebuerg, фр. Luxembourg, нем. Luxemburg) —
Люксембург герцогстволэн тужгес бадӟым карез но шоркарез.

2011-тӥ арын Mercer компанилэн дуннеысь тужгес кышкыттэм городъёсъя рейтингаз
Люксембург нырысетӥ инты басьтӥз (2-тӥ-4-тӥ интыосын Берн, Хельсинки но Цюрих).



https://udm.wikipedia.org/wiki/%D0%9E%D0%B3%D0%B0%D0%B7%D0%B5%D1%8F%D1%81%D1%8C%D0%BA%D0%B5%D0%BC_%D0%9D%D0%B0%D1%86%D0%B8%D0%BE%D1%81%D0%BB%D1%8D%D0%BD_%D0%9E%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B7%D1%8B

Огазеяськем Нациослэн Организацизы, ОНО (англ. United Nations) — калыккуспо
организация, калыккуспо мирез но кышкыттэмлыкез юнматыны но возьыны, пӧртэм
кунъёс куспын огкылысь ужанэз азинтылыны кылдытэмын.

Солэн инъетъёсыз но ужпумъёсыз пыр-поч эскериськизы Кыкетӥ дунне ож ӵоже.
«Огезеяськем нациос» термин нырысьсэ уже кутэмын вал Огазеяськем Нациослэн
Декларациязы, кудӥз 1 толшоре 1942-тӥ арын гожтӥськемын вал.

Организацилэн уставез юнматэмын вал оштолэзьысен инвожоозь 1945-тӥ арын ортчем
Сан-Франциско конференциын.

Огазеяськем Нациослэн Организацизылэн официальной кылъёсыз — англи, француз,
ӟуч, испан, китай но араб.



https://udm.wikipedia.org/wiki/%D0%9C%D1%83%D1%81%D0%BA%D0%BE

Муско — Россилэн шоркарез, Россиысь бадӟымез карез, Россия Федерациысь субъект.
Муско интыяськемын Ока но Волга шуръёс вискын - Смоленско-Московской выр
музъемлэн, озьы ик Москворецко-Окской улыг музъемлэн огазеяськон интыязы.
Городлэн площадез - 1 сюрс 91 квадрат иськем, со пӧлысь бадӟым люкетэз усе
МКАДэ. Москва интыяськемын Москва шурлэн кыкпал ярдураз. Та шур сяна, картӥ бызё
таӵе шуръёс но: Сходня, Химка, Пресня, Неглинная, Яуза, Нищенка, Сетунь,
Котловка, Городня. Тросэз та шуръёс бызё кар пушкетӥ - коркаос ултӥ мынӥсь
гумыос кузя. Россиысь городъёс пӧлын Москва тужгес но узыр луэ нюлэсэн но
будосъёсын. Отын утемын Измайлово, Тимирязев, Битца паркъёс, озьы ик Нескучный
но Ботанической садъёс.

Улӥсьёсызлэн лыдзы – ог 10 миллион 382 сюрс 800 адями (2002). Муско висъямын 9
округъёслы. Шор округ интыяськемын городлэн вашкала люкетаз. Мукетъёсыз 8
округъёс Москвалэн котыръёсаз интыяськемын, МКАД котырын но со сьӧрын. Уйпал —
шунды пуксён пал округе пыро таӵе ёросъёс - Куркино, Митино; Уйпал — шунды ӝужан
пал округе - кар типъем Северный посёлок, Шунды ӝужан пал округе - Выхино,
Жулебино; Лымшор — шунды пуксён пал округе - Уйпал но Лымшор Бутово. Со сяна,
Москва городэ чотэ пыро солэн котыраз интыяськем Зеленоград, Внуково,
Толстопальцево, Рублёво, Некрасовка, Люберцы, Одинцово, Видное, Долгопрудный,
Мытищи,Королёв, Балашиха, Реутов, Химки городъёс.

Мусколэн валтӥсь кивалтӥсез карлэн йырыз — мэр. Та ужез али валтэ Собянин,
Сергей Семёнович. Кат кылдытъянэн выре Карысь Дума. Отчы пыре 35 депутат, соосты
быръё 4 арлы.

Нырысь тодос эскоронъёс кутскизы та карын 1755-тӥ арын, куке ӧсъёссэ усьтӥз
Мускоысь университет. Озьы ик та вакытэ уксёё муртъёслэн мылкыдзыя ужаны
кутскизы тодос лабораториос (шуом, Я.В. Брюслэнэз). XIX даурлэн кутсконаз
университет бордын кылдылӥзы наукалэн пӧртэм вайёсызъя сообществоос: вашкала
историяя (1804), эмъянъя но физикая (1804), инкуазез эскерись сообщество (1805),
кылэз яратӥсез (1811) но мукетъёсыз. XIX даурлэн шораз тодосъя эскоронъёс
радъяськылӥзы ни мукет университетъёс бордын но.

Российской Федерацилэн шорсюлмаз утемын архитектура синпелетъёс, кудъёсыз туннэ
нуналлы историмылэсь азинскон сюрессэ син учкымон но кие кутымон адӟытыны
быгато. Тросэз вашкала юртъёс ЮНЕСКО огазеяськонэн утисько, соос пӧлын: Мускоысь
Кремль, Горд площадь, Коломенскоеын Вознесение черк, монастыръёс (Андроников,
Донской, Новодевичьей), усадьбаос (Кусково, Останкино, Царицыно, Кузьминки),
Пашковлэн юртэз, Бадӟым театр но мукетъёсыз.

XII-XIV дауръёсы пулэсь лэсьтэм юртъёс Пулэсь лэсьтэм юртъёс туннэ нунналозь
утьыны ӧз луы. Ӵем пуромылись тылӝуос архитектурной синпелетъёсты весяклы
быдтӥзы. Озьы ке но пуэн лэстӥськон йылолъёс изен лэстӥськон йылолъёслы
азинскыны луонлык сётӥзы. Туннэ нуналлы Боровицкой вырйылын Дьяковской
культураысь городищелэн люкетъёсыз кылемын ӧвӧл ке но, туала ӧнерчиосын куд-ог
реконструкционной ужъёссы вашкала Мусколэсь вылтуссэ адӟытыны быгато ик.

XIV-XV дауръёсы излэсь лэсьтэм юртъёс Мускоын излэсь лэсьтэм нырысетӥ юрт
Успенской собор луэ (1326). 1367-тӥ арын Дмитрий Донской кивалтон дырья тӧдьы
излэсь Кремлез лэсьтыны ӧдъяло. 1485-тӥ арын Иван III Кремльлэсь вылтуссэ но
планировказэ воштон уж борды кутӥське. Горд кирпичлэсь Кремлен ӵош ӝутӥсько
Благовещенской собор, Грановитой палата, Архангельской собор, кудъёсыз огинын
Мускоысь Кремльлэсь аспӧртэмлыко ансамбльзэ кылдыто.

Совето союз дыръя лэстӥськон 1930-тӥ аръёсы трос православной юртъёс тӥямын вал.
Соос пӧлы пыриз Христослэн Храмез но. 1960-тӥ аръёсы урамъёсты паськытатон ужъёс
весяклы ӵушизы Мусколэн вылтусыз вылысь тодмо муртъёслэсь улон коркаоссэс (шуом,
Хомяков кылбурчилэсь, Римский-Корскаовлэсь но мукетъёсызлэсь). Ленинградэн
ӵошатыса Мускоын трос исторической юртъёс быдтэмын вал, уго Совето Союзлэн
шорсюлмыз совето историен гинэ герӟаськыны кулэ вал.

Туала архитектура Куд-ог эскерисьёслэн лыдъян-чотанзыя Мускоын 1990-тӥ арысен
быдтэмын вал эшшо ог 700 архитектурной синпелетъёс (Москва гостиница, Шуныт
вузкарон радъёс, Военторг…). Соос интыын туннэ туала модерн стилен лэсьтэм
юртъёс сыло. «Лужковский стиль» термин но кылдӥз, куке огазеяськемын луэ одӥг
интыын постмодернизм, историзм но эклетика: «Наутилус «вузкарон центр, «Пушкин
но Натали» фонтан, «Самсунг» офисной центр но мукетъёсыз.

Театръёс Туала Мускоын ог сю пала пӧртэмесь театръёс ужало. Тужгес тодмоосыз –
Бадӟым театр, Покчи театр, Чехов нимо МХТ, Современник, Ленком, Таганка, Петр
Фоменколэн театрез но мукетъёсыз.

Музейёс Москоысь кун университетлэн тыршеменыз усьтэмын вал таӵе музейёс:
Политехнической, Исторической, Зоологической, Антропологической, Пушкин нимо
суредаськон искусствоя музей, Ботанической, Зоологической сад но мукетъёсыз.
Тужгес тодмо луэ Третьяковской галерея, кудиз кылдытэмын Третьяков меценатлэн
уксёёз вылэ. Адӟытон павильонъёс ужало – Суредаськисьлэн шорюртэз, Манеж но
мукетъёсыз. Мускоын кун музейёсын одӥг радын ужало частной музейёс но.

Кинотеатръёс Мускоын ужало уно кинотеатръёс, кудъёсыз пӧртэм форматъёсын
адӟытыны быгато. Тросэз кинотеатръёс мультикомплексной луо: учкыны луэ одӥг
интыын одӥг дырэ пӧртэм кинолентаосты.



https://udm.wikipedia.org/wiki/%D0%9B%D0%BE%D0%BD%D0%B4%D0%BE%D0%BD

Лондон ( англи кылын London) — Быдӟым Британилэн но Уйпал Ирландилэн Огазеяськем
Королевствозылэн но Англилэн шоркарез, Британ шормуӵьёслэн бадӟымез карзы.
Карлэн быдӟалаез - 1 сюрс 706,8 квадрат иськем. Кылдытемын вал римлянъёсын,
кудӥз нимазы сое Londinium, со дырысен кемала дыр ортчиз ни, но Лондон кык сюрс
ар ини пӧртэм кивалтӥсьслэн карзы луэ. Шорсюлмыз — Сити. Лондонлэн быръем
кивалтӥсез — карлэн йырыз, мэр (Mayor of London). Та ужез али валтэ Борис
Джонсон. Лондонлэн кенеш органэз - Лондон Ассамблея (London Assembly). Дуннелы
Лондон – номырин мертантэм инты: со — политика, культура, масс-медиа, тазалыкез
утён, мода, наука, ужбергатон, сервис, азинскон, туризм, транспорт, вузкарон,
коньдон ужпумъёс но мукет ласянь шорсюлэм луэ. Лондон улӥсьёслэн Европаын
бадӟымез GDP-зы (ӟуч валовой внутренний продукт). Татын интыяськемын Европаысь
500 бадӟымез компаниос полысь 100-эз.



https://udm.wikipedia.org/wiki/%D0%A2%D1%83%D1%80%D1%86%D0%B8%D1%8B%D1%81%D1%8C_%D1%91%D1%80%D0%BE%D1%81%D1%8A%D1%91%D1%81

Турциысь ёросъёс яке ильче (турок кылын ilçe ; old ним: kaza = каза) — Турцияын
тодмо ог 957 ёросъёсыз.

Анкара кар = Акьюрт - Алтындаг - Аяш - Баля - Чанкая - Чубук - Элмадаг -
Этимесгут - Гёльбашы - Каледжик - Казан - Кечиёрен - Мамак - Синджан - Пурсаклар
- Енимахалле

Измир кар : Балчова, Байраклы, Борнова, Буджа, Чигли, Газиэмир, Гюзелбахче,
Карабаглар, Каршыяка, Конак, Менемен, Нарлыдере.

Стамбул кар : Авджылар, Багджылар, Бахчелиэвлер, Бакыркёй, Байрампаша, Бешикташ,
Бейоглу, Фатих, Газиосманпаша, Гюнгёрен, Кадыкёй, Кягытхане, Кючюкчекмедже,
Шишли, Ускюдар, Зейтинбурну



https://udm.wikipedia.org/wiki/%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Санкт-Петербург — Российской Федерацияысь федеральной статусъем кар,
Уйпал-Шундыпуксён федерал округлэн шоркарез, Ленинград улослэн центрез, XVIII–XX
дауръёсы Россия империлэнлэн шоркарез. 1965-тӥ арын карлы «Город-герой» ним
сёто. Пусъемын РСФСР-ысь Горд Знамя орденэн (1919), Ленинлэн орденэныз (1945,
1957) но Октябрь Революцилэн орденэныз (1967).

16 мае 1703-тӥ арын Петр I-лэн указэзъя Санкт-Петербургез ӝутон ужъёс радъямын
вал. Та нуналэ вуоно Петропавловской крепостьлэн фундаментаз нырысетӥ из понэмын
вал. Крепость интыяськиз Заячий шормуӵын. Лэсьтон мугез - Нева шурлэсь
фарватерзэ утён . 1704-тӥ арын Котлин шормучын Кронштадт крепостез лэсьтыны
кутско. Санкт-Петербурглэн интыяз азьвыл таӵе гуртъёс интыяськемын вал – Автово,
Купчино, Стрельна но пичи кар Ниен. Петр I городлы валтӥсь ужпум пуктӥз –
Россиысь Европае ву кузя сюресэз утьыны. Васильевской шормуӵ вылын лэсьтэмын вал
Россиысь нырысетӥ порт.

1719-тӥ арын Санкт-Петербургын усьтэмын Россиысь нырысетӥ публичной музей –
Кунсткамера.

1837-тӥ арын усьтӥське Россиысь нырысетӥ чугун сюрес: огазеяз Санкт-Петербугез
но Царской селоез.

1927-тӥ арын кылдытэмын Ленинградской область но Петроградлэсь нимзэ Ленинградлы
вошто. Быдӟым Атыкай ож дыръя Ленинград 900 нунал кыстиськись блокадаын вал.

Мусколэсь 664 иськемлы палэнын интыськемын. Сылэ Нева шур вылын, Балтика зарезь
дурын, Европалэн уйпалаз, Российской Федерацилэн Уй-шундыпуксён палаз.

2010-тӥ арлы Санкт-Петербугын 4 600 310 адями улэ. Европаын улӥсь калыклэн
лыдызъя куинетӥ кар (шоркар статусъем городъёсты лыдэ басьтытэк) луэ, Россиын –
кыкетӥ (Муско бере).

2008-тӥ арысен Санкт-Петербугын Российской Федерациысь Конституционный суд
интыськемын. 1992-тӥ арысен – СНГ-ысь Межпарламентской ассамблеяез.

Санкт-Петербуг 18 ёрослы люкемын: Адмиралтейской, Василеостровской, Выборгской,
Калининской, Кировской, Колпинской, Красногвардейской, Красносельской,
Кронштадтской, Курортной, Московской, Невской, Петроградской, Петродворцовой,
Приморской, Пушкинской, Фрунзенской, Центральной.

1997-тӥ арысен та карын Россилэн но СНГ огазеяськонысь кунъёслэн экономикая
саммит радъяське. Петербуржской калыккуспо экономической форум Шундыӝужан
Еропаын луиз валтӥсь экономической но политической ужрад (соин сэрен официальной
луисьтэм ним но сётэмын – «Ӟуч Давос»).

Санкт-Петербуг – автомашина сюресъёсъя Скандинавской кунъёсты, Европаез, Росиысь
портэм городъёсты огазеясь валтӥсь ёзэз луэ. Озьы ик азинскемын ву вылтӥ
сюресъёс – карын Европаысь огез бадӟым порт интыяськемын. Кыллыккуспо
аэропортъёс ужало – Пулково-1, но Пулково-2. Чыгун сюресъёс транспортной
магистральлэн валтӥсь ёзэз луэ. Карын 1955-тӥ арысен метрополитен ужа.

Карын интыяськемын валтись вылӥ дышетсконниос: Санкт-Петербугысь кун
университет, Санкт-Петербуг государственной политехнической университет,
Санкт-Петербуг государственной электротехнической университет, Гурезь институт,
Санкт-Петербуг государственной морской технической университет, Санкт-Петербуг
государственной экономикая университет, Санкт-Петербуг государственной
лесотехнической академия, Российской государственной педагогической университет,
Государственной морской; Технологической институт Инженерно-экономической
университет, механики и оптики, Аэрокосмической приборъёсты лэстонъя Вӧсьлыко
Петыркар государственной университет приборостроения, Чыгун сюресъёсъя
Петербургской государственной университет, Консерватория, Театр искусствоя
Академия, Военно-космической академия, Военно-медицинской академия, Михайловской
военной артиллерийской университет, Санкт-Петербуг военно-морской институт но
мукетъёсыз.

Петр I карлэсь архитектуразэ Амстердам но Венеция каръёслэсь адӟыса лэсьтыны
тыршиз. Соин сэрен татын котькуд урам изен шобыртэмын но ву сюресъёс (каналъёс)
трос лэсьтэмын. Озьы ик Петр I ӧз лэзьы мукет городъёсын излэсь юртъёсты ӝутыны.
Карлэсь архитектурной планзэ радъяз француз Жан-Батист Леблон. Тужгес адскымон
аспӧртэмлыкез луэ – шонер сюресъёс, трос карлудъёс, паркъёс, ву каналъёс, выжъёс
но фонтанъёс. Исторической синпелетъёс пӧлы пыро XVII-XX дауре лэсьтэм юртъёс:
Петропавловской крепость, Александро-Невской лавра, Смольный институт, Дворцовой
карлуд, Зимней дворец, Адмиралтейство, Невской проспект, Биржа, Сенатской
площадь, Петр I-лы синпелет (усьтэмын 1782-тӥ арын), Восстания карлуд но
мукетъёсыз. Синмаськымон луэ Петергофысь фонтанной комплекс. Городлэн
исторической люкетэз утиське ЮНЕСКО огазеяськонэн.

Музейёс: Эрмитаж, Ӟуч музей, Центральной военно-морской, Кар скульптурая,
Санкт-Петербуглэн историезъя, Кунсткамера но мукетъёсыз.

Театръёс: Мариинской театр, Александринской театр, Михайловской театр, Бадӟым
драматической театр, Комедия Санкт-Петербугысь академической театр, Покчи
драматической но мукетъёсыз.

Библиотекаос Россиысь национальной библиотека, Наукаосъя Российской Академилэн
библиотекаез, Б.Н. Ельцин нимо Президентской библиотека но мукетъёсыз.

1724-тӥ арын Петр I-лэн указэзъя усьтэмын Наукаосъя Российской академия, 1757-тӥ
арын Санкт-Петербугын усьтэмын Суредаськонъя Академия. XIX дауре татын
дышетскизы Карл Брюллов но Илья Репин, XX дауре – Николай Тимков, Сергей Осипов,
Александр Самохвалов, Николай Позднеев, Евгения Антипова, Арсений Семенов, Лев
Русов. Тытын улӥз но ужаз физиология Нобель премилэн лауратэз Иван Петрович
Павлов. Тодмо котькуд адямилы Дмитрий Менделеев татын кылдытӥз аслэсьтыз
химической элементъёсъя периодической таблицазэ. 1738-тӥ арын усьтэмын Эктонъя
школа, кудӥз улон сётӥз Мариинской театрлы. Санкт-Петербугын улӥзы Пётр Ильич
Чайковский, Александр Пушкин, Фёдор Достоевский, Александр Блок, Анна Ахматова
но мукетъёсыз.



https://udm.wikipedia.org/wiki/%D0%98%D0%B6

Иж кар (озьы ик Ижкар, Завод, ӟуч Ижевск) — Удмурт шаерлэн шоркарез.
Интыяськемын Элькунлэн шораз — Ватка но Кам шуръёс вискын, Оӵ шур дурын.

1760 – Пётр Шувалов графлэн кичӧлтэмезъя Оӵ (ӟуч сямен Иж) шур дурын корт поттон
заводэз лэсьтыны кутскиллям; со бордын кылдӥз вуоно Иж кар – Ижевской Завод
(соин ик али но Дэри ёросысь пересьёс сое Завод, Заод шуо на).

1918, 21 тулыспалэ – Ижысь ужчиослэн, салдатъёслэн но кресьянъёслэн
депутатъёссылэн Кенешсы Ижевской Завод посёлокез каре пӧрмытӥз. Со дырысен сое
ӟуч сямен Ижевск шуыса официально ниманы кутскиллям (ачиз со ним кылдӥз
вазьгес).

Кызетӥ-куамынэтӥ аръёсы Ижез удмурт гожъясьёс пӧртэм сямен нимало вал.
Ваньмызлэсь ӵем уже кутыло вал Ижкар шуон кылэз. Калык вераськонын пумиськисьтэм
со ним Удмуртилэн уйпал ёросъёсаз интыяськем нимо-дано Иднакарлэн, Дондыкарлэн
но мукет вашкала улон интыослэн нимъёссылэсь адӟем карыса малпамын вал.

1984, 27 толсуре (декабре) КПСС-ысь вылӥ кивалтӥсьёслэн кичӧлтэмзыя карлэн нимыз
воштэмын вал: алигес улонысь кошкем СССР-ысь утиськонъя министрлэсь Устинов,
Дмитрий Устиновлэсь нимзэ пыраклы тодэ вайытон понна, Ижез Устинов шуыса ниманы
косӥллям. Министр Устиновлэн ужез Быдӟым Отечественной ож (война) дырысен ини
зэмзэ но юн герӟаськемын вал Ижкарысь ож заводъёслэн уженызы. Озьы ке но,
ваньмыз сямен ижъёс карзылы калыклэсь чик юатэк выль ним сётэмлы туж пумит
луиллям.

1987, 19 инвожое (июне) Устинов карлы вуж нимзэ берен сётӥллям. Со дырысен сое
ӟуч сямен нош ик Ижевск шуо, удмурт сямен нош Удмурт литературной кыл|гожтос
кылын – Ижкар яке Иж.

1934-тӥ арын Ижын куинь ёрос вал — Ждановской, Азинской, Пастуховской. Но
1960-тӥ арын соосты быдтӥзы. 1962-тӥ арын кылдӥзы выль вить административной
ёросъёс: Индустриальной, Первомайской, Октябрь, Ленин но Устинов.

1-тӥ толшоре 2015-тӥ аре Ижын 642 024 улӥсез вал. Пӧлазы вань 30 пӧртэм выжыысь
калыкъёс: ӟучъёс — 69,4%, удмуртъёс — 17,2%, бигеръёс — 9,6%, музон калыкъёс —
3,8%.

1932-тӥ арын карын бичаны ӧдъязы мотик. «Ижмашын», ГП «Механический заводын»
лэсьтылӥзы машина, мотоцикл, спортлы но пӧйшуранлы чаклам ыбылӥськон тӥрлык.
«Ижсталь» заводын дасяллязы 90 сюрслэсь трос пӧртэм корт арбериос.

Бумага поттылӥзы «Буммашын». Та заводлэсь оборудованизэ ас ужазы кутӥзы пӧртэм
кунъёс: Болгария, Франция, Чехия, Словакия, Польша, Китай но мукет.

Ижысь «Радиозавод» но кутскиз ожгар тӥрлык, инэз эскеронъя приборъёс поттыны.
1966-тӥ арын завод огкыл тупатӥз Америкаысь «Моторола» огазеяськонэн. Озьы
Радиозавод телефонъёс дасян борды кырмиськиз.

1908-тӥ арын усьтӥськем «Редуктор» ужан ӧрзэ герӟаз редукторъёс, мотоблокъёс
бичанэн. Мувӧй кысконъя тӥрлыкъёс поттӥз «Нефтемаш». Химияя промышленностез
валтӥз Пластмасс завод.

Азинске нюлэс промышленность но капчи промышленность. Кылсярысь, «Зангари»,
«Сактон» огазеяськонъёсын кильтро дӥсь вуро. Сиён-юон поттон удысын ӟеч тыршо
«Ижмолоко», «Ново-Ижевский», «Ошмес», «Тазалык», «Гамбринус».

Трос аръёс ӵоже карын векчи вузэн товарооборот дугдылытэк будэ. 2013-тӥ арын со
ӝутъяськиз 107,4 миллиард манетозь.

Карын туж трос сиён-юон вузан супермаркетъёс но гипермаркетъёс, компьютеръёсын
вузкаронниос, сиськон интыос, фирменной вузкаронниос, вузкарись-шулдыръяськытӥсь
комплексъёс но бизнес-центръёс ужалляло. Ижлэн рыноказ трос тодмо брендъёслэн
вузкарон сетьёссы вань: «Ашан», «Лента», «Metro», «Карусель», «Магнит»,
«Эльдорадо», «М-Видео», «Корпорация Центр», «Уютерра», «DNS» но трос мукетъёсыз.

Озьы ик общепит удыслэн пӧртэм секторъёсыз азинско. Ижын ресторанъёс ужало,
кудъёсыз вылӥ ӟечлыко сиёнъёсты но юонъёсты пӧрало. Вань но ӝог сиськон понна
туж трос кафеос, соос пӧлын дуннеысь тодмо сетьёс — Макдоналдс, «KFC», Subway,
Southern Fried Chicken.

Мерлыко транспорт. Карын 11 трамвай, 8 троллейбус но 38 автобус маршрутъёс вань.
Валтӥсь выжтӥсьёс луо «ИжГорЭлектроТранс» МУП (трамвайёсты но троллейбусъёсты
обслуживать каре) но «ИПОПАТ» ОАО (автобусъёсты обслуживать каре). Озьы ик кӧня
ке мосъем предприятие вань. 30-лэсь но уно пригородной дача автобус маршрутъёс
арлы быдэ тулысэн-гужемен ужало.

2010-тӥ арысен пассажиръёс транспортной картаен мынонэз тырыны быгато. 2014-тӥ
арысен мерлыко транспортэн огпала мынон сылэ 17 манет.

Чугун сюрес транспорт. Ижевск станцилэн вокзалэз — Ижкарлэн валтӥсь чугун сюрес
ӟезьыез. Озьы ик кык чугун сюрес станция карын ужа — Заводской но Поӟым. Соос
интыяськемын промышленной ёросъёсын.

Автомобиль транспорт. Иж кар пыр Е 22 автомобиль сюрес кыстӥське. Озьы ик куинь
бадӟым сюресъёс Ижкарын кутско асьсэлэсь маршрутъёссэс: Р320 — Алабгоысен Ижозь,
Р321 — Ижысен Глазозь но Р322 — Ижысен Сарапулозь.

Со сяна Иж кар герӟамын автобус сюресъёстӥ таӵе каръёсын: Кузон, Уфа, Пермь,
Екатеринбург, Оренбург, Челябинск, Самара, Чебоксары но трос мукетъёсыз. Шор
автовокзал но лымшор автостанция карын ужало.

Лобан транспорт. Иж карын одӥг нимъем аэропорт вань. Со Дэри черкогуртлы матын
интыяськемын. Ижевск аэропорт луэ Удмуртиысь одӥг гинэ аэропорт. Валтӥсь но одӥг
гинэ аэродромен кивалтӥсь компания луэ «Ижавиа» авиакомпания. Аслобетъёс
лобалляло Ижысен Мускоозь, Восьбуро Петыркар]]озь, Пермёзь, куддыръя Кузон,
Сочи, Анапа, Баку, Ереван дорозь.

Ву транспорт. Гужембыт Иж тымет вылын шур трамвайлэн маршрутэз ужа «Ижевск»
пыжвозьманысен «Воложка» пыжвозьманозь. Та маршрут кивалтӥське
«ИжГорЭлектроТранс» МУП-эн.



https://udm.wikipedia.org/wiki/Human_development_index

Human Development Index (HDI, эйч-ди-ай; Джоунзлэн транскрипцияз: [ʹhju:mən
dɪʹveləpmənt ʹɪndeks]) – кунъёсын адями улонлэсь ӟечлыксэ возьматӥсь комплексной
показатель. 1990 аре HDI-ез малпаз Пакистанысь экономист Махбуб уль-Хак, нош
1993 арысен сое уже кутыны кутскиз ООН-ысь Азинскон Программа аслаз арлы быдэ
потоно докладъёсаз. HDI-ез лыдъяло, тани таӵе факторъёсты чакласа: куанеръёслэн
лыдзы, гожтэт тодӥсьёслэн но школаосын, вузъёсын но мукет дышетскон интыосын
дышетскем адямиослэн лыдзы, улонлэн кузь луэмез, йӧно улонлэн стандартэз (сое
адямилы быдэ ВВП-лэн быдӟалаезъя дунъяло), но мукет.



https://udm.wikipedia.org/wiki/%D0%9A%D1%83%D0%BD

Кун — мер улонэн кивалтӥсь политической форма, кудӥз публичной властьлэн
кылдэменыз но уженыз сэрен кылдытӥське. Публичной власть ик — нимаз сӧзнэт,
кудӥз мер улонлэн валтӥсь удысъёсыныз кивалтэ но кужмысь карон вылэ пыкъяське
кулэ дыръя.

Кун лэсьтӥське территориальной принципъя бере, та кыл куддыръя умойтэм кутӥське
«шаер» кыллэн синонимез выллем.

Кунъёслэн пӧртэм типъёссы вань — рабовладельческой, феодальной,
капиталистической, социалистической; кивалтон амалъя — монархия (абсолютной но
конституционной), республика (парламент но президент), совето республика;
территориослы люкиськонъя — унитарной кун но федеративной кун. Али (южтолэзе
2015 аре) дуннеын 194 кун. Ватикан сяна ваньзы пыро Огазеяськем Нациослэн
Организацизылэн кун-ёзчиосыз пӧлы.

Кун — классовой мерлыклэн валтӥсь политической ёзэсэз, нош мукетъёсыз вань на.
Бадӟым мерлыкын кунэн ӵош пӧртэм партиос, союзъёс, религиозной огазеяськонъёс
ужало. Соос кунэн ӵош мерлыклэсь политической организацизэ кылдыто. Классовой
мерлыклэн мукет политической институтъёсызлэсь пӧртэмъяськыса кун мерлыкын вылӥ
властез возе. Та аслыкез суверенность яке асэрик шуыса нимаське.



https://udm.wikipedia.org/wiki/%D0%97%D0%B0%D0%B2%D1%8C%D1%8F%D0%BB_%D1%91%D1%80%D0%BE%D1%81

Завьял ёрос (яке Дэри ёрос) — Удмуртиысь ёрос. Площадез — 2 220 км². Ёрослэн
административной центрез — Дэри черкогурт. Завьял ёрос кылле Удмуртилэн шораз
ик, Ижез котыртыса. Завьял ёрос луэ Удмуртиысь пристоличной ёрос (официальной
статусэз).

Филология наукаосъя доктор М. Г. Атаманов Дэри топонимлэсь кызьы кылдэмзэ тазьы
валэктэ: нырысьсэ Дэри сярысь веран пусъемын 1710-тӥ арын ортчем переписьын.
Арске нуись сюрес вылын Дери-Чудья гурт вань — со ик Завьялово. Завьял — гуртэз
кылдытӥсьлэн нимыз. Дэри гурт ним потэмын Дерьянка шурлэн ӟуч нимыз бордысь,
дэри, напра шуэмез возьматэ. Чудья — удмурт воршуд ним. 1710-тӥ арын гуртын 55
юрт вылэм, улӥсьёсыз чын удмуртъёс гинэ, пе.

Секыт вакытъёс тупазы Ижлы матын интыяськем ёросын улӥсьёслы. Уго Иж заводэз
ӝутон соослэсь палэнэ ӧз кыльы — заводлы 60 иськеме матын пуксем гуртъёсысь
калыкез завод борды гожъязы. Завьял но Юсь волостьёсы пырись крестьянъёсты
кужмысь ужатӥзы: пристане вуэм вузъёсты ӝоктӥзы, чугун но мукет корт нуллӥзы.
Кылсярысь, 1834-тӥ арын Дэри ёросысь 1099 мурт Иж заводын тыршиз.



https://udm.wikipedia.org/wiki/%D0%91%D0%BE%D0%BD%D0%BD

Бонн (нем. Bonn) — Германиысь кар, интыяське Уйпал Рейн-Вестфалия федераци
музъемын, Рейн шур вылын. Улӥсьёсыз — 324 899 мурт (2010), улӥсьёслэн лыдзыя
Бонн Германиын 19-тӥ интыын сылэ.

С 3 ноября 1949-тӥ арын 3-тӥ шуркынмонысен 1990-тӥ арын 3-тӥ коньывуонозь —
Германия Федераци Элькунлэн шоркарез. Германия огазеяськем бере огъя шоркар
Берлин луиз. Озьы ке но, Бонн али но Германиысь политикая бадӟым центр
лыдъяське.

Боннлэн историез рим вакытъёсысен кутске. Асьме эралэсь азьло 11-тӥ даурын Бонн
рим войскоос понна лагерь луиз. Со вакытысен ик, лэся, карлэн нимыз кылдэмын
(Bonna — герман эбурон племялэн нимыз).

Карысь валтӥсь дышетскон интылэн но — Бонн университетлэн — кузь но тунсыко
историез: 1697-тӥ арын Боннлэн курфюрстэзлэн, Йозеф-Клеменслэн, косэмезъя,
кивалтӥсьёслэн выль резиденцизылэн инъетэз пуктӥське, бӧрысь со резиденция
Быръёнъёсъя Дворецлы пӧрме, нош XIX-лэн кутсконаз, Рейн бордысь музъемъёсыз
Пруссия борды итэм бере, университет луэ.

1835-тӥ-1836-тӥ аръёсы Бонн университетын Карл Маркс, нош 1877-тӥ-1879-тӥ аръёсы
Вильгельм II кайзер дышетскизы.



https://udm.wikipedia.org/wiki/%D0%A8%D1%83%D0%B4%D0%BE%D0%BD

Шудон, зэмос но йырысь кутэм арбериосты, образъёсты кылдытыса, быдэстэ пӧртэм
кулэлыкъёсты. Кылсярысь, умственной, нравственной, эстетической но мукет. Шудон
юрттэ пиналлы валаны асьме дуннеез, дышетэ сое кыдёке адӟон вылысь, валаса
ужаны, озьы ик шудон юрттэ вераськон, мылкыдэз усьтон, малпаськон но йырсазь
удысъёсын. Шудон быгатэ паськыт кутӥськыны пиналъёсты дышетонын но соослы
визь-нод сётонын. Шудонлэн типъёсыз, характеръёсыз, пуштросэз но вылтус ласянез
герӟаськемын конкретной визь-нодысь ӝутэм ужпумъёсын, пиналъёслэсь арессэс,
азинскемзэс но тунсыкъяськонзэс ужэ кутыса.



https://udm.wikipedia.org/wiki/%D0%9F%D0%B5%D1%80%D0%BC%D1%8C

Пермь — Россиысь кар, Пермь шаерлэн шоркарез луэ. Сылэ Урал гурезьёс дорын, Кам
шур вылын. Туала Пермь — пӧртэм удысъёсъя (наука, культура, промышленность)
Уралысь центр луэ, улосвылъя куинетӥ инты басьтэ (сое азьпалто Муско но
Санкт-Петербург гинэ) — 799,68 кв. км. Пермь Кам шур кузя кыстӥське 65
километрлы. 2007-тӥ арын ортчытэм калыкез лыдъян-чотанъя Пермьын 1180 сюрс адями
улэ.

Пермь карын — ог 1400 урамез вань. Валтӥсез — Ленин нимо луэ. Отын интыяськемын
10 этажъем Кенеш Корказы. Валтӥсь карлудзы Октябрьской луэ. Комсомольской
ульчазы туж чебер но трос калыко лыдъяське. Архитектура ласянь тунсыко луэ Кам
пароходстволэн юртсы (XIX даур). Монументъёс пӧлысь — ожгар но ужась калыклы
сӥзем монумент но «1905 арын Мотовилихаын вооруженной восстание» нимо диорама.
Пермьлэн аслаз Эксэй-пушкаез но вань. Со пыртэмын «Гиннесс рекорд книгае». Та
ожгар арбериез 1868-тӥ арын лэсьтӥзы. Ыбылон гумыезлэн секталаез 2800 пуд луэ.
Ядроезлэн секталаез — 30 пуд.

Пермьын чыгун, машинаен ворттылон, омыртӥ лобанъя, ву вылтӥ ветлон сюресъёс
огинэ луо но герӟало быдэс Россиен но Европаен. Кам шур кузя Азов, Сьӧд,
Балтика, Тӧдьы зарезъёсы потыны луэ. Калыккуспо статусъем «Бадӟым Савино»
аэропортысен меӵак луэ вуыны пӧртэм Россиысь но кунгож сьӧрысь городъёсы. Со
сяна, Бахаревка нимо аэропорт вань на.

Пермь карлы азинскыны луонлык сётиз Кам шур. Со Волга шуре паллян палысен
итӥське. Кузьдалаез — 1805 иськем. Вашкала дырысен та шур котырын финн-угор
калыкъёс улӥллям. XI дауре Пермь палъёсы ӟучъёс вуо. Кам шур кузя вуэ Ермак но.
Со дырысен Пермь шаер Ӟуч кунлэн люкетэз луыны кутске.



https://udm.wikipedia.org/wiki/%D0%AD%D0%B3%D1%80%D0%B0_%D1%91%D1%80%D0%BE%D1%81

Чупчи, Кильмезь но Иж шуръёслэн огазеяськон интыязы пуксемын Эгра ёрос. Та
интыын вашкала дауръёсы улӥсьёслы сюдӥсь но сектась чотын вал Чупчие усись Ита
но Лоза шуръёс.

Удмуртилэн уйпал ёросъёсыныз ӵош Эгра но 1489-тӥ арын пыриз Москва княжествое.
1798-тӥ арын Вятка губерниысь Глаз уездын кылдӥз Эгра волость.

18-тӥ даурлэн кутсконаз Сибирен кусып тупатон вылысь кутске татысь трактэз
ӝутон. Нош та сюрес быдэс ёросэз пырпотэ: шунды пуксён палысеныз шунды ӝужан
палозяз. Ёрослэн азинсконаз но со туж бадӟым инты басьтэ.

1937-тӥ арын Эрга луэ ёрослэн шорсюлмыз. Быдӟым ож дыръя Эгра бадӟым роль басьтэ
Ижевск-Балезино чугун сюресэз лэсьтонын. Та сюресэз ӝутӥзы нылкышноослэн но быдэ
вуымтэ нылпиослэн киоссы. Нош Эгра ёросысь 4 сюрс 700 пала мурт аслэсьтыз улонзэ
сётӥз, Родинамес утьыса.

Сундур гуртын интыяськемын Удмурт культурая центр. Ӟуч культуралы сӥзем центр
ужа Факел посёлокын.



https://udm.wikipedia.org/wiki/%D0%A8%D0%B0%D0%BD%D1%85%D0%B0%D0%B9

Шанхай — одӥгез бадӟым кар Китайын, озьы ик населенияя нырысетӥез — вань дунне
вылын. Интыяськемын Китайлэн шунды ӝужан палаз, Янцзы шур дорын. Озьы ик одӥгез
ньыль центральной каръёс КНР-лэн подчинениысьтыз, кулэ луись финансовой но
культурной центр шаерзылэн, луэ бадӟымез дунне вылын морской флот.

КПК-лэн 1949 арын граждан ожын вормемез бере, правительство тырмытӥз Шанхайез
бадӟым налогъёсын, буржуазия ӝутскиз, собере вань узырлыкез ышиз.

1992 арын тыршизы ӝутыны рыночной экономикаез Шанхайлэсь, со жог ортчиз
Шэньчжэнь но Гуанчжоу каръёссэ, кудъёсысь кутскизы рыночной реформаос Китайын.
XXI даурлэн кутсконаз Шанхай пичи чорыгась карысь берытскиз бадӟым Китайлэн
караз, одӥгез азьмынись дунне вылын финансовой центр. XXI даурлэн кутсконысеныз
Шанхай тырше луыны бадӟым кар мировой уровенен но озьы ик Восточной Азиялэн
шорез луыны.



https://udm.wikipedia.org/wiki/%D0%9C%D0%B8%D0%BD%D1%81%D0%BA

Минск (белорус кылын Мінск) — Белоруссилэн шоркарез, Минск улослэн но ёрослэн
административной центрез. Кар Минск ёросэ уг пыры, малы ке шуоно нимаз
административно-территориальной единица луэ. Пусъемын Город-герой нимын. Минскын
интыяське СНГ-лэн штаб-квартираез. Европаысь каръёс пӧлын улӥсьёслэн лыдзыя со
10-тӥ интыын, нош ЕАЭС-ын - 3-тӥ. Быдӟалаез 348,84 квадрат иськем, улӥсьёсыз - 1
941 сюрс мурт (2015-тӥ ар кутсконлы).

Малпан вань, Минсклэн нимыз Меня (Менка) шур ним бордысь потӥз шуыса. Меня шур
ним кылдыны быгатӥз индоевропейской *men - «покчи» бордысь. Но рос-прос сое
вераны уг луы, малы ке шуоно мен- (ман-) кылвыжы финн-угор кылъёсын но пумиське:
мансиысь "манья" - «пичи шур» (мань - «покчи, пичи», я — «шур»).



https://udm.wikipedia.org/wiki/%D0%A2%D1%80%D0%B8%D1%80

Трир (нем. Trier, лат. Augusta Treverorum) — «Уйпал Рим», Германияысь вашкалаез
кар. Кылдытэмын асьме эралэсь азьло 15-тӥ даурын Октавиан Август рим императорен
треверъёслэн племязылэн вӧсяськон интызы вӧзын, со бордысь ик карлэн нимыз —
«Августа Треверская».

Городын трос чебер, синмаськымон интыосыз. Нырысь ик, со Порта Нигра (Porta
Nigra) — «Сьӧд капкаос». Азьвыл солэн кӧльыосыз югытэсь вылӥллям, но дыр
ортчемъя, тӧлэн но жобаськись куазен сэрен, сьӧдэктӥллям. Капкалэн пасьталаез —
36 метр, ӝуждалаез — 30 метр, нош мурдалаез — 21,5 метр. Шундыпуксён Рим
империялэсь кылем капкос пӧлысь Порта Нигра — тужгес бадӟымез но умой
возиськемез. Ас вакытаз со пушкын таможня интыяськем.

Туж чебер но узыр адске Трир собор но со вӧзысь нылкышноослэн монастырьзы —
Либфрауэнкирхе. Соборез утён вылысь пӧртэм ужъёс нуисько. Пушказ пыраны уг лэзё.
Собор 320-тӥ арын Дунчылкыт Агриций Трирскиен пуктэмын вылэм, та ужез солы
быдэстыны косэм Константин император.

Быдӟым Константинлэн 310-тӥ арын пуктэм базиликаез туннэ но, куке вӧсяськон инты
быдэсак выльдэмын, кыске бордаз огшорыеныз. Укноосаз азьвыл суредъёсыз ик
кылемын на. XII даурысен отын епископлэн резиденциез интыяськем. Пулэсь лэсьтэм
вӧлдэтэз лыдэ басьтытэк, базиликаын нокыӵе чеберъянъёсыз ӧвӧл.

Рим выж вылтӥ туннэ но сюрес ортче, нош пуктэмын ни со Порта Нигралэн даураз.
Рим калыкъёс пуктӥллям — со бордысен ик нимыз.



https://udm.wikipedia.org/wiki/%D0%9F%D0%BB%D0%BE%D1%82%D0%BD%D0%B8%D0%BA%D0%BE%D0%B2%D0%B0,_%D0%90%D0%BD%D0%BD%D0%B0_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0

Анна Васильевна Плотникова — Удмурт Элькунысь дано кырӟась, крезьгурчи,
артистка. Вордӥськиз 1972-тӥ арын Алнаш ёросысь Улӥ Котныр гуртын. Пичи
дырысеныз ик баянэн шудыны дышиз. Будӥз трос нылпиё семьяын. Тямыс классэз
йылпумъяса, 1990-тӥ арын культурая училещее дышетскыны пыре. Собере гуртысьтыз
ЦСДК-ын ужа. Кивалтӥз творческой коллективьёсты кылдытон бордын, гитара кружок
нуиз, хор но «Шундыпиос» нылпи ансамбль. Баянэн усто шудэмез понна, пусъемын
лауреатлэн дипломеныз I степенен витетӥ Росси фестиваль «Играй, гармонь».
2000-тӥ арын Венгриын калык куспо финн-угор фестивальлэн пыриськисез луэ.
2001-тӥ арын Анна Плотникова Россиысь 10 «зарни аргпнчиос» пӧлы пыртӥзы. 2003-тӥ
арын пусъемын Удмурт Элькунысь заслуженной артист нимо премиен. 2010-тӥ арысен
ужа Элькунысьтымы «Шулдыр ӝыт» ансамбльын.



https://udm.wikipedia.org/wiki/%D0%9C%D0%BE%D1%80%D0%B4%D0%BE%D0%B2%D0%B8%D1%8F

Координатаос: 54°26′ у. ш. 44°27′ ӵ. д.﻿ / ﻿54.433333° у. ш. 44.45°
ӵ. д. (G) (O) (Я)54.433333, 44.45

Мордо́вия, Мордо́вия Респу́блика (мокша но эрзя кылъёсын Мордовия Республикась)
— Россиысь республика, Россилэн Европаысь люкетаз кылле, Приволжской федеральной
округе пыре. Мордовиез ӵемысь пырто Волга-Урал регионэ но. Бускель улосъёсыз —
Нижний Новгород улос, Чувашия, Ульяновск, Пенза но Рязань улосъёс. Шоркарез —
Саранск.

1928 аре 16 июле Мордва округ кылдытэмын вал, 1930 аре 10 толшоре со округ
Мордва автономи улосэ пӧртмытэмын вал, нош 1934 аре 20 толсуре солэн нимыз луиз
Мордва АССР (ӟуч сямен, Мордовская Автономная Советская Социалистическая
Республика). 1991 арысен со — Мордва ССР (ӟуч сямен, Мордовская Советская
Социалистическая Республика). 1995 аре гинэ со туала нимзэ басьтӥз — Республика
Мордовия.

Мордовилэн 22 ёросъёсыз, республиканской подчинениын 3 каръёсыз (Саранск,
Рузаевка, Ковылкино).



https://udm.wikipedia.org/wiki/%D0%9A%D1%83%D0%B7%D0%BE%D0%BD

Кузон (биг. Казан, ӟуч Каза́нь) — Россия Федерациысь кар, Татарстан
Республикалэн шоркарез, вузкаронъя, транспортъя, наукая, религияя но
промышленностья центр.

Та карлэн вашкала удмурт нимыз (али вакытэ со пумозяз вунэмын ӧвӧл на) — Кузон,
бигер кылын — Казан. Со нимлэн кытысь потэмез пумысен учёнойёс огкылэ вуэмын
ӧвӧл. Тужгес оскымын луэ таӵе версия, кудӥз Казаньлэсь нимзэ Булгарын 1367-1370
аръёсын кивалтыса пукем Хасан-ханлэн нимыныз герӟа.

Казаньлэн кылдон дырыз пумысен но споръяськонъёс мыно. Бигер археологъёс оскыто,
Казань 1005 аръёсы волга булгаръёслэн карзы луыса кылдытэмын вал. Мукет учёнойёс
талы уг оско, Казань, пе, XIII даурлэсь вазьгес кылдыны уг быгаты вал, шуо.
Кызьы ваньмыз со зэмзэ вал, шуг вераны.

Котьма ке но, XIII-XIV дауръёсы Казань Зарни Ордалэн вузкаронъя но политикая
центръёсыз пӧлысь бадӟым рользэ шудэ. 1408 аре Казаньысь кивалтӥсьёс асьсэлэсь
коньдонзэс поттыны кутскизы. 1438 арысен Кузон ханстволэн шоркарез луэ.

1552 арысен Казань Россие пыре. Со аре Россиысь эксэйлэн Иван Грознойлэн
ожгарчиосыз басьтӥзы но быдэс Кузон ханствоез киултыны кутскизы (ӧжыт бергес
Россие лымшор удмуртъёс но пыриллям). 1708 арысен Казань — Казан губернялэн
центрез. 1919 аре со луиз огъя Бигер-Башкорт АССР-лэн шоркарез, нош 1920 арысен
со нимаз Бигер АССР-лэн шоркарез луэ ини. 1990 арысен со — Татарстан
Республикалэн шоркарез.

Уно аръёс ӵоже Казаньын пукиллям лымшор удмуртъёслэн кивалтӥсьёссы — нырысьсэ
бигеръёс, собере ӟучъёс. Отысь быдэс Волга-Урал регионэтӥ паськыт вӧлмыны
кутскиз христиан оскон. Казаньысь университет калыкез югдытонъя туж бадӟым
рользэ шудӥз. Университетлэн типографияз печатламын вал нырысетӥ удмурт книгаос
(1847). Казаньын ик дасямын вал нырысетӥ удмурт грамматика (1775). Отын ик
нырысьсэ малпамын вал нимысьтыз удмурт алфавит (Ильминскилэн алфавитэз; 1870-тӥ
аръёсы). Революцилэсь азьвыл Казаньын дасямын но поттэмын вал уно удмурт
книгаос.

1136,566 сюрс адями – 2010-тӥ арын 1-тӥ январьлы лыдпус (городъёс пӧлын
улӥсьёслэн лыдызъя 6 интыын сылэ). Татарстанысь экономикая министерстволэн
кичӧлтэмезъя 2009 арысен Кузон агломерация кылдытэмын. Город паськытаз – пыризы
матысь 6 административной ёросъёс но кык город – Волжск но Звенигово. Огъя
агломерациын улӥсь калыклэн лыдыз 1,56 млн. адями луиз.



https://udm.wikipedia.org/wiki/%D0%9F%D1%83%D1%88%D0%BA%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Пушкин, Александр Сергеевич (ӟуч Пушкин, Александр Сергеевич) — быдӟым ӟуч
кылбурчи.

Пичи дырысеныз со литература удысэн герӟаськемын вал. Атаез вылӥ дунъяз
литератураез, солэн бадӟым библиотекаез вал. Пушкинъёс доры куное вуылӥзы
Карамзин, Жуковский но мукетъёсыз.

Песяез, Арина Родионовна няняез, Никита Козлов агаез вӧзын будыса, Пушкин трос
тодон-валан басьтӥз, фольклорез йыраз понӥз. Бӧрысь атаез малпаз Александрез
Царскосельской лицее келяны, отын со дышетскыны кутскиз 1811-тӥ арын. Лицей
Пушкинлэн улоназ бадӟым инты басьтӥз. Тырмыт вераны эшъёсызлэсь нимъёссэс гинэ,
кудъёсыныз со лицейын пумиськиз: Иван Пущин, Вильгельм Кюхельбекер, Антон
Дельвиг. Соос пыраклы ӟеч эшъёс луизы. Лицейын Пушкин кылбуръёс гожъяны кутскиз,
1814-тӥ арын нырысетӥез — «К другу стихотворцу» — печатламын вал.

Лицеез йылпумъямез бере Пушкин Москвае уг берытскы, 1817-тӥ арын со Петербурге
выже но Кунсьӧр ужъёсъя академиын ужаны интыяське. Петербургын со трос
литераторъёсын пумиськылэ, балъёсы, театръёсы ветлэ. Нош 1820-тӥ арын «Руслан и
Людмила» — нырысетӥ бадӟым ужзэ - йылпумъя.

Петербургетӥ ӝог вӧлмем эпиграммаосызлы, эрико кылбуръёсызлы луыса, 1820-тӥ арын
ик Пушкинэз ссылкае келяло. 4 ар ӵоже со пӧртэм каръёсы вуылӥз: Екатеринославе,
Кишинёве, Одессае. Со ссылкаын дыръяз дано гожъяськись кылдытэ «Кавказский
пленник», «Бахчисарайский фонтан», «Братья разбойники» романъёссэ, нош 1823-тӥ
арын «Евгений Онегин» кылбурен романэз борды басьтӥське.

1824-тӥ арын Пушкин нош ик ссылкае келямын, табере уйпала, Михайловскоее, кытын
со няняеныз будӥз. Михайловскойын А.С. Пушкин «Евгений Онегин» бордын ужзэ
азинтӥз, огвакытэ гожъяз «Борис Годуновез», кылбуръёс. Михайловское со доры
эшъёсыз вуылӥзы, озьы ик Пушкин эшъёсыныз гожтэтъёс пыр кусып возиз. Отысен ик
со тодӥз декабристъёслэн восстанизы сярысь (отчы пыриськизы тросэз солэн
эшъёсыз) но соосыз казнить карон сярысь.

1826-тӥ арын 4-тӥ куарусёнэ Пушкинэз Муское ачиз доры шӧдтэк шорысь Николай I
ӧтиз. Но солэн сётэм эрикез кема ӧз кыстӥськы. 1828-тӥ арын Пушкинэз чаклан
сярысь Кун Кенешлэн пуктэтэз потӥз. Со арын ик гожъяськись ас мылкыдызъя Кавказэ
шонтӥз - отын солэн эшъёсыз служить каро вал.

1830-тӥ арын Пушкин кура Н. Гончароваез. Сюанзы азьын со кошке Болдиное, кытын
карантинэн йырин ӝегатсконо луэ. Творчествоысьтыз та вакытэз «Болдинской сӥзьыл»
шуо - соку со пӧртэм жанръёсын туж уно произведениос гожтӥз.

1831-тӥ арын 15-тӥ куартолэзе Пушкин кышнояськиз но Петербурге выжиз. Со аръёсы
со трос архивъёсын ужаз, история темаосъя произведениос гожъяз: «Дубровский»,
«Капитанская дочка», «История Пугачева». Озьы ик «Современник» журналлэн
редакторез вал, кусып возиз Белинскиен, Гоголен, суредасьёсын.

1837-тӥ арын 9-тӥ тулыспалэ Пушкинэз дуэльын Дантес ыбиз, 10-тӥ тулыспалэ дано
гожъяськись аслаз корказ улонысь кошкиз.



https://udm.wikipedia.org/wiki/%D0%9F%D1%81%D0%BA%D0%BE%D0%B2

Псков — Россилэн уйпал-шундыпуксёнысьтыз кар (903-тӥ арысен), Псков улослэн но
Псков ёрослэн административной центрез. Интыяське Великая но Пскова шуръёслэн
огазе луонзы дорын.  

Псков — Россиысь одӥгез вашкалаез кар. Нырысетӥ гожъямъёс Лаврентьев летописьын
со сярысь 903-тӥ арысен кылемын. 1348-тӥ—1510-тӥ аръёсы со эрико Псков элькунлэн
шоркарез вылэм. 1510-тӥ арын герӟамын Быдӟым Москва княжествоен. XVIII даурлэн
кутсконозяз Псков Россиысь но Европаысь одӥгез бадӟымез кар вал, утиськон но
вузкарон центр. Псков крепость, кудаз 5 крепостной кульчоос пыризы (туннэ
нуналлы соос пӧлысь куинез возиськемын), карез киултонтэм кариз. Трос дауръем
историяз Псков ӵемысь ожъёслэн центрзы луылӥз, но огпол гинэ киултэмын вал
(кыкез но дунневыл войнаос вакытэ оккупациосыз лыдъятэк). Санкт-Петербург 
кылдэм бере Псков валтӥсь интызэ ыштӥз, нош куке Уйпал ож бере кунгожъёс кыдёке
шундыпуксён пала кошкизы (Россия пушкы пыризы Рига но Ревель - али Таллин),
Псков утиськон но вузкарон центр сямен но кулэ ӧз ни луы.  Быдӟым Атыкай ож
дыръя город 3 ар ӵоже Германиен оккупировать каремын вал, со дыр ӵоже 3,5 сюрс
огшоры улӥсьёс быризы. 2009-тӥ арын толсуре Псковлы «Город воинской славы» ним
сётэмын.

Псков — Псков улослэн но Россилэн уйпал-шундыпуксёнысьтыз туризмъя валтӥсь
центр. Троицкой черк, Псков крепость, Мирож монастырь, Поганкинлэн палатаосыз,
Псковысь вашкала черкъёс Росси Федерацилэн лулчеберет наследиезъя лыдметэ пыро. 

Карлэн нимыз герӟаськемын гидронимен — Пскова шурен. Вань пӧртэм версиос шурлэн
но карлэн нимъёссы пумысен. Одӥгезъя соос пӧлысь - славян теорияя, - Пьсков
(Плесков, Пльсков) ним кылдэ вашкала ӟуч «плесъ» кыллэсь — шурлэн люкетэз, яке
«песок» кыллэсь. Мукет версияя - прибалтийско-финской — piskava (лив кылын),
piskva, pihkva (эстон кылын) - сиро ву; возьматэ вашкала дыръёсысен карын пӧртэм
калыкъёслэсь улэмзэс. Гидронимлэн мукет валэктонъёсыз - «плеск», «блеск»,
«чорыго шур», «песок». Археологъёс тодӥзы, Псковын X—XI дауръёсы славянъёслэн
выжыоссы — псков кривичъёс, озьы ик прибалтийско-финской, балтской но
скандинавской племяос улӥзы шуыса.



https://udm.wikipedia.org/wiki/%D0%98%D0%B6%D0%B5%D0%B2%D1%81%D0%BA

Иж кар (озьы ик Ижкар, Завод, ӟуч Ижевск) — Удмурт шаерлэн шоркарез.
Интыяськемын Элькунлэн шораз — Ватка но Кам шуръёс вискын, Оӵ шур дурын.

1760 – Пётр Шувалов графлэн кичӧлтэмезъя Оӵ (ӟуч сямен Иж) шур дурын корт поттон
заводэз лэсьтыны кутскиллям; со бордын кылдӥз вуоно Иж кар – Ижевской Завод
(соин ик али но Дэри ёросысь пересьёс сое Завод, Заод шуо на).

1918, 21 тулыспалэ – Ижысь ужчиослэн, салдатъёслэн но кресьянъёслэн
депутатъёссылэн Кенешсы Ижевской Завод посёлокез каре пӧрмытӥз. Со дырысен сое
ӟуч сямен Ижевск шуыса официально ниманы кутскиллям (ачиз со ним кылдӥз
вазьгес).

Кызетӥ-куамынэтӥ аръёсы Ижез удмурт гожъясьёс пӧртэм сямен нимало вал.
Ваньмызлэсь ӵем уже кутыло вал Ижкар шуон кылэз. Калык вераськонын пумиськисьтэм
со ним Удмуртилэн уйпал ёросъёсаз интыяськем нимо-дано Иднакарлэн, Дондыкарлэн
но мукет вашкала улон интыослэн нимъёссылэсь адӟем карыса малпамын вал.

1984, 27 толсуре (декабре) КПСС-ысь вылӥ кивалтӥсьёслэн кичӧлтэмзыя карлэн нимыз
воштэмын вал: алигес улонысь кошкем СССР-ысь утиськонъя министрлэсь Устинов,
Дмитрий Устиновлэсь нимзэ пыраклы тодэ вайытон понна, Ижез Устинов шуыса ниманы
косӥллям. Министр Устиновлэн ужез Быдӟым Отечественной ож (война) дырысен ини
зэмзэ но юн герӟаськемын вал Ижкарысь ож заводъёслэн уженызы. Озьы ке но,
ваньмыз сямен ижъёс карзылы калыклэсь чик юатэк выль ним сётэмлы туж пумит
луиллям.

1987, 19 инвожое (июне) Устинов карлы вуж нимзэ берен сётӥллям. Со дырысен сое
ӟуч сямен нош ик Ижевск шуо, удмурт сямен нош Удмурт литературной кыл|гожтос
кылын – Ижкар яке Иж.

1934-тӥ арын Ижын куинь ёрос вал — Ждановской, Азинской, Пастуховской. Но
1960-тӥ арын соосты быдтӥзы. 1962-тӥ арын кылдӥзы выль вить административной
ёросъёс: Индустриальной, Первомайской, Октябрь, Ленин но Устинов.

1-тӥ толшоре 2015-тӥ аре Ижын 642 024 улӥсез вал. Пӧлазы вань 30 пӧртэм выжыысь
калыкъёс: ӟучъёс — 69,4%, удмуртъёс — 17,2%, бигеръёс — 9,6%, музон калыкъёс —
3,8%.

1932-тӥ арын карын бичаны ӧдъязы мотик. «Ижмашын», ГП «Механический заводын»
лэсьтылӥзы машина, мотоцикл, спортлы но пӧйшуранлы чаклам ыбылӥськон тӥрлык.
«Ижсталь» заводын дасяллязы 90 сюрслэсь трос пӧртэм корт арбериос.

Бумага поттылӥзы «Буммашын». Та заводлэсь оборудованизэ ас ужазы кутӥзы пӧртэм
кунъёс: Болгария, Франция, Чехия, Словакия, Польша, Китай но мукет.

Ижысь «Радиозавод» но кутскиз ожгар тӥрлык, инэз эскеронъя приборъёс поттыны.
1966-тӥ арын завод огкыл тупатӥз Америкаысь «Моторола» огазеяськонэн. Озьы
Радиозавод телефонъёс дасян борды кырмиськиз.

1908-тӥ арын усьтӥськем «Редуктор» ужан ӧрзэ герӟаз редукторъёс, мотоблокъёс
бичанэн. Мувӧй кысконъя тӥрлыкъёс поттӥз «Нефтемаш». Химияя промышленностез
валтӥз Пластмасс завод.

Азинске нюлэс промышленность но капчи промышленность. Кылсярысь, «Зангари»,
«Сактон» огазеяськонъёсын кильтро дӥсь вуро. Сиён-юон поттон удысын ӟеч тыршо
«Ижмолоко», «Ново-Ижевский», «Ошмес», «Тазалык», «Гамбринус».

Трос аръёс ӵоже карын векчи вузэн товарооборот дугдылытэк будэ. 2013-тӥ арын со
ӝутъяськиз 107,4 миллиард манетозь.

Карын туж трос сиён-юон вузан супермаркетъёс но гипермаркетъёс, компьютеръёсын
вузкаронниос, сиськон интыос, фирменной вузкаронниос, вузкарись-шулдыръяськытӥсь
комплексъёс но бизнес-центръёс ужалляло. Ижлэн рыноказ трос тодмо брендъёслэн
вузкарон сетьёссы вань: «Ашан», «Лента», «Metro», «Карусель», «Магнит»,
«Эльдорадо», «М-Видео», «Корпорация Центр», «Уютерра», «DNS» но трос мукетъёсыз.

Озьы ик общепит удыслэн пӧртэм секторъёсыз азинско. Ижын ресторанъёс ужало,
кудъёсыз вылӥ ӟечлыко сиёнъёсты но юонъёсты пӧрало. Вань но ӝог сиськон понна
туж трос кафеос, соос пӧлын дуннеысь тодмо сетьёс — Макдоналдс, «KFC», Subway,
Southern Fried Chicken.

Мерлыко транспорт. Карын 11 трамвай, 8 троллейбус но 38 автобус маршрутъёс вань.
Валтӥсь выжтӥсьёс луо «ИжГорЭлектроТранс» МУП (трамвайёсты но троллейбусъёсты
обслуживать каре) но «ИПОПАТ» ОАО (автобусъёсты обслуживать каре). Озьы ик кӧня
ке мосъем предприятие вань. 30-лэсь но уно пригородной дача автобус маршрутъёс
арлы быдэ тулысэн-гужемен ужало.

2010-тӥ арысен пассажиръёс транспортной картаен мынонэз тырыны быгато. 2014-тӥ
арысен мерлыко транспортэн огпала мынон сылэ 17 манет.

Чугун сюрес транспорт. Ижевск станцилэн вокзалэз — Ижкарлэн валтӥсь чугун сюрес
ӟезьыез. Озьы ик кык чугун сюрес станция карын ужа — Заводской но Поӟым. Соос
интыяськемын промышленной ёросъёсын.

Автомобиль транспорт. Иж кар пыр Е 22 автомобиль сюрес кыстӥське. Озьы ик куинь
бадӟым сюресъёс Ижкарын кутско асьсэлэсь маршрутъёссэс: Р320 — Алабгоысен Ижозь,
Р321 — Ижысен Глазозь но Р322 — Ижысен Сарапулозь.

Со сяна Иж кар герӟамын автобус сюресъёстӥ таӵе каръёсын: Кузон, Уфа, Пермь,
Екатеринбург, Оренбург, Челябинск, Самара, Чебоксары но трос мукетъёсыз. Шор
автовокзал но лымшор автостанция карын ужало.

Лобан транспорт. Иж карын одӥг нимъем аэропорт вань. Со Дэри черкогуртлы матын
интыяськемын. Ижевск аэропорт луэ Удмуртиысь одӥг гинэ аэропорт. Валтӥсь но одӥг
гинэ аэродромен кивалтӥсь компания луэ «Ижавиа» авиакомпания. Аслобетъёс
лобалляло Ижысен Мускоозь, Восьбуро Петыркар]]озь, Пермёзь, куддыръя Кузон,
Сочи, Анапа, Баку, Ереван дорозь.

Ву транспорт. Гужембыт Иж тымет вылын шур трамвайлэн маршрутэз ужа «Ижевск»
пыжвозьманысен «Воложка» пыжвозьманозь. Та маршрут кивалтӥське
«ИжГорЭлектроТранс» МУП-эн.



https://udm.wikipedia.org/wiki/%D0%90%D0%BB%D0%B8_%D0%B8%D0%B1%D0%BD_%D0%90%D0%B1%D0%B8_%D0%A2%D0%B0%D0%BB%D0%B8%D0%B1

А́ли ибн А́би Та́либ (араб сямен علي بن أبي طالبي‎‎), Мухаммед пророклэн
атаезлэн вынызлэн пиосыз пӧлысь куинетӥез. Нимо-дано ожгарчи, кивалтӥсь но
оратор. Ньылетӥ халиф. Суннитъёслэн берпуметӥ «шонерлыко халифсы». Шиитъёслэн
нырысетӥ имамзы, кыкетӥ но куинетӥ имамъёссылэн атайзы. Ахль уль-бейтэ пырисьёс
пӧлысь огез. 632 аре Гадир-Хумын Мухаммед сое аслаз преемникеныз ялӥз, озьы ке
но, солэн халифатэз кутскиз 24 ар ортчыса гинэ.

Вордскемын 599 аре (хиджри календарья 13 раджабе, хиджралэсь азьло 24-тӥ аре)
Меккаын, виемын 661 аре Куфаын (хиджри календарья 21 рамаданэ 40-тӥ аре).

Пиосыз — Хасан но Хусейн, кышноез — Фатима аз-Захра (Мухаммедлэн но Хадиджалэн
нылзы).

Солэн гожтэтъёсыз, косонъёсыз, проповедьёсыз люкамын нимаз книгае — «Нахдж
уль-Балага».



https://udm.wikipedia.org/wiki/%D0%95%D0%B2%D1%80%D0%BE%D0%BF%D0%B0_%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82

Европа парламент — Европа союзлы кат сётӥсь ёзэс. Евросоюзысь кунъёслэн
кунмуртъёсынызы шонерак бырйиське. Европа союзлэн Кенешеныз ӵош парламент
кылдытэ Евросоюзын властьлэсь кат сётӥсь кык палатаем вайзэ.

Европа парламент кылдӥз 1957-тӥ арын. Нырысь-валысь Евросоюзысь кунъёслэн
парламентъёссы ёзчиоссэ бырйылӥзы. 1979-тӥ арысен вань улӥсьёсын бырйиськылэ.
Парламентэ быръёнъёс ортчытӥсько вить арлы быдэ. Европарламентлэн депутатъёсыз
люкисько партийной фракциослы. Парламентлэн тӧроез — Мартин Шульц. Депутатъёслэн
лыдзы — 751 (2014-тӥ арысен).

Европа парламент пуке Страсбург карын, мукет интыос — Брюссель но Люксембург.
Али парламентын 7 фракциос но партие пырымтэ кӧня ке депутатъёс вань.



https://udm.wikipedia.org/wiki/%D0%A1%D0%BE%D0%BC%D0%B5%D1%80%D1%85%D0%BE%D0%BB%D0%B4%D0%B5%D1%80,_%D0%99%D0%B5%D0%BD

Йен Сомерхолдер вордӥськиз 8 толсуре 1978 арын. Со американской актёр, но тужгес
ик тодмо луэ «Дневники вампира» сериалын, кытын шудэ Дэймон Сальватореез.

Атаезлэн английской но французской выжыосыз, нош анаезлэн ирландской но
индейской. Чорыган но валэн ворттылон пичи дырьесаз вал солэн яратоно дырез
ортчытон. Дас арес дырьяз анаезлэн кичелтэмезъя модель школае мынӥз, арлы быдэ
гужем дырья ветлиз Нью-Йорке съёмкаосы. Кӧня ке ар ортчыса со луиз европейской
модель. Куке солы вал 17 арес со малпаз актёрлы дышетскыны. 19 аресаз ини ужаз
тодмо но усто дышетӥсьёсын. Тодмо луиз «Остаться в живых» кино потэм бере, кытын
шудиз Бун Карлайлэсь рользэ. Но Иэнлы та ролез кельшымон ой вал. Та киноысь
кошкемез бере со шудӥз таӵе киноосын «Ощущения видения» но «Турнир на
выживание». Но самой тунсыко ролез солэн вал «Дневники вампира» киноын, кытын со
шудэ коварной вампирез. Али дыре ӵош уло Нина Добревен.



https://udm.wikipedia.org/wiki/%D0%9B%D0%B5%D0%BD%D0%B8%D0%BD,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%98%D0%BB%D1%8C%D0%B8%D1%87

Владимир Ильич Ленин (зэмос нимтулыз Ульянов) – ӟуч, советской политической но
кун ужчи, бадӟым йырвизё мурт, философ, марксизм-ленинизмлэн но большевистской
партилэн инъясез, публицист, быдӟым пролетарской революционер, Быдӟым
Октябрьской социалистической революцилэн организаторез, РСФСР-ысь но СССР-ысь
Калык Комиссаръёслэн Кенешсылэн Председателез, Кенешо Россилы но Куинетӥ
(Коммунистической) Интернационаллы инъет сётэм адями.

В. И. Ленин вордскиз 10-тӥ (22) апреле 1870-тӥ арын Симбирск городын (туала
нимыз Ульяновск). Атаез – Илья Николаевич - дышетӥсь, егит дыръяз удыссэ мытӥз
пичи классъёсты дышетӥсь бордысен, бӧрысь кивалтӥз Самара губерниысь калык
училищеосын, дворян ним басьтӥз (улонысь кошкиз 1886-тӥ арын). Анаез – Мария
Александровна Бланк – эмъясьлэн нылыз, дышетскиз дораз, кӧня ке кунгожсьӧр кылын
вераськыны быгатӥз, роялен шудӥз, трос лыдӟиськиз. Владимир семьяысь куать нылпи
пӧлысь куинетӥез вал. Ульяновъёс ог-огзэс валаса, туж тупаса улӥзы.

Школаын дышетскыкуз ик, Володя шӧдыны кутскиз со вакытысь обществолэсь шекъёссэ.
Сочинениосаз но таӵе мылкыдъёссэ шараяз. Александр агаез, калык бугыръяськонъёсы
пыриськемез бере, 1887-тӥ арын казнить каремын вал. Сое янгыше уськытӥзы эксэез
виёнэ пыриськемез понна. Агайзэ быдтон Володялэсь сюлэмзэ бугыртӥз, улон шоры
учконъёссэ воштӥз. Со дырысен Владимир пумит султӥз со вакытысь кунлэн
радлыкезлы. 1887-тӥ арын со пыриз Кузонысь университетлэн юридической люкетаз.
Соку ик со пыриськыны кутскиз студентъёслэн огазеяськонзылэн ужаз - режимлы
пумит мынӥсьёслэн радазы. Но таӵе студентъёсты, пӧлазы Владимир Ульянов но,
ӝоген кырме полиция. Декабре 1887-тӥ арын сое университетысь улляло, келяло
анаезлэн вордскем юртаз. Отын сое полиция чакла, Владимир азьланьтэ ас понназ
дышетсконзэ. 1888-тӥ арын Владимирлы луонлык усьтӥськиз нош ик Кузонэ
берытскыны. Отын со тодматскиз Карл Маркслэн ужъёсыныз, озьы пыриськыны кутскиз
марксистъёслэн кружоказы. Та дырысен В. Ульянов калык бугыръяськонъёслы дур
басьтэмысь дугдэ, сюлэмаз-йыраз пыӵало Маркслэн ужъёсыз.

Бӧрысь со улыны выжиз Самарае, отын но сое чаклаз полиция. Уксё поттӥз нимаз
урокъёс сётъяса. 1891-тӥ арын со экстерн амалэн Санкт-Петербургысь университетэ
кун экзаменъёссэ сётӥз. 1892-тӥ - 1893-тӥ аръёсы В. Ульянов тыршиз Самараысь
присяжной судьялэн юрттӥсез луыса. Отын кылдытэ марксист кружок, ӟуч кылэ
берыктэ Карл Маркслэсь Коммунист партилэсь Манифестсэ.

1893-тӥ арын улыны каръяське Санкт-Петербурге. Отын тырше юрист луыса. Ачиз но
валатэк кыле Петербургысь марксистъёслэн азьветлӥсьсы чотын луэмзэ. Ӝоген В.
Ульяновез полиция кырме но кунгож сьӧры келя, отын со тодматске Россиысь
марксистъёслэн кичӧлтӥсеынызы Георгий Плехановен. 1895-тӥ арын В. Ульянов Россие
берытске, Питерысь вань марксист кружокъёсты огинэ герӟа - озьы кылдытэ «Рабочей
классэз зӥбонлэсь мозмытонъя нюръяськон» огазеяськонзэ. Сое нош ик полиция кырме
но пытсэт сьӧры келя. Ӝоген сое куинь арлы келяло Сибире, Шушенское черкогуртэ.
Отын 1898-тӥ арын кузпалъяське Надежда Крупскаяен, соин со тодматскиз вал
Петербургысь кружокъёсы пыриськыкуз.

Ссылкаын улэмез бере мылкыд каре кунгож сьӧры потыны. Кӧня ке дыр ӵоже улэ
Мюнхенын, Лондонын, Женеваын. Отысь эшъёсыныз - Вера Засуличен, Юлий Мартовен,
Георгий Плехановен, Павел Аксельродэн - огазе кариськыса, поттыны кутско «Искра»
газет. 1901-тӥ арысен аслыз выль ним малпа - Ленин, ужъёссэ та нимтулэн
тодмостыны кутске. РСДРП-лэн Брюссельын ортчем кыкетӥ съездэз Ленинэз но эшъёссэ
кык «бурдлы» люкиз - большевикъёс (Ленин пала дурбасьтӥсьёс) но меньшевикъёс
(соослы пумит султэмъёс).

1905-тӥ - 1907-тӥ аръёсы - Буржуазно-демократической революция мынон вакытэ -
Ленинлы Россие берытскыны луонлык кылдэ. Отысь эшъёссэ со пролетариатлы но
крестьянъёслы дурвайыны косэ, мылкыдзэс бугыртэ. Но революция Ленин малпамъя уг
радъяськы, солы нош ик кунгож сьӧры берытсконо луэ. Озьы ке но Россиен
кусыпъёссэ уг ышты, лушкем пыриське Кун Думалэн ужаз. РСДРП-ын нош ик
бугыръяськонъёс кутско. Одӥг ласянь Лев Троцкий - пӧртэм партиослэн
возиськемзылы дурбасьтӥсь, мукет ласянь - Ленин, большевикъёслэсь партизэс
(асьсэ печать ёзэнызы - «Правда» газетэн) кылдытон сярысь сюлмаськись.

1922-тӥ арын Ленинлэн тазалыкез инсультэн йырин лябӟиз. Кема дыр ӵоже эмъяськоно
луиз, нош ар пумын - декабре - солэн йыраз нош ик вирсэрез пуштӥз. Солы
тазалыкез сэрен Кремльысь кошконо луиз. 21-тӥ январе 1924-тӥ арын со улонысь
кошкиз. Мугорыз утиське Мускоысь Кремль азьын сылӥсь мавзолейын.



https://udm.wikipedia.org/wiki/%D0%9A%D1%8B%D0%B7%D1%8C%D0%BF%D1%83

Кызьпу (латин кылын Betula) – кызьпу выжыысь писпуос но куакъёс. Лыдъяське,
Росси кунын со тужгес но зол вӧлмем пу. 120 пӧртэм. Кызьпу паськыт вӧлмемын
уйпал полушариын.

Кызьпулэн тросэз люкетъёсыз уже кутӥсько: пуэз, сулэз, туез, сурсвуэз. Кызьпу
почкаос но куаръёс кутӥсько эмъяськон удысын. Туй – кызьпулэн уно аръёс ӵоже
зӧкам сулэз. Куд-ог кызьпуосын бакчаосты чебермало, мукетъёсыныз бусыосты
тӧллэсь утё.

Удмурт шаерын 4 тусоез : ошиськись (Betula pendula) но пазьырес кызьпуос арама
кылдыто, будо 25 м ӝужда. Лапкыӵес но карлик кызьпуос кылдыто лапег куакъёс
асьме палан шергес пумисько, соосты утёно.



https://udm.wikipedia.org/wiki/%D0%91%D0%B5%D1%80%D0%BD%D0%B0%D1%80,_%D0%A1%D0%B0%D1%80%D0%B0

Сара Бернар (фр. Sarah Bernhardt; зэмос нимыз — Генриетт Розин Бернар, фр.
Henriette Rosine Bernard; 22 коньывуон 1844 — 26 южтолэзь 1923) — француз
актриса, кудзэ XX-тӥ даурлэн кутсконаз нималлязы «тужгес но тодмо актриса быдэс
историын». Тодмо луиз со Европалэн сцена вылаз 1870-тӥ аръёсы, собере
гастрольёсын шудылӥз Америкаын но. Тросгес шудылӥз драматической сценаосын, соин
ик сое нимазы «Божественная Сара».

Сара Бернар вордскиз 22-тӥ коньывуонэ 1844 арын Парижын. Анаез — Юдифь (собере
со Юлия луиз) Бернар (1821, Амстердам — 1876, Париж) вордскиз еврей семьяын но
вал коммивояжёрлэн Мориц Барух Бернардтлэн но Сара Гиршлэн (1727-1829) нылзы.
1835 арысен Юдифез, ньыль сузэрзэ но братсэ будэтӥз сюранайзы — Сара Кинсберген
(1809-1878). Атаез сярысь номыр но тодмо ӧвӧл. Куддыръя соин лыдъяло Поль
Моремез, француз флотысь офицерез. Мукетъёыз малпало Эдуард Бернарез, егит
адвокатэз.

Францие вуэмзылэсь азьло Юдифь ужа вал модистка луыса. Но Парижын со луиз
куртизанка. Вордскем нылыз люкетӥз солы тазьы улыны, соин ик со Сараез келяз
Англие, кытын со улӥз няняен. Со отын кыльысал, дыр, быдэ вуытозяз, но соин
шудтэм учыр луиз: няняез кельтӥз Сараез огназэ аслаз кузпалэныз (кудӥз инвалид
вал), Сара креслоысьтыз потӥз но камин доры вуиз. Дэремез ӝуаны кутскем.
Бускельёссы юрттӥллям пичи нылашез мозмытыны. Со дыре Саралэн анаез Европаетӥ
путешествовать каре вылэм аслаз очередной спонсореныз. Сое ӧтизы нылыз доры, со
вуиз но нуиз Сараез сьӧз Париже, но вылысен кельтӥз сое выль нянька вылэ. Саралы
улыны кылдӥз туж «мрачной» интыын, кытчы ваиз сое няняез. Сара вераськисьтэм
луиз, векчиомиз. Но адӟон герӟаз выльысен анаез но нылэз. Куке со пумитаз
аслэсьтыз тётязэ (Розинаез), кудӥз озьы ик вал куртизанка, Саралы умойтэм луиз.
Солы луиз сыӵе урод, что со усиз няняезлэн киосыз вылысь но тӥяз пыдзэ но кизэ.
Анаез сое нуиз сьӧраз но трос аръёс кулэ луизы огназ кылем ныллы тодаз вайыны,
мар со анай яратон.

Ужаз «Комеди Франсез», «Жимниз», «Порт-Сен-Мартен», «Одеон» нимо театръёсын.
1893 арын басьтӥз «Ренессанс» нимо театрез, 1898 арын — «Насьон» театрез, кудӥз
собере нимамын вал «Театр Сары Бернар» шуыса. Тросэз тодмо театр удысын
тыршисьёс (кылсярысь К. С. Станиславский) Бернарлэсь искусствозэ лыдъязы
«образцом технического совершенства».

Тросэз тодмо современникъёс (А. П. Чехов, И. С. Тургенев, А. С. Суворин но Т. Л.
Щепкина-Куперник) ӧз шедьтылэ актрисалэсь талантсэ. Тужгес но умойъёсыз
рольёсыз: донья Соль («Эрнани» Гюголэн), Маргарита Готье («Дама с камелиями»
Дюма пилэн), Теодора («Теодора» Сардулэн), принцесса Грёза, герцог Рейхштадский
(«Герцог Рейхштадский» но «Орлёнок» Ростанлэн), Гамлет («Гамлет» Шекспирлэн),
Лорензаччо («Лорензаччо» Мюсселэн). 1880-тӥ арысен Бернар гастролиосын выступать
карылӥз Европаын но Америкаын, Россиын (1881, 1892, 1908-1909) Михайловской
театрын но провинциын.

1905 арын Рио-де-Жанейроын Сара Бернар бур пыдзэ повредить кариз, кудзэ 1915
арын вандӥзы. Но Бернар ӧз кельты сценаез. Нырысетӥ Мировой война дыръя но со
выступать карылӥз фронтын. 1914 арын сое наградить каризы Почётной легионлэн
орденэныз. 1922 арын сцена вылысь кошкиз.

Актриса кулӥз 26 южтолэзе 1923 арын Парижын 78 аресказ. Ватэмын Пер-Лашез нимо
кладбищеын.



https://udm.wikipedia.org/wiki/%D0%AD%D1%85%D0%BE_%D0%9C%D0%BE%D1%81%D0%BA%D0%B2%D1%8B

«Э́хо Москвы́» («Мусколэн чузъяськись куараез») — Россилэн радиостанциоысыз
пӧлысь одӥгез тодмоез. Эфирын ужзэ кутскиз 1990 аре 22 августэ (соку солэн нимыз
вал «Радио-М»). Эфирын со ужа быдэс уй-нунал, передачаосыз пӧлын уката трос выль
иворъёс, озьы ик, саклык виъяське на культура, спорт удысысь иворъёслы, аналитик
но автор программаослы.

Куд-ог аналитикъёслэн малмапъёссыя, «Эхоез» кылзэ ог 600 сюрс адями Мускоын но
ог 1.5 млн. адями Россилэн мукет регионъёсаз.

«Эхо Москвы» политика ласянь туж зол ангажированной канал луэ шуыса тодмо.
Ужасьёсызлэн идеологизы туж матын Россиысь либеральной оппозицилы, «правой»
партиосысь членъёслы но кивалтӥсьёсты котьку яратӥсьтэм огшоры ӟуч
интеллигенцилы. Озьы ке но, Россиысь кивалтӥсьёс «Эхолэн» ужезлы уг люкето. Со
сяна, радиостанцилэн 66% акциосыз — Россиысь кун концерн Газпромлэн кияз
(кылемез нош редакциысь муртъёслы люкемын).

«Эхоез» туж уг ярато «патриот» шуонъёс (политика ласянь позициез понна но,
редакциысь муртъёс пӧлын тросэз еврейёс луо бере но).



https://udm.wikipedia.org/wiki/%D0%A2%D0%B0%D1%82%D0%B0%D1%80%D1%81%D1%82%D0%B0%D0%BD

Координатаос: 55°33′ у. ш. 50°56′ ӵ. д.﻿ / ﻿55.55° у. ш. 50.933333°
ӵ. д. (G) (O) (Я)55.55, 50.933333

Татарста́н Респу́блика (биг. Татарстан Республикасы, ӟуч Тата́рия, Татарста́н) —
Россие пырись республика (кун), Россия Федерациысь субъект. Пыре Приволжской
федеральной округе. Кылдытэмын 27 мае 1920-тӥ арын Автономной Татарской
Социалистической Советской Республика нимаса.

Шоркарез Кузон луэ. Бускельёсыз луо Башкортостан, Удмуртия, Марий Эл, Чувашия,
Киров, Ульяновск, Самара но Оренбург улосъёс.

Татарстан Россиялэн шораз интыяськемын, Шунды ӝужан пал Европаысь равнинаын,
Волга-Урал регионын, Кама но Волга шуре итӥськон интыын. Шоркарез Мусколэсь 797
иськемын палэнын сылэ. Татарстан уйпалысен лымшор пала 290 искемлы кыстиське,
шунды пуксён паласен шунды ӝужанозь ик 460 иськем кыстӥске.

Музъемезлэн быдӟалаез 67836,2 км². Улӥсьёсызлэн лыдзы 3768,5 сюрс адями (2005),
соос пӧлысь каръёсын уло 74,5% (2005). Улӥсьёслэн плотностьсы: 55,4 адями/км²
(2005). Калыкъёсыз: ваньмызлэсь трос бигеръёс (58,5 %) но ӟучъёс (39,0 %).

Татарстан Республика 43 ёрослы люкемын, со сяна, 14 кар лыдъяське. Республикаен
кивалто Президент, Правительство, Кун Кенеш. Валтӥсь законэз — Татарстан
Республикалэн Конституциез

Республикаын сюрс пала пӧртэм вӧсяськон огазеяськонъёс ужало. Валтӥсь религиос –
ислам но православие.

Татариын — 43 ёрос, 20 кар (соос пӧлын 14 — республикалэн подчиненияз), 21 кар
типъем посёлок, 897 гурт кенеш.

Азнакай, Алабго, Альметьевск, Бугульма, Заинск,  Зеленодольск, Кузон,
Лениногорск, Нижнекамск, Тупал Чалды, Чистополь.

Бавлы, Болгар, Буинск, Лаишево, Мамадыш, Менделеевск, Мензелинск, Нурлат,
Огырчи, Тетюши



https://udm.wikipedia.org/wiki/%D0%A1%D0%B0%D1%80%D0%B0%D0%BF%D1%83%D0%BB

Сарапул — Удмуртилэн лымшор палаз интыяськем кар (2002 аре — ог 103 сюрс
улӥсьёс). Интыяськемын Кам шурлэн бур палаз. Ижысен Сарапулозь — 63 километр.
Улӥсез — 108,0 сюрс адями: ӟучъёс — 81,8%, бигеръёс — 8,9%, удмуртъёс — 3,8%,
укаинецъёс — 0,9%, мукет выжыысь калыкъёс — 4,6%.

Сарапул ним XVI даурысен тодмо луэ. 1596 аре калыкез лыдъян книгаын гожтэмын:
«Кузон утемын, Кам шур йылынгес... Сарапулысь но Сиваысь чорыг кутыло». Кызьы
адӟиськомы, ӵапак кар сярысь татын вераськон уг на мыны: Сарапул шуыса Кам
шурлэн оглюкетэз нимамын, шӧдске.

Сарапул нимлэсь кытысь потэмзэ ӵемысь герӟало чорыг кутонэн: чуваш кылын сарă
пулă ‘ӵуж чорыг’ (Acipenser gueldenstaedtii) шуэмез возьматэ.

Вуоно карлы Вознесенской черкогуртэз кылдытэмен инъет сётэмын вал. 1621 аре
дозорной книга «Сарапул дурын Вознесенской черкогурт» сярысь вера. Берло ини
Вознесенской черкогурт Сарапул нимо дворцовой слободае пӧрмиз. 1780 аре
Екатерина II косэмъя Ватка наместичество кылдытэмен Сарапуллы кар статус сётэмын
вал.

Сарапулын вань бадӟым порт. Кам шур кузя со Сарапулэз герӟа Улысь Новгород,
Пермь каръёсын.



https://udm.wikipedia.org/wiki/%D0%9F%D0%B5%D1%80%D1%84%D0%BE%D0%BC%D0%B0%D0%BD%D1%81

Перфоманс (англ. performance — быдэстон, представление) — туала устолыклэн
формаез, кудаз тусъетэз кылдыто суредасьлэн яке кӧня ке адямиослэн кулэ интыын
но кулэ дырын дауртэмзы. Перфоманс луэ шуыны котькуд учырез, кудаз пыро ньыль
валтӥсь ёзъёс: вакыт, инты, суредасьлэн мугорыз но суредасьлэн но учкисьлэн
герӟаськемзы. Соин пӧртэмесь луо перфоманс но суредаськон устолыклэн суред яке
скульптура выллем пӧртэм амалъёсыз, кудъёсаз тусъет луэ адӟон арбери гинэ.

Нырысьсэ «перформанс» кыл кутэмын вал крезьгурчиен Дж. Кейджен 1952 арын
возьматоназ, кудӥз возьматӥз сцена вылын «4’33"» (4 минут 33 секунд шыпытэз). Та
концертлэн ялоназ пусъемын вал - перфоманс. Перфоманс кылдӥз футуристъёслэн кыр
возьматонъёсӥсьтызы, дадаистъёслэн клоунадаисьтызы, Баухаузлэн театрисьтыз.
Перфоманс кылдэм герӟамын авангард суредаськон ужпумэн: суредан тусъетлэсь
вӧлмытэзлэсь вормонзэ, авангардной устолыклэсь валтӥсь тенденцизэ конструкцие
потонзэ. Ив Кляйн, Вито Аккончи, Герман Нитч, Крис Бурден, Йоко Оно, Йозеф Бойс
но мукет суредасьёс пӧлын перфоманс потӥз устолыклэн одӥг люкетэз кадь 1960
арын. Россиын тужгес но тодмо Олег Куликлэн, Олег Мавроматтилэн, Елена
Ковылиналэн но мукетъёслэн перфомансъёссы, удмуртъёс пӧлын - Кучыран Юрилэн
перфомансъёсыз.



https://udm.wikipedia.org/wiki/%D0%9C%D0%B0%D1%82%D1%8B%D1%81%D1%8C_%D0%A8%D1%83%D0%BD%D0%B4%D1%8B_%D3%9D%D1%83%D0%B6%D0%B0%D0%BD_%D0%BF%D0%B0%D0%BB

Маты́сь Шунды́ ӝужа́н пал шуыса географиын но политикаын нимало туж бадӟым
улосэз: Шор зарезьлэн лымшор но шунды ӝужан пал люкетъёсысеныз Перс сюмозь.
Матысь Шунды ӝужан палъёслэн бадӟымез люкетсы кылле Азиын, оглюкетсы гинэ
Африкаын.

Нокыӵе споръяськонъёстэк отчы пырто таӵе кунъёсты: Бахрейн, Египет, Иран,
Турция, Ирак, Израиль, Иордания, Кувейт, Ливан, Оман, Катар, Сауд Аравия, Сирия,
Огазеяськем араб эмиратъёс, Йемен но палестин музъемъёсты (Сектор Газа но Иордан
шурлэн шунды пуксён пал ярдурез).

Куддыръя таос борды ватсало на Магриб кунъёсты: Алжир, Ливия, Марокко но Тунис,
озьы ик Судан, малы ке шуоно, Африкаысь со кунъёс история но культура ласянь туж
юн герӟаськемын вылӥ верам Азия кунъёсын. Мавритания но Сомали озьы ик
герӟаськемын Матысь шунды ӝужан пал кунъёсын, сокем ик юн ӧвӧл ке но ини.
Афганистан но Пакистан сярысь ке верано, соос Шор Азилы трослы матынгес, Матысь
шунды пуксён паллы сярысь. Турция но Кипр ассэ Европае пырто.

Матысь шунды ӝужан палан тужгес вӧлмемын араб, фарси, турок но курд кылъёс; со
сяна, вань на отын туж уно мукет кылъёс но диалектъёс.

Та улосын улӥсьёс ваньмыз сямен мусульманъёс луо. Озьы ке но, ӵапак Матысь Шунды
ӝужан пал музъем вылын интыяськемын мукет религиослэн но – иудаизмлэн но
христианстволэн – центръёссы но святыняоссы.



https://udm.wikipedia.org/wiki/%D0%9B%D1%83%D0%BB%D0%BF%D1%83

Лулпу (латин кылын Alnus) – Betulaceae семьяысь (кызьпу семействоысь) куаро
писпуос но куакъёс. Дуннеын тодмо ог 30 видъёсыз. Пуэз кутӥське мебель, тара
лэсьтонэ, курысьтыз дубильной в-оос но буёл лэсьто, ӵыжинъёccэ медицинаын куто.
Лулпу юнматэ шуръёслэсь, вукыремъёслэсь дуръёссэс, гурезь бамъёсты, муэз азотэн
узырмытэ.

Удмурт шаерын 3 тусоез : пӧлын клей лулпу яке сьӧд, но пурысь лулпу, ог 20-30 м
ӝужда. Сьӧд лулпулэн курез пеймыт-бусӥр, пиналгесъёсызлэн пеймыт-пурысь,
йылысьтыз куаръёсыз выемчатой. Пурысь лулпулэн курез ӟарыт-пурысь, йылысьтыз
куаръёсыз йылсоесь. Кыкез ик будо мускыт интыосын дрениров. муос вылын шуръёс
кузя, ӵемысь чылкыт арама кылдытыса. Пурысь лулпу корам, ӝуам, куштэм муос вылын
будыны кутске, Сьӧдэныз ӵошатыса, котькыӵезэгес музъемез чида.



https://udm.wikipedia.org/wiki/%D0%94%D1%8D%D1%80%D0%B8_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Дэри (яке Завьял, ӟуч Завьялово) — Удмурт шаерысь бадӟым черкогурт, Дэри ёрослэн
шорсюлмыз. Татын улэ 9 сюрс 243 адями. Интыяськемын Быдвай шур дурын. Дэри
черкогуртысен Ижкарлэн шорезозь — 12 иськем, гожезозь — 6 иськем.

Филология наукаосъя доктор М. Г. Атаманов Дэри топонимлэсь кызьы кылдэмзэ тазьы
валэктэ: нырысьсэ Дэри сярысь веран пусъемын 1710-тӥ арын ортчем переписьын.
Арске нуись сюрес вылын Дери-Чудья гурт пе вань — со ик Завьялово. Завьял —
гуртэз кылдытӥсьлэн нимыз. Дэри гурт ним потэмын Дерьянка шурлэн ӟуч нимыз
бордысь, дэри, напра шуэмез возьматэ. Чудья — удмурт воршуд ним.

1859-тӥ арын ортчем ревизияя Дэри черкогуртын вылэм 96 юрт. Гуртын улӥз 731
адями. Татын ужаз почта, тодон-валан сётонъя училище, 4 вуко но кебит.

1917-тӥ арозь Дэри черкогурт пичи вылэм. Татын ульчаос но туж вакчиесь вал.
Тужгес кузь урамез Бадӟым ульча нимазы. Туннэ сое Пугачевлэн урамез нимало.
Мукетыз чебер урам — Черк ульча. Татын ветлыны ӧз лэзе пудо-животэз. Али та
Октябрь урам луэ. Нош бӧрысь удмурт ульча нимъёсты воштӥзы ӟуч нимъёс. 20-тӥ
дауре татчы трос ӟуч калык вуиз. Соин черкогуртын кылдӥсь ульчаослы но ӟуч
нимъёс лякиськизы. Озьы Дэриын кылдӥзы Южный-1, Южный-2, Медик, Пугачёвский,
Солнечный, Северный микрорайонъёс.

1929-тӥ арын Вотской областьын кылдӥз Иж ёрос, отчы ик пыриз Дэри черкогурт но.
Озьы ке но 1937-тӥ арын кылдӥз Дэри ёрос, солэн шорсюлмыз луиз Дэри черкогурт.

Туннэ Дэри черкогуртын вань шоръёзо школа, спортъя школа, кык нылпи сад,
пионеръёслэн юртсы (усьтэмын 1967-тӥ арын), культурая юрт, ёрос больница.
2000-тӥ арын черкогуртын усьтӥськиз шаертодонъя музей.

Ижысен Дэриозь трос транспорт мынылэ: 301-тӥ, 319-тӥ, 321-тӥ, 357-тӥ номеро
автобусъёс, 341-тӥ, 353-тӥ (363-тӥ), 367-тӥ номеро маршрутъя таксиос. Соослэн
мынонзы-ветлонзы радъямын черкогуртын кык автомобиль сюрестӥ гинэ: Гольян урамтӥ
но Калинин урамтӥ.

Спортэз азинтон удысын но черкогуртын трос вормонъёс басьтэмын. Татысь
стадионъёсын толалтэ но гужем кӧня ке пол ини радъяськылӥзы республикаысьтымы
гурт шудонъёс. Таӵе ӵошатсконъёсын Дэри ёрослэн командаез котьку вылӥ интыос
басьтэ. Уго Дэриысь спортсменъёслэн вань адӟем карымон адямиоссы: калык куспо
классъем спортъя мастер, дуннеысь чемпион Нина Парамонова, тодмо биатлонистъёс,
агай-вынъёс Валерий но Сергей Журавлёвъёс, биатлонъя дуннеысь чемпион Александр
Ушаков.



https://udm.wikipedia.org/wiki/%D0%90%D1%80-%D0%A1%D0%B5%D1%80%D0%B3%D0%B8,_%D0%92%D1%8F%D1%87%D0%B5%D1%81%D0%BB%D0%B0%D0%B2

Вячесл́ав А́р-Серги́ (зэмос нимыз – Вячесла́в Вита́льевич Серге́ев; в. 1962 аре
5 апреле).— удмурт кылбурчи, сценарист, берыктӥсь но драматург. Россиысь
писательёслэн союззылэн членэз. Удмурт Республикаысь калык писатель (2003).

Вордӥськиз 1962 аре 5 апреле Завьял ёросысь Выль Казьмас (Новая Казмаска)
гуртын. Дышетскиз Удмурт кун университетын но Москваысь литературая институтын.

Ар-Серги – пӧртэм жанръёсын гожтэм ог 30 книгаослэн авторзы. Солэн сценариезъя
пуктэмын нырысетӥ удмурт кинофильм «Алангасарлэн вужерез» (киностудия «Кайрос»,
1994). Озьы ик солэн гожъямъёсыз печатламын Венгриын, Эстониын, Франциын,
Швециын, берыктэмын пӧртэм кылъёсы. Ачиз гожъя удмурт но ӟуч кылын. Ӵем
печатлаське Москваысь валтӥсь газетъёсын но журналъёсын.



https://udm.wikipedia.org/wiki/%D0%A8%D1%83%D0%BD%D0%B4%D1%8B%D0%BA%D0%B0%D1%80

«Шундыкар» лагерь 2012-тӥ арын кызетӥ пол радъяськиз. Отчы шедён понна 5-11-тӥ
классъёсын дышетскисьёс нимысьтыз конкурсэз потыны кулэ. Лагерьын соос пӧртэм
ӧръёсъя быгатонлыкъёссэс волято, нылпиосын ужало шаерысьтымы тодмо ӧнерчиос: Н.
С. Тарасова, С. М. Кибардина, А. П. Степанов, В. С. Ушаков, И. В. Пчеловодова,
В. Н. Морозов, П. М. Захаров но трос мукетъёсыз. Котькуд отрядэ ӧнерчилы юрттӥсь
вожатой но «Шундыкаре» сюрон понна нимысьтыз конкурсэз ортче.

Проектэз 1992-тӥ арын гожтӥз но улонэ пыӵатӥз Удмурт егитъёслэн мерлыко «Шунды»
огазеяськонзылэн одӥгез азьвыл тӧроез Юрий Перевозчиков.



https://udm.wikipedia.org/wiki/%D0%A3%D0%BB%D3%A5%D1%81%D1%8C%D1%91%D1%81

Музъем вылын улӥсьёслэн лыдзы таӵе вылэм: палеолит вапумлэн пумаз (эрамылэсь
азьвыл ог 15 сюрс ар), демографъёслэн малпамзыя, ог куинь миллион луиз, неолит
вапумлэн пумаз (эрамылэсь азьвыл ог кык сюрс ар) – 50 млн, эрамылэн кутсконаз
Музъем вылын ог 230 млн адями улӥз, эрамылэн I тысячелетиезлэн пумаз вань
адямиослэн лыдзы ог 275 миллион вылэм, нош 1800 соослэн лыдзы миллиардозь йылӥз
ини. 1900 аре Музъем вылын 1,6 миллиард адями улӥз, 1960 аре – ог куинь
миллиард, 1993 аре – 5,5 млрд, нош 2003 аре со лыдпус эшшо ӝутскиз на (6,3 млрд
адями). 1990-тӥ аръёсы Музъем вылын улӥсьёслэн лыдзы арлы быдэ ог 70 млн
адямиослы йылэ вал. Демографъёслэн чакламзыя, 2050 адямиослэн огъя лыдзы 9
миллиардозь йылоз шуыса возьмано.

1993 аре Европаын 728 млн адями улӥз, Азиын – 3 336, Африкаын – 670, Уйпал
Америкаын но Шоретӥ Америкаын – 442, Лымшор Америкаын – 308, Австралиын но
Океаниын – 28 млн адями..

2005 аре улӥсьёслэн лыдзыя уката ик бадӟымесь кунъёс пӧлы пыро вал: Китай – 1
310,6 млн, Индия – 1 027,6, США – 283,2, Индонезия – 216,2, Бразилия – 186,5 но
Россия – 145 млн.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82%D1%81%D0%BA%D0%B0%D1%8F_%D0%BF%D1%80%D0%B0%D0%B2%D0%B4%D0%B0_(%D0%B3%D0%B0%D0%B7%D0%B5%D1%82)

Удмуртская правда — республикаысьтымы огъя югдурез возьматӥсь газет. Потэ ӟуч
кылын. Газетлэн учредительёсыз Удмурт Республикаысь Кун Кенеш но Правительство.

Газетлэн нырысетӥ номерез потӥз 1917-тӥ арын 7-тӥ сентябре "Известия Ижевского
совета рабочих, солдатских и крестьянских депутатов" нимын. Газетлэн кылдытӥсез
но нырысетӥ редакторез В. А. Матвеев. Бӧрысь 1918-тӥ арын августэ Ижын но
Воткаын ӝутӥськем вожвылъяськон дыръя газет выжиз Сарапулэ. Татын со "Борьба"
нимын потыны кутскиз. Озьы ке но революцилэн комитетэз изданиез берыктӥз Иже,
татын 1918-тӥ арын 4-тӥ декабре со "Ижевская правда" нимын потыны ӧдъяз. Соку
редактор луиз Азинлэн дивизиысьтыз комиссар, Петроградысь журналист Д. Ф. Зорин.

Кылсярысь, Юрий Филиппович Кедров — тодмо удмурт писательлэн Филипп Кедровлэн
пиез. Вуоно редактор вордскиз 1937-тӥ арын Ижын. Йылпумъяз Свердловскысь
юридической институтэз. Кема аръёс ужаз Удмурт телевидениын но радиоын. 1986-тӥ
-1990-тӥ аръёсы валтӥз "Удмуртская правда" газетэз. 1990-тӥ арын кивалтӥз Удмурт
Республикалэн суверинетэзлы сӥзем Декларациез кылдытон группаен, чаклаз
Удмуртилэсь гербзэ, флагзэ но гимнзэ кылдытонэз.



https://udm.wikipedia.org/wiki/%D0%A3%D0%B2%D0%B0_%D1%91%D1%80%D0%BE%D1%81

Ува ёрос — Удмурт Республикалэн ёросэз, интыяськемын Удмурт шаерлэн шундыпуксён
палаз. Герӟаське Якшур-Бӧдья, Дэри, Пичи Пурга, Можга, Вавож, Сюмси но Сьӧлта
ёросъёсын. Ёрослэн центрез — Ува каргурт. Интыяськемын 2448,8 квадрат иськем
музъем вылын. Улӥсез 40 сюрс 882 адями (2009-тӥ арлы). Удмуртъёс - 44,9 %,
ӟучъёс - 50,5 %, бигеръёс - 2,3 %, мукет калыкъёс - 1,9 % (2002-тӥ арын ортчем
переписья). Калыклэн лыдызъя Удмуртиысь ёросъёс пӧлын Ува ёрос куинетӥ интыын.

Та нуналлы Ува ёросын кун властез быдэсъяло ёрос кенеше пырись депутатъёс - 33
адями, бырйисько 5 арлы. «Ува ёрос» муниципал кылдытэтлэн тӧроез - Владимир
Анатольевич Головин. Ува ёрослэн администрациеныз кивалтэ Александр Филиппович
Штумф. Ува ёросын 17 поселение: Булай, Жужгес, Каркалай, Красное, Кулябино,
Кыйлуд, Мушковай, Выль Мултан, Нылга, Петропавлово, Поршур-Тукля, Сям-Можга,
Узей-Тукля, Ува каргурт, [[Удугучин]Удугучин], Чекан, Чистостем.

Ёросын усьтэмын 29 школа, со пӧлысь 20-ез шор ёзо тодон-валан сётэ. 34 нылпи сад
но пӧртэм профессиослы дышетӥсь колледж. Ужало Искусствоосъя нылпи школа но
Нылпи творчествоя центр. Калыкез эмъяло 3 эмъяськон юртъёсын, юрттэт сёто 3
амбулаториын но гуртъёсы интыяськем 40 пала фельдшер-акушер пунктъёсын. Районын
ужа культурая 39 юрт, 23 библиотека, 2 школа-интернат но Историяя но чеберлыкъя
музей. Ува ёросын вордскемын тодмо писатель Пётр Блинов (1913-1942), Матвей
Кельдов (1900-1930), тодмо суредась Геннадий Сидоров но мукетъёсыз. Узей-Тукля
гуртын усьтэмын Киужъёсъя юрт. Ёросын потэ "Увинская газета", со вӧлме Ува
ёросысь вань гуртъёсы. Тиражез 2 сюрс 282, редакторез. П. В. Люкин.



https://udm.wikipedia.org/wiki/%D0%9D%D0%B0%D0%BF%D0%BE%D0%BB%D1%8C%D1%81%D0%BA%D0%B8%D1%85,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Владимир Владимирович Напольских (1 апрель 1963-тӥ ар, Иж) – Россиысь но
Европаысь валтӥсь уралистъёс (финно-угроведъёс) пӧлысь огез. Удмурт кун
университетысь Социальной коммункациосъя Институтысь культурологияя но
культураын кивалтонъя кафедраысь профессор, история наукаосъя доктор. 2000-тӥ
арысен Societas Uralo-Altaica нимо научной обществое пыре. Наукаын эскере
Волга-Урал улосысь но быдэс уйшор Евразиысь калыкъёслэсь но кылъёссылэсь
историзэс.

Напольскихлэн фамилизы Ватка шаерын кемаласен ини тодмо. Ачиз Владимир
Владимирович вордскемын эмъясьёслэн семьяязы (атаез, Владимир Михайлович,
Удмуртиын туж тодмо хирург-онколог, анаез, Надежда Владимировна, - рентгенолог),
выныз Антон озьы ик эмъясе дышетскемын, но карьераез мукет пала кожиз, али со -
Ӟуч православной черкысь клирик, игумен).

1992-тӥ арын история тодосья кандидат степень сёто (РАН-ысь Этнографияя но
физической антропологияя институт, Муско).

1992-ти арын история тодосья доктор степень сёто (РАН-ысь Этнографияя но
физической антропологияя институт, Муско)..



https://udm.wikipedia.org/wiki/%D0%9A%D1%91%D0%BB%D1%8C%D0%BD

Кёльн (нем. Köln [kœln]) — Германия Федераци Элькунысь кар, интыяське Уйпал
Рейн-Вестфалия музъемын. Германиысь каръёс пӧлын улӥсьёслэн лыдзыя Кёльн сылэ
ньылетӥ интыын, нош быдӟалаезъя - куинетӥ интыын. Со сяна, со - кунысь огез
тужгес бадӟымез экономикая но культурая центр. Кёльнэз ӵемысь нимало «Метрополия
на Рейне» шуыса. Со - огез вашкалаез кар, Рим эпохаысен кутскыса, Европалэн
историяз бадӟым инты басьтӥз. Тужгес тодмо та кар луэ Кёльн собор понна -
Германиысь одӥгез валтӥсез католической черк.

Кёльн сылэ Рейн вылын Кёльн бухтаын. Кёльнлэн шундыӝужаназ интыяське Нагорье
(Bergisches Land) но гурезё инты Зауэрланд; шундыпуксёнын — Вилле национальной
парк; лымшор-шундыпуксёнын — Эйфель вырйыл; лымшор-шундыӝужанын - Рейн Сланцевой
гурезьёс. Городысь тужгес ӝужытэз инты — Кёнигсфорст — 118 метрын, тужгес улынэз
(Воррингенский разлом) — зарезь вадесын 37 метрын.

Улӥсьёслэн лыдзы - 1 000 298 мурт. Национальностья ке учконо, тросэз улӥсьёс -
82,6 % - немецъёс, мукетъёсыз - палэнысь лыктэмъёс. Тужгес бадӟым диаспораос
турецкой (6,6 %), итальян (2%) но азьвыл Югославиысь (1,56 %) но СНГ кунъёсысь
(0,97 %) калыкъёс. Огъя 150 пала национальностьёс.



https://udm.wikipedia.org/wiki/%D0%9A%D0%BE%D0%BD%D1%8C%D1%8B

Коньы (латин кылын Sciurus vulgaris), лулосъёслэн йырйись лёгетысьтызы коньы
динь выжыысь йол нонись пöйшур. Озьы ик вань на горд коньыос (Tamiasciurus) но
пальмовой коньыос (Funambulus).

Коньыослэн мугорзы кузялэс, быжзы кузь но пуштрес, соос луо куренялэс буёло яке
пурысялэс. Коньыосты луоз пумитаны котькытысь, Австралияысь сяна.

Тужгес но коньыос висъясько толалтэ асьсэлы мульы дасяменызы. Куд-ог дыръя соос
мульыоссэс музъем пушкы вато яке писпу гырке поно. Тужгес секыт вакыт коньыос
понна – со вазь тулыс, куке музъем пушкысь ватэм тысьёссы будыны кутско но
сиёнлы уг ярало ни, нош выльёсыз будымтэ на. Коньы лыдъяське тужгес но визьмо
пӧйшур, малы ке шуоно соос котьку но котькытысь асьсэлы сиён шедьтыны быгато,
кылсярысь, гуртъёсын но. Соос быгато мерттэм будосъёсты ишкыса сиыны яке
тылобурдоослэн тусьысьтызы лушканы быгато.

Куддыръя коньыос изъянтыны но котьмае быгато, малы ке шуоно соослэн пиньёссы
лэчытэсь но котьку шерисько. Соин ик гурт калык умой-умой пытсаны кулэ асьсэлэсь
корка сигъёссэс, малы ке шуоно соос отчы кар лэсьтыны быгатозы яке мае ке
йырйыны. Корка сиге луоз поныны кыӵе ке пудо-животлэсь гонзэ, малы ке шуоно
коньыос соку валало, отын кыӵе ке кышкыт пӧйшур вань шуыса.



https://udm.wikipedia.org/wiki/%D0%9A%D0%B8%D1%8F%D1%81%D0%B0_%D1%91%D1%80%D0%BE%D1%81

Кияса ёрос кылдӥз 27-тӥ феврале 1924-тӥ арын, но кӧня ке аръёс улыса со пыриз
Сарапул округе. 1934-тӥ арысен та ёросэз Киров улос борды но гожъязы. 1937-тӥ
арын со берытскиз Удмуртия борды. Нимаз ёрос луыны Киясалы удалтӥз 1965-тӥ арын.

Ёрос туж данъяське Пётр Кривоноговлы сӥзем музей ванен. Со кылдӥз 1997-тӥ арын.
Музей усьтэмын Пётр Александрович Кривоноговлы — РСФСР-ысь искусство удысьысь
дано ужасьлы, усто суредась-баталистлы. Быдӟым Отечественной оже пыриськыса,
Кривоногов ортчиз Волоколамскысен Берлинозь ож сюресъёсты. Бӧрысь аслэсьтыз
малпанъёссэ кисьтиз суредъёс пыр. 1948-тӥ арын кылдытэм «Победа» ужез пусъемын
ССCР-лэн кун премиеныз. Совето Союзысь суредасьёс пӧлысь нырысетӥзэ Пётр
Кривоноговез пусйизы М. Б. Грековлэн зарни медаленыз. Киясаысь музейын утисько
Пётр Кривоноговлэн Быдӟым Отечественной ожлы сӥзем ужъёсыз но мукет суредъёсыз.



https://udm.wikipedia.org/wiki/%D0%9A%D0%B8%D1%80%D0%BE%D0%B2

Ки́ров — Россиысь кар, Киров улослэн центрез. 1780-тӥ арозь Хлынов, 1780-1934-тӥ
аръёсы Вятка.

Ватка шурлэн паллян ярдураз сылэ но шур кузя 20 искем кыстӥське. Ижлэсь 287
иськемлы но Мусколэсь 896 иськемлы палэнын интыяськемын. 2010-тӥ арын ортчытэм
Россиысь калыкез лыдъян-чотанъя Кировын 474 сюрс адями улэ.

Валтӥсь заводъёс: «Лепсе нимо электромашзавод», «Маяк», «Физприбор», «Крин» но
мукетъёсыз. Валтӥсь комбинатъёс: пыдкутчан, «Исток», текстильной. Валтись
фабрикаос: спичка поттон, крезьгур инструментъёсты поттон.

Кировын улӥзы гожъяськисьёс М. Е. Салтыков-Щедрин, А. С. Грин, суредасьёс В. М.
и А. М. Васнецовёс, К. Э. Циолковский, эмчиос В. М. Бехтерев но А. Н. Бакулев,
революционеръёс А. И. Герцен но С. Н. Халтурин



https://udm.wikipedia.org/wiki/%D0%9A%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%A2%D0%B8%D0%BC%D0%BE%D1%84%D0%B5%D0%B5%D0%B2%D0%B8%D1%87

Михаил Тимофеевич Калашников – быдэс дуннелы тодмо луэм конструктор, инженер,
СССР-лы но Россилы пыӵал тӥрлык кылдытэм дано мурт, техника наукаосъя доктор,
генерал-лейтенант.

Михаил Калашников вордӥськиз Алтай улосын Курья гуртысь крестьян семьяын. Дас
укмыс нылпиос пӧлысь со дас сизьыметӥез вал, но вань пиналъёс пӧлысь
висёнлы-кулонлы ӧз сётске тямысэз гинэ. 1930-тӥ арын Михаиллэн атаез - Тимофей
Александрович - кулакъёслэн радазы пыртэмын вал. Сое семьяеныз валче Алтай
улосысь Томск палъёсысь Нижняя Моховая гуртэ келязы. Пичи дырысеныз ик Михаил
Тимофеевич тунсыкъяськиз техникаен но пӧртэм механизмъёсын. Школаын яратӥз
физикаез, геометриез но лиетратураез. Сизьым классэз йылпумъяса, бертӥз Алтай
улосысь вордскем гуртаз - Курьяе. Но отын уже интыяськыны ӧз быгаты. Одӥг ар
Курьяын дышетскыса, бертӥз Сибирьын улӥсь анай-атаез доры. Отын документъёсысь
вордскем нуналзэ тупатыса, дырызлэсь вазь паспорт басьтӥз. Кӧня ке толэзь
ортчыса, нош ик берытскиз Курьяе, отын нырысьсэ тодматскиз пыӵал тӥрлыкен -
угось сэрттӥз-пертчиз Браунинг пистолетэз. 18 аресказ Курьяысь кошке Казахстанэ,
отысь Туркестано-Сибирь чугун сюрес вылысь Матай станциын депоын учётчик луыса
ужа. Токарьёсын, слесарьёсын, машинистъёсын эшъяське - озьы эшшо но юнма
техникаен тунсыкъяськонэз.

Михаил Тимофеевич автоматсэ ӟечомытон бордын уен-нуналэн ужа. 1947-тӥ арын солэн
АК-47 пистолет-автоматэз пыр-поч эскерон пыр ортче, мукет пыӵал тӥрлыкен
ӵошатыса, трослы кужмогес луэмзэ возьматэ. 1949-тӥ арын СССР-ысь Вооружённой
кужымъёсъя министерство пуктэмъя АК-47 автоматэз уже кутыны лэземын. 1949-тӥ
арын М. Т. Калашниковез пуктӥзы Ижкарысь «Ижмаш» заводлэн конструктор бюроеныз
кивалтыны.

М. Калашниковен кылдытэм автматъёсты быдэс дуннеын уже куто. Африкаысь Мозамбик
страна, кунлык басьтэмзэ возьматон понна, кункышет вылаз пусйиз Калашниковлэсь
автоматсэ.

1970-тӥ арын, АК вылэ пыкъяськыса, кылдытэмын пӧйшуран карабинъёс. 1992-тӥ арын
поттын кутскемын «Сайга» карабин, бӧрысь «Сайга 5,6» но «Сайга 5,6С»,
«Сайга-410» но «Сайга-20» пыӵалъёс.



https://udm.wikipedia.org/wiki/%D0%94%D0%B6%D0%BE%D1%83%D0%BD%D0%B7,_%D0%94%D1%8D%D0%BD%D0%B8%D1%8D%D0%BB

Дэ́ниэл Джо́унз (англ. Daniel Jones; 1881 аре 12 сентябре — 1967 аре 4 декабре)
— тодмо кылчи, фонетист.

Джоунз вордскемын 1881 аре 12 сентябре Быдӟым Британиын. Дышесткемын
Юниверсити-колледжлэн школаяз но Кингс-колледжын (Кембриджысь университет). 1907
арысен Джоунз ужа Юниверсити-колледжын, нырысь – лектор, собере ини доцент но
профессор луыса.

Наука ласянь кивалтӥсез вал Поль Пасси, тодмо француз фонетист. Джоунзлэн но
ужъёсыз быдэсак сӥземын вал пӧртэм кылъёслэн фонетиказылы: англи, хинди,
сечвана, ӟуч, француз, китай; озьы ик, фонетикалэн огъя ужпумъёсъя но кӧня ке
ужъёс кельтӥз. Уно саклык Джоунз висъялляз фонетикаё транскрипциез кылдытон но
азинтон ужлы. Со – англи но мукет герман кылъёслэсь фонетиказэ возьматӥсь
транскрипци системалэн авторез (Джоунзлэн транскрипциез).

Джоунз ужаз Европаысь, Америкаысь но Индиысь пӧртэм университетъёсын.
Би-би-си-ын со ужаз, фонетикая валтӥсь консультант луыса.

Джоунз пыре вал Поль Пассилэн кичӧлтэмезъя кылдытэм Фонетикая Каллыккуспо
Организацилэн ужаз: отын со 1907–1927 аръёсы секретарьлэн воштӥсез луыса ужамын,
1928 аре Джоунз луиз организацилэн секретарез. Со сяна, 1907–1940 Джоунз ужаз
«Le maître phonétique» нимо журналын: нырысь – валтӥсь редакторлэн воштӥсез
луыса, собере, 1941–1950 аръёсы, валтӥсь редактор луыса но.



https://udm.wikipedia.org/wiki/%D0%92%D0%BE%D0%BB%D0%BA%D0%BE%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Алекса́ндр Алекса́ндрович Во́лков (25 толсуре 1951, Брянск) — Удмурт Элькунысь
Республикаысь нырысетӥ Азьмурт Президент (2000—2014).

Брянскысь лэстӥськонъя техникумез но Пермьысь политехнической институтэз
йылпумъяз, собере ини Удмуртие, Глаз каре ужаны ыстэмын вал.

1986-тӥ аре Глаз карын исполком тӧро луиз. 1989-тӥ арысен кутскыса Волков ужа
Ижын: нырысь Удмуртиысь Госплан тӧролэн нырысетӥ воштӥсез луыса, собере
Архитектурая но лэсьтӥськонъя кун комитетлэн тӧроез луыса, огвакытэ со
Удмуртиысь удыстӧрӧослэн Министръёслэн Кенешсылэн тӧроезлэн воштӥсез луэ но.

1993-тӥ арысен — Удмурт Элькунысь Республикаысь удыстӧрӧослэн Министръёслэн
Кенешсылэн тӧроез, Россиысь Федераци Ӧтчамысь Федераци Кенешлэн депутатэз.
1995-тӥ аре Волков Удмуртиысь Кун Кенешлэн Тӧроез луиз, нош 2000-тӥ но 2004-тӥ
аръёсы Удмуртиысь азьмуртэ президентэ быръемын вал. 2014 арысен — Россия
Федерациысь Федераци Ӧтчамысь Федераци Кенешысь депутат.



https://udm.wikipedia.org/wiki/%D0%91%D1%8B%D0%B4%D3%9F%D1%8B%D0%BC_%D0%90%D1%82%D1%8B%D0%BA%D0%B0%D0%B9_%D0%BE%D0%B6

Быдӟым Атыкай ож — 1941—1945-тӥ аръёсы Совето Союз но Германия вискын ортчем ож,
Кыкетӥ дунневыл ожлэн люкетэз. Пусйыны кулэ, Германилэн союзникъёсыз со вакытэ
вал Болгария, Венгрия, Италия, Румыния, Словакия, Финляндия, Хорватия.

«Быдӟым Атыкай ож» ним СССР-ын кутӥськыны кутскиз 1941-тӥ арын 3-тӥ
пӧсьтолэзьысен И. Сталинлэн радио пыр калыклы вазиськемез бере. Вазиськоназ
«быдӟым» но «атыкай» эпитетъёс нимаз кутӥсько. Нырысьсэ ӵош кутэмын вал 1941-тӥ
арын 23—24-тӥ инвожое понна «Правда» газетлэн статьяосаз. Та ним возиське азьвыл
Совето Союзэ пырем кунъёсын (укр. Велика Вітчизняна війна, бел. Вялікая Айчынная
вайна, абх. Аџьынџьтәылатәи Еибашьра ду но мукет). Мукет кунъёсын, кытын ӟуч кыл
уг кутӥськы но кудъёсыз СССР-е ӧз пыре, «Великая Отечественная война» термин уг
кутӥськы. Англи кунъёсын сое воштэ Eastern Front (World War II) ((Кыкетӥ
дунневыл ожлэн) шундыпуксён фронт (эз)) термин, немец историын —
Deutsch-Sowjetischer Krieg, Russlandfeldzug, Ostfeldzug (немец-совето ож, ӟуч
поход, шундыпуксён поход).

Белорус ССР, Украин ССР, Молдавской ССР, Эстон ССР, Карело-Финской ССР,
Латвийской ССР, Литовской ССР, озьы ик таӵе улосъёс: Ленинград, Мурманск, Псков,
Новгород, Вологда, Калинин, Москва, Тула, Калуга, Смоленск, Орёл, Брянск, Курск,
Липецк, Воронеж, Ростов, Рязань , Сталинград, Краснодар, Ставрополь, Калмык
АССР, Кабардино-Балкарской АССР, Крым АССР, Северо-Осетинской АССР,
Чечено-Ингушской АССР, Краснодар улос (ты вылысь ожъёс) , Чуваш АССР
(авианалёт), Астрахань улос (авианалётъёс), Архангельск улос (авианалётъёс),
Горький улос (авианалётъёс), Саратов улос (авианалётъёс), Тамбов улос
(авианалётъёс), Ярославль улос (авианалётъёс), озьы ик Казах ССР (Гурьев кар
вылэ авианалёт), Абхаз АССР (ГССР).

Совето солдатъёс ожмаськизы мукет кунъёсын: Германиын, Польшаын, Финляндиын,
Норвегиын, Румыниын, Болгариын, Югославиын, Чехословакиын, Венгриын, озьы ик
соку Германие пырись Австриын, Хорватиын но Словакиын.



https://udm.wikipedia.org/wiki/%D0%A7%D0%B8%D1%88%D0%BC%D1%8B_%D1%91%D1%80%D0%BE%D1%81

Чишмы ёрос интыяське Башкортостанлэн шораз. Ёростӥ бызё Дёма, Уршак, Кармасан,
Чермасан, Уза шуръёс. Озьы ик отын 250 пала тыос лыдъясько. Ёрос пыр Уфа — Муско
чугун сюрес но Уфа — Самара трасса ортче.

Чишмы ёрослэн узыр историез. Башкирилэн шорсюлмаз интыяськыса, со троссэ адӟиз.
Та музъемъёстӥ XIV даур пумын ортчиз Тамерланлэн армиез. XVIII даурын Михельсон
полковник Чишмы пыр Пугачев пала мынӥз. 1920-тӥ арын М. В. Фрунзе Чишмы
станциысь тӧдьыосты улляз.

Озьы ик та ёрос тодэ на Тура-ханэз но Хусейн-бекез — соослы Чишмы вӧзын
нимысьтыз мавзолейёс пуктэмын.



https://udm.wikipedia.org/wiki/%D0%A3%D0%B9%D0%BF%D0%B0%D0%BB_%D0%A0%D0%B5%D0%B9%D0%BD-%D0%92%D0%B5%D1%81%D1%82%D1%84%D0%B0%D0%BB%D0%B8%D1%8F

Уйпал Рейн-Вестфа́лия (нем. Nordrhein-Westfalen) — Германия федераци элькунысь
музъем. Шоркарез — Дюссельдорф. Улӥсьёслэн лыдзы - 17,6 миллион мурт (Германиысь
тужгес трос улӥсьёсын музъем), тужгес трос улӥсьёсын кар - Кёльн. Быдӟалаез -
34,1 сюрс квадрат иськем (ФРГ-ын ньылетӥ интыын).

Уйпал Рейн-Вестфалия Германилэн шундыпуксён палаз интыяське, бускельёсыз луо
Бельгия (99 иськем), Нидерланд (387 иськем), озьы ик Германиысь Улӥ Саксония
(583 иськем), Гессен(269 иськем) но Рейнланд-Пфальц (307 иськем) музъемъёс.

Уйпал Рейн-Вестфалиялэн тужгес бадӟым но тодмо каръёсыз луо: Дюссельдорф, Кёльн,
Боттроп, Гельзенкирхен, Херне, Реклингхаузен, Дортмунд, Хаген, Хамм, Бохум,
Эссен, Оберхаузен, Мюльхайм, Дуйсбург, Мёрс, Мюнстер, Минден, Райне, Падерборн,
Липпштадт, Билефельд, Зауэрланд, Зигерланд, Бонн, Леверкузен, Бергиш-Гладбах,
Вупперталь, Ремшайд, Золинген, Ахен, Мёнхенгладбах, Крефельд.

Музъемтӥ бызё бадӟым шуръёс: Рейн, Рур, Эмс, Липпе но Везер. Падерборн картӥ
бызись Падер шур Германиысь тужгес вакчи шурен лыдъяське.



https://udm.wikipedia.org/wiki/%D0%A3%D0%B2%D0%B0_%D0%BA%D0%B0%D1%80%D0%B3%D1%83%D1%80%D1%82_(%D0%BF%D0%BE%D1%81%D1%91%D0%BB%D0%BE%D0%BA)

Ува — Удмуртиысь посёлок, Ува ёрослэн центрез. 1938-тӥ арысен 2012-тӥ арозь
город типъем посёлок вал. Интыяськемын Ва шур дурын, Ижлэсь 93 иськемлы палэнын.
Улӥсез 19 сюрс 800 адями (1998-тӥ арлы). Соос пӧлын ӟучъёс — 62,7 %, удмуртъёс —
32,2%, бигеръёс — 3,2 %, мукет калыкъёс — 1,9 %. Кылдэмын 10-тӥ июле 1924-тӥ
арын. Нырысь-валысь лыдъяськиз нюлэс корасьёслэн каргуртсы шуыса. 1930-тӥ арын
Ува черкогуртын мытэмын гыбед (торф) поттонъя ужъёс. 1934-тӥ арын усьтӥськиз
Уваез Ижен герӟась чугун сюрес. 1935-тӥ арын 23-тӥ январе Ува черкогурт Ува
ёрослэн центрез луиз. Нош 1938-тӥ арын Ува село юнматэмын рабочийёслэн каргуртсы
нимын.

Ува каргуртын ужа вить школа. Быдӟым Отечественной война аръёсы Ува каргуртысь 1
номеро школаын директор луыса ужаз быдэс дуннелы тодмо луэм педагог В. А.
Сухомлинский. Та вакытэ отын ужа 3 удыслы дышетӥсь педучилище, озьы ик
лэсьтӥськисьёсты дасянъя 27 номеро ПТУ. Усьтэмын пиналъёслы чаклам спортъя
школа, озьы ик Нылпиослэн творчествозыя центр. Ува каргуртын интыяськемын
«Юность» культурая юрт но «Восток» кинотеатр. Со сяна, Ува черкогуртын ужзэс
радъяло Удмурт Республикаысь Национальной, озьы ик Суредаськон искусствоосъя
музейёслэн ёзъёссы. Усьтэмын 270 интылы чаклам эмъяськон юрт. Ува каргуртлэсь
кыдёкын ик ӧвӧл интыяськемын «Ува» санаторий. Каргуртын сыло 6 синпелетъёс но
искусстволы сӥзем монументъёс.

Каргурт пыр ортче Ижевск — Кильмезь чугун сюрес, кудӥз вылын Ува-1 станция ужа.
Озьы ик посёлок доры валтэ Иж — Нылга — Ува автомобиль сюрес. Ува селое вуыса,
сюрес куинь пала вайяське: Вавоже, Сьӧлтае, Сюмсие.



https://udm.wikipedia.org/wiki/%D0%A2%D0%B0%D1%82%D0%B0%D1%80%D0%B8%D1%8F

Координатаос: 55°33′ у. ш. 50°56′ ӵ. д.﻿ / ﻿55.55° у. ш. 50.933333°
ӵ. д. (G) (O) (Я)55.55, 50.933333

Татарста́н Респу́блика (биг. Татарстан Республикасы, ӟуч Тата́рия, Татарста́н) —
Россие пырись республика (кун), Россия Федерациысь субъект. Пыре Приволжской
федеральной округе. Кылдытэмын 27 мае 1920-тӥ арын Автономной Татарской
Социалистической Советской Республика нимаса.

Шоркарез Кузон луэ. Бускельёсыз луо Башкортостан, Удмуртия, Марий Эл, Чувашия,
Киров, Ульяновск, Самара но Оренбург улосъёс.

Татарстан Россиялэн шораз интыяськемын, Шунды ӝужан пал Европаысь равнинаын,
Волга-Урал регионын, Кама но Волга шуре итӥськон интыын. Шоркарез Мусколэсь 797
иськемын палэнын сылэ. Татарстан уйпалысен лымшор пала 290 искемлы кыстиське,
шунды пуксён паласен шунды ӝужанозь ик 460 иськем кыстӥске.

Музъемезлэн быдӟалаез 67836,2 км². Улӥсьёсызлэн лыдзы 3768,5 сюрс адями (2005),
соос пӧлысь каръёсын уло 74,5% (2005). Улӥсьёслэн плотностьсы: 55,4 адями/км²
(2005). Калыкъёсыз: ваньмызлэсь трос бигеръёс (58,5 %) но ӟучъёс (39,0 %).

Татарстан Республика 43 ёрослы люкемын, со сяна, 14 кар лыдъяське. Республикаен
кивалто Президент, Правительство, Кун Кенеш. Валтӥсь законэз — Татарстан
Республикалэн Конституциез

Республикаын сюрс пала пӧртэм вӧсяськон огазеяськонъёс ужало. Валтӥсь религиос –
ислам но православие.

Татариын — 43 ёрос, 20 кар (соос пӧлын 14 — республикалэн подчиненияз), 21 кар
типъем посёлок, 897 гурт кенеш.

Азнакай, Алабго, Альметьевск, Бугульма, Заинск,  Зеленодольск, Кузон,
Лениногорск, Нижнекамск, Тупал Чалды, Чистополь.

Бавлы, Болгар, Буинск, Лаишево, Мамадыш, Менделеевск, Мензелинск, Нурлат,
Огырчи, Тетюши



https://udm.wikipedia.org/wiki/%D0%A1%D0%BC%D0%BE%D0%BB%D0%B5%D0%BD%D1%81%D0%BA_%D1%83%D0%BB%D0%BE%D1%81

Смоле́нск улос (ӟуч кылын сое Смоленщина шуо на) — Россия Федерациысь улос,
Центральной федерал округе пыре.

Бускельёсыз: Россиысь Москва, Калуга, Брянск, Псков но Тверь улосъёс, озьы ик
Белоруссиысь Могилёв но Витебск улосъёсын.

Кылдытэмын 1937-тӥ арын 27-тӥ сентябре. 1958-тӥ арын Ленинлэн орденэныз
пусъемын.

Смоленск кылдӥз кривичъёслэн музъемъёсазы, со сярысь нырысетӥосыз гожтэмъёс
кылемын 863-тӥ арысь, куке Аскольд но Дир, Новгородысь Царьградэ мыныкузы,
Смоленсклэн палэнтӥз ортчизы, малы ке шуоно со юн утиськиз но отын трос калыкез
вал. 882-тӥ арын Олег князь Смоленскез киултӥз но Киев Русен огазеяз.

XIII даурлэн шораз княжество ас музъемъёссэ ыштылыны ӧдъяз. 1404-тӥ арысен,
смоленск князьлэн мылкыдызъя, Литвалэн Быдӟым княжествояз пыриз. 1514-тӥ арын
Смоленск кар, нош бергес мукет смоленск музъемъёс но, Москва княжествоен
киултэмын вал. 1618-тӥ арын, Деулин тупанкылъя, смоленск музъем Речь
Посполитаялы берыктэмын вал.



https://udm.wikipedia.org/wiki/%D0%A1%D0%B0%D0%B0%D0%BC_%D0%BA%D1%83%D0%BD%D1%88%D0%B5%D1%82

Саамъёслэн йӧскалык куншет (Саам калыклэн куншетэз) — саамъёслэн йӧскалык
куншетсы.

13—15-тӥ гудырикошконэ 1986-тӥ аре швед Ореын ортчиз XIII Калыккуспо саам
конференция. Конференция азьын вал конкурс, кудаз Астрид Бальлэн (Astrid Bahl),
Норвегиысь суредасьлэн вариантэз лыдъямын луиз тужгес но умой. 14-тӥ
гудырикошконэ 1986-тӥ аре саамъёслэн куншетсы вал нырысетӥ ӝутэмын, нош 15-тӥ
гудырикошконэ юнматэмын.

Куншетлэн стандартной быдӟалаез — 2020 1500 мм вылэ. Куншет вылын суредамын кӧня
ке пӧртэм ширинаен вертикальной гож: лыз, ӵуж, вож но горд. Вань эшшо горд-лыз
котырес гож.



https://udm.wikipedia.org/wiki/%D0%9F%D0%BE%D1%81%D0%BA%D1%80%D1%91%D0%B1%D1%8B%D1%88%D0%B5%D0%B2,_%D0%9E%D0%BB%D0%B5%D0%B3_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Олег Алексеевич Поскрёбышев (10 июль 1930-тӥ – 16 июль 2007-тӥ ар) – Удмуртиысь
ӟуч поэтъёс пӧлысь тужгес кужмоез, Удмуртиысь калык кылбурчи, очеркъёсты
гожъясь, прозаик, публицист, кылысь кылэ берыктӥсь.

1941–1944-тӥ аръёсы дышетскиз Озоно-Чепецкой школаын. Быдӟым ож вакытэ
Ижевск-Балезино чугун сюрес лэсьтонын ужаз.

1947-тӥ арын йылпумъяз Кезысь шор ёзо школаез но Ижысь медициная инситутэ
дышетскыны пыриз (атаез быремез сэрен институтын дышетсконзэ куштэ но семьяезлы
юрттон вылысь гуртаз берытске).

1959-тӥ арын Глазысь педагогической институтэз йылпумья. 20 ар пала О.
Поскрёбышев гурт школаын тырше. «РСФСР-ысь калыкез дышетонъя отличник» (1970)
звание сёто, «Знак Почёта» (1972) орденен но пӧртэм Данъян грамотаосын но
Таукаронъёсын пусьемын.



https://udm.wikipedia.org/wiki/%D0%9F%D0%B8%D1%82%D0%BA%D0%B5%D0%B2%D0%B8%D1%87,_%D0%AE%D1%80%D0%B8%D0%B9_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Ю́рий Степа́нович Питке́вич вордскемын 1951 аре 2 мае Белоруссиын, Жлобин карын.
Выжыезъя белорус. Вылӥ дышетскемзэ басьтӥз Пермьысь кун политехнической
институтын (1978; специальностез – инжернер-лэсьтӥськись). Егит дырысен ик Юрий
Питкевич улэ но ужа Удмуртиын. 1971-1993 аръёсы Питкевич ужа Глаз карын: 1989
арозь – Чупчи механикая заводын, 1993 арозь – Глаз карысь калык депутатъёслэн
кар кенешысьтызы исполнительной комитетлэн тӧроез. 1993 арысен со ужа Ижын:
нырысь – Ижысь калык депутатъёслэн кар кенешысьтызы исполнительной комитетлэн
тӧроезлэн нырысетӥ воштӥсез луыса, собере (1993-1995 аръёсы) – Удмурт
Республикаысь Министръёслэн Кенешсылэн Тӧроезлэн воштӥсез (1995 арысен –
нырысетӥ воштӥсез). 2000 арысен Юрий Питкевич – Удмурт Республикаысь
Правительстволэн Тӧроез.



https://udm.wikipedia.org/wiki/%D0%9F%D0%B0%D0%BF%D0%B8_%D0%B3%D1%83%D1%80%D1%82

Папи — Удмурт АССР-ысь Ува ёросысь бырем удмурт гурт. Интыяськиз Увалэсь 16
километрлы но Бадӟым Каркалай гуртлэсь 2 километрлы палэнын, Калёгурезьлэн уйпал
бамаз. Гуртын кык ошмес огазеяса Папи шур бызьыны кутскылӥз. Таиз шур гуртлы ним
сётӥз.

Тукля воршудысь удмуртъёс луизы нырысь улӥсьёс гуртын. Соос 1843-тӥ арын кӧня ке
семьяен Вуж Тукляысь кошкизы. Бӧрысь та семьяос фамилиосты нуыны луизы:
Сапаровъёс, Зубаревъёс Ляминъёс но Устиновъёс.

1885-тӥ арын гуртын 17 корка вал. Со луиз шунды пуксён палысен шунды ӝужан
паллань кыстӥськем кыкнапалъем ни ульча.

Уйпалын, нюръёс сьӧрын, вуж пужым нюлэсын эгыр сутӥзы но сир поттӥзы. Соосыз
келязы Иж заводэ.

1920-тӥ арын гуртын 31 корка но 205 улӥсь вал, ваньзы — удмуртъёс.
Сельсоветъёсыз кылдытон бере Папи гурт Мушковайлэназ пыриз.

1933-тӥ арын «Удмурт» колхоз кылдӥз. Гуртын ыж но вал гидъёс сяна бадӟым фермаос
но пудо гидъёс ӧвӧл. Колхозлэсь скалъёссэ но парсьёссэ возьылӥзы улӥсьёслэн
гидъёсазы. Сергей Ляминлэн кеносаз вузкаронни вал. Морозовъёслэн вить борддоръем
коркаязы медпункт интыяськиз. Озьы ик гуртын колхоз но частной пасекаос вал,
шурлы матын кебит сылӥз.

1950-тӥ арын гурт луиз Азин нимо колхозлэн бригадаез. Колхоз интыяськиз Каркалай
гуртын. Соин ик отчы пудоез келязы. Таос аръёсын егитъёс вордскем гуртысь
кошкыны кутско. 1959 арын татын 137 улӥсь гинэ кылиз.

1963-тӥ арын «Увинский» пудо сюдӥсь-вордӥсь совхоз кылдӥз. Шор одворичалэсь 35
километрлы палэнын интыяськем гурт перспективатэк луиз. Улӥсьёс гуртысь
огмылкыдысь кошко. Толэзьлы быдэ 3-4 семья Папиез кельтылӥз. Соос вуылӥзы Бадӟым
Каркалайе но Увае, собере Казахстанэ, Улӥ Поволжьее.



https://udm.wikipedia.org/wiki/%D0%9C%D0%BE%D0%B6%D0%B3%D0%B0_%D1%91%D1%80%D0%BE%D1%81

Можга ёрос — Удмурт Республикалэн лымшор-шундыпуксён палаз интыяськем ёрос.
Администрацияя центрез — Можга кар (ёрос чотэ уг пыры, Удмуртиысь городъёс пӧлы
пыре).

Можга ёрос интыяськемын Можга кар котырын: уйпалан Ува ёросэн герӟаське, шунды
ӝужан палан - Пичи Пурга но Алнаш ёрос Татарстан Республикаен, лымшор-шундыӝужан
палан - Грах ёросэн, лымшор - шунды пуксён палан - Кизнер но Вавож ёросъёсын.
Можга ёрослэн площадез - 1 сюрс 997 квадрат иськем. Ёрос интыяськемын Можга
вырйылын, со пыр бызё таӵе шуръёс: Вало, Сюга, Ныша, Сюга, Поршурка, Пычас,
Сарсак, Юринка. Можга ёросын улэ 28 сюрс 997 адями (2009-тӥ арлы). Удмуртиысь 25
ёросъёс пӧлысь Можга ёрос калыклэн лыдызъя 6-тӥ интыын. 2002-тӥ арын ортчем
лыдъян-чотанъя Можга ёросын улӥсьёс пӧлын удмуртъёс 64%, ӟучъёс - 30%, бигеръёс
- 2%.

Можга ёрос кылдытэмын 1929-тӥ арын 15-тӥ июле - отчы соку пыризы Можга уездэ
пырись 24 сельсоветъёс: Бадӟым Уча, Бадӟым Кибья, Можга но Троцкой. Районэз
кылдытыку, ёросын улӥсез 46 сюрс 126 адями лыдъяськиз. 1932-тӥ арын, Нылга-Жикья
ёросэз быдтэм бере, отчы пырись сельсоветъёсты выжтӥзы Можга ёросэ. 1937-тӥ арын
Можга ёросын висъяськизы кык бадӟым ёросъёс: Пычас но Бадӟым Уча. 1956-тӥ арын
та ёросъёс огазеясько но Можга ёрос нош ик бадӟыма. Соку отчы пырто на Вавож но
Алнаш ёросъёсысь сельсоветъёсты. 1965-тӥ арын гинэ Вавож но Алнаш ёросъёс нимаз
районъёслы висъямын, нош Можга кар нимаз люкемын но Удмуртиысь город шуыса
пусъемын.

Та вакытэ районэ пыре 19 поселение. Можга ёросын вордскемын Удмуртиысь дано
адямиос: УАССР-ысь калык писатель Трофим Архипов (Выль Бия гурт) , Михаил
Коновалов (Акаршур), Совето Союзлэн Героез Павел Вахромеев, филология наукаосъя
доктор Василий Ванюшев (Кусо-Какся гурт) но мукетъёсыз.



https://udm.wikipedia.org/wiki/%D0%9B%D0%B0%D0%BF%D1%88%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D1%80%D0%BA%D0%B0%D0%B4%D1%8C%D0%B5%D0%B2%D0%B8%D1%87

Алекса́ндр Арка́дьевич Лапши́н — чугун сюрес вылын ужась, ГЖД-лэн сӥё-дано
ужасез. Вордскемын 1956 аре 2 толшоре. Вань улонзэ со герӟаз чугун сюрес вылын
ужанын. 1973 арысен со ужаны кутскиз Огырчиысь локомотив депоын — нырысь
слесарь-ремонтник луыса, собере ини луиз машинистлэн юрттӥсез, машинист,
машинист-инструктор. 1990 арысен 1998 арозь —Огырчи депоысь кивалтӥсезлэн
воштӥсез, валтӥсь инженер. 1998 арысен 2005 арозь — Огырчиысь локомотив деполэн
кивалтӥсез. 2005 аре со луиз ГЖД-лэн Иж люкетысьтыз кивалтӥсьлэн воштӥсеныз –
поездъёс ветлон удысын кышкыттэмлыкъя валтӥсь ревизорен; со аре ик толсур толэзе
Лапшин — ГЖД-лэн Иж люкетысьтыз кивалтӥсьлэн нырысетӥ воштӥсез. 2007 аре сӥзьыл
Александр Лапшин ГЖД-лэн Иж люкетысьтыз кивалтӥсьлэсь должностьсэ басьтӥз.



https://udm.wikipedia.org/wiki/%D0%98%D0%BB%D1%8C%D0%BC%D0%B8%D0%BD%D1%81%D0%BA%D0%B8%D0%B9,_%D0%9D%D0%B8%D0%BA%D0%BE%D0%BB%D0%B0%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Николай Иванович Ильминский – Востокын улӥсь калыкъёслэсь историзэс, културазэс,
сям-йылолъёссэс эскерись. Улӥз 1822-тӥ -1891-тӥ аръёсы. Вордскиз священниклэн
семьяяз. 1846-тӥ арын йылпумъяз Казаньысь духовной семинариез. Собере татчы ик
ужаны кылиз. Эскериз бигер кылэ берыктэм Выль Заветэз. 1850-тӥ арын Ильминскиез
келязы Санкт-Петербурге черк книгаосты бигер кылэ берыктонэз эскерон вылысь.

Азьланяз Ильминский улэ но ужа Дамаск, Константинополь, Каир гордъёсын, дышетэ
араб, перс, турча кылъёсты. 19-тӥ даурлэн кыкетӥ ӝыныяз Ильминский Волга но Урал
котырын улӥсь калыкъёслы - удмуртъёслы, бигеръёслы, поръёслы дышетон учреждениос
усьтыны юрттӥз . Со сяна, саклык висъяз калыкъёслэн анай кылынызы инмарлы оскон
книгаос, пособиос поттыны.

1872-тӥ арын Ильминскиез юнмато Казаньысь инородческой духовной семинарилы
кивалтӥсе. Татын со тодон-валан сётыны кутске ӧжыт лыдъем выжыысь калыкъёслы.

Ильминскийлэн ӵектэмезъя удмурт нылпиослы усьтӥськизы 7 школаос. Соос пӧлын
Карлыганысь удмурт школа но. Ильминскийлэн дышетонъя системаез вылын тодон-валан
люказ нырысетӥ удмурт но пор интеллигенция. Азьланяз соос пӧлысь потӥзы нырысетӥ
удмурт дышетӥсьёс.



https://udm.wikipedia.org/wiki/%D0%98%D0%B6_%D0%B7%D0%B0%D0%B2%D0%BE%D0%B4

ОАО «Ижмаш» («Ижмаш» акционеръёслэн усьтэм огазеяськонзы) – Россиысь одӥгез
тужгес бадӟым пыӵал поттӥсь концерн. Со кылдӥз Иж корт поттон заводлэн (бӧрысь -
Ижысь пыӵал но андан поттӥсь завод) инъет вылаз (ОАО Ижсталь выллем ик).

Иж завод бордысь потӥз Удмуртилэн шоркарез. Иж городлэн кылдэмез меӵак
герӟаськемын граф Шуваловлэн нимыныз. 1760-тӥ арын Иж посёлоке вуиз граф Пётр
Шувалов. Тулыс 10-тӥ апреле татын кутскизы ӵыпет лэсьтыны. Со вӧзын кылдӥз корт
ӵыжатон завод. 1763-тӥ арын заводын нырысетӥ корт кисьтӥзы. Сое пароходъёсын
вуттӥзы Тулаысь пыӵал поттонъя заводэ, Петербурге.

Ар ӵоже татын 200 сюрс пуд корт ӵыжатӥзы. Но 1774-тӥ арын заводэз басьтӥз
Пугачёвлэн войскоез. Бӧрысь завод кема выриз пыд йылаз султыны. 1859-тӥ арын
заводын ӵыжатэм кортэз Россиын тужгес устоеныз лыдъязы. Татын поттэм корт мынӥз
Россиысь вань пыӵал-тӥрлык лэсьтонъя заводъёсы. 19-тӥ даурлэн пумаз завод
шӧдскымон паськытаз но выль технологиосты пыӵатыны кутскиз. Нырысетӥ мировой
война дыръя татын чараклы йылӥз корт ӵыжатон. Война дыръя продукция поттон кык
поллы тросгес луиз. 1961-тӥ-1985-тӥ аръёсы заводын шаплы азинскизы выль ужан
амалъёс. Туннэ та завод быдэс дунеелы тодмо «Ижсталь» завод шуыса. Татын ужа
производствоя ньыль цех. Ижын поттэм корт мынэ пӧртэм машина, гурт техника,
самолёт ёзъёс, подшипникъёс, пружинаос лэсьтыны.

Иж заводлэн кыкетӥ вордсконэз герӟаськемын 1807-тӥ арен. Соку татчы вуиз инженер
Андрей Дерябин. Со ӵектэмъя татын ӝутӥськиз пыӵал поттонъя завод. Вакчи дыр
куспын татын кутскизы пыӵал-тӥрлык поттыны. 1891-тӥ арын татын дасязы Мосин
конструкторлэсь винтовкаоссэ. 1897-тӥ арын та пыӵалэз 500 сюрс лыдын поттӥзы ни.

Быдӟым ож дыръя 1941-тӥ арлэн пумаз татын нуналлы быдэ бичазы 10 сюрс винтовка.
«Ижмаш» заводлэн нимыз люконтэм герӟаськемын дано конструкторлэн Михаил
Калашниковлэн нимыныз. Татын со ужаны ӧдъяз 1948-тӥ арысен. Кема дыр ӵоже
заводыны потӥз АК-47 автомат. Азьланяз со вӧзы ватсаськизы АК-74, АК-74М, киын
ыбылон пулёмет но мукет пыӵал-тӥрлык. Та аръёс ӵоже поттэмын 50 миллион АК
автомат.

Озьы ик та заводлэн историяз бадӟым пытьы кельтӥз мукетыз конструктор Евгений
Драгунов. Солэн СВД снайпер винтовкаезлэсь усто пыӵал та дырозь лэсьтымтэ.

XIX–XX-тӥ дауръёсы та заводын Россиысь пыӵалъёслэсь вань видъёссэ лэсьто вал.
Аспӧртэмлыко луэмзэ таӵе лыдпус возьматэ: Быдӟым Отечественной ож дырья та
заводын 11,3 миллион винтовка но карабин лэсьтэмын вал, тросгес, Германиысь вань
заводъёсты лыдэ басьтыса. Со вакытэ конвейер амалэн производство юнматэмын вал
авиационной пулемтъёсты, авиационной пушкаосты, противотанковой орудиосты,
пистолетъёсты но револьверъёсты поттонъя.

Война бере завод АК-47 автоматэз поттыны кутске, кудӥз туннэ нуналлы дуннеын
тужгес тодмо луэ но паськыт вӧлмыны быгатиз (ог 106 кунъёсын официальной ожгар
тӥрлык луэ). Туала куронъёсты чакласа, автоматической, снайперской пыӵалъёслэсь,
пистолетъёслэсь выль модификациосты поттонъя ужзэ радъя.

1757-тӥ арын граф П. И. Шувалов Приуральеын заводъёсты пуктыны кутскиз. Гурезь
ужъёсъя инженер А.С. Москвинлэн ӵектемезъя П. И. Шувалов Иж вылын завод ӝутон
чакла.

1771-тӥ арын Иже вуэм академик Паллас кар посёлокысь мастеръёслэсь
быгатонлыкъёссэ вылӥ дунъя.



https://udm.wikipedia.org/wiki/%D0%98%D0%B4%D0%BD%D0%B0%D0%BA%D0%B0%D1%80_(%D0%B6%D1%83%D1%80%D0%BD%D0%B0%D0%BB)

Иднакар: Методы историко-культурной реконструкции (вакчиятыса «Иднакар») — Ижын
потӥсь научной журнал. ISSN 1994‑0599 (Online), ISSN 1994‑5698 (Print), ISSN
1994‑5744 (CD‑ROM). Сӥземын вашкала тодосъя история, вашкала адямитодосъя
археология, кылтодон, этнографи удысысь ужпумъёслы. Потэ ӟуч но англи кылын.
Валтӥсь редакторез — Бехтерев, Сергей Львович. Поттӥсез (продюсерез) —
Коробейников, Алексей Владимирович. 2013 арысен онлайн-версиез уг ни поты,
журналлэн вотэсбамез сайтэз ворсамын. Озьы ке но, журналлэсь вань номеръёсты
eLIBRARY.RU сайтысь шедьыты луэ. Журналлэсь бумага вылэ печатлам номеръёсты
1udm.ru лыдӟетъёсъя книгаосъя вузкаронниысь магазинысь заказать карыны луэ.



https://udm.wikipedia.org/wiki/%D0%94%D1%8D%D0%B1%D0%B5%D1%81

Дэбес — Удмуртиысь черкогурт, Дэбес ёрослэн шорсюлмыз. Интыяськемын
республикалэн уйпал но шунды пуксён палаз. Дэбес черкогуртысен Ижозь 140 иськем.
Матысь чугун сюрес станциозь - Кезозь - 32 иськем. Озьы ик черкогурт вӧзтӥ ортче
М7 федерал трасса.

Дэбес сярысь нырысетӥ гожъямъёс кылемын 1646-тӥ арысен. 1749-тӥ арын Дэбес
гуртын пу черк пуктыны кутскизы. Сое быдэстӥзы 1754-тӥ арын. Сокку ини Дэбес
луиз черкогурт. Но 1756-тӥ арын черк ӝуаз, вылез храм ӝутӥськиз 1767-тӥ арын.
1796-тӥ арын Дэбесэз сёто Ватка губернилы, кылдэ Дэбес волость.

Дэбес ёрос быдэс республикалы но солэн палэназ тодмо луэ Сибирь трактлэн
люкетэныз. Сое та палан ӝутыны кутскизы 1682-тӥ арын. Сюрес кыстӥськиз Дэбесысен
Кунгурозь. Нош XVIII даурлэн шораз та сюресэз герӟазы Сибирь трактэн. Пусйымон
соиз: Дэбесын ваче вуылӥз кык сюрес. Огез нуылӥз Москвае, мукетыз – Петербурге.
Сибире кошкисьёс яке со палась лыктӥсьёс одно ик Дэбесэ дугдоно луылӥзы. Соос
пӧлын Россия империысь туж тодмо адямиос: А. Н. Радищев, Ф. М. Достоевский, М.
Е. Салтыков-Щедрин, Н. Г. Чернышевский. 1824-тӥ арын татысь священниклэн юртаз
кӧлӥз ӟуч император Александр I. Туннэ вашкала сюреслэн люкетэз пыре Сибирь
трактлэн историезлы сӥзем музее. Ёросын мыло-кыдо пумитало шаерысьтымы но кунгож
сьӧрысь куноосты.

Туннэ черкогуртын вань шор ёзо школа, Г. М. Корепанов-Камский нимо искуствоосъя
нылпи школа, ваньмон дырез радъянъя "Чупчигур" центр, Дэбес ёрос больница,
туризмез азинтонъя "Байгурезь" центр.

Ёросын пото "Новый путь" но "Байгурезь" газетъёс. Озьы ик черкогуртын
интыяськемын Дэбес политехникум. Сое йылпумъязы шаерамы тодмо луись адямиос
«Удмурт дунне» газетлэн 1994-тӥ-2010-тӥ аръёсы валтӥсь редакторез А. П. Шкляев,
калык кырӟанъя "Айкай" кун театрлэн директорез П. П. Данилов но уно мукетъёс.



https://udm.wikipedia.org/wiki/%D0%92%D0%BE%D1%82%D0%BA%D0%B0_%D1%91%D1%80%D0%BE%D1%81

Вотка ёрос – Удмуртиысь ёрос. Центрез – Вотка. Вотка ёрос интыяськемын Удмурт
Республикалэн шундыӝужан палаз. Ёросэз котырто Дэри, Якшур-Бӧдья, Шаркан ёросъёс
но Пермь шаер.

Ёрос кылдӥз 4-тӥ ноябре 1926-тӥ арын. 22-тӥ октябре 1937-тӥ арын Киров улосысь
Удмурт АССР-е шедиз . Отчы соку пыриз 19 сельсовет. 1996-тӥ арын Вотка ёросын 11
гурт адяминистрация, 80 населённой пункт лыдъяськиз.

Ёрослэн быдӟалаез - 1917,6 кв. км. Улӥсез 24,2 сюрс мурт. Пӧлысьтызы 74,6 %-эз -
ӟучъёс, 22,9 %-эз - удмуртъёс, 1,5 %-эз -бигеръёс. Шорсюлмыз - Вотка город.

Ёросэтӥ бызё Кам, Сива, Ольховка, Вотка, Сидоровка, Пихтовка, Кивара, Лып,
Мостовка шуръёс. Вань Вотка тымет. Ёрослэсь 28 % муоссэ басьто нюлэс кушъёс.

Ёросын 27 школа, искусствоосъя 2 школа, профтехучилище, нылпиосты школалэсь
азьвыль дышетонъя 25 учреждение, 4 больница, 26 поликлиника вань. Та сяна,
йӧнатонэн выро 12 пичи санаторийёс-профилакторийёс - «Камские дали», «Уральские
зори» но мукет. Усьтэмын 17 культурая юрт. Вотка городын но Вотка ёросын оглом
38 культурая памятник лыдъяське. Ёрос газет - «Воткинские вести» (1930).



https://udm.wikipedia.org/wiki/%D0%92%D0%BE%D1%82%D0%BA%D0%B0

Вотка карлэн кылдэмез герӟаськемын ӟуч императрицаен Елизавета Петровнаен.
1757-тӥ арын со поттӥз Указ: Вотка шур дурын ӝутоно корт ӵыжатонъя завод.
Лэсьтӥськонъя кыл кутӥсе юнматӥзы граф П. Шуваловез. Озьы 21-тӥ сентябре 1759-тӥ
арын завод гижысь-пиньысь ужзэ мытӥз. Нырысетӥ нуналаз ик быдэсъяны кутскиз кун
ласянь тужгес кулэ луись заказъёсты. Заводын макем огсыр ужъёс мынӥзы, сокем ӝог
паськытаз та инты.

20-тӥ августэ 1935-тӥ арын Вотка черкогуртэз каризы город. Со пыриз Киров улос
исполкомлэн Вотка горсоветаз. 22-тӥ октябре 1937-тӥ арын сое юнматӥзы Удмурт
АССР-е.

Вотка кар — Вотка ёрослэн шорсюлмыз. Ижен виссы — 62 километр, Мускоен — 1 сюрс
191 километр. Городлэн огъя площадез 112,18 квадратной километр.

Город сылэ Вотка тымет дурын. Тымет кылдӥз, Идӟи, Берёзовка но Шаркан шуръёсты
огазеяса. Туннэ тыметлэн быдӟалаез 18 квадратной километр, Удмуртиысь тужгес
бадӟымез луэ.

2009-тӥ арын лыдъян-чотанэз эскероно ке, Воткинскын 96 сюрс 936 улӥсез. Со
пӧлысь ужась калык — 60 сюрс 990. Отын уло ӟучъёс — 78,7 %, удмуртъёс — 8,5 %,
бигеръёс — 3,2 %.

Вотка кар аспӧртэмлыко интыын сылэ — Ижез герӟа Шаркан, Дэбес ёросъёсын, Удмурт
Республикаез — Пермь улосэн. Та городэтӥ ик ортче Пермь — Кузон — Нижний
Новгород газопровод. Ваньмыз-ӧвӧлэз 980 предприятиез вань, отын тырше 42
сюрслэсь трос адями. Татын пӧртэм удысъёс азинско ке но (сиён-юон поттонъя
промышленность — 9,8 %, лэсьтӥськонын кутӥськись материалъёсты дасянъя
промышленность — 0,8 %) валтӥсь интыын — машина поттон, корт ӵыжатон (85 %).
Вотка завод городлэн экономикаяз бадӟым инты басьтэ.



https://udm.wikipedia.org/wiki/%D0%92%D0%BE%D0%BB%D0%B3%D0%B0-%D0%A3%D1%80%D0%B0%D0%BB_%D1%80%D0%B5%D0%B3%D0%B8%D0%BE%D0%BD

Во́лга-Урал регион (Ура́ло-Пово́лжье) — Россилэн гуманитарной географиысьтыз
валатон. Наукаын но культура удысын ужасьёс озьы ӵемысь шуо Россилэсь оглюкетсэ,
кудаз пыро Волга но Кам доры, Урал гурезьёс азе интыяськем Россия Федерациысь
субъектъёс. Соос пӧлы ӵемгес пырто Удмуртиез, Татариез, Башкириез, Чувашиез,
Марий Элэз, Мордовиез, Киров улосэз но куд-ог бускель улосъёсты.

Волга-Урал регион туж висъяське, кылсярысь, Центральной Россиялэсь география
ласянь но, культура ласянь но. Та регионлэн тодметъёсыз пӧлы таӵеоссэ пыртыны
луысал: калыкъёс но кылъёс, культураос но религиос ласянь троспӧртэмлык но
тупаса улон, Мусколэсь кыдёкынгес улон но огвакытэ ик Россилэн европейской
люкетаз, Европалэн культурно-семантической бусыяз интыяськон.

Волга-Уралысь калыкъёслэн духовной культураосазы (кылсярысь, мифологиын,
этнографиын, музыкаын, литератураын) туж уно огъя интыос вань. Отысь калыкъёслэн
кылъёс куспазы кемаласен ини люконтэм герӟет кылдэмын (куд-ог учёнойёс,
кылсярысь, Габор Берецки но Евгений Хелимский, таӵе югдурез лыдэ басьтыса,
Волга-Уралысь кылъёслэн союззы сярысь выль валатон юнматыны туртто).



https://udm.wikipedia.org/wiki/%D0%92%D0%BB%D0%B0%D0%B4%D0%B8%D0%BC%D0%B8%D1%80_(%D0%BA%D0%B0%D1%80)

Влади́мир — Россиысь кар, Владимир улослэн но Владимир кар муниципал кылдытэтлэн
административной центрез. Вашкала Уйпал-Шундыӝужан Русьлэн шоркарез. Россилэн
шор люкетысьтыз одӥгез туризмъя центр. Россиысь Золотое кольцое пыре.

Интыяське Клязьма шурлэн паллян ярдураз, Мусколэсь шундыӝужан пала 176 иськемын.

Вашкала формаез (вераськон кылын али но кутиське) — Володимѣрь — Володимѣръ
князь ним герӟаське -јь- суффиксэн - «Владимирлэн карез». Дыр ортчемъя карлэн
нимыз нырысь кылиськемезъя, собере гожтӥськемезъя но Владимир нимын тупаз.

Азьвыл городэз Владимир-на-Клязьме но Владимир-Залесский шуыса но нимазы, со
герӟаськемын вал сыӵе ик нимо мукет карен — туала Украинаысь Волынской улосысь
Владимир-Волынскиен.



https://udm.wikipedia.org/wiki/%D0%91%D0%B0%D0%BB%D0%B5%D0%B7%D0%B8%D0%BD%D0%BE

Балезино — Удмуртиын кар типъем посёлок, Балезино ёрослэн административной
центрез. Интыяськемын Удмуртилэн уйпалаз — Чупчи шурлэн паллян ярдураз.
Балезиноысен Ижозь — 150 километр, Глазозь — 30 километр. Сое сурано ӧвӧл та
ёросысь ик Балезино черкогуртэн.

1897-тӥ арын та интыостӥ Транссибирской чугун сюрес валён кутскиз. Озьы
черкогурт кылдӥз.

1901-тӥ арын Балезино пыр ӝутыны ӧдъязы Ватка-Пермь чугун сюресэз. Талы луыса
черкогурт бадӟымаз-паськытаз.

Улӥсез 16 сюрс котыр. Пӧлазы вань пӧртэм выжыысь калыкъёс: удмуртъёс — 52,6%,
ӟучъёс — 28,2%, бигеръёс — 13,1%, музон калыкъёс — 6,1%.



https://udm.wikipedia.org/wiki/%D0%90%D1%80%D0%B8%D1%81%D1%82%D0%B5,_%D0%9F%D0%B0%D1%83%D0%BB%D1%8C_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Па́уль [Алекса́ндрович] А́ристе (ӵемысь солэсь нимтулзэ Аристэ шуыса гожъяло но)
– туж тодмо эстон кылчи, полиглот, Тарту университетысь профессор, академик.
Вордскемын 1905 аре 3 феврале Россиын, Эстляндия губерняысь Тартумаа утемысь
Ряэбиза нимо мызаын, дуриськисьлэн семьяяз. Аслэсьтыз азьвыл фамилизэ – Берг –
со воштӥз 1927 аре (со вие уноез эстонъёс асьсэлэсь немец тусо нимтулъёссэс
куштыло вылэм но эстон тусо кылъёслэсь пӧрмытэм выль нимтулъёссэс асьсэлы
басьтыло вылэм). 1916 аре Пауль семьяеныз Таллинэ выже. Отын со кутскон школаез
но пимурт гимназиез йылпумъяз. Дышесткемын Тарту университетын. Пауль Аристелэн
наука ласянь кивалтӥсез вал тодмо эстон кылчи Петер Арумаа. 1931 аре Аристе
магистрлэсь степеньзэ басьтэ (магистр луон дисертациез «Эстон-швед асэстэмъёс
эстон кылын» шуыса нимаське вал), 1939 аре нош, Хийумааысь говоръёслэн
фонетиказылы сӥзем диссертацизэ утьыса, филологияя докторлэсь степеньзэ басьтӥз.

Пауль Аристе Финн-угор научной обществолэн, Финляндиысь но Венгриысь наукаосъя
академиослэн сӥё-дано члензы, Эстон ССР-ысь наукаосъя академилэн зэмос членэз
вал (1954 арысен). Аристелэн кичӧлтэмезъя Таллинын усьтэмын вал «Советское
финно-угроведение» нимо научной журнал. Ачиз Аристе со журналын улонэзлэн
пумозяз ик валтӥсь редактор луыса ужаз.

Аристелэн тодос наука удысысь ужъёсыз эстон кылэз эскеронлы (кылсярысь, эстон
кыллэн исторической но экспериментальной фонетикаезлы) но огъя финн-угор
кылтодонлы сӥземын вал, озьы ке но, со саклык висъялляз водь, лив но ижора
кылъёслы.

Ӵапак Аристелэн ӵектэмезъя Россиысь финн-угор калыкъёс пӧлысь потэм егит
кылчиосты Тарту университетэ целевой аспирантурае ыстыны кутскиллям. Пӧртэм
вакытъёсы Тарту университетын дышетскизы яке асьсэлэсь диссертациоссэс утизы
тодмоесь удмурт кылчиос но литературатодосчиос литературоведъёс: Иван Тараканов,
Татьяна Владыкина, Георгий Архипов, Михаил Атаманов, Бибинур Загуляева,
Валентина Калашникова, Серафим Соколов, Риф Насибуллин, Даниил Яшин но Роза
Яшина, Людмила Карпова.

Аристе тросэз адямиосты паймытъяз аслаз полиглот (уно кылъёсты тодӥсь) луэменыз.
Аристе ог ньыльдон кылъёс тодэ вал, шуо; соос пӧлын – вашкала еврей кыл,
эсперанто, швед но латви кыл, цыган кыл но трос мукет кылъёс.



https://udm.wikipedia.org/wiki/%D0%A8%D0%B0%D1%80%D0%BA%D0%B0%D0%BD_%D1%91%D1%80%D0%BE%D1%81

Шаркан ёрос - Удмурт Республикалэн шунды пуксён палаз интыяськем ёрос. Центрез -
Шаркан черкогурт. Герӟаське Дэбес, Эгра, Якшур-Бӧдья, Вотка ёросъёсын, озьы ик
Пермь улосэн. Шаркан ёрос интыяськемын Тыловай вырйылын. Со пыр бызё таӵе
шуръёс: Шаркан, Ита, Вотка но мукет. Ёрослэн быдӟалаез - 1404,5 квадрат иськем.

Ёросын нырысетӥез кылдэм предприятие - М. И. Родигин купечлэн чугун поттонъя но
корт ӵыжатонъя заводэз. Отын дасязы чугун тӥрлык, гурт удысын кутӥськись
арбериос но мукет. 1918-тӥ арын та заводлэн нимыз луиз "Металлист". Поттӥзы
пӧраськон тӥрлык, пӧртэм техникалы воштон ёзъёс но мукет. 1950-тӥ арын завод
"Комсомолец" ним нуллыны кутскиз. 1960-тӥ арын та завод инъет луиз дӥсь поттон
фабрикалы - туала нимыз "Шаркан-трикотаж". Ёросын ужа "Лазурь" предприятие, отын
етӥнэз сэсто. Шаркан ёросын нюлэс поттонэн выре "Сельхозлес" огазеяськон.Ӟеч
радъямын сиён-юон поттон.



https://udm.wikipedia.org/wiki/%D0%A3%D0%BB%D0%BE%D0%BD_%D1%82%D1%8B%D0%BB%D0%B3%D0%B8%D0%B7%D1%8C%D1%8B

«Der Funke Leben» (ӟуч И́скра жи́зни, удм. Улон тылгизьы) — Эрих Мария Ремарклэн
романэз, 1952-тӥ арын потэмын. Роман сӥземын авторлэн Эльфрида сузэрезлы, кудзэ
нацистъёс йыртэм кельтӥзы 1943-тӥ арын.

Автор туж быгатыса возьматэ пытсамъёслэсь мылкыдзэс, куке соос туж ӟеч валазы
ини, Германия уз вормы шуыса. Куанеръёс нокыӵе ожтӥрлыктэк асьсэды вормисьёсын
шӧдо: уно курадӟонъёс но мыскыллямъёс пыр потыса, соос улэп кылизы! Но ӧз дугдэ
улонэз но югыт дуннеез яратэмысь. Нацистъёс ке со вакытэ ик малпасько, кызьы
улозы ож бере: вунэтозы-а соослэсь сьӧсь ужъёссэс, луоз-а пегӟемзы кунгож сьӧры,
сётозы-а соослы пытсамъёс ӟеч характеристикаос. Кин ке оскиз на Германилэн
вормонэзлы, мукетъёсыз дасяськизы ни коммунистъёс пӧлы пырыны. Куинетӥосыз
«номыр сярысь ӧз малпаське, малы ке шуоно ӧз быгатэ (малпаськыны)».

Меллерн карез но со вӧзысь концлагерез Ремарк малпам, но быдэсак произведениез
шонертэмен, выжыкылэн ниманы уг луы – со пыкиське Бухенвальд сярысь даннойёс
вылэ, нош городэз суредакуз, автор аслэсьтыз вордскем Оснабрюк карзэ син азяз
пуктэм. Ачиз Ремарк концлагерьын ноку вылымтэ ке но, пӧртэм концлагерьёс пыр
ортчемъёслэсь верамъёссэс, тодэ ваёнъёссэс ужаз кутэм. Та роман понна
Э.М.Ремаркез ас вакытаз уно пыкылӥллям, тышкаськиллям, издательство соин
контрактэз кесям. Нокин ӧз возьма, луоз, немец гожъяськисьлэсь немец концлагерь
сярысь озьы гожтэмзэ. Нош концлагерь пыр потэмъёс произведениез туж ӟеч
пумиталлям.

«Коммерческому агенту шарфюреру Больте очень хотелось узнать от специалистов,
распространяется ли срок давности на его финансовые растраты в гражданской
профессии. У наркомана Нимана был в городе приятель с гомосексуальными
наклонностями, который обещал достать поддельные документы, но Ниман ему не
доверял, твердо решив оставить для себя последний укол». Эсэсовец Дуда собрался
пробиваться в Испанию или Аргентину: он считал, что в такие времена всегда
пригодятся люди, которые ничего не боятся. Бройер умертвил в бункере
католического викария Веркмейстера, подвергнув его медленному с паузами
удушению. Шарфюрер Зоммер, низкорослый мужчина, испытывавший особую радость
оттого, что выжимал душераздирающие крики из высокорослых узников, грустил, как
увядающая девушка, по ушедшим золотым дням молодости. Полдюжины других эсэсовцев
надеялись, что узники дадут им положительные характеристики; одни еще верили в
победу Германии; другие были готовы перебежать к коммунистам; кое-кто уже
преисполнился уверенности в том, что никогда не был настоящим нацистом; многие
просто ни о чем не думали, ибо никогда этого не умели. Но почти все были
убеждены, что действовали по приказу, и поэтому не чувствовали за собой никакой
личной и человеческой вины.»

«Происходившее напоминало призрачную прогулку скелетов, в которых — несмотря ни
на что — не угасла искра жизни.»

— Пошли, теперь можно вправо, — сказал Бухер. Со стороны могло показаться
ребячеством, но они испытывали от этого глубокое удовлетворение. Оба могли
делать, что хочешь. Никто им ничего не приказывал. Никто не кричал и не стрелял.
Они обрели свободу.



https://udm.wikipedia.org/wiki/%D0%A3%D0%B7%D1%8B-%D0%91%D0%BE%D1%80%D1%8B_(%D1%84%D0%B8%D0%BB%D1%8C%D0%BC)

«Узы-Боры» (англ. Uzý-Borý, Berry-Strawberry, , ӟуч Узы-Боры,
Земляника-Клубника) — удмурт егитъёслы нырысетӥез комедия. Фильмлэн радъясьёсыз
но уксёен юрттӥсьёсыз поляк пияшъёс Петр но Доминик Палганъёс.

Кино пуктыны малпанзэ Польшаысь вуэм Петр Палган усьтӥз, со ик вал кинолэн
продюсерез. Сценарий солы Дарали Лели гожтӥз. «Узы-борыез» лэсьтонэ пыриськизы
трос удмурт егитъёс. Удмуртъёсын артэ ужазы поляк продюсер – ачиз Петр Палган но
Англиын дышетскись Доминик Палган. Со быдэстӥз операторлэсь ужзэ. Эшшо одӥг
поляк эшсы Варшаваын быдэс киноез монтировать кариз.

«Узы-борыез» лэсьтыку, Петыр нырысетӥзэ продюсер луыса тыршиз, Дарали нырысетӥзэ
сыче баӟдым сценарий гожтиз, Лена Фролова (Виктория Ядыгарова), Костя Никитин
(Максим Гондырев), Коля Смирнов (Максимлэн эшез), Ирина Зангарик (Дыды), Максим
Князев (Алмаз) но трос мукет удмурт егитъёс нырысетӥзэ киноын шудӥзы. Соос
тыршизы узырмытыны асьме историмес, возьматӥзы анай кылмылэсь, вордскем
музъеммылэсь чеберлыксэ. Нырысетӥез, тужгес секытэз, вамыш лэсьтэмын.

«Мынам Удмуртие» телеканал возьматӥз «Узы-боры» фильмез 2 коньывуонэ 2011 аре 11
часын 55 минутэ.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%BA%D1%83%D0%BD_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Удмурт кун университе́т (вылӥ дышетсконни) (УдГУ, азьло Удмурт кун
педагогической институт, ӟуч сямен Удмуртский государственный университет) 1931
арын кылдытэмын вал (1972 арозь Удмурт кун педагогия институт шуыса нимаськиз).

10 оштолэзе 1931 арын Удмурт кун педагогической институтлэн кылдэмез (УГПИ).
1958 арын УГПИ-ез куинетӥ категориысь кыкетӥ категорие выжто. Та дырысен
аспирантура усьтӥське. 5 южтолэзе 1971 арын Удмурт кун педагогической институт
Удмурт кун университет (вылӥ дышетсконни) нимаськыны кутске. Туннэ нуналлы
Удмурт кун университет (вылӥ дышетсконни) – Удмуртиын тужгес но бадӟымез
университет Вылӥ дышетсконни). Университетын (вылӥ дышетсконниын) 7 институт но
14 факультет, кытын 25 сюрс ятыр студентъёс дышетско но сюрс ятыр дышетӥсьес
тыршо. Студентъёсты дышето куинь уровнея: бакалавриат, специалитет но
магистратура. Университетлэн (вылӥ дышетсконнилэн) 7 корпусэз но 4 огъяулонниез
вань.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82%D0%BB%D1%8B%D0%BA

Удмуртлык — ВКонтакте социальной вотэсысь дуннеысь вань удмуртъёслэн кусып возён
группазы. Кылдытэмын Романов Роман Александровичен 9-тӥ шуркынмонэ 2007-тӥ арын.

«Удмуртлыклэн» юрттэменыз туж вакчи дыр куспын (коня ке толэзь) луиз кыскыны
удмурт кылын тематической вераськонъёсы но ченгешонъёсы сомында пыриськисьесты
(студентъёсты, пинал тодосчиосты, артистъёсты, музыкантъёсты но тодмо
адямиосты), конязэ люкан та дырозь люканы оз быгаты одигез но удмурт
Интернет-проект; Удмуртлыклэн тусызъя ик кылдытэмын вал трос мукет тематической
группаос – кылсярысь, Шунды огазеяськонлэн, Юмшан промолэн, Туала удмурт
егитъёслэн группаоссы, портэм удмурт кизилиослэн Фан-клубъёссы но мукет.

Вконтакте.ру вотэсэз ниманы луэ Веб 2.0 сервис. Интернет кылдэм дырысен солэн
азискон концепциез (али нимаське веб 1.0) вал таче: вань активной
Интернет-пыриськисьес (контент лэсьтисьес) но пассивной пыриськисьес (контент
лыдзисьес). Практикаын со вал тазьы: Интернет-пыриськисьеслэн ог-люкетэз лэсьтэ
вал сайтъес, кудъессэ ке выльдыны но азинтыны мукет пыриськисьеслы луонлык уг
сетиськы вал технически. Соин ик интернетлэн азинсконэз шонерак герзаське вал
сайтъес лэсьтисьеслэн активностенызы.

ВКонтакте.ру прокетысь Удмурт группаосы пыриьскисьес пӧлы пыро Удмуртиысь таӵе
тодмо адямиос но – Татьяна Ишматова, Георгий Грязев, Алекскей Ложкин, Надежда
Уткина, Леонид Гусев, Дмитрий Загребин, Павел Поздеев, Леонид Гонин но трос
мукетъесыз, со сяна татысь шедьтоды на ваньзэсты сямен мукет удмурт
Интернет-проектъёслэсь администраторъёссэс.



https://udm.wikipedia.org/wiki/%D0%A2%D0%B0%D1%80%D0%B0%D0%BA%D0%B0%D0%BD%D0%BE%D0%B2,_%D0%98%D0%B2%D0%B0%D0%BD_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Иван Васильевич Тараканов — удмурт но финно-угор филологи но литература удысысь
дано тодосчи, тодмо кылчи, кылосбур тодосъёсъя доктор, профессор, Росси
Федерациысь но Удмурт АССР-ысь наукаын сиё-дано ужась, Удмурт Элькунысь
Тодослыко Академиысь академик.

Тараканов Иван Васильевич вордскемын 2-тӥ пӧсьтолэзе 1928-тӥ аре ТАССР-ысь Бавлы
ёросысь удмурт Урсы (Урсыгуртын, ӟуч Покровский Урустамак) гуртын крестьян
семьяын. 1944-тӥ арын гуртысьтыз шоръёзо школаез йылпумяса, та школае ик пичи
классъёсысь нылпиосты дышетыны кельтэмын вал. 1948-1952-тӥ аръёсы Удмурт
пединститутлэн удмурт отделенияз дышетскиз. Одӥг арзэ Бавлы шоръёзо школаын
дышетӥз. Собере сое Удмурт научно-исследовательский институтэ ужаны ӧтизы.
Нырысетӥ арзэ ужаз ӟуч-удмурт кыллюкам лэсьтон бордын.



https://udm.wikipedia.org/wiki/%D0%A1%D3%A5%D0%B7%D1%8C%D1%8B%D0%BB_%D0%B0%D0%BA%D0%B0%D0%B4%D0%B5%D0%BC%D0%B8%D1%8F

Сӥзьыл академия - Германиысь Роберт Бош нимо фондлэн одӥгез бадӟым проектэз, со
радъяське котькуд сӥзьыл пӧртэм каръёсын. Луэ на «Тулыс академия»

Немецъёс берпуметӥ аръёсы тужгес но сюлмаськыны кутскизы вордскем кылзэс мукет
кунъёсысь пӧртэм калыкъёс пӧлы пыӵатон понна. Озьы кылдӥзы уно проектъёс:
кунсьӧр студентъёслы Германиын радъяськись немец кылъя курсъёс, пӧртэм магистр
программаос, школаысь дышетскисьёслы экскурсиос…

«Сӥзьыл академия» нимо семинаръёсын немец кылъя егит дышетӥсьёс кунсьӧр кылъёсыз
дышетонъя методикаен матысьгес тодматско (вераны кулэ, Роберт Бош нимо фондлэн
лекторъёсыз чик педагогической образованитэк дышетыны быгато), выль
дидактической материалъёсыз учко, ог-огенызы тодматско но шуг-секытъёссэс
сэртто-пертчо.



https://udm.wikipedia.org/wiki/%D0%A1%D1%8C%D3%A7%D0%BB%D1%82%D0%B0

Сьӧлта черкогурт (ӟуч сямен: Селты́) — Сьӧлта ёрослэн центрез. Интыяськемын
Удмурт Республикалэн шунды пуксён палаз.

Улӥсез - 5 сюрс 800 адями (2009-тӥ арлы). Сьӧлта черкогурт сылэ Кильмезь шур
вылын, Ижлэсь 138 иськемлы палэнын. Сьӧлта черкогурт нырысьсэ пусъемын 1710-тӥ
арын ортчем переписьын, отын со пыртэмын Сибире нуись сюрес вылэ интыяськем
гуртъёс пӧлы. Сьӧлта сярысь гожъяз тодмо ӟуч писатель А. Радищев - та черкогурт
пыр сое ссылкае нуизы.

Нош кылдэмын та черкогурт вазенгес: Ватка музъемез Ӟуч кунэн огазеян вакытэ,
1596-тӥ арын. Соку кӧня ке удмурт семья Сьӧлта селолэн интыяз каръяськем. Сьӧлта
нимыз кылдэмын вашкала удмуртъёслэн воршуд нимзылэсь.

1845-тӥ арын Сьӧлта гуртын усьтӥськиз Пророко-Ильинской черк. 1870-тӥ арын та
черкогурт пусъемын Малмыж уездысь Сьӧлта волостьлэн центрезз шуыса, нош 1929-тӥ
арысен - Сьӧлта ёрослэн центрез.



https://udm.wikipedia.org/wiki/%D0%A1%D0%BC%D0%BE%D0%BB%D0%B5%D0%BD%D1%81%D0%BA

Смоле́нск — Россиысь кар, Смоленск улослэн административной, промышленной но
культурной центрез. Россиысь одӥгез вашкалаез город, 1985-тӥ арын 6-тӥ
куартолэзьысен «Город-герой» ним нуллэ, данъямын Ленинлэн но Отечественной
войналэн I степенё орденъёсын, «Зарни Кизили» медален.

Смоленскез азьло дырысен «злой город» нималлям. Уноез тушмонъёс, Москваез
киултыны малпаса, нырысь ыштонъёссэс адӟизы ни Смоленскын: отын улӥсьёс котькыӵе
вакытъёсы дась вылӥллям Родиназэс утьыны. Бадӟым кайгу, сютэм улон, трос
ыштонъёс усизы город вылэ Быдӟым Атыкай ож дыръя но.

Смоленск котырын кӧшкемыт ожмаськон ортчиз 1941-тӥ арын 10-тӥ июльысен 10-тӥ
сентябрёзь. Со шӧдскымон дугдытӥз Москваез киултыны дыртӥсь тушмонъёсыз. Ассэ
городэз утёно луиз 15-тӥ июльысен 28-тӥ июлёзь. Но трос ыштонъёсыз адӟыса,
1941-тӥ арын 16-тӥ июле Совето Армилы городэз кельтоно луиз, И.Сталин приказ ке
но сётӥз, Смоленскез котькызьы асьме киын возёно шуыса. Выльысь город берыктэмын
вал 1943-тӥ арын 25-тӥ сентябре Смоленск-Рославль операцилы луыса.

Туала Смоленск – пичи яркыт город. Отын артэ сыло пӧртэм стильем пӧртэм
вакытъёсы пуктэм юртъёс, синпелетъёс. Кылсярысь, ог-огзылы туж матэ пуктылэмын
Фёдор Конь зодчийлы, А. Суворов полководецлы, М. Исаковский гожъяськисьлы, В.
Ленинлы но мукет синпелетъёс.

Борддор кузя ик Геройёсыз бурё ваён сквер вань. Отын – «Благодарная Россия»
синпелет, М.Кутузовлэн бюстэз, ож сярысь кылбуръёсын плитаос интыясько.
Скверлэсь кыдёкын ӧвӧл – Лопатинлэн садаз – Смоленскез утисьёслы, пехотая
Софийской полклы, Родинамес тушмонлэсь мозмытӥсьёслы синпелетъёс сыло, отынгес
ик – пушка. Озьы ик городын тодмостэмын уно интыос, кытын кыӵе ке полкъёс,
армиос быризы яке юнме шорысь нацистъёсын быдтэм огшоры адямиослэн огъя
шайвылъёссы интыясько.

Озьы ик городын вань Город-геройёслэн нимысьтыз аллеязы. Со интыяське кремльлэн
борддорез кузя, нырысь ик азе сюре Ялан ӝуась тыл, собере - «Город-герой» нимын
пусъем 12 каръёслы но «Крепость-герой» нимын пусъем Брест крепостьлы пичияк
синпелетъёс.



https://udm.wikipedia.org/wiki/%D0%A1%D0%B0%D1%80%D0%B0%D0%BD%D1%81%D0%BA

Сара́нск (мокша кылын Саранош, эрзя кылын Саран ош) — Россиысь кар, Мордовилэн
шоркарез, Инсар шурлэн бур пал ярдураз интыяськемын, Мусколэсь 642 иськемын,
лымшор - шунды пуксён палангес. 1641 аре кылдытэмын. 1780 аре Саранск утемысь
(уездной) карлэсь статуссэ басьтӥз. Улӥсьёсыз 296 054 адями (карез гинэ лыдэ
басьтыса), 323 116 — карысь округез лыдэ басьтӥм ке (отчы 3 кар типъем посёлок
но 4 сельсовет пыро на; ваньмыз лыдпусъёс - 2009 арлы сётэмын). Музъемезлэн
быдӟалаез- 71,5 км².

Саранскын улӥсь пӧртэм калыкъёс (2002): ӟучъёс — 70,98 %, мокша но эрзя —
21,20 %, бигеръёс — 5,14 %.

Нырысь Саранск (Саранский острожек) Муско эксэйлыклэн лымшор - шунды пуксён пал
пумаз крепостьёс пӧлысь одӥгез вал. Ӝутэмын 1641 аре Атемар нюлэс коран гожын
(нюлэс корало вал, тушмон ожгарчиослы могӟет карыны шуыса), Инсар шурлэн
ярдураз. Крепосте улыны кариськизы казакъёс, стрелецъёс, пушкарьёс. Соку но
Саранск крепостьын уло вал ӟучъёс, мокша но эрзя, бигеръёс. 1651 аре Сарансклы
сётэмын вал утемысь (уездной) карлэн статусэз. 1670 аре Саранскез басьтӥзы
Степан Разинлэн ожгарчиосыз. Огдырлы со кар разинъёслэн пыкет пунктазы пӧрмем.
XVIII дауре Саранск котырын ожмаськонъёс быризы. Карлэн улоназ бадӟым инты
басьтыны кутскизы взкарон но вузъёс поттон (ю-тысь, ку, пенька, сӥль, чечы).
1708 аре Саранск Азов губерняе сюриз, собере - Кузон губерняе, 1801 арысен —
Пенза губерняын. 1774 аре Саранскез басьтӥзы пугачъёс. 1934 арысен Саранск -
Мордовилэн шоркарез.



https://udm.wikipedia.org/wiki/%D0%A1%D0%B0%D0%BC%D1%81%D0%BE%D0%BD%D0%BE%D0%B2,_%D0%A1%D0%B5%D0%BC%D1%91%D0%BD_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Семён Александрович Самсонов — тодмо удмурт прозаик. Вордӥськиз Пичи Пурга
ёросысь Сырьезшур (Тыло) гуртын 1931-тӥ арын 1-тӥ сентябре колхозникъёслэн
семьяязы.

Можга карысь фельдшер школаез йылпумъяса, 1951-тӥ арысен Бобъя-Учаысь медпунктэн
кивалтӥз. Со дырысен гожъяськон борды басьтӥськиз. Кусып тупатӥз пӧртэм
республикаысь газетъёсын, журналъёсын.

1952-тӥ арын сое ӧтё ужаны «Советской Удмуртия» газетэ. 1956-тӥ арын Удмурт
пединститутэз йылпумъя, 1967-тӥ арын – Москваысь Вылӥ литературной курсэз.
1963-65-тӥ, 1967-71-тӥ, 1983-84-тӥ аръёсы редактор луыса, «Молот» журналын ужаз.

Вань улонзэ ужаз «Дыдыкъёс бус пӧлы уг йыромо» роман-триллогия бордын.
1989-90-тӥ аръёсы документальной повестъёсты гожтӥз «Адямилы но бурдъёс кулэ
(академик В.В. Парин сярысь) но «Гурезез ӝужыт, ошмесэз кезьыт (технической
наукаосъя доктор П.К. Ощепков сярысь).



https://udm.wikipedia.org/wiki/%D0%A1%D0%B0%D0%B1%D0%B8%D1%82%D0%BE%D0%B2,_%D0%93%D0%B0%D0%B9_%D0%A1%D0%B0%D0%B1%D0%B8%D1%82%D0%BE%D0%B2%D0%B8%D1%87

Вордӥськиз Татарстан Элькунысь Кукмор ёросысь Выль Канисар гуртын 15-тӥ
куарусёнэ 1915-тӥ арын. Улонысь кошкиз 24-тӥ толсуре 1993-тӥ арын

1943-тӥ арын йылпумъя Удмурт кун педагогической институтэз. Удмурт радиоын
диктор луыса ужа. 1950-тӥ арын М. Горький нимо Литературной институтэ дышетскыны
пыре. Сое йылпумъямез бере литературно-драматической передачаослэн редаторез
луыса Удмурт радиоын ужа.

Нырысетӥ кылбур бичетэз «Кылбуръёс но кырӟанъёс» потэ 1953-тӥ арын. Удмурт
кылбурчиос пӧлын Гай Сабитов нырысьсэ гожтэ сонет тугоко амалэн произведениез –
«Шунды но ӝужа но…», кудзэ сӥзиз эшезлы М.Покчи-Петровлы.

Тужгес но тодмо кылбур бичетъёсыз: – «Арган кырӟа» (1971) – «Яратӥсько» (1975,
та лыдзетэз понна сётэмын УАССР-ысь кун премия) – «Улон – кырӟан» (1985).

Кылбуръёсыз вылэ (ог 100 пала) кырӟанъёс гожтэмын. Тужгес тодмоосыз луо: –
«Шулды ӝыт» – «Паймод, ява» – «Тупаса улон понна»

Бигер кылысь удмурт кылэ берыктӥз Г.Тукайлэсь но М.Джалильлэсь кылбур
бичетъёссэс. А.С. Пушкинлэсь «Бахчисарайский фонтан» поэмаез удмурт кылэ
берыктӥз.



https://udm.wikipedia.org/wiki/%D0%A0%D0%BE%D1%81%D1%81%D0%B8%D1%8B%D1%81%D1%8C_%D0%BA%D0%BE%D0%BC%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%BE%D0%B9_%D1%80%D0%B0%D0%B1%D0%BE%D1%87%D0%B5%D0%B9_%D0%BF%D0%B0%D1%80%D1%82%D0%B8%D1%8F

Россиысь коммунистической рабочей партия КПСС-лэн составаз (РКРП-КПСС) —
Россиысь политической партия.

Партилэн ёзэсъёсыз — «Трудовая Россия» но «Мысль» газетъёс, «Советский Союз»
журнал. Партилэн кивалтӥсез — Виктор Аркадьевич Тюлькин.

Россиысь коммунистической рабочей партия (РКРП) 23-тӥ шуркынмонэ 1991-тӥ арын
кылдытэмын вал. Солэн нырысетӥ съездэз ортчиз 23—24-тӥ шуркынмонэ 1991-тӥ арын
Свердловск карын но вань улосъёсысь 525 делегатэз люказ. Съезд программной
ивортонэз кутӥз, 85 адямиез Центральной Комитетэ (ЦК) бырйиз. ЦК-е пыризы В.
Тюлькин, А. Сергеев, Михаил Попов, Виктор Анпилов, Юрий Терентьев, Альберт
Макашов, Теймураз Авалиани, Ричард Косолапов, А. Золотов, Юрий Слободкин
(Россиысь калык депутат) но мукетыз.

Оштолэзе 2001-тӥ арын РКРП но РПК огазеяськизы одӥг партие. Солэн нимыз луиз
РКРП-РПК, Россиысь коммунистической рабочей партия — Коммунистъёслэн
революционной партизы.

Куартолэзе 2007-тӥ арын Вылӥ суд партиез формально ликвидировать карыны судъяз
ёзчиослэн тырмонтэм лыденызы сэрен.

2011—2012-тӥ аръёсын РКРП-РПК пыриз О. С. Шенинлэн КПСС-эзлэн составаз Россиысь
республиканской компартия кадь. Соин ик РКРП-РПК-лэн VIII-тӥ съездаз партия
нимзэ воштӥз но луиз «Россиысь коммунистической рабочей партия КПСС-лэн
составаз».

Партилэн идеологиез луэ «ортодоксальной» (революционной) марксизм-ленинизм.
Мукет сямен вераса социализм пролетарской революциен гинэ юнматскыны быгатэ
шуыса, партия лыдъя. Партия меӵак нюръяське котькыӵе реформизмен но
оппортунизмен Россиысь но дуннеысь коммунистической движениын. КПРФ уг луы зэмос
коммунистической партия шуыса, РКРП лыдъя.



https://udm.wikipedia.org/wiki/%D0%9F%D1%81%D0%BA%D0%BE%D0%B2_%D1%83%D0%BB%D0%BE%D1%81

Псков улослэн бускельёсыз: Ленинград, Новгород, Тверь но Смоленск улосъёс,
Белоруссия но Европа союзысь кунъёс — Эстония но Латвия.

Псков улос - Россиысь одӥгез кык улосъёс пӧлысь, кудӥзлэн кунгожез 3 кунъёсын
ортче (мукетыз сыӵе улос - Алтай, солэн вань кунгожъёсыз Казахстанэн, Китаен но
Монголиен).

Аслаз кылдэмез дырысен Псков улос пӧртэм уездъёсы но волостьёсы пырыны вуттэм,
кӧня ке улосъёслы люкиськылэм, со пушкы я пыриллям, я отысь потӥллям куд-ог
гуртъёсыз но каръёсыз... «Туала» Псков улос кылдэмын ай 1958-тӥ арын гинэ.
1967-тӥ арын со Быдӟым Атыкай ож дыръя юн партизан огазеяськонъёсыз но
ожмаськемез понна Ленинлэн орденэныз пусъемын. Озьы ик вашкала документъёсын
пусъемын, кунмылэн армиез но со палъёсын кылдӥз шуыса. Кинлы ке Псков тодмо
76-тӥ десантно-штурмовой дивизиеныз. Со сяна, историлы ке осконо, ӵапак та
улосын вордӥськем вылэм Ольга княгиня. Солы сӥзьыса, Псковын синпелет но кӧня ке
часовняос пуктэмын.



https://udm.wikipedia.org/wiki/%D0%9F%D0%B5%D1%80%D0%B5%D0%B2%D0%BE%D1%89%D0%B8%D0%BA%D0%BE%D0%B2%D0%B0,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0_%D0%98%D0%B2%D0%B0%D0%BD%D0%BE%D0%B2%D0%BD%D0%B0

Александра Ивановна Перевощикова (29 октябрь 1905-тӥ ар – 6 декабрь 1995-тӥ ар)
– врач-педиатр, РСФСР-ысь дано эмъясь, нырысетӥ удмурт нылкышно-профессор.

Александра Ивановна Перевощикова вордӥськиз 29 октябре 1905-тӥ арын Вятской
губерниысь Глаз уездысь Трубашур гуртын.

1931-тӥ арысен Ижын ужа участковой педиатр, нылпи консультацилэн заведующиез,
нылпи садысь но Нылпи юртысь эмъясь луыса. Со вакытэ ик медициная училищеын
студентъсты дышетӥз.

1937-тӥ арысен – ассистент, бӧрысь Ижысь медициная институтысь нылпи висёнъёсъя
кафедралэн заведующейлэн должностяз юнмато.

Как воспитать здорового ребенка. Ижевск, 1952; Острые заразные болезни у детей и
борьба с ними. Ижевск, 1955; Сборник работ по физическому развитию. Ижевск,
1957; Моя судьба – дети. Ижевск, 1985.



https://udm.wikipedia.org/wiki/%D0%9F%D0%B0%D0%BB%D0%BB%D0%B0%D0%B4%D0%B8%D0%B9_(%D0%A8%D0%B8%D0%BC%D0%B0%D0%BD)

Епископ Палла́дий (в миру Пётр Алекса́ндрович Шиман; 15 октябре 1939 - 7
коньывуонэ (октябре) 2000) – Ижысь но Удмуртиысь епископ (1988-1993).

Вуоно епископ Палладий вордскемын 1939 аре 15 октябре Белоруссиын, Витебск
улосын, Десна карын Ӟуч православи черкысь священниклэн Александр Шиманлэн
семьяяз. Соин ик, дыр, солэн вань улонэз герӟаськемын вал черклы служить
каронэн. Школаез быдтӥз 1957 аре, собере Гродноысь медициная техникуме
дышетскыны пыриз. Ар отчыса, Пётр отысь кошке но пыре Минскысь лулпушлыко
Семинарие. 1962 аре, семинариез быдтэм бераз ик, Пётр Шиман пыре Мускоысь
духовной академие. 1966 аре со быдтӥз Академиез но богословиея кандидат луэ
(диссертациезлэн темаез вал «Учение о Церкви христианских писателей доникейского
периода»). Академилэн дышетон кенешлэн пуктэмезъя, Пётр Академия бордын аспирант
луыса кельтэмын вал. Со аре ик Пётр монахе кошке: 13 мае Троице-Сергиева
лавраын, Троицкой соборын лавралэн наместникез архимандрит Платон солэсь йырсизэ
ӵышкиз но, Еленопольысь епископез Палладиез буре вайыса, солы выль ним сётӥз –
Палладий.

1966 аре ик (22 мае) Палладий монахез иеродиаконэ пуктӥз Ленинградысь но
Новгородысь митрополит Никодим; 1967 аре 8 октябре со ик Палладиез иеромонахе
пуктӥз но. 1969 аре, аспирантуразэ быдтэм бераз, Палладий иеромонахез Одессаысь
духовной семинарие служить карыны ысто. Отын со луэ Семинарилэн Кенешезлэн
секретарез, уно аръёс ӵоже лыдӟе священной библейской вашкала тодосъя (историяя)
но ӵошатон (Инмаркылъя) богословиея курсъёсты. 1971 аре иеромонах Палладий
игумен луиз. 1978 аре Палладий архимандрит санэз басьтӥз но семинарилэн
инспекторез луиз. 1987 аре 7-8 феврале Палладий Киевын епископе пуктэмын вал но
Переяславль-Хмельницкий епархиен кивалтыны пуктэмын вал (огдыре со луиз Киевысь
митрополилэн викариез).

1988 аре выльысь кылдытэмын вал Ижысь но Удмуртиысь епархия. Солэн нырысетӥ
епископ луиз (30 ноябре) владыка Палладий. Иже вуыса, Палладий мылысь-кыдысь
басьтӥське черк улонэз ладъян уж борды. Палладий дыръя черклы берен сётэмын вал
Ижысь Александр Невскийлэн из черкезлэн (соборез)лэн азьвыл юртэз. Палладий
ӵемысь печатласькиз интыысь прессаын. Озьы ке но, патриархие туж уно
ӝожтӥськонъёс вуыны кутскиллям. 1992 аре июле Палладилэн епархиезлы Муско
улосысь Одинцово ёросын интыяськем тазалыкез юнматонъя комплексэз (азьвыл со
Россельхозмашлэн собственностез вал) остаточной шуэм стоимостья басьтыны луонлык
сётэмын вал. Та комплексэн кивалтон вылысь кылдытэмын вал ТОО «Палладион». Солэн
учредительёсыз пӧлын Палладий но куд-ог частной фирмаос вылӥллям. Шуркынмон
(Ноябрь) толэзе Палладий шӧдтэк шорысь учредительёсыз пӧлысь кошкиз но
епархилэсь собственностья правооссэ мукет учредительёслы кузьмаз. Со сярысь
тодыса, Роскомимущество Россиысь Азьмуртлы (президентлы) вазиськиз, та
комплексэз ТОО «Палладионлэсь» таланы курыса (озьы ик лэстэмын вал). Югдурез
эскерон вылысь Святейшей Синод 1993 аре 22-23 феврале ортчытэм кенешоназ Иже
ревизионной комиссиез ыстыны пуктэм (Калугаысь но Боровскысь архиепископ Климент
но Тамбовысь но Мичуринскысь архиепископ Евгений). 1993 аре 22 мартэ Палладий Иж
но Удмуртия епархиен кивалтонлэсь мозмытэмын вал но штат сьӧры ыстэмын вал. 1994
аре 21 апреле Палладиез ысто, 1988 аре выллем ик, алигес гинэ кылдытэм епархиен
– Чита но Байкал сьӧр епархиен – кивалтыны. Отын со умой радъяны быгатӥз
епархилэсь миссионер ужзэ но финансово-экономической югдурзэ. 1996 аре 11 ноябре
сое Читаысь епископ луыса служить каремысь мозмыто но «чалмыт улонэ» кошкыто.
Епископ Палладий кулэмын 2000 аре.



https://udm.wikipedia.org/wiki/%D0%9D%D0%B0%D0%B1%D0%B0%D1%82_%D0%BF%D0%B0%D0%BC%D1%8F%D1%82%D0%B8

Уно данъян грамотаосын но медальёсын пусъемын. «Набат памяти» музейлы –
Удмуртиысь нырысетӥезлы — 1984-тӥ арын калык музей ним сётӥзы.

«Вормымтэ Ленинград», «Сталинград ож», «Огненная дуга», «Днепрлэн ярдуръёсаз»,
«Нырысетӥ ожез адӟемъёс», «Белоруссиез но Прибалтикаез берыктон» — та но мукет
адӟытонъёсъя тодыны луэ, ку мынӥз соиз яке таиз ож, кӧня солдатъёссэ отын ыштӥз
Совето армия, кӧня медаль я орден басьтӥзы Можга ёросын вордскем солдатъёс.

Мукет залын верамын Можга ёросысь Малая Сюга гуртысь Сидоровъёслэн семьязы
сярысь: 8 пиос будӥзы анай-атайзылы зэмос юрттӥсьёс, выжызэс азинтӥсьёс луон
понна. Но кутскиз война. Огзы бӧрсьы мукетсэ Сидоров агай-вынъёсты фронтэ
басьтӥзы. Дораз берытскиз огез гинэ — со но кема ӧз улы — ранениосыз ӧз ортче.
Та залысь ик мукетыз выставка авиацилэн маршалэз Фёдор Фалалеев сярысь. Совето
армиысь военачальник но Можга ёросын вордскиз.

Мукетыз зал быдэсак сӥземын Бухенвальд концлагерьлэн историезлы: кивалтӥсьёсыз,
нылпиослэн улэмзы, эмъяськон, сиён, ужан но трос мукет темаос усьтэмын уно
туспуктэмъёс, лагерьысь шедьтэм чыры-пырыос пыр. Татын ик возисько пӧртэм
вазиськонъёслы ӟуч, немец, англи но мукет кылъёсын валэктонъёс.



https://udm.wikipedia.org/wiki/%D0%9C%D1%83%D1%81%D1%82%D0%B0%D0%B5%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%93%D0%B0%D0%B5%D0%B2%D0%B8%D1%87

Александр Гаевич Мустаев (вордӥськиз 15 июне 1954-тӥ арын Ижкарын) – актёр,
УАССР-ысь дано артист (1982), УАССР-ысь калык артист (1990), Российской
Федерациысь дано артист (1996), Удмурт Республикаысь мунё кун театрлэн
директорез.

Удмурт Республикаысь мунё кун театрын Александр Гаевич школаез йылпумъямез бере
ик 1971-тӥ арысен ужаны кутскиз. 1972-ти арын егит муртэз Ленинградысь Театръя,
Крезьгуръя но Кинематографияя кун институтэ дышетскыны ысто. Йылпумьяса та
дышетсконниез, берен Удмуртие лыктэ. А.Г. Мустаев Мунё театрлэн репертуараз 80
пала рольёсын шудыны кутске. Быгатонлыкъёссэ тросэз критикъёс но кивалтӥсьёс
пусъё. Соин ик толло студентлы кышкатэк валтӥсь рольёсты шудыны луонлык сёто.
Соос пӧлын – Югдытись «Божественная комедия» спектакльын, Пугало «Аистенок и
Пугало» спектакльын, Папа Карло «Буратино» спектакльын, Герберт «Опять они поют»
спектакльын, Пер Гюнт «Пер Гюнт» спектакльын. Берпуметӥ рольёсыз – Кылбурчи
«Поэт, или разговор с собственным чертом» спектакльын, Ягужинский «Шут
Балакирево» спектакльын, Поприщин «Записки сумасшедшего» моноспектакльын, Андрей
«Старомодных чудесах» спектакльын.

Александр Гаевич – аспӧртэмлыко куараен адями, кудӥз аслэсьтыз Инкуазен сётэм
быгатонлыкъёссэ учкисьлы кузьма, озьы ик дышетэ егит актёръёслэсь но
студентъёслэсь, юрттэ талантсэс кыре поттыны но солы азинскон сётыны. Удмуртиысь
культурая училищеын но Удмурт кун университетын кыл техникая лекциос лыдӟе.



https://udm.wikipedia.org/wiki/%D0%9C%D0%BE%D1%81%D0%BA%D0%B2%D0%B0_%D0%BF%D0%BE%D0%BD%D0%BD%D0%B0_%D0%BE%D0%B6%D0%BC%D0%B0%D1%81%D1%8C%D0%BA%D0%BE%D0%BD

Москва понна ожмаськон (ӟуч Битва за Москву, нем. Schlacht um Moskau; 1941-тӥ
арын 30-тӥ куарусён — 1942-тӥ арын 20-тӥ оштолэзь) — совето но немец войскоослэн
Москва палъёсын ожмаськемзы. Люкиське 2 вакытлы: оборонительной (1941-тӥ арын
30-тӥ куарусёнысен 4-тӥ толсурозь) но наступательной, кудӥз 2 люкетлэсь кылдэ:
совето армилэн контрнаступлениез (1941-тӥ арын 5-тӥ толсур — 1942-тӥ арын 7-тӥ
толшор) но огъя наступлениез (1942-тӥ арын 7-10 толскрысен 20-тӥ тулыспалозь).

Адольф Гитлер Москваез — СССР-лэсь тужгес бадӟым карзэ но шоркарзэ — киултонэз
«Барбаросса» операцилэсь валтӥсь ужпумзэ сямен эскериз. Москва понна ожмаськон
герман но шундыпуксён историын «Операция „Тайфун“» шуыса тодмо.

А. Гитлер чакламъя, вермахт Москваез киултыны кулэ вал Быдӟым Атыкай ож кутскем
бере 3-4 толэзь куспын. Ӵапак озьы гожтэмын вал «Барбаросса» операцилэн планаз.
Но быдэстыны сое ӧз кылды. 1941-тӥ арын коньывуонэ кунамы секыт югдур кылдӥз:
тушмон шоркарлы матэ но матэ вуиз, соин йырин уно предприятиосты Москваысь
эвакуировать кароно луиз. Озьы ке но со аре 7-тӥ шуркынмонэ Горд площадьын
лэзизы салют, отысен ик выль басьтэм солдатъёсты шонерак фронтэ келязы. 1941-тӥ
арын, бадӟым ыштонъёс адӟемез бере, Совето армия кужымзэ огазеяны быгатӥз но
тушмонлы пумит зол ожмаськыны кутскиз. Смоленск котырын ожмаськон дугдытӥз
вермахтэз ог 2 толэзьлы, нош Ленинград но Киев дорын ожъёсы пыриськизы Москваез
киултыны дасям фашист армиос: одӥг операцизэс йылпумъятэк, мукетыз борды
басьтӥськыны соос ӧз быгатэ. Соин Москва понна ожъёс 30-тӥ куарусёнэ кутскизы
гинэ ай. Ортчизы соос 1941-тӥ-1942-тӥ аръёсы (отын Совето армия Быдӟым ож вакытэ
нырысетӥзэ бадӟым вормонъёс вайиз). Толсуре тушмонъёс дугдытэмын но кӧня ке
иськемлы берлань уллямын вал.

Германиысь пропагандая министр Й. Геббельс ож азьын оскиз, большевикъёс ӝог
сётскозы шуыса. Но 1941-тӥ арын 2-тӥ июле ини со аслаз дневниказ гожтэм:
«Шундыӝужан фронтын ожъёс азинтӥсько. Тушмонлэн трос быремъёсыз, ӧжыт сӧсыръёсыз
но пленэ шедемъёсыз. Огъя вераса, туж секыт ожъёс мыно. „Поръян“ (прогулка)
сярысь вераськонэз ик ӧвӧл. Асьме солдатъёс мырдэм возисько».

Совето армилы но, вермахтлы но Москва понна ож бадӟымесь ыштонъёс вайиз. Нялтас
вераса, Быдӟым Атыкай ож вакытэ ыштонъёсъя но отчы пыриськемъёслэн лыдзыя со
тужгес бадӟымен лыдъяське. Тушмонъёс соку асьме солдатъёслэсь тросгес ке но вал,
ӧз ворме. Нош асьме армия мозмытыны быгатӥз Тула, Рязань, Москва улосъёсыз но
Калинин (али Тверь), Смоленск, Орёл улосъёсысь троссэ ёросъёсыз но гуртъёсыз.

1944-тӥ арын 1-тӥ мае кылдытэмын вылэм «Москваез утён понна» медаль. 1995-тӥ
арлэн даннойёсызъя, соин пусъемын 1 миллионлэсь ятыр мурт.

Нош 1966-тӥ арын, Быдӟым Вормонлы 25 ар тырмон азьын, Александровской садын
кремльлэн борддорез бордын Тодмотэм Солдатлэн шайгуэз кылдӥз. Отчы ватӥзы
Зеленоградын бырем ожмаськисьлэсь огъя шайгуысь поттэм лысьӧмъёссэ. Со шайгу
Быдӟым Атыкай ож дыръя Родиназэс утьыса бырем вань нимтэм солдатъёслы сӥземын,
вӧзаз «Нимыд тынад тодмотэм, подвигед тынад кулонтэм» гожтэмын но Ялан ӝуась тыл
интыяське. Бордазы ик понэмын знамя, нош со вылэ — солдат каска но лаврлэн ваез.
Вӧзазы ик город-геройёслэн аллеязы интыяське.

Со сяна, Быдӟым Атыкай ожлы сӥземын нимысьтыз бадӟым мемориальной комплекс, со
интыяське Вормон паркысь Йыбырттон гурезьын. Со азьысь «Война аръёс» аллеяын
1418 фонтан ужа — ӵапак сомында нунал Быдӟым ож кыстӥськиз. Быдӟым Атыкай ожлы
сӥзем валтӥсь музей азьын сылэ 140 метрлэсь ӝужыт Вормон монумент. Нош музей
сьӧрын интыяське ож техникалы сӥзем бадӟым выставка. Отысь адӟыны луэ пӧртэм
танкъёсыз но соослы пумит пуктылӥськись «ӵушъялъёсыз», машинаосыз,
самолёт-вертолётъёсыз, пушкаосыз но мукетсэ.



https://udm.wikipedia.org/wiki/%D0%9C%D0%BE%D1%80%D0%B4%D0%BE%D0%B2%D0%B8%D1%8F_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Координатаос: 54°26′ у. ш. 44°27′ ӵ. д.﻿ / ﻿54.433333° у. ш. 44.45°
ӵ. д. (G) (O) (Я)54.433333, 44.45

Мордо́вия, Мордо́вия Респу́блика (мокша но эрзя кылъёсын Мордовия Республикась)
— Россиысь республика, Россилэн Европаысь люкетаз кылле, Приволжской федеральной
округе пыре. Мордовиез ӵемысь пырто Волга-Урал регионэ но. Бускель улосъёсыз —
Нижний Новгород улос, Чувашия, Ульяновск, Пенза но Рязань улосъёс. Шоркарез —
Саранск.

1928 аре 16 июле Мордва округ кылдытэмын вал, 1930 аре 10 толшоре со округ
Мордва автономи улосэ пӧртмытэмын вал, нош 1934 аре 20 толсуре солэн нимыз луиз
Мордва АССР (ӟуч сямен, Мордовская Автономная Советская Социалистическая
Республика). 1991 арысен со — Мордва ССР (ӟуч сямен, Мордовская Советская
Социалистическая Республика). 1995 аре гинэ со туала нимзэ басьтӥз — Республика
Мордовия.

Мордовилэн 22 ёросъёсыз, республиканской подчинениын 3 каръёсыз (Саранск,
Рузаевка, Ковылкино).



https://udm.wikipedia.org/wiki/%D0%9C%D0%BE%D0%B7%D0%B5%D0%BB%D1%8C

Мозель (нем. Mosel, фр. Moselle, люксемб. Musel) — Францитӥ, Люксембургтӥ но
Германитӥ бызись шур, усе Рейнэ. Кузьдалаез — 544 иськем, бассейнэзлэн площадез
- 28 286 квадрат иськем.

Шур кутске Вогез вырйылын, шонергес ке - Баллон-де-Эльзас (Ballon d’Alsace)
гурезьын, отысен бызе Лотарингие. Рейнэ усе Германиысь Кобленц карын, отын
кылдытэ "немец сэрег" (нем. Deutsches Eck). Мозеле усё Саар, Рувер, Авьера
шуръёс. Мозель вылын сыло таӵе тодмо каръёс: Нанси, Мец (Франция), Трир, Кобленц
(Германия).

1985-тӥ арын 14-тӥ инвожое Бельгилэн, Люксембурглэн, Нидерландлэн, Францилэн но
Германилэн кивалтӥсьёсыз, «Принцесса Мари-Астрид» судноын Мозельтӥ уякузы,
Люксембург, Франция но ФРГ куспысь кунгож дорын, Шенген гурт вӧзын, Шенген огкыл
гожтӥзы.



https://udm.wikipedia.org/wiki/%D0%9C%D0%B0%D0%BC%D0%BE%D0%BD%D1%82%D0%BE%D0%B2,_%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Анатолий Васильевич Мамонтов Калык эшъяськон орденэн данъям Удмурт Элькунысь
кырӟанъя но эктонъя кун академической «Италмас» ансамбльлэн чеберлыкъя
кивалтӥсез луэ .

Ныльдон ареслэсь ятыр кивалтэ та коллективен асьме удмурт адямимы. Вордӥськиз 7
апреле 1937-тӥ арын Завьял ёросысь Изгуртын (Каменное).

Дас куинь арес тырмыса, 1950-тӥ арын Ижысь крезьгурья училищее пыре. Мыло-кыдо
дышетскемзэ, быгатонлыкъёссэ пусъё тросэз дышетӥсьёс. Азинскон мылыкыдъёсыз
вутто Татарстан Республикае. Татын со 1960-тӥ арын Кузонысь кун консерваториысь
дирижёр люкетсэ йылпумъя. Аспирантураын дышетскыны луонлыкез ке но вал, берытске
вордӥськем палъёсаз. «Италмас» ансамбльлэн хормейстерез луыса ужаны кутске. Кык
ар ортчыса, со дыре ини быдэс Россилы тодмо коллективлэн чеберлыкъя кивалтӥсе
юнмато. Арысь аре «Италмаслэн» данэз Россиын гинэ ӧвӧл, кунгож сьӧры но вӧлмыны
кутскиз. Та нуналлы крезъгурья но эктонъя ансамбль пӧртэм калыккуспо
конкурсъёслэн вормисез, дуннеын радъяськись фестивальёслэн лауреатсы луэ. А.В.
Мамонтовлэн кивалтэмез улсын та коллектив шаермылэн но Россимылэн одӥгез дано
коллективез луиз.

Кышноез Леонора Викторовна Мускоысь артист выжысь потэмын. Анатолий Васильевичез
ӧтё вылэм кунмылэн шоркараз, Муское, ужаны, но кышноеныз ӵош пумит луизы, Иже
кылизы. Вань улонзэс герӟазы «Италмас» ансамблен. Кык пизы вордӥськиз. Бадӟымез,
Виктор, Мускоысь университетэз йылпумъяса, Мускоын ик ужа. Пичиез, Константин,
йылпумъяз Ижысь университетэз, улэ но ужа Ижын.



https://udm.wikipedia.org/wiki/%D0%9C%D0%B0%D0%B9%D0%B5%D1%80,_%D0%92%D0%B8%D0%BB%D1%8C%D0%B3%D0%B5%D0%BB%D1%8C%D0%BC_%D0%95%D0%B2%D0%B3%D0%B5%D0%BD%D1%8C%D0%B5%D0%B2%D0%B8%D1%87

Вильгельм (Василий) Евгеньевич Майер — история наукаосъя доктор, профессор.
Удмуртиысь дано но визьмо адямиос пӧлысь тужгес но яркытэз.

Вильгельм Майер вордӥськиз 1918-тӥ арын Высокополье черкогуртын, Херсон город
котырысь немец колониын. 1937-тӥ арын Запорожьеысь шор ёзо школаез йылпумъяса,
Вильгельм Майер дышетскыны пыриз страналэн валтӥз дышетсконнияз — Москваысь М.
В. Ломоносов нимо кун университетэ. Но диплом басьтытозяз, вить ар гинэ ӧз
ортчы, угось Быдӟым Отечественной ож кутскем бере Вильгельм вамыштӥз фронтэ. Но
отын солы рос-прос ожмаськыны ӧз кылды, сое ыстӥзы Удмуртие. Кин луыса но ӧз
тыршы со Удмурт шаерын! Пӧртэм секыт ужез быдэсъяз, Ува ёросысь Выль Мултан
школаын дышетӥсь луыса но, военнопленнойёслэн лагерязы политинструктор луыса но
тыршиз. Отын ик тодматскиз вуоно кузпалэныз Борислава Петровнаен. 1937-тӥ арын
пырыса, 1945-тӥ арын гинэ Вильгельм Майерлы МГУ-лэсь дипломзэ басьтыны кылдӥз.
Солы ӵектӥзы дышетсконзэ аспирантураын азьланьтыны, но со, номыр шоры учкытэк,
берытскиз Удмуртие. 20-тӥ сентябре 1945-тӥ арын В. Е. Майер улыны каръяськиз
Удмуртилэн шоркараз - Ижкаре.

Вильгельм Евгеньевич ӟеч тыршиз публицистика удысын но. 30 ар ӵоже солэн ужъёсыз
печатласькизы «Удмуртская правда» газетын. Пусйыны кулэ: Удмурт кун
университетысь историяя факультетысь вань сямен ик дышетӥсьёс будэтэмын но
визьнодамын Вильгельм Евгеньевич Майерен. 1985-тӥ арын та тодочси улонысь
кошкиз. Удмурт кун университетысть историяя факультетлэн одӥгез аудиториез В. Е.
Майерлэсь нимзэ нуллэ.



https://udm.wikipedia.org/wiki/%D0%9B%D1%83%D0%B4%D3%B5%D3%A7%D0%B6

Лудӵӧж (Луд ӵӧж) яке Кыр ӵӧж (лат. Anas platyrhynchos ) — тылобурдо утиные
(Anatidae) семьяысь, гусеобразные (Anseriformes) отрядысь. Золгес тодмо но
вӧлскемын кыр ӵӧж. Айы ӵӧжлэн мугорызлэн кузьдалаез 62 см вуэ, мумыезлэн — 57 см
пала, секталазы вуэ 1-1,5 килограммозь (сӥзьыл дыре, куке тылобурдо трос сиське
лобӟон азьын, соослэн секталазы 2 килограммозь вуэ). Йырыз но чыртыыз айыезлэн
вожесь, азьпалыз куренё, тыбырыз но кӧт палыз пурысь. Мумыезлэн буёлэз
куреньгес, сьӧд пытьыосын, кӧт палыз куренё-пурысь. Айыезлэн но мумыезлэн
бурдазы вань лызо-льӧль «синьучкон». Шуныт кунъёсы лобась тылобурдо. Уло
кынмисьтэм, кӧня ке слало вуосын. Таяз аръёсы уло бадӟым кар вуосын но каръёс
палан.

Лудӵӧж зол вӧлскемын уйпал полушариын. Каръясько арктической широтаосын уйпалын
70° у. ш., озьы ик шуныт субтропической климатын лымшорын 35° у. ш. Уйпал
Африкаын но 20° у. ш. Шор Европаын бадӟым гурезё интыосын гинэ уг каръясько,
Скандинавияын уйпалгес 70° у. ш. но нюлэстэм тундраын Россия территориын
каръяське. Сибирьын вӧлскемын уйпалын Салехардаозь, Туруханскаозь.



https://udm.wikipedia.org/wiki/%D0%9B%D0%B8%D0%B4%D0%B0

Ли́да (бел. Ліда, лит. Lyda, пол. Lida) — Белоруссилэн шундыпуксён палысьтыз
кар. Гродно улосысь бадӟым промышленной центр, Лида ёрослэн шоркарез.

Интыяське Гродно улослэн шорсюлмаз. Лида дорысен Польшаен кунгожозь — 120
иськем, Литваен — 35 иськем, Гродно дорозь — 110 иськем, Вильнюсозь — 100
иськем, Минскозь — 164 иськем. 2013-тӥ арын 1-тӥ толшоре Лидаын улӥсьёслэн лыдзы
99 976 вылэм.

Лыдъяське, Лида 1323-тӥ арын кылдытэмын вал шуыса. Но Теодор Нарбут историк
гожъяз, Лида 1180-тӥ арын кылдӥз но соку Дайнов княжествое пыриз шуыса.

Карысь улӥсьёсыз бигеръёслэсь но тевтон рыцарьёслэсь утён вылысь, 1323-тӥ арын
кык шуръёс — Лидея но али куасьмон калэ вуэм Каменка — огазе луон интыын,
Гедимин Быдӟым Литва Князь Лида замок пуктӥз, со секыт дыръёсы ватӥз карын
улӥсьёсыз. Вашкала вакытъёсысь замок асьме дырозь возиськиз но туннэ Лидалэн
символэз луэ. XIV—XVI дауръёсы Лида Литва Быдӟым Княжествоысь одӥгез бадӟым
каръёс пӧлысь вал.

1795-тӥ арын Лида Росси империе пыриз. Совето-поляк ож (1919-тӥ-1921-тӥ аръёсы)
бере Польшае пыриз.



https://udm.wikipedia.org/wiki/%D0%9A%D1%83%D0%B7%D0%B5%D0%B1%D0%B0%D0%B9_%D0%93%D0%B5%D1%80%D0%B4

Кузебай Герд (зэмос нимыз Кузьма́ Па́влович Ча́йников) — удмурт кылбурчи,
фольклорист но этнограф.

Вордскемын 2-тӥ толшоре 1898-тӥ арын туала Вавож ёросысь Покчивуко гуртын).
1912—1916-тӥ аръёсы дышетскиз дышетӥсьёсты дасянъя Кукаркаысь семинариын
дышетскиз. 1916—1918-тӥ аръёсы кивалтӥз Бадӟым Учаысь кык классъем школаен
кивалтӥз, берлогес — Малмыж уонолэн удмурт ёзэтэныз. Озьы ик Герд удмурт школаос
но Выль Мултанысь педтехникум кылдытӥз, нырысетӥ удмурт нылпи юртъёс усьтыны
юрттӥз. 1920-тӥ арын К.Гердлэн кивалтэмэз улсын «Муш» нылпи журнал потыны
кутскиз.

1922-1925-тӥ аръёсы дышетскиз Литературно-художественной Вылӥ институтын
дышетскиз, 1926-1929-тӥ аръёсы тодон-валан люка аспирантураын. Татын со матысь
тодматскиз но эшъяськиз А. Луначарскиен, Д. Фурмановен, С. Есенинэн, В.
Маяковскиен но трос мукет адямиосын.

1923-тӥ арын, Герд кичӧлтэмъя, удмурт калыклэн культураезлы сӥзем «Бӧляк»
огазеяськон, нош 1926-тӥ арын – удмурт гожъяськисьёслэн нырысетӥ ВУАРП
огазеяськонзы.

Гердэз СОФИНлэн (Финн выжыысь калыкъёсты мозмытон союзлэн) ужезъя янгыше
уськытӥзы, 1932-тӥ арын пытсэт сьӧры келязы. 1-тӥ шуркынмонэ 1937-тӥ арын туала
Карелиысь Медвежьегорск ёросысь Сандормох гурт вӧзын ыбемын вал. 1958-тӥ арын
тодосчилэсь ӟеч нимзэ берыктӥзы. К. Герд удмурт но ӟуч кылын гожъяськиз. Удмурт
калык кырӟанъёс но выжыкылъёс трослы творчествозэ азинтыны юрттӥзы. Улэп дыръяз
«Крезьчи» (1922), «Сяськаяськись музъем» (1927), «Лёгетъёс»(1931) кылбур
бичетъёсыз потӥзы.



https://udm.wikipedia.org/wiki/%D0%9A%D0%B5%D0%BD%D0%B5%D1%88_(%D0%B6%D1%83%D1%80%D0%BD%D0%B0%D0%BB)

Кенеш — республикаысьтымы литературалы сӥзем журнал. Солэн бамъёсаз асьсэлэсь
ужъёссэс печатлало шаерысьтымы тодмо писательёс но поэтъёс, озьы ик егит
авторъёс.

Журналлэн историез кутске 1926-тӥ арын. Соку республикаямы кылдӥз удмурт
писательёслэн нырысетӥ огазеяськозы ВУАРП. Солы кутскон сётӥз тодмо учёной,
этнограф но поэт Кузебай Герд. 1931-тӥ-34-тӥ аръёсы журнал нимзэ воштӥз но луиз
"Кылбурет удсын", берлогес "Пролетар кылбурет удысын".

Журналлэн редакторъёсыз пӧртэм аръёсы вал М. А. Коновалов, М. П. Петров , Т. А.
Архипов, С. А. Самсонов, А. Г. Шкляев но мукетъёсыз. 1994-тӥ арысен журнал
оскемын П. В. Куликовлы. кылдэмгес вакытаз "Кенеш" удмурт гожъясьёслы эскерон
инты выллем луиз. 1920-тӥ аръёсын одӥг номерын авторъёс кыӵе ке ужпумъя
асьсэлэсь пӧртэм малпанъёссэс вераны быгатылӥзы. Бӧрысь журнал пыр ортчылӥзы
удмурт литератураын классика луэм произведениос.

Берло дыре "Кенешын" ӟеч сям луиз арлы быдэ огзэ номерзэс быдэсак сӥзьыны одӥг
темалы. Озьы бӧрсьысь аръёс ӵоже потӥзы удмурт кырӟанъёслы, серемес веранъёслы,
сценкаослы, сиён-юонлы сӥзем журналъёс. Туннэ журналын ужало туж тодмо но дано
адямиос: Удмурт Республикаысь культура удысысь дано ужась, прозаик Олег Четкарёв
, Ашальчи Оки нимо премилэн лауреатэз, кылбурчи Галина Романова , прозаик но
кылбурчи Лидия Нянькина ,тодмо писатель Генрих Перевощиков, Пётр Сергеев, Ольга
Бородина но мукетъёсыз.



https://udm.wikipedia.org/wiki/%D0%9A%D0%B5%D0%BB%D1%8C%D0%BC%D0%B0%D0%BA%D0%BE%D0%B2,_%D0%92%D0%B0%D0%BB%D0%B5%D0%B9_%D0%9A%D0%B5%D0%BB%D1%8C%D0%BC%D0%B0%D0%BA%D0%BE%D0%B2%D0%B8%D1%87

Вале́й Кельмако́вич Кельмако́в – тодмо удмурт кылчи. Вордскемын 1942 аре 14
толшоре Бигер шаерын, Кукмор ёросысь Тыло (Верхняя Юмья) гуртын. Кылтодон
(филология) наукаосъя доктор (1993), профессор (1996). Удмурт кун университетысь
огъя но финн-угор кылтодонъя кафедралэн кивалтӥсез. 1991-тӥ арын пусъемын
УАССР-ысь наука удысысь дано ужась нимын, нош 1993-тӥ арын – Россия Федерациысь
наука удысысь дано ужась нимын. Валей Кельмакович 1990-тӥ арысен мыло-кыдо
пыриське Финно-угроведъёслэн калыккуспо огазеяськонзылэн ужаз, озьы ик 1994-тӥ
арысен Финляндиысь финн-угор калыккуспо обществое пыре.

1964-тӥ арын Валей Кельмаков йылпумъяз Удмурт кун университетысь (соку УГПИ)
филология факультетэз. Со бӧрсьы ужаны интыяськиз УдНИИ-е, тыршиз научной
сотрудник луыса. 1971-тӥ арын берытскиз УГПИ-е (УдГУ-э), отын со тыршиз удмурт
но финн-угор кылтодонъя кафедраын, 1983-тӥ-1989-тӥ аръёсы Валей Кельмакович та
кафедраен кивалтӥз. 1995-тӥ арысен кивалтэ огъя но фин-угор кылтодонъя
кафедраен. 1992-тӥ-1994-тӥ аръёсы Финляндиын удмурт кыллы дышетӥз.

В.К. Кельмаков - 300-лэсь ятыр кылтодос ужъёслэн авторзы луэ. Соос сӥземын
кылтодонлы, диалектологилы, исторической фонетикалы но морфологилы. В.
Кельмаковлэн кичӧлтэмезъя ортчытэмын перм кылъёслы сӥзем семинаръёс. Солэн
юрттэмезъя но эскеремезъя поттэмын "Пермистика" сериысь даслэсь уно сборникъёс.
Валентин Кельмакович тыршемъя потӥз "Удмурт вераськетъёс" - "Удмуртские
диалекты" сериысь книгаос. Кылчи пыриськиз ономастикая, озьы ик финн-угор
кылтодонъя но удмурт кылтодонлэн историезъя курсъёсты дасянэ. В. К. Кельмаков
мыло-кыдо пыриськиз Дуннеысь финно-угроведъёслэн калыккуспо конгрессазы: Таллин
(1970-тӥ ар), Будапешт (1975-тӥ ар), Турку (1980-тӥ ар), Сыктывкар (1985-тӥ),
Дебрецен (1990-тӥ), Ювяскюля (1995-тӥ ар).



https://udm.wikipedia.org/wiki/%D0%9A%D0%B5%D0%B7_%D1%91%D1%80%D0%BE%D1%81

Интыяськемын шаермылэн уйпал но шунды ӝужан палаз. Бускельёсыз луо Дэбес, Эгра
но Балезино ёросъёс но Пермь шаер.

1899-тӥ арын Ватка губерниын чугун сюресэз ӝутон герӟаз Сибирез Россилэн
шоркареныз. Ӵапак сюресэз ӝутон бадӟым вамыш лэсьтӥз Кез ёрослэн азинсконаз.
Паровозъёсты вуэн тырмытон понна нюлэсо-нюро интыын - Лып шур дурын - кылдӥз Кез
станция. Озьы 1899-тӥ арын 1-тӥ ноябре кылдӥз Кез посёлок.

Кез ёрослэн туж узыр вашкала историез. Татын шедьтэмын 4 городище но 10
могильник. Соос туж трос ивор сётӥзы ёрослэсь историзэ усьтонын. Озьы ик Сибирь
трак но ёрослэн ортчем сюресаз бадӟым инты басьтэ. Юрук, Озон, Бани но Полом
гуртъёс пыр кыстӥськиз Сибире сюрес. Кез ёросысь ог 3 сюрс мурт старообрядецъёс
луо. Соос берло 400 ар ӵоже утё асьсэлэсь сямъёссэс. Кулига черкогуртын
кылдытэмын старобрядецъёслы сӥзем музей, сое утёнэз ас вылаз басьтӥз ЮНЕСКО.
Кулига черкогуртын кутске Кам шур.



https://udm.wikipedia.org/wiki/%D0%9A%D0%B5%D0%B4%D1%80%D0%B0_%D0%9C%D0%B8%D1%82%D1%80%D0%B5%D0%B9

Кедра Митрей (зэмос нитулыз Дмитрий Иванович Корепанов) — тодмо удмурт писатель,
журналист, калыкез югдытӥсь.

Вордӥськемын Ватка губерниысь Эгра черкогуртын 1892-тӥ арын 28-тӥ сентябре.
1904-тӥ арын йылпумъяз Эгра черкогуртысь церковно-приходской школаез, бӧрысь -
1907-тӥ арын - Зураысь кык классъем школаез. 1907-тӥ-1911-тӥ аръёсы тодон-валан
люказ Кузонысь дышетӥсьёсты дасянъя семинариын. Сое йылпумъяны ӧз кылды: атеист
мылкыдъёсыз понна семинариысь уллязы. Уж утчаса вуылэмын Иже, улэмын Кузонын но
Пермьын, Сарапулын но Глазкарын. Дышетӥсь луон понна экзаменъёссэ сётэмез бере,
сое ужаны басьто Сарапул уездысь Кулаки гуртысь школае. 1914-тӥ арын Дмитрий
Ивановичез басьто армие, келяло Благовещенск городэ. Революциез но граждан ожез
пумита Чита городын. Отын со пыриськыны кутске Тасеево ёросысь партизанъёслэн
ужазы.

1923-тӥ арысен - "Гудыри" газетлэн корреспондентэз луыса тыршыны кутске. 1928-тӥ
- 1930-тӥ аръёсы ужа Глазкарын РОНО-ын тырше. Со вие ик дышетскыны пыре
Москваысь педагогикая университетэ. 1933-тӥ арысен кивалтэ Педагогикая Удмурт
кун институтысь литературая но кылъя кафедраен, озьы ик УдНИИ-ысь кылъя но
литературая ёзэн. 1934-1937-тӥ аръёсы кивалтэ УАССР-ысь писательёслэн
огазеяськонэнызы. 1937-тӥ арын сое репрессия улэ кыско, 1946-тӥ арын пытсэтлэсь
мозмыто. 1948-тӥ арын нош ик кечат-вамат корт сьӧры пытсало, Сибире келяло.
Улонысь кошкиз, ссылкаын дыръяз. Кытын ватэмын Кедра Митрейлэн мугорыз - али ке
но тодмо ӧвӧл.

Кедра Митрейлэн трос веросъёсыз. Соос пӧлын: «Сурсву», «Калгись», «Нюръяськон».
Кылем арлэн 20-30-тӥ аръёсаз Гердлы пумит султэмъёс пӧлын вал. 1928-тӥ арын
пыриськиз Союзысь пролетар писательёслэн огазеяськонзылэн (ВААП) съездаз. Максим
Горький доры куное вуылӥз. Удмурт кылэ берыктӥз фин писательлэсь П.
Пайвяринтлэсь «Матвей с Голодной горки» повестьсэ.



https://udm.wikipedia.org/wiki/%D0%9A%D0%B0%D0%BC_%D1%81%D1%8C%D3%A7%D1%80_%D1%83%D0%B4%D0%BC%D1%83%D1%80%D1%82%D1%8A%D1%91%D1%81%D0%BB%D1%8D%D0%BD_%D0%B4%D3%A5%D1%81%D1%8C%D0%BA%D1%83%D1%82%D1%81%D1%8B

Кам сьӧр удмуртъёс (тупалъёс) ас дӥськутазы троссэ башкиръёслэсь асэстӥллям,
соин ӵош ик асьсэлэсь но вашкала тодметъёссэс утьыны быгатӥллям.

Кышномуртъёслэн дӥсьсы пӧлын валтӥсь инты басьтэ дэрем. Сое висъяло вал вурем
материалэзлэн буёл тусызъя но пужъятэмезъя. Кылсярысь, кечато дэралэсь ке
вуремын, дэремзэс "шакмако" шуо, дэра бичаса куэмын ке, - "чептарь"* но мукет.
Пужыё куэмлэсь вуремзэ сюанлы каро вылэм. Дэремзэс одӥг дэра вандэтлэсь вуро,
ӝутэм сюбег сиресэн. Гадь кыретэз пырак. Паськытэз кильымез (диал.: сӧзы) 50 см
пасьта луэ, со кус улланьтӥ ик тупатӥське. Вылӥетӥзгес дуно басмалэсь (яркыт буё
кашамирлэсь) эшшо кык кильымъёс пуктӥсько на.

Гадь вылазы дэрем улэ кышноос лякиётупатэм басма вандэт (диал.:мурашет, кыкрак)
поно вал, нош вылаз камзол* улэ - чеберъяса лэсьтэм гадькотыртэм (муресазь). Со
ньыль сэрего (улӥ палыз конгыро*), укоен кыскемын. Та гадькотыртэмъёссэ нылмурт
бызён азяз дася вал, юрттылӥзы солы матысь ӵыжы-выжыосыз. Пирдан сандыказ бызёно
ныллэн соос трос гинэ люкасько вылэм, угось сюанысен кузьмаськон арбериос пӧлысь
нылкышноос таоосэ тужгес дуноен лыдъяллязы. Воргоронъёслы ӵемгес тамак пуйы
кузьмаллям.

Азькышет (диал.: ашет). Юон дыре дисянозэ бичаса куэм кечато дэралэсь вурылӥзы,
со гадё луэ. Урдэсъёссэ но сӧзулзэ сюрсо дэраен бугоръяллязы. Ужан азькышетсэс
кечато куэм дэралэсь вурылӥзы ке, вӧсяськонлы дасямзэ - тӧдьы дэралэсь. Тазэ
азькышетсэс уг кильымало вылэм.

Юмшан дӥськутсы пӧлын одно ик пильыслэсь вурем нго укоен чебермам камзол луэ. Со
саестэм вуриське, тусызъя тодэ вайытэ бигер но башкир нылкышноослэсь камзолзэс.
Тӧдьы но горд дэралэсь яке басмалэсь кузь яркыт тугъёсын кышет (диал.: ӟалык*)
вурылӥзы. Выль кенлэн пирданаз туго бадӟым буртчин шалез (диал.: чуко шаль*) но
луэ вал. Кузебай Герд нимо музейын тупал удмуртъёслэн одӥг чалмазы но ӧвӧл, сое
нуллӥлям шуыса тодӥськом Н. И. Тезяковлэн гожъямъёсысьтыз (Тезяков Н. И. Вотяки
Больше-Гондырской волости. Чернигов, 1892). Одӥгез тодмо: таӵе чалмаосын ветлӥзы
ке но, XX даурлэн кутсконаз соос улонысь ышизы ини.

Кышетъёс сяна, нылкышноослэн манлай* йыркерттонзы но вылэм. Со пеймыт буё
басмалэсь яке дэралэсь лэсьтэм маке, пумъёсаз калъёс вурӟемын. Улысь дуртӥз кык
чур векчи азвесь коньдон бырттылэмын, вылыз ӧжытак шымыртэмын. Манлаез дӥсяло
вал "дьырсикузя" нимаськись йырси чеберъяськонзы вылтӥ, собере кышет (диал.:
ӟалык) кертто. Дьырсикузя чеберъян нылкышнолэн тыбыртӥз камзол вылтӥз ваське.
Малпан кылдэ, ӵапак та манлай йыркерттэтлы ышыны юрттӥз шуыса.

Чеберъянъёссы: гурултӥ лэзиськисез "пелькузя"* шуиське, гадь вылэ
тупатӥськисьёсыз - "паськыт ошет" нол "ӟоскыт ошет". Паськыт ошет дэра вылтӥ
сюбег уко вандэтъёсын чебермаса лэсьтӥське, вылтӥзы сизьым чур векчи азвесь
коньдон бырттылэмын. Сое юон дыръя гинэ дӥсяло вылэм. Огшоры дыръя нылъёс но
кышномуртъёс ӟоскыт ошет нуллӥллям. Таяз ошетэ векчи азвесь коньдонзэ куинь чур
гинэ бырттыло вылэм. Куд ёросъёсын та чеберъянэз удмуртъёс "ӟака"* шуо. Мукетыз
чеберъяськон "сырга"* шуиське, со жильы борды азвесь коньдонъёс бырттылыса
лэсьтӥське. Нулло сыргаез паськыт но ӟоскыт ошетъёсын. Пельпум вылтӥ
тупатӥськисьсэ чеберманзэс (диал.: сильсюмыс*) вылазы самой берло ошо вылэм.
Суязы поскес (диал.: билязик*) поно, чиньыосазы - векчи коньдоно зундэс (диал.:
ӟизыето зундэс).

Пыдазы кут, колоша но башмак нуллӥллям. Куд-ог семъяосын али ке но колоша выллем
нинлэсь* кутам башмакъёс (диал.: башмак кут) нулло. Гужем пыдазы дӥсяло вылэм
дэралэсь вурем чуглэс (диал.: буйчуглэс*), толалтэ - урдэглэсь вурем чуглэс
(диал.: урдэгчуглэс*) но пыдныр (диал.: нырос). Со озьы ик дэралэсь яке
урдэглэсь пӧрмытӥське. Туала арын воштӥськыны одно ик бигер колоша но кунчизэ
чильпаса керттэм ыж гон пыдныръёс возё.

Ныл дэрем вурон манерзыя кышномурт дэремлэсь трослы пӧртэм. Со кильымамтэ,
куско, кустӥз шымыръямын. Тодӥсьёслэн верамзыя, нылъёс йыразы котырес но кузялэс
такъя нуллӥллям, но XX даурлэн кутсконаз та такъяосыз уд адӟы ни вылэм.

Пиосмуртъёслэн дӥськутсы таӵе: дэрем, гожмо дэралэсь вурем штани (вӧсяськон
штанизы тӧдьы дэралэсь луэ), тӧдьыё-пурысё сюрсо дэралэсь вурем дукес но паськыт
кускерттон (диал.: пукран). Йыразы гын шляпа изьыяло вылэм. Малэсь но кыӵе
тӥрлыкен та шляпаоссэс пӧрмыто вылэм, ӟеч гожъям Н. П. Гринкова, 1939-тӥ арын
Кам сьӧр удмуртъёс доры экспедициен потам бераз.

Пичи пиослы но пиосмуртъёслы урдсо гын шляпа лэсьтыны пӧртэм кабъёс (диал.:
калэп*) куто вылэм. Ужан тӥрлыкъёссы сыӵе ик, маин гын сапег лэсьто. Шляпаоссэс
сӥзьыл вордскем ыжпиослэн тулыс ӵышкем ыж гонзылэсь лэсьтӥллям. Одӥг воргорон
шляпалы 300 г ыж гон мынэм, быдэ вуымтэослы — 200 г, пичи пиослы — 150грамм.



https://udm.wikipedia.org/wiki/%D0%98%D0%B6_%D0%BA%D0%B0%D1%80%D0%BB%D1%8D%D0%BD_%D0%B8%D1%81%D1%82%D0%BE%D1%80%D0%B8%D0%B5%D0%B7

Удмуртилэн шоркарез кылдӥз 10-тӥ апреле 1760-тӥ арын. Кам шур шур котырысь
заводъёслэн кивалтӥсьсы граф Пётр Иванович Шувалов Иж шур дурын кортэз ӵыжатонъя
завод пуктыны малпаз. Та ӵектонзэ Сенат умоен лыдъяз но 20-тӥ октябре 1757-тӥ
арын Указ поттӥз. Озьы кутскизы лэсьтӥськон ужъёс. Отын валтӥсь инженер луыса
тыршиз Алексей Степанович Москвин. Заводэн артэ ӝутӥськизы улон, ужан юртъёс,
ӵыпизы тымет.

Аръёс ортчемъя кылдӥз быдэс посёлок. Нырысь-валысь со пыриз Казанской губерниысь
Хлыновской уездэ. 1780-тӥ арын выжиз Вятской губерниысь Сарапульской уездэ.
Завод ар но ужаса вуттэ-а, уг-а - Пугачёв восстанилэн тулкымъёсыз татчы но вуо.
Корт ӵыжатон удыс азинскемысь дугдэ.

Заводлэн кыкетӥ вордӥськонэз герӟаськемын инженерен Андрей Фёдорович Дерябинэн.
1807-тӥ арын татын пуктэмын вал ож тӥрлык поттонъя завод. Вакчи дыр куспын со
ужзэ ӟеч-ӟеч радъяз. Нош 60-тӥ аръёсы ини татын усьтӥськыны ӧдъязы нимаз
адямиослэн предприятиоссы. Кылсярысь, И. Ф. Петровлэн, Н. И. Березинлэн, А. Н.
Евдокимовлэн но мукет.

1807-тӥ арын Ижысь вань заводъёс вырыны ӧдъязы ож тӥрлык поттонэн. Озьы 19-тӥ
даурлэн 50-тӥ аръёсаз асьме дорысь пыӵалъёс тодмо луизы Екатеринбургын, Парижын.
1890-тӥ аръёсы, «трёхлинейка» поттыса, Ижлэн экономикаез пыд вылаз йыг-йыг
султӥз. Но заводын ужасьёслэсь ӟеч улонзэс бугыртӥз Граждан ож. Сюрслэсь трос
Ижын улӥсьёс семьяосынызы кошкылӥзы та интыосысь - кин Японие, кин Китае, кин
Америкае.

1984-тӥ арын Ижлы Устинов ним сётэмын вал. Но калыклы со чик ӧз кельшы. 1987-тӥ
арын сое берен Иж нимазы.



https://udm.wikipedia.org/wiki/%D0%98%D0%B6%D1%81%D1%82%D0%B0%D0%BB%D1%8C

Ижкарысь металлургической завод (ОАО «Ижсталь») — кунысьтымы корт поттон
промышленность удысысь огез валтӥсь центр луэ. Заводлэн историез 240 ар пала
лыдпусэн мертаське. Туннэ нуналлы завод — Россиысь «Мечел» корпорацилэн ог
люкетэз луэ.

1760-тӥ арын граф П. И. Шуваловлэн кивалтэмез улсын Оӵ шур вылын корт дурон
завод но молотовой фабрика лэсьтон радъямын. Нырысетӥ аръёсысен ик завод умой
качествоен поттӥсь кортэныз дано луиз. Соин сэрен 1859-тӥ арысен Ижысь завод
Россиысь вань пыӵал тирлык заводъёсы огназ корт вуттись (поставщик) луиз.

XIX-тӥ даурысен заводлэн производствоез азинскыны кутскиз: ужанрадлыказ выль
технологиос пыӵаны кутскизы. Вылӥ качествоен корт арбериосты пӧртэм калыккуспо
адӟытонъёсын возьматыны кутско. Парижысь огаз калыккуспо адӟытонын Ижысь завод
вылӥ наградез басьтӥз.

1914-тӥ арын Нырысетӥ дунне ожен сэрен корт поттон производство паськытатэмын
вал. Сталь лэсьтон уж ожгар вакытъёсы арысь аре азинске.

1925-тӥ арын Ижысь металлургъёс кортлэсь авиационной маркаосты поттон
производствоез радяло. 1931-ти арын комиссилэн эскеремезья, Ижысь сталь,
дуннеысь стален ӵошатыса, умоен лыдъямын, швед стальлэсь номырин уг висъяськы.

Бадӟым Атыкай ож дырья корт поттон производство кык поллы будэтэмын вал. Озьы ке
но качествоез ласянь воштӥськонъёс ӧй вал.



https://udm.wikipedia.org/wiki/%D0%98%D0%B6%D0%BC%D0%B0%D1%88

ОАО «Ижмаш» («Ижмаш» акционеръёслэн усьтэм огазеяськонзы) – Россиысь одӥгез
тужгес бадӟым пыӵал поттӥсь концерн. Со кылдӥз Иж корт поттон заводлэн (бӧрысь -
Ижысь пыӵал но андан поттӥсь завод) инъет вылаз (ОАО Ижсталь выллем ик).

Иж завод бордысь потӥз Удмуртилэн шоркарез. Иж городлэн кылдэмез меӵак
герӟаськемын граф Шуваловлэн нимыныз. 1760-тӥ арын Иж посёлоке вуиз граф Пётр
Шувалов. Тулыс 10-тӥ апреле татын кутскизы ӵыпет лэсьтыны. Со вӧзын кылдӥз корт
ӵыжатон завод. 1763-тӥ арын заводын нырысетӥ корт кисьтӥзы. Сое пароходъёсын
вуттӥзы Тулаысь пыӵал поттонъя заводэ, Петербурге.

Ар ӵоже татын 200 сюрс пуд корт ӵыжатӥзы. Но 1774-тӥ арын заводэз басьтӥз
Пугачёвлэн войскоез. Бӧрысь завод кема выриз пыд йылаз султыны. 1859-тӥ арын
заводын ӵыжатэм кортэз Россиын тужгес устоеныз лыдъязы. Татын поттэм корт мынӥз
Россиысь вань пыӵал-тӥрлык лэсьтонъя заводъёсы. 19-тӥ даурлэн пумаз завод
шӧдскымон паськытаз но выль технологиосты пыӵатыны кутскиз. Нырысетӥ мировой
война дыръя татын чараклы йылӥз корт ӵыжатон. Война дыръя продукция поттон кык
поллы тросгес луиз. 1961-тӥ-1985-тӥ аръёсы заводын шаплы азинскизы выль ужан
амалъёс. Туннэ та завод быдэс дунеелы тодмо «Ижсталь» завод шуыса. Татын ужа
производствоя ньыль цех. Ижын поттэм корт мынэ пӧртэм машина, гурт техника,
самолёт ёзъёс, подшипникъёс, пружинаос лэсьтыны.

Иж заводлэн кыкетӥ вордсконэз герӟаськемын 1807-тӥ арен. Соку татчы вуиз инженер
Андрей Дерябин. Со ӵектэмъя татын ӝутӥськиз пыӵал поттонъя завод. Вакчи дыр
куспын татын кутскизы пыӵал-тӥрлык поттыны. 1891-тӥ арын татын дасязы Мосин
конструкторлэсь винтовкаоссэ. 1897-тӥ арын та пыӵалэз 500 сюрс лыдын поттӥзы ни.

Быдӟым ож дыръя 1941-тӥ арлэн пумаз татын нуналлы быдэ бичазы 10 сюрс винтовка.
«Ижмаш» заводлэн нимыз люконтэм герӟаськемын дано конструкторлэн Михаил
Калашниковлэн нимыныз. Татын со ужаны ӧдъяз 1948-тӥ арысен. Кема дыр ӵоже
заводыны потӥз АК-47 автомат. Азьланяз со вӧзы ватсаськизы АК-74, АК-74М, киын
ыбылон пулёмет но мукет пыӵал-тӥрлык. Та аръёс ӵоже поттэмын 50 миллион АК
автомат.

Озьы ик та заводлэн историяз бадӟым пытьы кельтӥз мукетыз конструктор Евгений
Драгунов. Солэн СВД снайпер винтовкаезлэсь усто пыӵал та дырозь лэсьтымтэ.

XIX–XX-тӥ дауръёсы та заводын Россиысь пыӵалъёслэсь вань видъёссэ лэсьто вал.
Аспӧртэмлыко луэмзэ таӵе лыдпус возьматэ: Быдӟым Отечественной ож дырья та
заводын 11,3 миллион винтовка но карабин лэсьтэмын вал, тросгес, Германиысь вань
заводъёсты лыдэ басьтыса. Со вакытэ конвейер амалэн производство юнматэмын вал
авиационной пулемтъёсты, авиационной пушкаосты, противотанковой орудиосты,
пистолетъёсты но револьверъёсты поттонъя.

Война бере завод АК-47 автоматэз поттыны кутске, кудӥз туннэ нуналлы дуннеын
тужгес тодмо луэ но паськыт вӧлмыны быгатиз (ог 106 кунъёсын официальной ожгар
тӥрлык луэ). Туала куронъёсты чакласа, автоматической, снайперской пыӵалъёслэсь,
пистолетъёслэсь выль модификациосты поттонъя ужзэ радъя.

1757-тӥ арын граф П. И. Шувалов Приуральеын заводъёсты пуктыны кутскиз. Гурезь
ужъёсъя инженер А.С. Москвинлэн ӵектемезъя П. И. Шувалов Иж вылын завод ӝутон
чакла.

1771-тӥ арын Иже вуэм академик Паллас кар посёлокысь мастеръёслэсь
быгатонлыкъёссэ вылӥ дунъя.



https://udm.wikipedia.org/wiki/%D0%98%D0%B6%D0%BA%D0%B0%D1%80

Иж кар (озьы ик Ижкар, Завод, ӟуч Ижевск) — Удмурт шаерлэн шоркарез.
Интыяськемын Элькунлэн шораз — Ватка но Кам шуръёс вискын, Оӵ шур дурын.

1760 – Пётр Шувалов графлэн кичӧлтэмезъя Оӵ (ӟуч сямен Иж) шур дурын корт поттон
заводэз лэсьтыны кутскиллям; со бордын кылдӥз вуоно Иж кар – Ижевской Завод
(соин ик али но Дэри ёросысь пересьёс сое Завод, Заод шуо на).

1918, 21 тулыспалэ – Ижысь ужчиослэн, салдатъёслэн но кресьянъёслэн
депутатъёссылэн Кенешсы Ижевской Завод посёлокез каре пӧрмытӥз. Со дырысен сое
ӟуч сямен Ижевск шуыса официально ниманы кутскиллям (ачиз со ним кылдӥз
вазьгес).

Кызетӥ-куамынэтӥ аръёсы Ижез удмурт гожъясьёс пӧртэм сямен нимало вал.
Ваньмызлэсь ӵем уже кутыло вал Ижкар шуон кылэз. Калык вераськонын пумиськисьтэм
со ним Удмуртилэн уйпал ёросъёсаз интыяськем нимо-дано Иднакарлэн, Дондыкарлэн
но мукет вашкала улон интыослэн нимъёссылэсь адӟем карыса малпамын вал.

1984, 27 толсуре (декабре) КПСС-ысь вылӥ кивалтӥсьёслэн кичӧлтэмзыя карлэн нимыз
воштэмын вал: алигес улонысь кошкем СССР-ысь утиськонъя министрлэсь Устинов,
Дмитрий Устиновлэсь нимзэ пыраклы тодэ вайытон понна, Ижез Устинов шуыса ниманы
косӥллям. Министр Устиновлэн ужез Быдӟым Отечественной ож (война) дырысен ини
зэмзэ но юн герӟаськемын вал Ижкарысь ож заводъёслэн уженызы. Озьы ке но,
ваньмыз сямен ижъёс карзылы калыклэсь чик юатэк выль ним сётэмлы туж пумит
луиллям.

1987, 19 инвожое (июне) Устинов карлы вуж нимзэ берен сётӥллям. Со дырысен сое
ӟуч сямен нош ик Ижевск шуо, удмурт сямен нош Удмурт литературной кыл|гожтос
кылын – Ижкар яке Иж.

1934-тӥ арын Ижын куинь ёрос вал — Ждановской, Азинской, Пастуховской. Но
1960-тӥ арын соосты быдтӥзы. 1962-тӥ арын кылдӥзы выль вить административной
ёросъёс: Индустриальной, Первомайской, Октябрь, Ленин но Устинов.

1-тӥ толшоре 2015-тӥ аре Ижын 642 024 улӥсез вал. Пӧлазы вань 30 пӧртэм выжыысь
калыкъёс: ӟучъёс — 69,4%, удмуртъёс — 17,2%, бигеръёс — 9,6%, музон калыкъёс —
3,8%.

1932-тӥ арын карын бичаны ӧдъязы мотик. «Ижмашын», ГП «Механический заводын»
лэсьтылӥзы машина, мотоцикл, спортлы но пӧйшуранлы чаклам ыбылӥськон тӥрлык.
«Ижсталь» заводын дасяллязы 90 сюрслэсь трос пӧртэм корт арбериос.

Бумага поттылӥзы «Буммашын». Та заводлэсь оборудованизэ ас ужазы кутӥзы пӧртэм
кунъёс: Болгария, Франция, Чехия, Словакия, Польша, Китай но мукет.

Ижысь «Радиозавод» но кутскиз ожгар тӥрлык, инэз эскеронъя приборъёс поттыны.
1966-тӥ арын завод огкыл тупатӥз Америкаысь «Моторола» огазеяськонэн. Озьы
Радиозавод телефонъёс дасян борды кырмиськиз.

1908-тӥ арын усьтӥськем «Редуктор» ужан ӧрзэ герӟаз редукторъёс, мотоблокъёс
бичанэн. Мувӧй кысконъя тӥрлыкъёс поттӥз «Нефтемаш». Химияя промышленностез
валтӥз Пластмасс завод.

Азинске нюлэс промышленность но капчи промышленность. Кылсярысь, «Зангари»,
«Сактон» огазеяськонъёсын кильтро дӥсь вуро. Сиён-юон поттон удысын ӟеч тыршо
«Ижмолоко», «Ново-Ижевский», «Ошмес», «Тазалык», «Гамбринус».

Трос аръёс ӵоже карын векчи вузэн товарооборот дугдылытэк будэ. 2013-тӥ арын со
ӝутъяськиз 107,4 миллиард манетозь.

Карын туж трос сиён-юон вузан супермаркетъёс но гипермаркетъёс, компьютеръёсын
вузкаронниос, сиськон интыос, фирменной вузкаронниос, вузкарись-шулдыръяськытӥсь
комплексъёс но бизнес-центръёс ужалляло. Ижлэн рыноказ трос тодмо брендъёслэн
вузкарон сетьёссы вань: «Ашан», «Лента», «Metro», «Карусель», «Магнит»,
«Эльдорадо», «М-Видео», «Корпорация Центр», «Уютерра», «DNS» но трос мукетъёсыз.

Озьы ик общепит удыслэн пӧртэм секторъёсыз азинско. Ижын ресторанъёс ужало,
кудъёсыз вылӥ ӟечлыко сиёнъёсты но юонъёсты пӧрало. Вань но ӝог сиськон понна
туж трос кафеос, соос пӧлын дуннеысь тодмо сетьёс — Макдоналдс, «KFC», Subway,
Southern Fried Chicken.

Мерлыко транспорт. Карын 11 трамвай, 8 троллейбус но 38 автобус маршрутъёс вань.
Валтӥсь выжтӥсьёс луо «ИжГорЭлектроТранс» МУП (трамвайёсты но троллейбусъёсты
обслуживать каре) но «ИПОПАТ» ОАО (автобусъёсты обслуживать каре). Озьы ик кӧня
ке мосъем предприятие вань. 30-лэсь но уно пригородной дача автобус маршрутъёс
арлы быдэ тулысэн-гужемен ужало.

2010-тӥ арысен пассажиръёс транспортной картаен мынонэз тырыны быгато. 2014-тӥ
арысен мерлыко транспортэн огпала мынон сылэ 17 манет.

Чугун сюрес транспорт. Ижевск станцилэн вокзалэз — Ижкарлэн валтӥсь чугун сюрес
ӟезьыез. Озьы ик кык чугун сюрес станция карын ужа — Заводской но Поӟым. Соос
интыяськемын промышленной ёросъёсын.

Автомобиль транспорт. Иж кар пыр Е 22 автомобиль сюрес кыстӥське. Озьы ик куинь
бадӟым сюресъёс Ижкарын кутско асьсэлэсь маршрутъёссэс: Р320 — Алабгоысен Ижозь,
Р321 — Ижысен Глазозь но Р322 — Ижысен Сарапулозь.

Со сяна Иж кар герӟамын автобус сюресъёстӥ таӵе каръёсын: Кузон, Уфа, Пермь,
Екатеринбург, Оренбург, Челябинск, Самара, Чебоксары но трос мукетъёсыз. Шор
автовокзал но лымшор автостанция карын ужало.

Лобан транспорт. Иж карын одӥг нимъем аэропорт вань. Со Дэри черкогуртлы матын
интыяськемын. Ижевск аэропорт луэ Удмуртиысь одӥг гинэ аэропорт. Валтӥсь но одӥг
гинэ аэродромен кивалтӥсь компания луэ «Ижавиа» авиакомпания. Аслобетъёс
лобалляло Ижысен Мускоозь, Восьбуро Петыркар]]озь, Пермёзь, куддыръя Кузон,
Сочи, Анапа, Баку, Ереван дорозь.

Ву транспорт. Гужембыт Иж тымет вылын шур трамвайлэн маршрутэз ужа «Ижевск»
пыжвозьманысен «Воложка» пыжвозьманозь. Та маршрут кивалтӥське
«ИжГорЭлектроТранс» МУП-эн.



https://udm.wikipedia.org/wiki/%D0%98%D0%B4%D0%BD%D0%B0%D0%BA%D0%B0%D1%80_(%D0%B3%D1%83%D3%B5%D0%B8%D0%BD)

Иднакар — уйпал удмуртъёслэн городищезы. Пуктэмын 9-тӥ-13-тӥ дауръёсы. Чупчи шур
дурысь тужгес бадӟымез историяя памятник. Идна - вашкала удмурт батырлэн нимыз.

Инднакар пуксемын Глаз ёросысь Солдырь гурт вӧзын. Быдӟым ож бере Иднакар
городищелэн огпал сэрегаз интыяськиз та палан улӥсьёслэн шайвылзы. Соосын
вожвылъяськон кема аръёс ӵоже кыстӥськиз. Иднакарез эскерон кутскиз 19-тӥ
даурлэн пумаз. 1926-тӥ-1929-тӥ аръёсы татын тыршиз С. Г. Матвеев, 1961-тӥ арын -
Г. Т. Кондратьева. Городищеез рос-прос эскеронэз радъяз 1774-тӥ арын М. Г.
Иванова. 1995-тӥ арлы эскеремын вал ни татысь 8 сюрс квадрат метр музъем.

Городищеын туннэ но мыно эскерон ужъёс. Прикамьеысь такем бадӟым памятникез
шедьтыса но узыр материалъёс люкаса, удмурт культуралы но историлы выль шокчон
но утчаськон сюрес сётӥз Маргарита Григорьевна Иванова. Со уно докладъёсын потаз
калык куспо конгрессъёсы: Сыктывкар (1985), Дебрецен (1990), Оулу (1993),
Ювяскюле (1995). Татын солэн ужъёсыз туж зол тунсыкъяськытӥзы но паймытӥзы трос
тодосчиосты. Со сяна, 1989-тӥ арын нырысьсэ радъямын вал Иднакарын бусыын ик
семинар. Со сяна, тодосчи радъяз шор дауръёсысь археологиысь ужпумъёсты
эскеронлы сӥзем симпозиумъёсты. Та темалы сӥзьыса, Маргарита Григорьевна дасяз
70-лэсь уно статьяос. Солэн ӵектэмезъя Иднакар музей туннэ басьтӥз инбам улысь
музей статус.

Коробейников А.В. Новый Иднакар: очерк историко-культурной реконструкции
городища.- 246 с.Полностью доступна для скачивания в формате PDF. Монография
описывает методики доказательной исторической реконструкции средневекового
городища для его музеефикации: расчётов численности населения, реконструкции
военного использования, параметров фортификаций и пр. Сопровождается формулами и
схемами. http://books.google.ru/books?printsec=frontcover&id=Zna5Z6zl8m0C



https://udm.wikipedia.org/wiki/%D0%98%D0%B4%D0%BD%D0%B0%D0%BA%D0%B0%D1%80_%D0%B3%D1%83%D3%B5%D0%B8%D0%BD

Иднакар — уйпал удмуртъёслэн городищезы. Пуктэмын 9-тӥ-13-тӥ дауръёсы. Чупчи шур
дурысь тужгес бадӟымез историяя памятник. Идна - вашкала удмурт батырлэн нимыз.

Инднакар пуксемын Глаз ёросысь Солдырь гурт вӧзын. Быдӟым ож бере Иднакар
городищелэн огпал сэрегаз интыяськиз та палан улӥсьёслэн шайвылзы. Соосын
вожвылъяськон кема аръёс ӵоже кыстӥськиз. Иднакарез эскерон кутскиз 19-тӥ
даурлэн пумаз. 1926-тӥ-1929-тӥ аръёсы татын тыршиз С. Г. Матвеев, 1961-тӥ арын -
Г. Т. Кондратьева. Городищеез рос-прос эскеронэз радъяз 1774-тӥ арын М. Г.
Иванова. 1995-тӥ арлы эскеремын вал ни татысь 8 сюрс квадрат метр музъем.

Городищеын туннэ но мыно эскерон ужъёс. Прикамьеысь такем бадӟым памятникез
шедьтыса но узыр материалъёс люкаса, удмурт культуралы но историлы выль шокчон
но утчаськон сюрес сётӥз Маргарита Григорьевна Иванова. Со уно докладъёсын потаз
калык куспо конгрессъёсы: Сыктывкар (1985), Дебрецен (1990), Оулу (1993),
Ювяскюле (1995). Татын солэн ужъёсыз туж зол тунсыкъяськытӥзы но паймытӥзы трос
тодосчиосты. Со сяна, 1989-тӥ арын нырысьсэ радъямын вал Иднакарын бусыын ик
семинар. Со сяна, тодосчи радъяз шор дауръёсысь археологиысь ужпумъёсты
эскеронлы сӥзем симпозиумъёсты. Та темалы сӥзьыса, Маргарита Григорьевна дасяз
70-лэсь уно статьяос. Солэн ӵектэмезъя Иднакар музей туннэ басьтӥз инбам улысь
музей статус.

Коробейников А.В. Новый Иднакар: очерк историко-культурной реконструкции
городища.- 246 с.Полностью доступна для скачивания в формате PDF. Монография
описывает методики доказательной исторической реконструкции средневекового
городища для его музеефикации: расчётов численности населения, реконструкции
военного использования, параметров фортификаций и пр. Сопровождается формулами и
схемами. http://books.google.ru/books?printsec=frontcover&id=Zna5Z6zl8m0C



https://udm.wikipedia.org/wiki/%D0%98%D0%B2%D0%B0%D0%BD_%D0%A7%D0%B5%D1%80%D0%B5%D0%B7%D0%BE%D0%B2

Ива́н Ю́рьевич Че́резов — Россияысь биатлонист, дано спортъя мастер, кык полъем
олимпи эстафетаосын вормӥсь, 2005-тӥ арын быдэс дуннелэн чемпионэз смешанной
эстафетаын, 2007-тӥ арын дуннелэн чемпионэз но 2008-тӥ арын пиосмуртъёслэн
эстафетаязы вормись, 2011-тӥ арын пиосмуртъёслэн эстафетаязы дуннелэн азвесь
чемпион, 2009-тӥ арын стартысь ваньзы ӵош потон видья ыргон призёр.

Биатлонэн эшъяськыны кутскиз 9 аресысен (1989-тӥ арысен). Нырысетӥ тренерез —
Новиков Владимир Игнатьевич. Нырысетӥ биатлонын вормонэз луиз спринт видъя 1995
арын Удмуртиын.

Гужем чемпионатын Россияын 2011 арын Уфаын Черезов Иван Юрьевич чиге палян
пыдзэ, соин сэрен со уг пыриськы 2011-тӥ но 2012-тӥ аръёсы этапъёсаз.



https://udm.wikipedia.org/wiki/%D0%97%D0%B0%D1%85%D0%B0%D1%80%D0%BE%D0%B2,_%D0%9F%D1%91%D1%82%D1%80_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Пётр Миха́йлович Заха́ров – удмурт кылбурчи, журналист, берыктӥсь но драматург.
Россиысь писательёслэн союзазы пыре, Удмурт ПЕН-клублэн президентэз, «Инвожо»
журналлэн валтӥсь редакторез.

Вордӥськиз 1961 аре 26 январе Татарстанысь Кукмор ёросысь Старая Кня-Юмья
гуртын. Дышетскиз Удмурт кун университетын.

Пётр Захаров гожъяське пӧртэм жанръёсын. 1991 но 1992 аръёсы печатласькиз
«Инӟарекъян» но «Интыл» книгаосын. 1993 аре удмурт драмтеатр пуктэ солэсь
кылбурен гожтэм «Эбга» эпической трагедизэ. 1994 аре удмурт драмтеатр возьматӥз
сое Финляндиын, калыккуспо финно-угор фестивальын. Та постановка туж кельшиз
финн учкисьёслы. Финн газетъёс Пётр Захаровез ӵошатылизы Шекспирен но Лёнротэн.
Со аре ик «Инвожо» журналлэн 9-тӥ номераз нырысьсэ Удмуртиынын печатлаз
этнофутуризм сярысь статья. Со луиз Удмуртиысь этнофутуризмлэн кутсконэз.

2000—2001 аръёсы потӥзы «Эбга» но «Вож выж» книгаосыз. 2005 аре вань дуннеысь
писательёслэсь «ПЕН-клуб» нимо огазеяськонзылэсь «Удмурт ПЕН-клуб» ёзнэтсэ
кылдытӥз.



https://udm.wikipedia.org/wiki/%D0%94%D1%80%D0%B0%D0%B3%D1%83%D0%BD%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%95%D0%B2%D0%B3%D0%B5%D0%BD%D1%8C%D0%B5%D0%B2%D0%B8%D1%87

Михаил Евгеньевич Драгунов — Удмурт Элькунысь наукаын сӥё-дано ужась,
технической наукаосъя кандидат, доцент, Росси Федерациысь журналистъёслэн
союззылэн членэз.

Вордскиз 12 южтолэзе 1947 арын. 1972-тӥ арын йылпумъяз Ижевской механической
институтысь машиностроительной факультетэз. Институтзэ йылпумъям бере ужаз
«Ижмаш» заводлэн валтӥсь конструкторлэн отделаз, нош 1983-тӥ арысен 1991-тӥ
арозь преподавать кариз Ижевской механической институтлэн «Проектирование
автоматических машин» кафедраяз. 1991-тӥ арысен ужа «Ижмаш» заводын валтӥсь
конструкторлэн отделаз.



https://udm.wikipedia.org/wiki/%D0%94%D0%BE%D0%B1%D1%80%D0%B5%D0%B2,_%D0%9D%D0%B8%D0%BD%D0%B0

Нина До́брев (англ. Nina Dobrev; Николина Константинова Добрева) вордӥськиз 9
толшоре 1989 арын, София, Калык Кун Болгария — Канадаысь актриса, фотомодель но
гимнтастка. Тодмо луэ «Дневники вампира» телесериалысь Елена Гилберт но Кэтрин
Пирс рольёсъя. Малы ке шуоно мыным та сериал туж яра, озьы ик кельшо геройёсыз,
исторической событиосын герзаськемез.

Добрев вордӥськиз Болгариын, программистлэн но суредаськисьлэн семьяяз. Солэн
вань агаез Александр. Ниналы 2 арес дыръяз, семьяез Канадаысь Торонтое улыны
кошкиз. Пичи дыръяз тунсыкъяськиз эктонэн, гимнастикаен, театрэн, крезьгурен,
изобразительной искусствоен но актёрской мастерствоен. Дышетскиз искусствоя
дышетсконниын — Wexford Collegiate School for the Arts. Школаез йылпумъяса,
дышетскыны мынэ Ryerson University университетэ. Дышетсконзэ пумозяз ӧз вутты.
Дышетсконзэ йылпумьяз 2008 арын, актёр луэмез понна. 2009 аре Добрев вормиз
валтӥсь роль американской сериалын «Дневники вампира», кудаз мадиське Елена ныл
сярысь, кудзэ ярато кык братъёс-вампиръёс. Та роль понна со басьтӥз 2 премия.
Али нуналъёсы кусып возе Йен Сомерхолдерен, кудиныз чош ик шудэ сериалын. Нош
мукетыз героез Пол Уэсли, кудиз шудэ Стефан Сальваторилэсь рользэ.



https://udm.wikipedia.org/wiki/%D0%93%D0%BE%D1%80%D1%8F%D0%B8%D0%BD%D0%BE%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Алекса́ндр Па́влович Горя́инов — Удмурт Республикалэн Президентэзлэн но
Правительствоезлэн администрациенызы кивалтӥсь.

Вордскемын 7 феврале 1952 аре Куйбышев улосын Большая Глушица ёросын Тамбовка
черкогуртын.

2000 аре 20 толсуре Удмурт Республикалэн Президентэзлэн но Правительствоезлэн
администрациенызы кивалтӥсе юнматэмын.

Ваньмон дыръя А. П. Горяинов спортэн, уката ик футболэн эшъяське. Футболэз со
яратэ пинал дырысен ик, ас вакытаз «Газовик-Газпром» команда понна шудыса,
ветеранъёс пӧлын Удмуртилэн чемпионэз вал. Яратэ инкуазез, чорыганэз,
пӧйшуранэз.



https://udm.wikipedia.org/wiki/%D0%93%D0%BE%D1%80%D0%BE%D0%B4-%D0%B3%D0%B5%D1%80%D0%BE%D0%B9

Го́род-Геро́й — вылӥ дунъет, кудӥныз пусъемын Совето Союзысь 12 каръёс. Со
городъёс Быдӟым Атыкай ож дыръя тужгес юн ожмаськизы, данзэс утизы. Нош Брест
крепость пусъемын Крепость-Герой званиен.

Город-герой нимын нырысетӥосыз пӧлын 1945-тӥ арын 1-тӥ мае пусъемын вал
Ленинград, Сталинград, Севастополь но Одесса. Бӧрысь, 1961-тӥ арын 21-тӥ июне,
отчы йылтӥзы Киевез.

«Город-Герой» звание сярысь положение бергес юнматэмын вал, 1965-тӥ арын 8-тӥ
мае. Со нуналэ ик потӥз 7 Указ, кудъёсызъя Ленинградлы но Киевлы «Зарни Кизили»
медаль сётӥськиз, Волгоградлы (азьвыл - Сталинград), Севастопольлы но Одессалы —
«Зарни Кизили» медаль но Ленинлэн орденэз, нош Москвалы но Брест крепостьлы
нырысетӥзэ сётӥзы «Город-Герой» но «Крепость-Герой» званиосыз «Зарни Кизили»
медален но Ленинлэн орденэныз валче.



https://udm.wikipedia.org/wiki/%D0%93%D0%A2%D0%A0%D0%9A_%C2%AB%D0%A3%D0%B4%D0%BC%D1%83%D1%80%D1%82%D0%B8%D1%8F%C2%BB_(%D1%82%D0%B5%D0%BB%D0%B5%D0%B2%D0%B8%D0%B4%D0%B5%D0%BD%D0%B8%D0%B5)

Ижысь телестудилэн нырысетӥ передачаез эфире потӥз 4-тӥ ноябре 1956-тӥ арын.
Соку ик кутскиз Ижысь телестудилы юрт ӝутон. 1957-тӥ арын июне татын телевидение
рос-прос ужаны ӧдъяз. Соку арняяз куинь пол учкисьёс доры вуылӥзы передачаос.
Арня ӵоже - 289 час. 1958-тӥ арын вещание будӥз 690 часозь. 1962-тӥ арын Ижын
ужан амалъёссэс выльдӥзы, Москваысь телевиденилэсь передачаоссэ учкыны быгатӥзы
ни.

1990-ти аръёсы паськыт азинскиз телевиденилэн анай кылын программаосыз. Соку
эфире потыны кутскиз но учкисьлы туж яраз иворъёсын «Шаер» программа. Сое
кылдытӥсьёс пӧлысь огез - журналист Евгений Михайлов.

1992-тӥ арын потаны кутскизы фин-угор дуннелы сӥзем «Финно-угорский мир»
передачаос. Табере фин-угор улосъёсысь телеканалъёс ортчытъяло асьсэлэсь огъя
фестивальёссэс.

Туннэ телевидениысь анай кылын передачаос понна кыл кутэ Владимир Алашеев,
нуналаз куинь пол луэ удмурт иворъёсын программа. Жаляса верано луэ, ваньмыз
соос эфире пото ӵукна но нуназе бере, ӝытлы чаклам передачаос ӧвӧл.

Туннэ удмурт передачаос но иворъёс кылдытон бордын ужало Валерий Сидоров, Анна
Федотова, Татьяна Денисова, Татьяна Степанова.



https://udm.wikipedia.org/wiki/%D0%92%D0%BE%D1%80%D0%B4%D1%81%D0%BA%D0%B5%D0%BC_%D0%BA%D1%8B%D0%BB_(%D0%B6%D1%83%D1%80%D0%BD%D0%B0%D0%BB)

«Вордскем кыл» журнал — дышетӥсьёслы чаклам наукая но методикая издание.
Журналлэн учредителез - Удмурт Республикаысь Дышетонъя но наукая министерство.

1990-тӥ арын журналлэн нырысетӥ номерез потӥз, сое чаклазы "Кенеш" журналлы
ватсэт шуыса. Солэн редакторез вал писатель А. Н. Уваров. 1993-тӥ арозь со
кивалтӥз на РСФСР-ысь Калыкез дышетонъя министерстволэн национальной школаосъя
научно-исследовательской институтэзлэн удмурт филиалэныз.

1991-тӥ арын 3-тӥ июньысен журнал нимаз издание луэ. Солы валтӥсь редакторе
юнмато И. М. Байметовез. 1998-тӥ арозь журнал потэ кык толэзьлы огпол. Собере
"Вордскем кыл" потыны кутске толэзьлы быдэ. Берло дыре журнал араз 10 номер
потэ.



https://udm.wikipedia.org/wiki/%D0%92%D0%BE%D0%B3%D0%B0%D1%83,_%D0%93%D0%B0%D1%80%D0%B0%D0%BB%D1%8C%D0%B4_%D0%92%D0%B8%D0%BB%D1%8C%D0%B3%D0%B5%D0%BB%D1%8C%D0%BC%D0%BE%D0%B2%D0%B8%D1%87

Гаральд Вильгельмович Вогау — оскон удысын ужась, лютеран пробст. Оскон удысэ
выжемез азьвыл ужаз Ижысь Короленко нимо драмая ӟуч театрын режиссёр луыса но.
Вордӥськиз 1922 аре, кулӥз 2007 аре 21 мае.

Пичи вакытсэ Вогау ортчытӥз сталин лагерьёсын. Отысен ик книгаез яратон мылкыдыз
пуромиз - кечат-вамат укно сьӧрын пукисьёслы Библиез лыдӟылӥз. Нош Быдӟымнуналэ
(Паскае) ваньзы ӵошен кырӟаллязы Stille Nacht («Чалмыт уй») кырӟанэз.

9-тӥ феврале 1991-тӥ арын Вогау Гаральд Вильгельмович Любовь кузпалэныз ӵош Ижын
кылдытӥзы Лютеранъёслэсь общиназэс. Кык ар ортчыса, Дэри ёросысь Ягул
черкогуртын усьтӥзы «Святой Пётрлэсь но Павеллэсь общиназэс». Общиналэн пасторез
луиз Любовь Вогау, 1994-тӥ арысен котькуд нунал сямен отын богослужение нуылӥз.
Доразы ӵемгес пыраллязы егитъёс, нош котькуд арнянуналэ соос Иже люкаськылӥзы.



https://udm.wikipedia.org/wiki/%D0%90%D0%BD%D1%84%D0%B8%D0%BD%D0%BE%D0%B3%D0%B5%D0%BD%D0%BE%D0%B2,_%D0%91%D0%BE%D0%B3%D0%B4%D0%B0%D0%BD

Вордӥськиз 8-тӥ гудырикошконэ 1990-тӥ арын Пичи Пурга ёросысь Пичи Пурга
черкогуртын. Пичи Пурга черкогуртысь 1-тӥ номеро школаез йылпумъяз, нош 2012-тӥ
арын Удмурт кун университетысь исторической факультэтэз. Али дыре дышетске
УИИЯЛлэн аспирантураяз, научной ужлэн валтӥсь темаез - этнофутуризм. Пыриське
пӧртэм удмуртлыкен герӟаськем ужрадъёсы. «Шунды» организацилэн ёзчиез луэ.
Пыриськиз "АМИСО ВОТ" группае. Али нимаз кырӟась луыса выступать каре - Ullapala
Boy. Али дырэ кылдытӥз выль удмурт хип-хоп проект "Мурӝол Underground".

Школаын дышетскыкуз уг вала вал удмурт кыллэсь кулэлыксэ, нош Удмурт
университетэ дышетскыны пырем бераз валаз солэсь дунзэ, соин ик ачиз дышетӥз
удмурт кылэз. Тросэз кылбуръёсыз солэн сӥземын вордӥскем палъёсызлы. Нош кунгож
кырӟанъёслэн берыктэмъёссы туж тунсыкоесь пӧрмо. Солэн кышноез вал Евгения
Иванова[источник гожтэмын ӧвӧл 613 нунал].



https://udm.wikipedia.org/wiki/%D0%81%D0%BB%D0%BA%D0%B8%D0%BD,_%D0%9F%D1%91%D1%82%D1%80_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Пётр Васильевич Ёлкин – Удмуртиысь калык суредась. Вордскиз 1946-тӥ арын 5-тӥ
инвожое июне Дэри ёросысь Шудья гуртын. 1964-тӥ-1969-тӥ аръёсы дышетске Удмурт
кун университетысь художественно-графической факультетын. Армиын службазэ
ортчыса, 1970-тӥ арын Пётр Васильевич ужаны кутске Советской Удмуртия иворбамын
газетын. Татын со быдэсъя суредасьлэсь ужзэ. Ар ортчыса, сое пырто СССР-ысь
журналистъёслэн герӟетзы союззы, Ижын радъяське нырысетӥ нимаз адӟытонэз.

Пётр Ёлкин дэра вылэ гожтыса кельтэ уноезлэсь шаерысьтымы тодмо улӥсьёслэсь
тусъёссэс. Солэн кистез суредаз Татьяна Чернова кылбурчиез но трос мукет тодмо
удмуртъёсты.



https://udm.wikipedia.org/wiki/Der_Funke_Leben

«Der Funke Leben» (ӟуч И́скра жи́зни, удм. Улон тылгизьы) — Эрих Мария Ремарклэн
романэз, 1952-тӥ арын потэмын. Роман сӥземын авторлэн Эльфрида сузэрезлы, кудзэ
нацистъёс йыртэм кельтӥзы 1943-тӥ арын.

Автор туж быгатыса возьматэ пытсамъёслэсь мылкыдзэс, куке соос туж ӟеч валазы
ини, Германия уз вормы шуыса. Куанеръёс нокыӵе ожтӥрлыктэк асьсэды вормисьёсын
шӧдо: уно курадӟонъёс но мыскыллямъёс пыр потыса, соос улэп кылизы! Но ӧз дугдэ
улонэз но югыт дуннеез яратэмысь. Нацистъёс ке со вакытэ ик малпасько, кызьы
улозы ож бере: вунэтозы-а соослэсь сьӧсь ужъёссэс, луоз-а пегӟемзы кунгож сьӧры,
сётозы-а соослы пытсамъёс ӟеч характеристикаос. Кин ке оскиз на Германилэн
вормонэзлы, мукетъёсыз дасяськизы ни коммунистъёс пӧлы пырыны. Куинетӥосыз
«номыр сярысь ӧз малпаське, малы ке шуоно ӧз быгатэ (малпаськыны)».

Меллерн карез но со вӧзысь концлагерез Ремарк малпам, но быдэсак произведениез
шонертэмен, выжыкылэн ниманы уг луы – со пыкиське Бухенвальд сярысь даннойёс
вылэ, нош городэз суредакуз, автор аслэсьтыз вордскем Оснабрюк карзэ син азяз
пуктэм. Ачиз Ремарк концлагерьын ноку вылымтэ ке но, пӧртэм концлагерьёс пыр
ортчемъёслэсь верамъёссэс, тодэ ваёнъёссэс ужаз кутэм. Та роман понна
Э.М.Ремаркез ас вакытаз уно пыкылӥллям, тышкаськиллям, издательство соин
контрактэз кесям. Нокин ӧз возьма, луоз, немец гожъяськисьлэсь немец концлагерь
сярысь озьы гожтэмзэ. Нош концлагерь пыр потэмъёс произведениез туж ӟеч
пумиталлям.

«Коммерческому агенту шарфюреру Больте очень хотелось узнать от специалистов,
распространяется ли срок давности на его финансовые растраты в гражданской
профессии. У наркомана Нимана был в городе приятель с гомосексуальными
наклонностями, который обещал достать поддельные документы, но Ниман ему не
доверял, твердо решив оставить для себя последний укол». Эсэсовец Дуда собрался
пробиваться в Испанию или Аргентину: он считал, что в такие времена всегда
пригодятся люди, которые ничего не боятся. Бройер умертвил в бункере
католического викария Веркмейстера, подвергнув его медленному с паузами
удушению. Шарфюрер Зоммер, низкорослый мужчина, испытывавший особую радость
оттого, что выжимал душераздирающие крики из высокорослых узников, грустил, как
увядающая девушка, по ушедшим золотым дням молодости. Полдюжины других эсэсовцев
надеялись, что узники дадут им положительные характеристики; одни еще верили в
победу Германии; другие были готовы перебежать к коммунистам; кое-кто уже
преисполнился уверенности в том, что никогда не был настоящим нацистом; многие
просто ни о чем не думали, ибо никогда этого не умели. Но почти все были
убеждены, что действовали по приказу, и поэтому не чувствовали за собой никакой
личной и человеческой вины.»

«Происходившее напоминало призрачную прогулку скелетов, в которых — несмотря ни
на что — не угасла искра жизни.»

— Пошли, теперь можно вправо, — сказал Бухер. Со стороны могло показаться
ребячеством, но они испытывали от этого глубокое удовлетворение. Оба могли
делать, что хочешь. Никто им ничего не приказывал. Никто не кричал и не стрелял.
Они обрели свободу.



https://udm.wikipedia.org/wiki/%D3%9E%D0%B5%D1%87%D0%B1%D1%83%D1%80!_(%D0%B3%D0%B0%D0%B7%D0%B5%D1%82)

«Ӟечбур!»-лэн нырысетӥ номерез потӥз 8-тӥ (10-тӥ) январе 1930-тӥ арын. Соку
солэн нимыз мукет вал - «Дась лу!». Пиналъёслы сӥзем газетэз кылдытон бордын
ужазы трос тодмо удмурт адямиос: Кузебай Герд, Кедра Митрей, Пётр Блинов, Филипп
Кедров но мукет.

«Ӟечбурлэн!» нырысетӥез валтӥсь редакторез вал 22 аресъем журналист Трофим
Архипов. Дышетскемезъя - дышетӥсь. Соин но, оло, нылпиослэсь лул-пуш дуннезэс,
тунсыкъяськонъёссэс туж ӟеч валалляз. Газетэз но бордаз кыскись иворъёсын,
суредъёсын узырмытӥз. Иворчиос номерысь номере гожъязы тодон-валан дуннее
кыстӥськон, ог-огедлы юрттӥськон, тазалык но чылкытлык сярысь. «Дась лулэн!»
нырысетӥ юнкоръёсыз - Пётр Блинов, Филипп Александров, Прокопий Чайников,
Афанасий Лужанин, Тимофей Шмаков, Василий Широбоков, Григорий Симаков, Евгений
Самсонов, Владимир Голубев, Василий Смирнов, Василий Никитин, Василий Михайлов
но мукетъёсыз. Азьланяз та воргоронъёс ваньзы сямен тодмо удмурт гожъяськисьёс
луизы.

1941-тӥ-1967-тӥ аръёсы газет ӧз печатласькы. 1-тӥ январе 1968-тӥ арын Удмурт
обкомлэн решениезъя «Дась луэз!» выльысь поттыны кутскизы 22 сюрс экземплярен!
Отын печталаськизы тужгес усто кылбуръёс, веросъёс, выжыкылъёс, очеркъёс.
УАССР-ысь Верховной Советлэн пуктэмезъя газетлэн учредителез луиз шаерысьтымы
Дышетонъя но накуая министерство.

Январь толэзьысен 1992-тӥ арысен лыдӟись доры «Ӟечбур!» нимын вуиз. Редакторез —
Владимир Возняков — Россиысь Писательёслэн союззылэн ёзчиез. 2000-тӥ арын
Возняковез воштӥз Надежда Лопатина. Выль кивалтӥсь «Ӟечбуре!» выль шӧм пыӵатыны
быгатӥз, лыдӟисьёсыныз кусыпъёссэ эшшо но юнматӥз.



https://udm.wikipedia.org/wiki/%D0%AF%D1%80_%D1%91%D1%80%D0%BE%D1%81

Бускельёсыз — Удмурт шаерысь Глаз но Юкамен ёросъёс, Киров улосысь Фалёнки ёрос
но Омутнинск ёрос.

Яр ёрос кылдытэмын 1929-тӥ арын 15-тӥ июне. Отчы пыризы Глазов уездысь Укан,
Ежево но Пудем волостьёсысь 19 сельсоветъёс. Ёрослэн администрациез интыяськиз
соку Укан черкогуртын, нош 1932-тӥ арын ёрослэн центрез выжтэмын кар типъем Яр
посёлоке.

1962-тӥ арын Яр ёрос быдтэмын, отчы пырись сельсоветъёсыз люкемын Глазов гурт
ёрос но Глазкар куспын.

Яр ёросын улӥсез — 17 сюрс 984 адями (2009-тӥ арлы). Со пӧлысь 6 сюрс 922 мурт
улэ кар типъем Яр посёлокын. Удмуртъёс — 68,5 %, ӟучъёс — 29 %, бигеръёс — 1 %,
бесерманъёс но мукет калыкъёс — 1,5 %.

3. Муниципал кылдытэтлэн администрациезлэн кивалтӥсез — Николай Андреевич Дёмин.

Ёросын ужа нюлэс дасянъя Пудем завод, етӥн сэстонъя фабрика, кирпич шуккон
завод.

Яр ёросын кутсконзэ басьтэ Ватка шур, озьы ик Тум гуртын интыяськемын гыбедэн
узыр инты.



https://udm.wikipedia.org/wiki/%D0%AF%D1%80_%D0%BA%D0%B0%D1%80%D0%B3%D1%83%D1%80%D1%82

Яр — кар типъем посёлок, Яр ёрослэн шорсюлмыз, интыяськемын Удмурт Республикалэн
уйпалаз, Ватка шурлэн Чупчи ӧрызлэн паллян ярдураз. Ярысен Ижозь — 225 иськем,
со пыр ортче Киров-Пермь чугун сюрес. Ярысен Глаз карозь ӝутэмын асфальт сюрес.
Улӥсез 6,9 сюрс адями. Со пӧлысь 59,6 % -эз удмуртъёс, 37,9 %-эз ӟучъёс, 1 %-эз
бигеръёс но мукет калыкъёс 1,5 %.

Яр гурт нырысьсэ пусъемын 1836-тӥ арын - Ватка губерниысь Глазов уездысь Укан
волосте пырись гуртъёс пӧлын. 1901-тӥ арын пуктэмын Ватка-Пермь чугун сюрес - со
ортчиз Яр гурт пыр. 1938-тӥ арын 11-тӥ сентябре Яр гурт кар типъем посёлоклы
пӧрмытэмын. Нимызлэн кытысь потэмез тодмо ӧвӧл: М. Г. Атамановлэн малпамезъя,
ненец кылысь, пе, потэ, но со чик шонер ӧвӧл, малы ке шуоно, ненецъёс но, мукет
самоди выжыос но Ватка-Кам музъем вылын ноку улӥллямтэ.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D3%A7%D0%B4%D1%8C%D1%8F_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Якшур-Бӧдья черкогурт (нимыз кылдэмын огъя перм вакытэ: яг — бор, шур — река,
Бӧдья — воршуд ним) — Якшур-Бӧдья ёрослэн шорсюлмыз. Нимзэ вакчиятыса —
Як.-Бодья — шуыса верало. Интыяськемын Оӵ шурлэн Селычка нимаськись ӧр дураз.
Ижкарлэсь 41 иськемлы интыяськемын, Иж — Глаз автосюрес вылын.

Улӥсез 7 сюрс 211 адями (2012-тӥ арлы). Уло удмуртъёс но, бигеръёс но, мукет
калыкъёс но.

Якшур-Бӧдья нырысьсэ пусъемын 1710-тӥ арын: Арчае нуись сюрес вылын сылӥсь гурт
шуыса. Кылдэмын 1682-тӥ арын, соку гуртын сылӥз 12 юртъер, 3-ез кузётэм кылемын
(1716-тӥ арын ортчем переписья).

Кема дыр ӵоже та черкогуртын нокыӵе предприятиос усьтэмын ӧй вал. Быдӟым Атыкай
ожлэсь азьвыл ужазы сӧсыръёс — соос пунӥзы гозы, сюло. Со сяна, черкогуртын
ӝоген усьтӥськиз пыдкутчан вурон мастерской. 1994-тӥ арын Якшур-Бӧдья
черкогуртын кылдытэмын «Сельхозлес» предприятие, отын дасяло пу, солэсь пӧртэм
арбериос. Ужзэ радъя «Ижторф», «Агрохимия» огазеяськонъёс. Черкогуртлэн шораз
интыяськемын Фрунзе нимо предприятилэн валтӥсь ёзэз.

Якшур-Бӧдья черкогурт пыр ортче Ижысь Глазкаре Р321 автомобиль сюрес. Чугун
сюрес вылысь самой матысез станция — Кӧкоран каргурт.

Черкогуртын 2 шор ёзо школа, Шаертодонъя музей (1981-тӥ арын усьтэмын),
Адӟисьтэмъёслы но кылӥсьтэмъёслы чаклам лицей, Искусствоосъя школа, ёрос
библиотека но ёрос эмъяськонни. Черкогуртын утисько историлы сӥзем 2
синпелетъёс. 2003-тӥ — 2005-тӥ аръёсы Якшур-Бӧдья ёросын ӝутӥськиз Николай
Чудотворецлы сӥзем черк.



https://udm.wikipedia.org/wiki/%D0%AE%D0%BD%D0%B4%D0%B0

Юнда — Балезино ёросысь черко гурт, интыяськемын ёрослэн лымшор-шунды пуксён
люкетаз, Юнда шурлэн ярдураз, Балезино чугун сюрес станцилы матын (ог 15
иськем). XX даурлэн тямыстонэтӥ аръёсаз пичи гуртъёсты быдтэмен, Юнда гурт борды
юнматӥзы Малая Юнда гуртэз но, нош вуж Юндаез Большая Юнда ниманы кутскизы. Кык
Юндаосты герӟа шур вамен выж но 500 метр гинэ. Почталэн индексэз: 427524.

Гуртын али 160 пала хозяйство, 600 пала улӥсь лыдъяське. Улӥсьесыз пӧлын
бесерманъёс, удмуртъёс, бигеръёс но ӟучъёс. Юнда гурт — Балезино ёросысь
бесерман калыклэн центрез. Татын вӧлмемын бесерман наречилэнлэн юнда говорез.

Юнда — «Юндинское» муниципальной образованилэн но ООО «Прогресс»лэн (азьло СПК
«Свобода») центр. Юндаын интыяськемын шор ёзо школа, нылпи сад, культурая но
киужъя юрт, почта, амбулатория, кык вузкаронни. Бесерман культураез утёнын
бадӟым инты басьтэ крезъёсты мадӥсь ансамбль но музей. Та музей 1990 арын
усьтэмын вал, али со Анисья Урасинова-Волковалэсь нимзэ нуллэ, отысь шедьтыны
луэ гуртлэн кылдэмез, улэм-вылэмез сярысь.

1646 Юндалэн нимыз нырысьсэ документъёсын пумиське: Хвалынск утемын Карино
станын вань, пе, Яндашевская пустошь, отын ик интыяськемын куинь починок; соос
пӧлын Юнда гурт но.

«Юнда» шуон кыллэн кытысь потэмез сярысь пӧртэм версиос вань. Куд-огез шуэ, та
гуртэз Идна батыр кылдытэм, солэн ним бордысьтыз ик, куд-ог куараос воштыса
гинэ, берло потӥз Юнда кыл. Мукетъёсыз шуо, гуртлэн нимыз Касим нимо бигерен
герӟаськемын шуыса. Тапала вуыса, со пыласькем шур вуэн. Бигер сямен, пе,
‘пыласькиз’ — юынды, озьы ик, калык верамъя, шурез нималлям. Берло вуиллям
Юндаез кылдытӥсьёс но шурлэн нимызъя гуртсэс но нималлям. Нош Касим 5 иськем шур
уллань кылдытэм Падера бигер гуртэз.Тодмо удмурт кылчи Тамара Тепляшина гуртлэсь
нимзэ Дальлэн кыллюкамаз пумиськись юнда шуон кыллэн («юнда — это рыбачья мережа
особого устройства»). Кызьы ваньмыз со вал зэмзэ, шуг вераны.

1836 арын гожтэм документъёсъя Юнда — со Глаз утемысь Омутнинской волостьысь
починок, кытын 11 юрт, 161 улӥсь. Берло документъёсъя Юнда пыре ини Кестым
волосте, нош 1913 арысен — Ягошур волосте.



https://udm.wikipedia.org/wiki/%D0%AE%D0%BA%D0%B0%D0%BC%D0%B5%D0%BD

Юкаменск черкогурт — Юкаменск ёрослэн центрез. Интыяськемын Ю но Лекма шуръёс
вылын, Глазовлэсь 40 иськемлы палэнын. Улӥсез 4,6 сюрс (1995-тӥ арлы).

Черкогурт кылдэмын 18-тӥ даурлэн 70-тӥ аръёсаз. 1775-тӥ арын Глазов уездысь Юм
волостьысь крестьянъёс вазиськизы, соослэн волостязы черк пуктыны курыса.
Матысез черк гуось интыяськемын вал кыдёкын - 70 иськемлы палэнысь Укан
черкогуртын. Священной Синодлэн 1776-тӥ арын пуктэмезъя, черкез ӝутыны чакламын
Солшурка шур вылын. Но тодмо луиз: та инты чер пуктыны уг тупа. Укан черкысь
баӵкоос вазиськизы Вяткалэн епископезлы но Великопермской Лаврентийлы, черклэсь
интызэ воштыны курыса. Соос ӵектӥзы черкез из музъем вылын ӝутыны - Лякма но Ю
шуръёс вискын. Озьы пуктэмын вал черк. Со интыез нимазы Юкаменск черкогурт шуыса
- Лякма но Ю шур вискын интыяськем село шуэмез возьматэ. Черк сӥземын
Богоявленилы.

Нырысь-валысь черк пулэсь ӝутэмын вал. 30 ар ортчыса, Неофит Ильич Мышкин баӵко
сюлмаськемъя черкез излэсь ӝутыны кутскизы, сое йылозяз-пумозяз вуттӥзы 1837-тӥ
арлы. Сӥзизы сое Дунчылкыт Троицалы. 1844-тӥ арын черк бордын усьтӥськиз
попечительство, со пыр юрттэт сётӥськиз ёрмись но ляб тазалыкен адямиослы,
висъяськиз эстӥськон пу, уже интыяськиз калык. 1917-тӥ арозь черкогуртлы висъям
музъемез черк гинэ уже кутыны быгатӥз. Кылсярысь, кирпич шуккон завод селолэсь
палэнын сылӥз. Соин ик Юкаменской село православилэн шорсюлмыз луиз. Праздникъёс
дыръя черкогуртын ортчылӥзы ярмаркаос.

Юкаменской селоысь черкез улӟытон мытэмын вал 1990-тӥ аръёсы. Сое усьтон понна
висъямын книгаосын вуз каронъя магазинлэн юртэз. 2003-тӥ арын «Удмуртэнерго»
огазеяськон юрттэмъя черк выжтэмын выль юртэ.



https://udm.wikipedia.org/wiki/%D0%AD%D1%87%D0%B5%D1%80

Эчер (венгер сямен Ecser, словак сямен Ečer) — Венгриысь гурт, Будапештлэсь
кыдёкын ӧвӧл. Улӥсьёсыз ог 3100 адями. Бускель гуртъёс Маглод (Maglód), Иллё
(Üllő), Вечеш (Vecsés) .

Документъёсын Эчер нырысьсэ тодмо луиз 1315 аре, Echer формаын. Озьы ке но, Эчер
1100 арлэсь вашкалагес луэ ини шуыса малпан вань. Турокъёс шаере лыктэмен
(1541-1699), Эчер копак буш луиз. Собере ини отчы улыны лыктӥзы словакъёс но
венгръёс. 1740 аре Эчерын выль черк лэсьтэмын вал, али со — гуртлэн чеберъянэз.

Эчер туж тодмо эктонъёсыныз (кылсярысь, «Ecseri lakodalmas» — «Эчерысь сюан»),
со эктонъёсын словак мотивъёс но вань.



https://udm.wikipedia.org/wiki/%D0%AD%D1%81%D1%82%D0%BE%D0%BD_%D1%81%D0%B8%D1%91%D0%BD-%D1%8E%D0%BE%D0%BD

Эстон сиён-юон — эстонъёслэн вашкала дырысен ик яратоно сиёнзы ӝук луэ. Ӝуксэз
эстонъём пӧсьтылӥзы йыды пызьлэсь яке йыды кенырлэсь. Со ӵем дыръя нянез
воштылӥз. Озьы ик сезьы, чабей, йыды кеньыръёсын шыд пӧрало, нош вандэм
пудо-животлэсь вирзэ будэтыса, виртырем лэсьто. Пуртэсо будосъёслэсь (кӧжы,
чабей, йыды, ӟег) сурам пызен ӝожон шукко. Азьвыл сӥлез сӥзьыл но толалтэ гинэ
сиылӥзы. Сӥзыл сиылӥзы соку вандэмзэ, толалтэ — сылалтэмзэ яке ӵынатэмзэ. Тужгес
но яратоно — выль вандэм парсь пыдлэсь сиёнъёс. Озьы ик эстонъёс чорыгез туж
ярато, ӵемысь сылалтэмзэ сиё. Эстон шаере картофка вуэмлэсь азьло отын
сяртчылэсь но калягалэсь тросгес пӧраськылӥзы. Кӧня ке дыр ортчыса ини
картофкаен сылалтэм чорыг сиыны дышизы. Сиён-юоназы озьы ик нюлэс будосъёсты
трос куто: узыез, ягмульыез, нюрмульыез.



https://udm.wikipedia.org/wiki/%D0%AD%D1%80%D1%8C%D0%B7%D1%8F,_%D0%A1%D1%82%D0%B5%D0%BF%D0%B0%D0%BD_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Степа́н Дми́триевич Э́рьзя (зэмос фамилиез Нефёдов; вордскиз 1876-тӥ арын 27-тӥ
коньывуонэ (8-тӥ шуркынмонэ), Симбирск губерняысь Алатырь уездысь Баево
черкогуртын (али Мордовиысь Ардатовской ёрос — кулӥз 1959-тӥ арын 24-тӥ
шуркынмонэ, Муско) — росси но совето суредась, пуэн ужась скульптор, модерн
стилез азинтӥсь. Псевдонимез возьматэ эрзя луэмзэ.

Степан Нефёдов вордскиз 1876-тӥ арын 27-тӥ коньывуонэ (8-тӥ шуркынмонэ) крестьян
семьяын Баево эрзя черкогуртын. Алтышев черкогуртын черк школаез йылпумъяз.
1982-тӥ арын Нефёдовъёс Алатыре улыны выжизы. Суредаськонъя нырысетӥ урокъёсыз
Степан Эрьзялэн Алатырьысь но Казаньысь оброс лэсьтонъя мастерскойёсын вал.
1902-тӥ-1906-тӥ аръёсы дышетскиз Мускоысь суреданъя, ваяния но зодчествоя
училищеын С. М. Волнухин но П. П. Трубецкой дорын. 1906-тӥ-1914-тӥ аръёсы
скульптор Италиын но Франциын улӥз. Татын кылдӥзы «Мӧзмон» («Тоска») (1908),
«Пытсэтысь вӧсясь» («Тюремный священник»), «Берпуметӥ уй» («Последняя ночь»)
(1909), «Из даур» («Каменный век») (1911), «Марта» (1912) ужъёсыз. Венециысь,
Миланысь (1909), Парижысь «Сӥзьыл салон» (1912) адӟытонъёсы пыриськыса, быдэс
дуннелы тодмо луиз. Бергес Степан Эрьзя улэ но ужа Уралын (Мраморской
черкогуртын но Екатеринбургын), Новороссийскын, Батумиын, Бакуын, Аргентинаын.
1950-тӥ арын солэн луонлыкез кылдэ берен СССР-е бертыны, 1951-тӥ арын со
берытске дораз, трос ужъёссэ сьӧраз вае (пулэсь, гипслэсь, туйлэсь, мраморлэсь
180 скульптура, ваньмыз ӵош соос ог 175 тонна кыско). Бертэмез бере кивалтэт
солы Москваын нимысьтыз мастерской висъяз, отын Эрьзя тыршиз но ялан ужась
адӟытон усьтӥз. Отчы пырон понна котьку кузь черодын сылоно луиз. Автор ӵемысь
учкисьёсты ачиз подвалъёстӥ нуллӥз. 1956-тӥ арын Эрьзя Ужъя Горд Знамялэн
орденэныз пусъемын вал. Кулӥз со Мускоын 1959-тӥ арын 24-тӥ шуркынмонэ. Ватэмын
Саранскын. Саранскын ик али интыяське С.Эрьзялэн бадӟым музеез.



https://udm.wikipedia.org/wiki/%D0%AD%D0%B3%D1%80%D0%B0_(%D1%87%D0%B5%D1%80%D0%BA%D0%BE%D0%B3%D1%83%D1%80%D1%82)

Эгра — Удмуртиысь каргурт (посёлок). Эгра ёрослэн шорсюлмыз. Интыяськемын Лоза
шур дурын, республикамылэн уйпалаз. Эграысен Ижозь 92 иськем. 1954-тӥ арысен
2012-тӥ арозь городлы тупась посёлок вал.

Эгра пыр ортче Иж — Пибаньшур чугун сюрес, Иж — Глаз но Кузон — Пермь асфальт
сюресъёс. Эгралан 22 сюрс улӥсез. Соос пӧлысь 50 процентэз удмуртъёс, 44
процентэз ӟучъёс, 2 процентэз бигеръёс. Эгралэн кылдонэз кутске 1678-тӥ арын.
18-тӥ даурлэн шораз та пала вуо Россилэн шор улосъёсысьтыз крестьянъёс.

40 пумо вуз поттэ «Игра-молоко» огазеяськон. Вуз вӧлмытон удысын азинлыко ужало
Игра райполэн но «Комета» огазеяськонлэн магазинъёсыз.

Автостанцилэн юртаз усьтэмын удмурт суредасьёслэн ужъёсынызы галерея. Суредъёсты
татчы дунтэк кузьмаз Россиысь наукаысь дано ужась Н. В. Витрук.



https://udm.wikipedia.org/wiki/%D0%A8%D1%83%D0%BD%D0%B4%D1%8B_(%D0%BE%D0%B3%D0%B0%D0%B7%D0%B5%D1%8F%D1%81%D1%8C%D0%BA%D0%BE%D0%BD)

Али огазеяськонлэн ёзэтъёсыз Удмурт шаерысьтымы 12 ёросъёсаз ужало. 2-тӥ
тулыспалэ 2012-тӥ арын О. А. Тронина «Шундылэн» 18-тӥез тӧроез луиз но
нырысетӥез, кин Правлениез но Кенешез бурд улаз басьтӥз. Со дорозь егитъёслэн
огазеяськонэнызы шаерамы но солэн палэназ тодмо луэм адямиос кивалтӥзы. Соос
пӧлын Т. Корнилова, С. Смирнова, В. Сидоров, Т. Мазитова, Н. Уткина, Г.
Бекманов, Г. Юсупова, Т. Прокопьева, Т. Ишматова, Л. Чернова, Ю. Перевозчиков,
Ю. Никитина.

Ольга Тронина матысь кык арлы ачиз азе бадӟым ужпумъёс пуктӥз. Нырысь ик
«Шундылэсь» брендовой проектъёссэ но программаоссэ азинтон, со: Быгатӥсь нылпиос
понна калыккуспо «Шундыкар» лагерь, Мерлыко улонысь егит азьветлӥсьёслы «Вамыш»
дышетскон, егит семьяослы юрттӥсь «Шудо семья» программа. Туала вакытысь
шуг-секытъёсыз лыдэ басьтыса, кылдытэмын вал выль проектъёс:



https://udm.wikipedia.org/wiki/%D0%A8%D0%B0%D1%80%D0%BA%D0%B0%D0%BD_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Шаркан черкогурт — Шаркан ёрослэн шорыз. Интыяськемын Вотка карлэсь 30 иськемлы
палэнын. Улӥсез — 6 сюрс 600 адями (Шаркан ёросын улӥсьёс пӧлысь 30 %-эз). Соос
пӧлысь тросэз — удмуртъёс.

Нырысьсэ та черкогурт пусъемын 1678-тӥ арын Лонлез гурт нимын. 1838-тӥ арын
Шаркан гурт чрекогурт чотэ выжтэмын. Со арын ик йылпумъямын Петропавловской
черкез ӝутон. 1849-тӥ арын Шаркан черкогуртын Чугун поттонъя но корт кисьтонъя
завод. Со лыдъяськиз М. И Родыгин купечлэн-промышленниклэн огазеяськонэз. 19-тӥ
даурлэн пумаз Шаркан пӧрме вуз каронъя бадӟым центрлы. 1859-тӥ арын ортчем
ревизия возьматӥз: Вятка губерниысь Сарапул уездысь Шаркан черкогуртысь 57 юртын
улӥз 541 адями. Черкогуртын усьтэмын вал гурт удыслы дышетонъя училище, земской
станция, пызь изон вуко.

Ижевск-Воткинск бугыръяськон (восстание) дыръя Шаркан басьтэмын вал ож пала
дурбасьтэмъёсын. Шарканын улӥсьёс пӧлысь тросэз бугыръяськонэ пыриськизы, бӧрысь
Колчаклэн армиез борды итӥськизы. Революция бӧрсьы Шаркан черкогурт пыртэмын
Вотской Автономной областе, нош 1929-тӥ арын Шаркан ёрослэн центрез шуыса
юнматэмын. 1930-тӥ аръёсы Шаркан черкогуртын кылдӥзы ёрос эмъяськонни, шор ёзо
школа, ӧсъёссэ вӧлъяз ёрос библиотека. Быдӟым Отечественной ож бере Чугун
поттонъя но корт кисьтонъя завод ворсаськиз, со интые усьтӥськиз дӥсь вуронъя
фабрика. Та нуналлы Шарканысь шор ёзо школаын тодон-валан басьтэ 1 сюрслэсь ятыр
пиналъёс.



https://udm.wikipedia.org/wiki/%D0%A8%D0%B0%D1%80%D0%BA%D0%B0%D0%BD

Шаркан черкогурт — Шаркан ёрослэн шорыз. Интыяськемын Вотка карлэсь 30 иськемлы
палэнын. Улӥсез — 6 сюрс 600 адями (Шаркан ёросын улӥсьёс пӧлысь 30 %-эз). Соос
пӧлысь тросэз — удмуртъёс.

Нырысьсэ та черкогурт пусъемын 1678-тӥ арын Лонлез гурт нимын. 1838-тӥ арын
Шаркан гурт чрекогурт чотэ выжтэмын. Со арын ик йылпумъямын Петропавловской
черкез ӝутон. 1849-тӥ арын Шаркан черкогуртын Чугун поттонъя но корт кисьтонъя
завод. Со лыдъяськиз М. И Родыгин купечлэн-промышленниклэн огазеяськонэз. 19-тӥ
даурлэн пумаз Шаркан пӧрме вуз каронъя бадӟым центрлы. 1859-тӥ арын ортчем
ревизия возьматӥз: Вятка губерниысь Сарапул уездысь Шаркан черкогуртысь 57 юртын
улӥз 541 адями. Черкогуртын усьтэмын вал гурт удыслы дышетонъя училище, земской
станция, пызь изон вуко.

Ижевск-Воткинск бугыръяськон (восстание) дыръя Шаркан басьтэмын вал ож пала
дурбасьтэмъёсын. Шарканын улӥсьёс пӧлысь тросэз бугыръяськонэ пыриськизы, бӧрысь
Колчаклэн армиез борды итӥськизы. Революция бӧрсьы Шаркан черкогурт пыртэмын
Вотской Автономной областе, нош 1929-тӥ арын Шаркан ёрослэн центрез шуыса
юнматэмын. 1930-тӥ аръёсы Шаркан черкогуртын кылдӥзы ёрос эмъяськонни, шор ёзо
школа, ӧсъёссэ вӧлъяз ёрос библиотека. Быдӟым Отечественной ож бере Чугун
поттонъя но корт кисьтонъя завод ворсаськиз, со интые усьтӥськиз дӥсь вуронъя
фабрика. Та нуналлы Шарканысь шор ёзо школаын тодон-валан басьтэ 1 сюрслэсь ятыр
пиналъёс.



https://udm.wikipedia.org/wiki/%D0%A7%D0%B5%D1%80%D0%B5%D0%B7%D0%BE%D0%B2,_%D0%98%D0%B2%D0%B0%D0%BD_%D0%AE%D1%80%D1%8C%D0%B5%D0%B2%D0%B8%D1%87

Ива́н Ю́рьевич Че́резов — Россияысь биатлонист, дано спортъя мастер, кык полъем
олимпи эстафетаосын вормӥсь, 2005-тӥ арын быдэс дуннелэн чемпионэз смешанной
эстафетаын, 2007-тӥ арын дуннелэн чемпионэз но 2008-тӥ арын пиосмуртъёслэн
эстафетаязы вормись, 2011-тӥ арын пиосмуртъёслэн эстафетаязы дуннелэн азвесь
чемпион, 2009-тӥ арын стартысь ваньзы ӵош потон видья ыргон призёр.

Биатлонэн эшъяськыны кутскиз 9 аресысен (1989-тӥ арысен). Нырысетӥ тренерез —
Новиков Владимир Игнатьевич. Нырысетӥ биатлонын вормонэз луиз спринт видъя 1995
арын Удмуртиын.

Гужем чемпионатын Россияын 2011 арын Уфаын Черезов Иван Юрьевич чиге палян
пыдзэ, соин сэрен со уг пыриськы 2011-тӥ но 2012-тӥ аръёсы этапъёсаз.



https://udm.wikipedia.org/wiki/%D0%A6%D0%B2%D0%B5%D1%82%D0%B0%D0%B5%D0%B2%D0%B0,_%D0%9C%D0%B0%D1%80%D0%B8%D0%BD%D0%B0_%D0%98%D0%B2%D0%B0%D0%BD%D0%BE%D0%B2%D0%BD%D0%B0

Мари́на Ива́новна Цвета́ева (вордскиз 1892-тӥ арын 26-тӥ куарусён (8-тӥ
коньывуонэ) Мускоын — кулӥз 1941-тӥ арын 31-тӥ гудырикошконэ Елабугаын) — ӟуч
поэт, прозаик, берыктӥсь, XX-тӥ даурысь одӥгез тодмоез кылбурчи.

Марина Цветаева вордскиз Москваын. Солэн атаез университетысь профессор вал,
анаез — пианистка. Нош Мариналэн кылбурчи луэмез потӥз, кылбуръёс со вазь
гожъяны кутскиз, 6 аресысен. Дышетскиз Мускоын, собере Швейцариын, Германиын,
Франциын.

1922-тӥ арын Цветаева Берлинэ улыны выже, собере — Чехие, собере выльысь
Берлинэ. 1925-тӥ арын Георгий пиез вордске. 1928-тӥ арын кылбуръёсын «После
России» бичетэз потэ, но кылбуран поэтессаез кунгож сьӧрын тодмо уг кары. Отын
умойгес лыдӟизы солэсь прозазэ.

1930-тӥ аръёсы куанер улыса, 1939-тӥ арын Цветаева СССР-е берытске. Нылзэ но
кузпалзэ пытсэт сьӧры пукто, 1941-тӥ арын картсэ ыбо. Нылзэ реабилитировать каро
15 ар ортчыса гинэ. 1941-тӥ арын 31-тӥ августэ Марина Цветаева Елабугаын ачиз
ассэ быдтэ.

Али кылбурчилы сӥзем музейёс вань, валтӥсез интыяське Мускоысь Сретенка урамын,
озьы ик Владимир улосысь Алексанровын, Башкортостанын, Елабугаын но мукет
интыосын.



https://udm.wikipedia.org/wiki/%D0%A4%D0%B8%D0%BB%D0%B8%D0%BF%D0%BF_%D0%9A%D0%B5%D0%B4%D1%80%D0%BE%D0%B2

Вордӥськиз Филипп Кедров Алнашын. Атаез улонысь вазь кошкемен, анаез куинь
нылпиоссэ огназ будэтоно луиз. Филипп Кедров, Алнаш школаез йылпумъямез бере,
Можга педтехникуме пыре, школаын но газетъёсын ужа. 1931-тӥ арын, Горд Армие
мыныса, Ф. Кедров одӥг ар ӵоже командиръёсты дасян курсъёсын дышетске. Ӵапак
война кутскемлэсь азьло, 1939-тӥ арын, Удмурт пединститутэ пыре. Гожъяськыны
ноку но рос-прос дырыз ӧй вал ке но, лыдӟисьёсызлы трос кылбуръёс, пьеса, «Катя»
повестьсэ кельтӥз. Нош кӧняез гожтытэк кылиз, дыр! Шонер пусъе удмурт кылбурчи
Иосиф Иванов: «Война трос нылпиосты гинэ вордскытэк ӧз кельты, со вордскытэк
кельтӥз трос-трос устоесь произведениосты но».

Но вераны быгатӥськом, Ф. Кедров али ке но улэп шуыса: гожъямъёсыз калыклэн
сюлмаз. «Катя» повестез 1940-тӥ арын потэ. Со дырысен та повесть туннэ нуналозь
лыдӟисьёслэн яратоно произведенизы луэ. 1961-тӥ арын Г. Корепанов та книгая
«Наталь» нимо нырысетӥ удмурт опера пуктэ.



https://udm.wikipedia.org/wiki/%D0%A4%D0%B5%D0%B4%D0%BE%D1%82%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%98%D0%B2%D0%B0%D0%BD%D0%BE%D0%B2%D0%B8%D1%87

Михаил Иванович Федотов вордӥськиз 7-тӥ коньывуонэ 1958-тӥ арын Яр ёросысь Ворца
гуртын бесерман семьяын. Удмурт кун университетын филологияя факультетын
дышетскиз. Тунсыкъяськылӥз наукаен, но кылбуран удысэз азьпал радэ потӥз.
«Удмуртия» книга поттониын трос аръёс ӵоже ужатозяз Михаил Федотов ваньмызлэсь
сямен удмурт писательёслэсь книгаоссэс редактировать кариз, авторъёслы юрттэм
сяна, ачиз но соослэсь дышетскиз. Пӧртэм аръёсы «Кенеш» журналын, «Советской
Удмуртия» газетын тыршылӥз. Флор Васильев нимо премилэн лауреатэз луиз.
Кылбурчилы кема улыны ӧз кылды. Куамын куать арескын, секыт висьыса, со улонысь
кошкиз.



https://udm.wikipedia.org/wiki/%D0%A3%D1%8D%D1%81%D0%BB%D0%B8,_%D0%9F%D0%BE%D0%BB

Пол Томас Уэсли (англ. Paul Thomas Wesley; вордскыкуз Пол Томас Василевский) —
америкаысь тодмо артист но кинорежиссер.

Вордӥськиз 23 пӧсьтолэзе 1982-тӥ арын, США-ысь, Нью Джерси карын. Будӥз Мальборо
карын. Солэн анай-атаез Агнешка но Томас Василевские. Вань бадӟым апаез Моника
но пичи кык сузэръёсыз — Джулия но Лия. Умой тодэ поляк кылэз, одӥг арлы 4
толэзьзэ дас куать аресозяз ортчытэ вал Польшаын.

Ветлӥз Christian Brothers Academy Линкрофте но Marlboro High School. Школаын
дышетскон дыръяз «Направляющий свет» киносериалын Макс Никерсонэз шудыны отбор
ортчиз. Киноактреской расписаниез плотной луэменыз, со кошкиз выль школае —
Lakewood Prep School кудӥз вал Хэуэльын. 2000 арын йылпумъяз школазэ но пыриз
дышетскыны Рутгерский университетэ, но отын со одӥг семестырзэ гинэ дышетскиз,
малы ке шуоно солэн актёреской карьеразэ азинтэмез потӥз.

Али «Дневники вампира» телесериалын шудэ Стефан Сальватороез. «Curfew»(«Сейчас
или никогда», 2012) кинолэн продюсэрез луэ. 2011 арын апреле со кузпалъяськиз,
но сое нокин но ӧз тоды. Солэн кышноез луэ актриса но модель Торри Де Вито. 13
мае 2011-тӥ арын гинэ тодӥзы соос ӵош шуыса.



https://udm.wikipedia.org/wiki/%D0%A3%D1%82%D0%BA%D0%B8%D0%BD%D0%B0,_%D0%9D%D0%B0%D0%B4%D0%B5%D0%B6%D0%B4%D0%B0_%D0%AD%D0%B4%D1%83%D0%B0%D1%80%D0%B4%D0%BE%D0%B2%D0%BD%D0%B0

Надежда Эдуардовна Уткина — Удмурт Элькунысь дано кырӟась, артистка. Вордӥськиз
24 куарусёнэ 1966 арын Ижевскын. 1988 арын быдтӥз Удмурт кун университетысь
кылосбуръя факультетэз, 2005 арын - ГИТИС-ысь эстрадая факультетэз. Надежда
Уткиналэн вань кырӟанъёс удмурт но ӟуч кылын, кырӟа финн-угор калык кырӟанъёсты
но.

Кырӟан карьераез кутскиз 1991 арын - А. Анкудиновлэн "Арганчи" театр-студияз
огез кырӟасез луыса, бергес "Лулгур"-лэн кивалтӥсез луиз. Трос аръёс ӵоже
кырӟалляз Венгриын, Эстониын, Финляндиын, Уэльсын, Норвегиын, Коми, Мордовия,
Марий Эл, Татарстан Но Башкортостан шаеръёсын, Перм улосвылын, Москваын,
Ульяновскын, Саранскын но Пензаын.

16 ар ӵоже Удмурт егитъёслэн мерлыко «Шунды» огазеяськонлэн «Шундыкар»-ысь
нылпиослы кылдытэм эстрадая мастерскойен кивалтэ. 2008 арысен — «Калыкъёслэн
эшъяськон юрт»-лэн калыккуспо но финн-угор валчеужанъёсъя ёсэслэн кивалтӥсез,
«Ижевскысь Межкультурные города» ужан котретлэн ёзчиез.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D1%8D%D0%BB%D1%8C%D0%BA%D1%83%D0%BD

Координатаос: 57°17′ у. ш. 52°45′ ӵ. д.﻿ / ﻿57.283333° у. ш. 52.75°
ӵ. д. (G) (O) (Я)57.283333, 52.75

Удмуртия (Удмурт Республика, офиц. Удмурт Элькун, ӟуч Удму́ртия, Удму́ртская
Респу́блика) — Ӵукпал Европаын интыяськем кун (республика), Россия Федерациысь
субъект. Приволжской федеральной округысь улосъёс пӧлы пыре.

Удмурт шаер интыяськемын Шор Ураллэн шунды пуксён палаз, Кам но Ватка шуръёс
вискын. Удмурт шоркарысен Мускоозь — 1 129 иськем, Санкт-Петербургозь — 1 904
иськем, Екатеринбургозь — 800 иськем, Кузонозь — 395 иськем.

Удмурт Республикалэн шунды пуксён но уйпал ласянь бускелез — Киров улос, шунды
ӝужан палан — Пермь шаер, лымшор ласянь — Башкортостан но Татарстан
республикаос.

Удмурт шаер интыяськемын Шунды ӝужан пал-Европа равнина лэн шунды ӝужан палаз,
Кам шур но солэн бур ӧрыз — Ватка — шуръёс вискын. Бадӟым зарезьёс Удмуртилэсь
кыдёкын, соин ик омыр сокем чурыт ӧвӧл: толалтэзэ кезьыт но лымыё, гужемзэ пӧсь
но шундыё. Тужгес но кезьыт толэзь — толшор, (шоро-куспо температура Цельсийя —
9,9 градус) самой пӧсь толэзь — пӧсьтолэзь (шоро-куспо температура Цельсийя +
20,9 градус).

Музъем узырлыкъёс пӧлысь валтӥсьёсыз — нюлэс но мувӧй. Удмурт шаерлэн музъем
вылаз усьтэмын мувӧй кысконъя 114 месторождение. Удмуртиын кыскем мувӧй пӧлысь
96%-эз уже кутӥське шаерлэн палэназ.

Удмурт музъемез адямиос уже кутӥллям асьме эралэсь азьло VIII—V сюрсаре ини —
мезолит вакытэ. Та сярысь иворто Удмурт Республикалэн музъем вылаз шедьтэм
археологияя синпелетъёс. Асьме вакытлэсь азьло VIII—III дауръёсы — корт дауре —
Кама шаерын бадӟым гинэ кылдӥз ананьино культура. X даурын удмуртъёс пыризы
Булгар шаере, нош XIII даурысен лымшор удмуртъёс Зарни Орда улын улӥзы, бӧрысь
Кузон ханстволы пыриськизы. Уйпал удмуртъёс выжыяськизы туала Глазкар котыре
(отысь тужгес тодмо археологи синпелет — Иднакар).

Быдӟым Октябрь революция дырозь Удмурт шаерлэн музъемез люкемын Кузон но Ватка
губерниос куспын. Нимаз шаерлы Удмуртия пӧрмиз Октябрь революция бере гинэ.

1920-тӥ аре 4-тӥ шуркынмонэ В. И. Ленин кӧня ке выль автономи улосъёс кылдытон
сярысь РСФСР-ысь ВЦИК-лэсь но СНК-лэсь постановленизэс юнматӥз. Со
постановлениын верамын вал: «кылдытоно… ужась калыкъёслэсь — калмыкъёслэсь,
поръёслэсь но вотякъёслэсь — автономи улосъёссэс». Озьы кылдӥз Вотяк автономи
улос.

1932-тӥ аре 1-тӥ толшоре СССР-ысь ВЦИК-лэн постановлениезъя улосмылэн нимыз
воштэмын вал: «Вотяк автономи улослэн коренной калыкез… удмурт калык луэ бере,
…Вотяк автономи улослы выль ним сётоно: Удмурт автономи улос».

11-тӥ коньывуонэ 1991-тӥ арысен Удмуртиысь Вылӥ Кенеш шаермылэсь выль нимзэ
юнматӥз — Удмурт Республика.

Удмуртстатлэн даннойёсызъя 1-тӥ толшоре 2017-тӥ арын республикаын улӥсьёслэн
лыдзы вал 1 516 731 адями. Улӥсьёслэн ӵемлыксы (плотностьсы) — 36,06 адями/км²
(2017). Соос пӧлысь каръёсын улэ — 65,57 % (994 504 адями).

Удмуртия луэ трос калыкъем кун. Шаерамы сюлэсь тросгес йӧскалыкъёслэн адямиоссы
уло. Соос пӧлысь ваньмызлэсь ӵемгес шедьылӥсь калыкъёс — удмуртъёс, ӟучъёс,
бигеръёс, поръёс, чувашъёс, бесермянъёс.

Удмурт шаере пыре 6 город, 25 ёрос, 11 посёлок но 2119 гуртъёс. Шоркарез — Иж,
отын улӥсез 643,5 сюрс адями (2016-тӥ арлы). Мукет каръёс: Вотка — 98,1 сюрс
адями, Глаз — 94 сюрс адями, Можга — 49,7 сюрс адями, Сарапул — 98,6 сюрс адями,
Камбарка — 10,6 сюрс адями.

Удмуртиын кун власть быдэсъяське Удмурт Республикалэн Президентэныз,
Правительствоен но Кун Кенешен.

Удмуртиен кивалтэ президент (2014-тӥ арысен — Александр Соловьёв).
Правительствоен кивалтэ премьер-министр (2014 арысен — Виктор Савельев),
республикалэн парламентэныз (Кун Кенешен) — Владимир Невоструев.

Удмурт Республика улонзэ радъя кунлэн валтӥсь законэз — Конституция — вылэ
пыкъяськыса.

Удмуртилэн ӟеч интые интыяськемез луонлык кылдытӥз корт поттонэз азинтыны но
Россиысь валтӥсь улосъёс пӧлы пырыны. Валтӥсь предприятиос: «Ижмаш», «Ижысь
механикая завод», «Ижысь электромеханикая завод», «Радиозавод», «Ижсталь».

Удмурт шаерын улӥз но ужаз быдэс дуннелы тодмо луэм конструктор
М. Т. Калашников. Солы сӥзем музей шумпотыса пумита калыкез.

Шаерамы одӥг гинэ аэропорт вань. Со интыяськемын Иж кар дорын. Лобанъёсын
кивалтэ кун авиакомпания — ОАО «Ижавиа».

Удмуртиын туж умой азинтэм чугун сюрес транспорт вань. Со бадӟым роль шудэ
республикамес мукет улосъёсын герӟаса. Поездъёс мыно-ветло кӧня ке гожъёстӥ:
«Кузон — Огырчи — Екатеринбург», «Киров — Балезино — Пермь», «Балезино — Иж —
Алнаш», «Иж — Вотка», «Люкшудья — Кильмезь».



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%BA%D1%8B%D0%BB%D1%8B%D1%81%D1%8C_%D0%BA%D0%B0%D1%80%D0%BE%D0%BD%D0%BA%D1%8B%D0%BB%D0%BB%D1%8D%D1%81%D1%8C_%D1%81%D1%8F%D0%BC_%D0%BA%D0%B0%D1%82%D0%B5%D0%B3%D0%BE%D1%80%D0%B8%D0%B7%D1%8D_%D1%8D%D1%81%D0%BA%D0%B5%D1%80%D0%BE%D0%BD_%D0%B8%D1%81%D1%82%D0%BE%D1%80%D0%B8%D1%8F

I-тӥ вакыт. Удмурт морфологи традициослэн кылдэмзы герӟаськемын 1775-тӥ арын
печатласа поттэм нырысетӥ удмурт грамматикаен но М. Могилинлэн «Краткой отяцкiя
Грамматики опытъ» (1786) кигожтэм кылрадъянэныз.

II-тӥ вакытлы кутскон сётӥз Ф. Й. Видеманнлэн немец кылын гожтэм но 1851-тӥ арын
печатласа поттэм удмурт кылъя грамматикаез. XVIII дауре поттэм грамматикаосын
ӵошатыса, эстон тодосчи удмурт каронкыл понна куинь сям форма висъя.
Котькудӥзлэсь каблэсь положительной но отрицательной формаоссэс нимаз-нимаз
сётэ. Нырысетӥ грамматикаосын ӵошатоно ке, Ф. Й. Видеманн сям кабъёслэн
кутӥськон амалъёссылы но мугъёссылы радызъя валэктон сётэ ни, ӵем дыръя соосты
мукет финн-угор кылъёсын яке немец кылысь сямкылъёслэн кутӥськеменызы ӵошатэ.

III-тӥ вакытлэн кутскемез герӟаськемын Быдӟым Октябрь революция ортчем бере
Удмурт шаерысь но кунгож сьӧрысь финно-угроведенилэн нимаз-нимаз азинскыны
кутскеменызы. XVIII-тӥ даурлэн пумаз кунгож сьӧрысь тодосчиос удмурт кылэз
эскеронлы ӟеч инъет сётӥзы ни ке но вал, 1920 – 1930-тӥ аръёсы удмурт кылэз
эскерон борды басьтӥськем тодосчиос каронкылэз эскеронэ выль сямен басьтӥськизы.
Но ӵем дыръя янгышъёс лэсьтылӥзы: яке эскероно кыл явленизылы солы тупасьтэм ним
сётылӥзы, яке кыӵе ке кылрадъян категориосты солы тупасьтэм ним сётылӥзы, яке
кыӵе ке категориосты солы тупасьтэм примеръёсын юнматылӥзы, яке висъям
парадигмаязы мултэс луись ёзъёс висъяллязы.

IV-тӥ вакытлэн кутскемез герӟаськемын 1962-тӥ арын «Грамматика современного
удмуртского языка (ГСУЯ)» книга потэмен, кудӥз каронкыллэсь сям категоризэ
эскерон ласянь мынӥсь ченгешонъёслы пум пуктӥз. Озьы удмурт кыл понна висъямын
вал куинь сям кабъёс: ивортон, луонлык но косон сямъёс.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%B4%D0%B8%D0%B0%D0%BB%D0%B5%D0%BA%D1%82%D1%8A%D1%91%D1%81

Удмурт кыллэн кӧня диалектъёсыз вань, шуг вераны, малы ке шуоно, Удмуртилэн
музъем вылаз (уй паласен лымшор пала) интыысь говоръёслэн тодметъёссы
пумен-пумен гинэ вошъясько, соин ик одӥг диалектлэн йылыз-пумыз урод адӟиське.

Со вӧлмемын Яр, Глаз, Балезино, Кез, Дэбес, Эгра, Красногорск ёросъёсын, озьы
ик, Киров улослэн Уни, Фалёнки, Слободской но Зуевка ёросъёсаз. Уйпал наречиез
люкыло таӵе говоръёсы: улын чупчи говоръёс (Киров улосын), шор чупчи говоръёс
(Яр, Глаз, Балезино, Юкаменск но Красногорск ёросъёсын) но вылын чупчи говоръёс
(Кез, Эгра, Дэбес ёросын).

Вӧлмемын Кизнер, Можга, Грах, Алнаш, Пичи Пурга но Кияса ёросъёсын (лымшор
(периферийно-южной) диалект), озьы ик лымшор палан бускель улосъёсын (палэнысь
лымшор (периферийно-южной) диалект).

Бесерман наречие – со Удмуртилэн уй палаз улӥсь бесерман калыклэн вераськон
кылыз. Трос ласянь тодэ вайытэ лымшор говоръёсты.

Ӵемысь шуыло, уйпал удмуртъёс лымшор удмуртъёсты валаны уг быгато шуыса. Со зэм
ӧвӧл. Пӧртэм говоръёсын пумиськись мукет говоръёсын пумиськисьтэм куд-ог кылъёс
со говоръёсты ог-огезлы валантэм уг на каро. Удмуртиысь удмуртъёслы ӵем дыръя
туж аспӧртэмлыко пото палэнысь лышмор говоръёс (кытын пумисько трос бигер
асэстемъёс). Свердловск улосын пумиськись пичи красноуфимск говор гинэ (али со
бырон калэ вуэмын) Удмуртиысь удмуртъёслы туж валантэм потэ (малы ке шуоно,
солэн фонетикаезлы пор влияние туж бадӟым вал).



https://udm.wikipedia.org/wiki/%D0%A3%D0%B2%D0%B0%D1%80%D0%BE%D0%B2,_%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Анато́лий Никола́евич Ува́ров – тодмо удмурт кылбурчи, литературовед. Вордскемын
1933 аре 8 инвожое Удмурт АССР-ысь Алнаш ёросысь Юртошур-Какси (Куашкам) нимо
гуртын. Сизьым аресъем школаез быдтэм бере Ижын киуж училищеын дышетскиз, собере
– ужась егитъёслэн школаязы Глазын, огвакытэ Чупчи механика заводын токарь луыса
ужаз. 1957 арысен Уваров ужаз Удмурт радиолэн пӧртэм редакциосаз: нырысь –
берыктӥсь луыса, собере корреспондентлэсь но редакторлэсь ужзэ быдэсъяз. 1961
аре Удмурт университетысь историяя но филологияя факультетын вылӥ дышетскемзэ
басьтӥз (заочно). 1966 аре со йылпумъяз Ленинградысь вылӥ партийной школалэсь
журналистикая люкетсэ. 1967 арын со ужаз Удмурт книжной издательствоын,
массово-политической литературая люкетэныз кивалтӥз.

1955 аре Уваровлы ӟеч ужамез понна «За трудовое отличие» нимо медаль сётӥллям.
Удмурт АССР-ысь Вылӥ Кенешлэн Президиумезлэн Сӥё-дано грамотаеныз но пусъемын.

1969–1972 аръёсы Уваров Мускоын, СССР-ысь Наукаосъя академилэн дунне литературая
институтаз аспирантураын дышетске. 1976 аре Уваров, «Художественное своеобразие
удмуртской сатиры» темая диссетацизэ утьыса, филологи наукаосъя кандидат луиз.
Аспирантураысь бертэм бераз Уваров УдНИИ-лэн литературая но фольклоръя сектораз
ужаны кутскиз (старшой научной сотрудник, 1977 арысен – секторен кивалтӥсь).

Уваровлэн ужъёсыз сӥземын вал удмурт литературалэн историезлы, уката ик удмурт
сатиралы. «История удмуртской советской литературы» шуыса нимам монографиезлы
Уваров кык глава гожтӥз. Со сяна, со пыриз венгр литературоведлэсь Петер
Домокошлэсь ӟуч кылэ берыктэм «История удмуртской литературы» нимо монографизэ
тупатъян уже; мукет кунсьӧр литературоведъёслэсь но фольклористъёслэсь ужъёссэс
но ӟуч кылэ берыктылӥз.

1984–1990 аръёсы Уваров – «Молот» журналлэн редакторез. 1993 арозь со кивалтӥз
на РСФСР-ысь Калыкез дышетонъя министерстволэн йӧскалыко школаосъя
научно-исследовательской институтэзлэн удмурт филиалэныз. Пенсие потыса, Уваров
кунсьӧр литератураез удмурт кылэ берыктон борды басьтӥськиз: 2001 аре пичи
тиражен потэмын солэн удмурт кылэ берыктэм «Калевалаез».

1993 аре солы «Удмурт Республикаысь культура удысын дано ужась» ним сётэмын вал.



https://udm.wikipedia.org/wiki/%D0%A2%D1%83%D0%B9%D0%BC%D1%8B%D0%BB

Туймыйыл (ӟуч. Удмуртский Тоймобаш) — Алнаш ёросысь одӥгез бадӟым гурт. Калыкын
вакчияк Туймыл шуо.

Нимыз гуртлэн герӟаськемын Туймы шурлэн нимыныз, кудӥз бызе гурт пыртӥ но басьтэ
кутсконзэ гуртлэсь ӧжыт гинэ вылӥын. Кылдэмез Туймыйыллэн герӟаськемын
батыръёсын, кудъёсыз вуиллям та гурезё-нюлэсо-шуро палъёсы интыяськон инты
утчаса.

Туймыйыл гурт сярысь тырмыт тодонъёс шедьтыны луоз али гинэ поттэм книгаысь
"Туймыйыл - у истоков Тоймы реки", кудӥз быдэсак сӥземын солэн историезлы,
калыкезлы но лулчеберетэзлы. Кылдытӥсез но луэ гуртын улӥсь гажамон арлыдо мурт
— Мишагай (Пачей Миша)- кудӥз трос дыр ӵоже люкаса возем гуртын ортчись
воштӥськонъёс сярысь материал. Туймыл гурт - вордӥськем шаерез тодмо удмурт
гожъяськисьлэн Садовников, Василий Евдокимовичлэн, Удмурт Элькунысь егитъёсын
ужанъя министрлэн В. М. Соловьевлэн. Гурт пыре "Прогресс" колхозэ, луэ солэн
шорыз. Туймыйылын 300 палан хозяство. Школаын 100 мында дышетскисез (отчы
дышетскыны ветло на Вишур но Шубино гуртысь пиналъёс).



https://udm.wikipedia.org/wiki/%D0%A2%D0%B0%D1%82%D0%B0%D1%80%D1%81%D1%82%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Координатаос: 55°33′ у. ш. 50°56′ ӵ. д.﻿ / ﻿55.55° у. ш. 50.933333°
ӵ. д. (G) (O) (Я)55.55, 50.933333

Татарста́н Респу́блика (биг. Татарстан Республикасы, ӟуч Тата́рия, Татарста́н) —
Россие пырись республика (кун), Россия Федерациысь субъект. Пыре Приволжской
федеральной округе. Кылдытэмын 27 мае 1920-тӥ арын Автономной Татарской
Социалистической Советской Республика нимаса.

Шоркарез Кузон луэ. Бускельёсыз луо Башкортостан, Удмуртия, Марий Эл, Чувашия,
Киров, Ульяновск, Самара но Оренбург улосъёс.

Татарстан Россиялэн шораз интыяськемын, Шунды ӝужан пал Европаысь равнинаын,
Волга-Урал регионын, Кама но Волга шуре итӥськон интыын. Шоркарез Мусколэсь 797
иськемын палэнын сылэ. Татарстан уйпалысен лымшор пала 290 искемлы кыстиське,
шунды пуксён паласен шунды ӝужанозь ик 460 иськем кыстӥске.

Музъемезлэн быдӟалаез 67836,2 км². Улӥсьёсызлэн лыдзы 3768,5 сюрс адями (2005),
соос пӧлысь каръёсын уло 74,5% (2005). Улӥсьёслэн плотностьсы: 55,4 адями/км²
(2005). Калыкъёсыз: ваньмызлэсь трос бигеръёс (58,5 %) но ӟучъёс (39,0 %).

Татарстан Республика 43 ёрослы люкемын, со сяна, 14 кар лыдъяське. Республикаен
кивалто Президент, Правительство, Кун Кенеш. Валтӥсь законэз — Татарстан
Республикалэн Конституциез

Республикаын сюрс пала пӧртэм вӧсяськон огазеяськонъёс ужало. Валтӥсь религиос –
ислам но православие.

Татариын — 43 ёрос, 20 кар (соос пӧлын 14 — республикалэн подчиненияз), 21 кар
типъем посёлок, 897 гурт кенеш.

Азнакай, Алабго, Альметьевск, Бугульма, Заинск,  Зеленодольск, Кузон,
Лениногорск, Нижнекамск, Тупал Чалды, Чистополь.

Бавлы, Болгар, Буинск, Лаишево, Мамадыш, Менделеевск, Мензелинск, Нурлат,
Огырчи, Тетюши



https://udm.wikipedia.org/wiki/%D0%A2%D0%B0%D1%80%D1%82%D1%83%D1%8B%D1%81%D1%8C_%D1%88%D1%83%D0%B4%D0%BE%D0%BD%D0%BB%D1%8D%D0%BD_%D0%BC%D1%83%D0%B7%D0%B5%D0%B5%D0%B7

Шудонлэн музеез (эст. Tartu MänguasjamuuseumTartu Mänguasjamuuseum) — Тартуысь
музей.

XIX даурлэн пумаз - XX даурлэн кутсконаз юртын кӧня ке висъетъёс лэсьтэмын вал,
котыраз мукет юртъеръёс пуктӥзы, но бергес соос сэрттэмын вал. XX даурын со юрт
улон коркалы пӧрмытэмын вал, но одӥг вошъяськисьтэм кузёез солэн ӧй вал. 1994-тӥ
арын Тартуысь кивалтӥсьёс малпазы отын шудонлэсь музейзэ усьтыны. Музей
усьтӥськиз 1994-тӥ арын куартолэзе. 2002 -тӥ-2003-тӥ аръёсы юрт быдэсак
тупатэмын вал. 2004-тӥ арысен музей интыяське карлэн вашкала люкетаз Лутсу
урамын, музейлэн комплексаз пыро XVIII-XIX дауръёсысь 4 юртъёс. 2010-тӥ арысен -
Театр юрт но.



https://udm.wikipedia.org/wiki/%D0%A2%D0%A0%D0%9A_%C2%AB%D0%9C%D0%BE%D1%8F_%D0%A3%D0%B4%D0%BC%D1%83%D1%80%D1%82%D0%B8%D1%8F%C2%BB

«Мынам Удмуртие» (ӟуч Моя́ Удму́ртия) — Удмурт Элькунысь самой егитэз
телерадиокомпания. Передачаоссэ возьматыны кутскиз 2002 аре [[2 коньывуонэ] -
октябре. Телепрограммаосыз эфире потыло дециметровой диапазонын (аслаз
программаосызлы нуналлы быдэ куинь (3) час висъямын), радиопрограммаосыз —
FM-диапазонын (аслаз программаосызлы — дас тямыс (18) час). ТРК «Моя Удмуртия» —
кун унитарной предприятие, солэн учредителез — [[Удмурт Элькунысь кивалтэт].

Телепрограммаосыз пӧлысь тросэз пото удмурт кылын, ӵемысь — ӟуч титръесын.
Тужгес но тодмо проект луэ реалити-шоу «По соседству мы живём» («Бускель луыса
ми улӥськом»). Пиналъёслы нимаз передача вань — «Шудон корка»: нуисьёсыз –
Малыок (Ольга Ардашева) но мунё Моко. Со программа [[«Тэффи» премия|«Тэффи»
коньдонкузьымез басьтӥз (2006). «Моя Удмуртия»-лэн кизилиез — режиссёр Лев
Вахитов, со — уно тунсыкоесь фильмъёслэн авторзы, «Солнечный зайчик» фильмез
понна «Тэффи» коньдонкузьым басьтӥз (2005): отын вераськон мынӥз суредась но
удмурт выжыкылъёсын лыдӟетъёслы иллюстрациосты лэсьтӥсь Менсадык Гарипов сярысь.
Трос проектъёс Светлана Кибординалэн. Тросэз учкизы солэсь программазэ «Витисько
тонэ». Али Света нуэ котькуд кӧснунал ӵукнаосы меӵак эфирын «Шундыберганъёс»
программазэ. Тросэз учкизы программа "Светӥ дорын куноын" (Светлана Белых,
Светлана Пикулева но Светлана Кибардина)

Ӟуч кылын потӥсь кылдытӥсьёслэн программаосыз пӧлысь уката тодмо луэ «Шурики»
нимо проект (ужа 1996 арысен). Со потӥз нырысьсэ «Мой регион» нимо [[Ижкарысь
телекомпанилэн эфираз, нош али улонзэ азьланьтэ «Моя Удмуртия»-ын. Та проектлэн
жанрез пумысен кивалтӥсез Юрий Широбоков вера, со комикс луэ шуыса. Та проектлэн
геройесыз пӧртэм серемес учыръесы шедё; ӵемгес уже кутӥсько пӧртэм
звукоподражаниос но междометиос. «Моя Удмуртия»-ын ужа бигер редакция но.



https://udm.wikipedia.org/wiki/%D0%A1%D1%91%D1%80%D0%B5%D0%B3

Сё́рег (венгер сямен Szőreg, серб сямен Сириг) — Венгриысь гурт, али — Сегедлэн
оглюкетэз. Улӥсьёсыз пӧлын — венгеръёс (католикъёс; нимаз черксы вань) но
сербъёс (православнойёс, нимаз черксы вань). Сёрег тодмо луэ вашкала дырысен.
Сёрег дорын ортчиз Венгер бугыръяськонлэн (1848–1849) берпуметӥ ожмаськонъёсыз
пӧлысь огез.

Сёрег гурт Сегедэн огазеямын вал 1973 аре. Али дырозь со туж тодмо луэ
гыльсяська поттонэн. Котькуд гужем Сёрегын ортчыто Гыльсяська фестиваль.

Сёрегын вордӥськиз боксёр Джо Багнер (1950) (ӵошатсконъёсы пырылӥз Быдӟым
Британилэн но Австралилэн флагъёс улазы).



https://udm.wikipedia.org/wiki/%D0%A1%D1%8E%D0%BC%D1%81%D0%B8

Сюмси черкогурт — Сюмси ёрослэн центрез. Черкогурт интыяськемын Кильмезь шурлэн
ӧрыз - Сюмсинка шур дурын. Сюмси черкогуртысен Ижозь - 132 иськем. Улӥсез - 6
сюрс 429 адями (2002-тӥ арлы). Сюмси черкогуртын уло удмуртъёс, бигеръёс,
ӟучъёс.

Сюмси черкогурт нырысьсэ пусъемын 1615-тӥ арын ортчем переписьын. 1780-тӥ арозь
Сюмси гурт пыриз Казань уездэ (соку черкогурт ӧй вал на со, угось озьы ниманы
луэ вал черк пуктэм бере гинэ). Удмурт кун архивын утиськись документъёсъя
1759-тӥ арын Сюмси герӟамын вал Зонской приходэн (черкен). Отчы соку ваньзэ
ӧвӧлзэ пыриз 16 гурт. Со вакытэ селоын вал 11 юртъер но 126 улӥсез. Гуртэз соку
Вуж Сюмси гурт шуыса нималлязы. 1826-тӥ арын Сюмсиын усьтӥськиз пу черк. Нош
1839-тӥ арын со вӧзы пуктӥзы Сретенской нимаськись из черк. Озьы 1826-тӥ арын
Сюмси гуртэз черкогурт ниманы кутскизы. Село пыр ортчиз
Казань-Малмыж—Пермь—Екатеринбург городъёсты герӟась Сибирь тракт, соин ик
1822-тӥ арын отын усьтэмын вал тюрьма.

Сюмси черкогуртын нырысетӥ усьтӥськем предприятие - химияя суретъёсты поттонъя
артель. 1990-тӥ арын усьтӥськиз нюлэс ворттонъя, пулэсь арбериос лэсьтонъя
«Мехлесхоз», «Сельхозхимия», сӥльлэсь сиён поттонъя «Тур» огазеяськонъёс. Сюмси
черкогуртын ужзэс радъяло пӧртэм банкъёслэн 3 ёзъёссы. Сюмси черкогурт пыр ортче
Ува—Нылга сюрес.

Сюмси черкогуртын ужа ёрос эмъяськонни, Нылпи искусствоосъя школа,
Дышетскисьёслэн творчествозыя юрт, 3 нылпи сад, 4 библиотека. Сюмси селоын сылэ
Быдӟым ожлы сӥзем 1 монумент, озьы ик «Сюмси черкогурт пыр ортчиз тодмо ӟуч
писатель А.Н. Радищев» гожтэмен памятник.



https://udm.wikipedia.org/wiki/%D0%A1%D0%BE%D0%B2%D0%B5%D1%82%D1%81%D0%BA%D0%BE%D0%B9_%D0%A3%D0%B4%D0%BC%D1%83%D1%80%D1%82%D0%B8%D1%8F

«Удмурт дунне» — Удмурт Республикаын потӥсь югдурез но политикаез возьматӥсь
газет. Потэ удмурт кылын. Учредительёсыз: Удмурт Республикаысь Кун Кенеш но
Правительство.

Потыны кутскиз 1915-тӥ арын Вятской губерниысь губернаторез Андрей Чернявский
лэземъя потӥз нырысетӥез удмурт газет — «Войнаысь ивор» («Военный вестник»).
Ӵапак со газет потэм дырысен ик кутскиз «Удмурт дуннелэн» историез.

Али «Удмурт дунне» газет потэ А3 форматэн арняяз 3 пол. Шергес пото «Берекет» но
«Герд» («Удмурт кенеш» огазеяськонлэн газетэз) нимо ватсанъёс. Газетлэн огъя
тиражез — 10 сюрс пала. Газет вӧлме подпиская Удмуртие, Татарстанэ,
Башкортостанэ.

Редакциын 35 мурт ужа. Со пӧлысь 18-эз — творческой ужасьёс: журналистъёс но
дизайнеръёс. Газетын ужало тодмо журналистъёс, писательёс но кылбурчиос: Алексей
Шкляев, Татьяна Чернова, Лия Малых, Зинаида Рябинина, Любовь Тихонова, Елена
Миннигараева… Бадӟым оскон сёто егит гожъяськисьёс.

90 ар ӵоже воштӥськиз 25 валтӥсь редактор. Удмурт газетлэн нырысетӥ
редакторъёсыз луизы Павел Глезденёв, Василий Крылов (1915—1917), 1918-тӥ арын
газетэз валтӥз Константин Яковлев, собере — Трофим Борисов (1918—1921). Валтӥсь
редакторын 20 ар ӵоже ужаз (1967—1987 Василий Михайлович Михайлов.
1994-тӥ-2010-тӥ аръёсы «Удмурт дуннеен» кивалтӥз Алексей Петрович Шкляев.
2010-тӥ арысен валтӥсь редакторлэн удысэз нырысьсэ оскемын нылкышнолы — Зинаида
Вахрушевалы.

«Удмурт дунне» - шаерысьтымы валтӥсез удмурт газет. Журналистъёс арлы быдэ
вормыло творческой конкурсъёсын. 2006-тӥ арын коллективлы сётэмын Трокай
Борисовлэн премиез. 2004-тӥ арын шаерамы ортчизы «Удмурт дунне» газетлэн призэз
понна куасэн бызьылонъя 50-тӥ ӵошатсконъёс. (Ортчыло 1952-тӥ арысен).



https://udm.wikipedia.org/wiki/%D0%A1%D0%B5%D0%BC%D1%91%D0%BD_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87_%D0%A1%D0%B0%D0%BC%D1%81%D0%BE%D0%BD%D0%BE%D0%B2

Семён Александрович Самсонов 1931-тӥ арын 1-тӥ куарусёнэ Пичи Пурга ёросысь Тыло
(Сырьезшур) гуртын вордӥськиз. 1952-тӥ арын Можгаысь фельдшеръёсты дасясь
школаез, 1956-тӥ арын Ижкарысь пединститутэз, 1967-тӥ арын Москваысь А. М.
Горький нимо литинститутысь курсъёсты йылпумъяз.

Пичи дырысеныз Семён Самсонов гожъяськон удысэ кыстӥськиз. Газетъёсын
очеркъёсыз, веросъёсыз потылӥзы, нош 1952-тӥ арын сое ассэ «Советской Удмуртия»
газетэ отделэн кивалтыны ӧтизы, берлогес редакторлы воштӥсе пуктӥзы. 1963—65-тӥ,
1967—71-тӥ, 1983—84-тӥ аръёсы «Молот» журналын валтӥсь редактор вал, 1985—93-тӥ
аръёсы — Удмуртиысь писательёслэн огазеяськонзылэн тӧроез.



https://udm.wikipedia.org/wiki/%D0%A1%D0%B5%D0%B3%D0%B5%D0%B4

Се́гед — лымшор Венгриысь кар, Чонград меделэн центрез. Интыяськемын Тиса шур
дуре. Быдӟалаезъя Венгриын со куинетӥез, улӥсьёсыз 161 921 адями.

Сегедлэн самой вашкала юртэз — карлэн тужгес бадӟым черк вӧзын сылӥсь Деметер
колокольня. Азьвыл со колокольня святой Деметерлы сӥзем черклэн люкетэз вал, нош
1879 аре луэм бадӟым тудвуэн сэрен та черк куашказ (карысь ваньмыз сямен мукет
юртъёс выллем ик). Малпало, со колокольня возиське XII даурысен (XIX аре со
выльдытэмын вал). Со сяна, тудвуэз чиданы быгатӥз Альшоварош (Alsóváros, кылысь
кылэ берыктыса, Улын кар) кварталысь францисканъёслэн черксы гинэ (XV даур, бер
готика стиль).

1540 арысен Сегед — турокъёс ки улын. Соку отын мечетьёс но вал. 1686 арысен —
Габсбургъёс ки улын. 1918 арысен — Венгриын.

Карлэн шораз сылэ Кафедральной собор. Сое лэсьтыны кутскизы 1913 аре, озьы ке
но, Нырысетӥ дунне ож кутскемен лэсьтӥськонэз куспетӥ кариллям. Йылаз-пумаз со
вуттэмын вал 1930-тӥ аръёсы.



https://udm.wikipedia.org/wiki/%D0%A0%D0%BE%D0%B7%D0%B0_%D0%9B%D0%B8%D0%BA%D1%81%D0%BE%D0%BC

Ро́за Ли́ксом (финн Rosa Liksom, зэмос нимыз — Анни Юляваара, финн Anni
Ylävaara) — финн гожъяськись, берыктӥсь, суредась. Вордскиз 7-тӥ толшоре 1958-тӥ
арын Финляндиысь Юлиторнио карын.

Роза Ликсом тодмо романъёсыныз, новеллаосын бичетъёсыныз, озьы ик комиксъёсыныз,
нылпиослы книгаосыныз, фильмъёсыныз но спектакльёсыныз. 2011-тӥ арын «Hytti nro
6» (ӟуч «Купе № 6») книгаез понна Ликсом Суомиысь литература удысысь валтӥсь
«Финляндия» нимо премиен пусъемын вал. Нош 2013-тӥ арын солы Суомиысь искусство
удысын тужгес усто ужасьёсты пусйись «Pro Finlandia» медаль сётэмын вал.

Ликсом финн кылын гожъяське. Солэн книгаосыз трос пӧртэм кылъёсы берыктэмын.
«Yhden yön pysäkki» (ӟуч «Остановка на одну ночь», 1985) романысьтыз люкетъёсыз
удмурт кылэ Светлана Едыгароваен берыктэмын но «Инвожо» журналын печатламын.



https://udm.wikipedia.org/wiki/%D0%A0%D0%BE%D0%B1%D0%B5%D1%80%D1%82_%D0%91%D0%BE%D1%88_%D0%BD%D0%B8%D0%BC%D0%BE_%D1%84%D0%BE%D0%BD%D0%B4

«Роберт Бош» нимо фонд (нем. Die Robert-Bosch-Stiftung, Robert Bosch Stiftung
GmbH, вакчиятыса: RBSG) ужбергатонэн герӟаськем фондъёс пӧлын Германиын одӥгез
бадӟымез луэ. Кылдэмын со 1964-тӥ арын Роберт Бош (1861–1942) ужбергатӥсьлэн
завещанияз кельтэм косонэзъя.

1964-тӥ арысен 2001-тӥ арозь фонд 536,7 миллион евро пӧртэм проектъёсыз улонэ
пыӵатонлы висъяз. Али тужгес азинтӥськись но кулэен лыдъяськись проектъёс пӧлы
фонд пыртэ сыӵеоссэ, кудъёсызлэн валтӥсь ужпумъёсыз немец кылэз палэнын
вӧлмытонлы сӥземын луо. Со пыр уно немец студентъёс дуннеын анай кылзыя
ассистентъёс луыса тыршо, соос понна нимысьтыз дышетсконъёс, семинаръёс
радъясько, вань нимысьтыз методикалы дышетскон программаоссы но - Сӥзьыл но
Тулыс академиос.



https://udm.wikipedia.org/wiki/%D0%9F%D1%91%D1%82%D1%80_%D0%81%D0%BB%D0%BA%D0%B8%D0%BD

Пётр Васильевич Ёлкин – Удмуртиысь калык суредась. Вордскиз 1946-тӥ арын 5-тӥ
инвожое июне Дэри ёросысь Шудья гуртын. 1964-тӥ-1969-тӥ аръёсы дышетске Удмурт
кун университетысь художественно-графической факультетын. Армиын службазэ
ортчыса, 1970-тӥ арын Пётр Васильевич ужаны кутске Советской Удмуртия иворбамын
газетын. Татын со быдэсъя суредасьлэсь ужзэ. Ар ортчыса, сое пырто СССР-ысь
журналистъёслэн герӟетзы союззы, Ижын радъяське нырысетӥ нимаз адӟытонэз.

Пётр Ёлкин дэра вылэ гожтыса кельтэ уноезлэсь шаерысьтымы тодмо улӥсьёслэсь
тусъёссэс. Солэн кистез суредаз Татьяна Чернова кылбурчиез но трос мукет тодмо
удмуртъёсты.



https://udm.wikipedia.org/wiki/%D0%9F%D0%BE_%D1%81%D0%BE%D1%81%D0%B5%D0%B4%D1%81%D1%82%D0%B2%D1%83_%D0%BC%D1%8B_%D0%B6%D0%B8%D0%B2%D1%91%D0%BC

«По сосе́дству мы́ живём» – «Моя Удмуртия» телерадиокомпанилэн телепрограммаез,
эфире потылэ 2003 арысен. Со проектлэн идеяез таӵе вылэм: нырысь Иже ваемын вал
удмурт пересь кышномуртъёс, кудъёсыз тодматскыны кулэ вал карын улонэн, нош
вуоно араз куинь егит муртъёс гуртэ келямын вал. 2005 арын конкурсэ пыриськизы
ини быдэс семьяос. Нош 2006 арын программаез нуисьёс Андрей но Марина тодмато
учкисьёсты ужбергатӥсьёсын но асьсэ вылын быдэсто пӧртэм ужъёсты. Та проектлэн
шорсюлмаз – чиданлык сярысь валан, кудӥз оте возысьтыд адямиез валаны но гажаны.



https://udm.wikipedia.org/wiki/%D0%9F%D0%B8%D1%87%D0%B8_%D0%9F%D1%83%D1%80%D0%B3%D0%B0_%D1%91%D1%80%D0%BE%D1%81

Пичи Пурга ёрос — лымшор Удмуртиысь ёрос. 1 223 2 км². Центрез — Пичи Пурга
черкогурт. Ёросэ пыре 15 гурт администрациос: Аксакшур, Баграш-Бигра, Бобья-Уча,
Ильинск, Иваново-Самарск, Кечёл, Пичи Пурга, Улын Юри, Норья, Пугачёво, Пӧсьтол,
Брангурт, Вуж Мӧнья, Уром но Яган. Ёрос администрацилэн тӧроез Леонид Иванович
Шишкин, «Пичи Пурга ёрос» муниципальной образованилэн кивалтӥсез - Михаил
Тимофеевич Леконцев.

Отын улӥсьёс пӧлысь тросэз (78,1%) удмуртъёс, ӟучъёс - 17,8%, бигеръёс - 2,4 %,
поръёс - 0,5%, мукет выжыысь калыкъёс - 1,2%. Ёрос пыр бызё таӵе шуръёс: Яганка,
Кечёвка, Агрызка, Лудзинка, Постолка, Иж, Бобинка.

Пичи Пурга ёрос кылдытэмын Валтӥсь исполнительной комитетлэн Президиумезлэн
постановлениезъя 1929-тӥ арын 15-тӥ июле. Ёросэ пыртэмын вал 12 сельсоветъёс,
ваньзэ-ӧвӧлзэ - 168 гурт. Пичи Пурга ёрослэн гожъёсыз герӟасько Можга , Ува,
Завьял Сарапул но Кияса ёросъёсын. Ёросын улӥсез 30 сюрс 600 адями (2002-тӥ арын
ортчем лыдъян-чотанъя). Туннэ нуналлы Пичи Пурга районэ пыре 80 гурт.

Пичи Пурга ёрослы удалтӥз транспорт удыс ласянь: со пыр ортче
Казань-Екатеринбург, Иж-Агрыз-Круглое поле чугун сюрес, озьы ик Иж-Можга-Алабго
федеральной сюрес.

Ёросын ужа 39 школа, пиналъёслы визь-нод сётэ 996 дышетӥсь: со пӧлысь 96
процентэз вылӥ образованиен. Пичи Пургаын 33 нылпи сад. Пичи Пурга калык
кемалась данэ потэмын киужъёсыныз. Вуж Мӧнья гуртын ушъямон ужа Киужъёсъя юрт
(кивалтӥсез Николай Тарасов). Отын дасям арбериос быдэс дуннее вӧлмизы ини.
Пичипургаос туж ярато кырӟаны-вераны. Ёросын 32 пала культурая юрт. Дуннеысь
пӧртэм кунъёсы вӧлмиз ини Пичи Пурга ёросысь кык ансамбльёслэн данзы: «Зарни
шеп» (кивалтӥсез Феодосья Тубылова) но «Арганчи» (кивалтӥсез Екатерина
Антонова). Нош «Брангуртысь песянайёс» паймытӥзы быдэс дуннеез: Пичи Пурга
ёросысь Брангуртысь песяйёс пыриськизы «Евровидение-2010» ӵошатсконэ, потӥзы
куинетӥ интые. Пичи Пурга ёросын вордскемын 20-лэсь уно писательёс: Самсонов
вынъёс, Анатолий Перевозчиков, Владимир Возняков, Любовь Тихонова но мукетъёсыз.



https://udm.wikipedia.org/wiki/%D0%9E%D0%9E%D0%9D

Огазеяськем Нациослэн Организацизы, ОНО (англ. United Nations) — калыккуспо
организация, калыккуспо мирез но кышкыттэмлыкез юнматыны но возьыны, пӧртэм
кунъёс куспын огкылысь ужанэз азинтылыны кылдытэмын.

Солэн инъетъёсыз но ужпумъёсыз пыр-поч эскериськизы Кыкетӥ дунне ож ӵоже.
«Огезеяськем нациос» термин нырысьсэ уже кутэмын вал Огазеяськем Нациослэн
Декларациязы, кудӥз 1 толшоре 1942-тӥ арын гожтӥськемын вал.

Организацилэн уставез юнматэмын вал оштолэзьысен инвожоозь 1945-тӥ арын ортчем
Сан-Франциско конференциын.

Огазеяськем Нациослэн Организацизылэн официальной кылъёсыз — англи, француз,
ӟуч, испан, китай но араб.



https://udm.wikipedia.org/wiki/%D0%9D%D1%8F%D0%BD%D1%8C%D0%BA%D0%B8%D0%BD%D0%B0_%D0%9B%D0%B8%D0%B4%D0%B8%D1%8F_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%BD%D0%B0

Лидия Степановна Нянькина — удмурт поэт, прозаик, берыктӥсь. Ужа «Инвожо»
журналын. Пичи дырысеныз ик гожъя веросъёс, кылбуръёс.

Со вордскиз 1965-тӥ арын 23-тӥ куарусёнэ Алнаш ёросысь Серп гуртын. Тани мар
вера ачиз писатель вордскем гуртэз сярысь: «пичи гинэ гурт, со котьку но бордаз
кыске но паймытэ монэ чылкыт сюлэмо, ужез гажась, шулдыръяськыны быгатӥсь,
визьмо но нодлыко калыкеныз» («Ваёбыж кар» 1966). Выль Утчан гуртысь школаез
йылпумъяз. Пичи дырысеныз нылашлэн сюлмыз гожъяськон борды кыстӥське ни вылэм.
Нырысь «пӧрам мыльымъёсыз» «Дась лу!» нылпи газетын печатласькиллям ай. Со
мыльымъёсыз соку ик туж усто пӧрмо вылэм, шӧдске. Уго огпол вуоно кылбурчи
гуртысьтыз оч карыны яратӥсь пияш сярысь «Ӵушъял» сэрегэ гожтэм. Пияшлы соку ик
ас янгышсэ валам. Школа бӧрсьы Лидия Нянькина Можга педучилищеын дышетске,
собере Москваысь М. Горький нимо Литературной интитутын. 1966-тӥ арын «Ваёбыж
кар» нимо веросъёсын но повестен книгазэ поттӥз, кык ар ортчыса, Ашальчи Оки
нимо премилэн лауреатэз луиз. Кылбур бичетсэ 2004-тӥ арын гинэ ай «Синучкон»
бичетэн поттӥз. 2009-тӥ арын егит автор пичи лыдӟиськисьёсты но шумпоттӥз вольыт
кылбуръёсыныз, кудъёссыз яркыт суредо «Ческыт кӧмеч» но «Косьтэй но кыстыбей»
книгаосын поттэмын. Лидия Степановна — аспӧртэмлыко, узырлыко кылбурчи. Адями
кусыпъёсты, огназ улонэ ӝимем муртлэсь шал-шал бушесь но кезьытэсь
уй-нуналъёссэ, асьме каръян вакытэз со мерта аслаз «мертэтэныз». Со вераське
шара но котыръятэк, капчи маде туж пыдлось лул-сюлэм яраос, адӟонъёс сярысь,
улон но кулон вискы пачкатэм мылкыдъёс сьӧлыко но пож вуэ выем дунне сярысь.
(В.Г. Пантелеева, «Синучкон», 4). Али дыре Лидия Степановна ужа «Кенеш»
журналын.



https://udm.wikipedia.org/wiki/%D0%9D%D1%8F%D0%BD%D1%8C%D0%BA%D0%B8%D0%BD%D0%B0,_%D0%9B%D0%B8%D0%B4%D0%B8%D1%8F_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%BD%D0%B0

Лидия Степановна Нянькина — удмурт поэт, прозаик, берыктӥсь. Ужа «Инвожо»
журналын. Пичи дырысеныз ик гожъя веросъёс, кылбуръёс.

Со вордскиз 1965-тӥ арын 23-тӥ куарусёнэ Алнаш ёросысь Серп гуртын. Тани мар
вера ачиз писатель вордскем гуртэз сярысь: «пичи гинэ гурт, со котьку но бордаз
кыске но паймытэ монэ чылкыт сюлэмо, ужез гажась, шулдыръяськыны быгатӥсь,
визьмо но нодлыко калыкеныз» («Ваёбыж кар» 1966). Выль Утчан гуртысь школаез
йылпумъяз. Пичи дырысеныз нылашлэн сюлмыз гожъяськон борды кыстӥське ни вылэм.
Нырысь «пӧрам мыльымъёсыз» «Дась лу!» нылпи газетын печатласькиллям ай. Со
мыльымъёсыз соку ик туж усто пӧрмо вылэм, шӧдске. Уго огпол вуоно кылбурчи
гуртысьтыз оч карыны яратӥсь пияш сярысь «Ӵушъял» сэрегэ гожтэм. Пияшлы соку ик
ас янгышсэ валам. Школа бӧрсьы Лидия Нянькина Можга педучилищеын дышетске,
собере Москваысь М. Горький нимо Литературной интитутын. 1966-тӥ арын «Ваёбыж
кар» нимо веросъёсын но повестен книгазэ поттӥз, кык ар ортчыса, Ашальчи Оки
нимо премилэн лауреатэз луиз. Кылбур бичетсэ 2004-тӥ арын гинэ ай «Синучкон»
бичетэн поттӥз. 2009-тӥ арын егит автор пичи лыдӟиськисьёсты но шумпоттӥз вольыт
кылбуръёсыныз, кудъёссыз яркыт суредо «Ческыт кӧмеч» но «Косьтэй но кыстыбей»
книгаосын поттэмын. Лидия Степановна — аспӧртэмлыко, узырлыко кылбурчи. Адями
кусыпъёсты, огназ улонэ ӝимем муртлэсь шал-шал бушесь но кезьытэсь
уй-нуналъёссэ, асьме каръян вакытэз со мерта аслаз «мертэтэныз». Со вераське
шара но котыръятэк, капчи маде туж пыдлось лул-сюлэм яраос, адӟонъёс сярысь,
улон но кулон вискы пачкатэм мылкыдъёс сьӧлыко но пож вуэ выем дунне сярысь.
(В.Г. Пантелеева, «Синучкон», 4). Али дыре Лидия Степановна ужа «Кенеш»
журналын.



https://udm.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_(%D0%A8%D0%BA%D1%80%D1%83%D0%BC%D0%BA%D0%BE)

Митрополи́т Никола́й (паспортэзъя Николай Яковлевич Шкрумко; 22 куартолэзе 1927
- 3 инвожое 2015) – Ӟуч Православной Черклэн епископез, 1993-тӥ арысен Ижысь но
Удмуртиысь архиепископ (2007-тӥ арысен митрополит).

Вордӥськиз Украинаысь Каменец-Подольск ёросысь Кизя черко гуртын. Школазэ
йылпумъямез бере Вознесенской храмын черкын ужасьлэн юрттӥсез луыса тыршиз. 22
мартэ 1948-тӥ арын арест улэ сюре. Келяло тямыс арлы ссылкае Карело-Финской
ССРе. Ужа леспромхозъёсын (Энозеро, Печная Губа, Амбарная станциосын). Берпуметӥ
ужан интыез – Петразоводскын стройкаын слесарь луыса. 1553-тӥ арын дырызлэсь
вазь арестэзлэсь мӧзмыто.

1956–1960-тӥ аръёсы Калининской епархиын служить кариз; 1960–1968 аръёсы –
Иваново городысь Преображенской кафедральной соборын.

11 мае 1969-тӥ арын Тулаысь но Белёвскысь Ювеналий (Поярков) епископен иеромонах
санэ выжытэмын но Тула городысь Всехсвятской кафедральной соборе ыстэмын.

1970-тӥ арын заочно йылпумъяз Мускоысь духовной семинарияез, 1973-тӥ арын –
Мускоысь духовной академияез (татын ик «Профессор В. Н. Бенешевич и его труды по
церковному праву» ужез понна богословия кандидат званиез сёто).

21 июльысен 1985-тӥ арын – Дамаск карысь (Сирия) Антиохийской Петриарх бордын
Муско Патриархлэн представителез.



https://udm.wikipedia.org/wiki/%D0%9C%D1%8B%D0%BD%D0%B0%D0%BC_%D0%A3%D0%B4%D0%BC%D1%83%D1%80%D1%82%D0%B8%D0%B5

«Мынам Удмуртие» (ӟуч Моя́ Удму́ртия) — Удмурт Элькунысь самой егитэз
телерадиокомпания. Передачаоссэ возьматыны кутскиз 2002 аре [[2 коньывуонэ] -
октябре. Телепрограммаосыз эфире потыло дециметровой диапазонын (аслаз
программаосызлы нуналлы быдэ куинь (3) час висъямын), радиопрограммаосыз —
FM-диапазонын (аслаз программаосызлы — дас тямыс (18) час). ТРК «Моя Удмуртия» —
кун унитарной предприятие, солэн учредителез — [[Удмурт Элькунысь кивалтэт].

Телепрограммаосыз пӧлысь тросэз пото удмурт кылын, ӵемысь — ӟуч титръесын.
Тужгес но тодмо проект луэ реалити-шоу «По соседству мы живём» («Бускель луыса
ми улӥськом»). Пиналъёслы нимаз передача вань — «Шудон корка»: нуисьёсыз –
Малыок (Ольга Ардашева) но мунё Моко. Со программа [[«Тэффи» премия|«Тэффи»
коньдонкузьымез басьтӥз (2006). «Моя Удмуртия»-лэн кизилиез — режиссёр Лев
Вахитов, со — уно тунсыкоесь фильмъёслэн авторзы, «Солнечный зайчик» фильмез
понна «Тэффи» коньдонкузьым басьтӥз (2005): отын вераськон мынӥз суредась но
удмурт выжыкылъёсын лыдӟетъёслы иллюстрациосты лэсьтӥсь Менсадык Гарипов сярысь.
Трос проектъёс Светлана Кибординалэн. Тросэз учкизы солэсь программазэ «Витисько
тонэ». Али Света нуэ котькуд кӧснунал ӵукнаосы меӵак эфирын «Шундыберганъёс»
программазэ. Тросэз учкизы программа "Светӥ дорын куноын" (Светлана Белых,
Светлана Пикулева но Светлана Кибардина)

Ӟуч кылын потӥсь кылдытӥсьёслэн программаосыз пӧлысь уката тодмо луэ «Шурики»
нимо проект (ужа 1996 арысен). Со потӥз нырысьсэ «Мой регион» нимо [[Ижкарысь
телекомпанилэн эфираз, нош али улонзэ азьланьтэ «Моя Удмуртия»-ын. Та проектлэн
жанрез пумысен кивалтӥсез Юрий Широбоков вера, со комикс луэ шуыса. Та проектлэн
геройесыз пӧртэм серемес учыръесы шедё; ӵемгес уже кутӥсько пӧртэм
звукоподражаниос но междометиос. «Моя Удмуртия»-ын ужа бигер редакция но.



https://udm.wikipedia.org/wiki/%D0%9C%D0%BE%D0%B6%D0%B3%D0%B0

Можга — Удмуртиысь кар, Можга ёрослэн центрез, интыяськемын Удмурт шаерлэн
лымшор палаз Вало шур дурын.

Интыяськемын Удмуртилэн лымшор-шундыпуксён палаз, Ижен вискыз — 93 иськем. Можга
пыр ортче Горький чугун сюрес, озьы ик Муское нуись федеральной сюрес. Можга
город пыр ортче Сюга шур — со Вало шурлэн вайяськемез.

Можгалэн историез кутске 1835 аре: соку Алабгоысь купец Фёдор Чернов Сюга шур
дурын кылдытӥз Сюгиысь пияла поттон заводэз. Со завод бордын кылдӥз Сюгинской
нимо посёлок. 1924 аре посёлоклы выль ним сётэмын вал — Красной, собере 1929 аре
Красной посёлок каре пӧрмытэмын вал но выль нимзэ басьтӥз — Можга. Та ним Можга
карлы матын сылӥсь Можга черкогуртлэн нимызлэсь басьтэмын вал.

1892-тӥ арын заводэз валтыны ӧдъяз мукет адями — А. П. Сырнев. Но таиз но кема
ужаны уг вутты — сое воштэ С. А. Шишков.

Ӵапак та вакытэ — 1902-тӥ арын — заводэ вуылэ дано гожъясьчи писатель А. Н.
Толстой. С. А. Шишков — та гожъяськисьлэн ӵыжы-выжыез — тодматэ Толстоез
заводлэн ужан ӧреныз. Ӟеч продукциенызы можгаос вуз карылӥзы Алабгоын,
Сызраньын, Самараын, Чистопольын.

1914-тӥ арын Можгаын лэсьтыны кутскизы Кузон Казань-Екатеринбург чугун сюрес. Со
юрттӥз черкогуртлэсь экономиказэ ӝутыны, азьланьтыны.

Карын Городын ог дасо школаос вань, 3 дышетон ужъюртъёс учреждениос — Можга
педколледж (1922), Ветеринария колледж (1929), Медучилище (1933), 2 ПТУ, музей,
5 лулчеберетъя культурая юрт, «Спутник» киноюрт но мукет.

Улӥсез — 48,3 сюрс адями: ӟучъёс — 54,2%, удмуртъёс — 27,8%, бигеръёс — 14,9%,
музон калыкъёс — 3,2 %.



https://udm.wikipedia.org/wiki/%D0%9B%D1%8B%D1%82%D0%BA%D0%B8%D0%BD,_%D0%92%D0%B0%D1%81%D0%B8%D0%BB%D0%B8%D0%B9_%D0%98%D0%BB%D1%8C%D0%B8%D1%87

Василий Ильич Лыткин (псевдонимъёсыз Лыткин Илля Василей, Илля Вась) — коми
поэт, лингвист, финно-угровед, кылысь кылэ берыктӥсь, филология наукаосъя
доктор. Пусъемын Коми АССР-лэн Куратов нимо кун премиеныз, РСФСР-ысь, Коми
АССР-ысь наука но техника удысысь дано ужась, 1969-тӥ арын Илля Вась пусъемын
Наукаосъя фин академилэн академикез нимын.

Василий Лыткин вордӥськиз 1895-тӥ арын Коми шаерысь Усть-Сысольск ёросысь
Тентюково черкогуртын. Тодон-валан люказ Усть-Сысольскысь училищеын, нош бӧрысь
- Дышетӥсьёсты дасянъя Тотемской семинариын. Дышетскон висказ гожъяны ӧдъяз
кылбуръёс. Соос нырысьсэ печатласькизы 1918-тӥ арын. Дышетсконзэ йылпумъямез
бере Василиез ысто службазэ ортчыны. Со пыриське Дуннеысь нырысетӥ оже но
Граждан войнае. Ож сюрессэ йылпумъяса, Василий Лыткин басьтӥське дышетсконзэ
азинтон борды. Со пыре Москваысь кун университетлэн филологияя факультетаз.
1925-тӥ арын сое йылпумъя но дышетсконзэ аспирантураын азьланьтэ. 1927-тӥ арын
сое Будапештысь университетын пусъё философияя доктор степенен.

1930-тӥ-1933-тӥ аръёсы Василий Лыткин тыршиз Москваысь кун университетын,
мыло-кыдо пыриськиз 1932-тӥ арын усьтӥськем Коми пединститутлэн ужаз,
студентъёсты пӧртэм удысъя дышетӥз. 1933-тӥ арын со пытсэт сьӧры сюриз, сое
пӧртэм уж быдэсъяны келязы Дальней Востокысь лагере. 1956-тӥ арын со
реабилитация улэ сюриз. 1946-тӥ арын «Древнепермский язык историческая
грамматика» ужез понна пусъемын филологияя наукаосъя доктор степенен. В. И.
Лыткин 10 ар ӵоже кивалтӥз СССР-ысь Наукаосъя Академилэн Языкознаниея
институтэзлэн финн-угор кылъёсъя ёзэныз. 1958-тӥ арысен В. И. Лыткин СССР-ысь
Писательёслэн огазеяськонзылэн ёзчиез. Наукая ужъёсыз сӥземын вашкала перм
кылъёслы, коми кыллэсь кылдэмзэ но туала перм кылъёслэн вераськетъёссэс
(диалектъёссэс) эскеронлы.

В. И. Лыткин - революцилы сӥзем кылбуръёслэн авторзы. Кылсярысь, «Великое утро»,
«Первое мая», «Осенью», озьы ик гожъяз Граждан ожлы сӥзем веросъёс но пичиослы
чаклам выжыкылъёс но мукет. 1927-тӥ арын йылпумъяз «Идут» поэмазэ гожтонзэ. Со
сӥземын Коми шаерысь граждан оже пыриськемъёслы - геройёслы. Коми кылэ берыктӥз
А. Пушкинлэсь, Ф. Тютчевлэсь, Ш. Петёфилэсь, В. Маяковскийлэсь ужъёссэс.



https://udm.wikipedia.org/wiki/%D0%9B%D0%BE%D0%B6%D0%BA%D0%B8%D0%BD,_%D0%9A%D1%83%D0%B7%D1%8C%D0%BC%D0%B0_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Кузьма Алексеевич Ложкин — тодмо удмурт режиссёр, артист, кырӟась (куараез
лирич. тенор). Вордӥськемын 4-тӥ октябре 1909-тӥ арын Дэбес ёросысь Зар.-Медла
гуртын.

1923-тӥ - 1928-тӥ аръёсы улыны выжиз Ижкаре, мыло-кыдо пыриськиз Ижысь Удмурт
клуб бордын кылдытэм драмая кружоке. Отын тодон-валан люкаса, быгатонлыксэ
волятыса, 1928-тӥ арын дышетскыны пыре Москваысь Театр искусствоосъя валтӥсь
техникуме (1932-тӥ арысен та дышетсконни ГИТИС нимаськыны кутскиз). Отын со
дышетске режиссёръёсты дасянъя факультетын. 1932-тӥ арын техникумез йылпумъяса,
берытске Удмурт шаере. 1932-тӥ арысен 1934-тӥ арозь, 1941-тӥ арысен 1946-тӥ
арозь, 1951-тӥ арысен 1953-тӥ арозь - Кузьма Алексеевич кивалтэ драмая Удмурт
театрен. 1953-тӥ арын - Удмурт театрлэн актёрез. Кузьма Ложкинлэн пуктэм ужъёсыз
висъясько яркыт луэменызы. Кузьма Алексеевич геройёсызлэсь сямзэс-тодметсэс
детальёс пыр возьматэ, актёръёсыз висъясько вылӥ сценической культураенызы.

К. А. Ложкинлэн тужгес но яркыт ужез - И. Гавриловлэн ужезъя 1931-тӥ арын пуктэм
«Вало ӧр куашетэ» постановка. Со бордысен ӧсъёссэ вӧлъяз драмая Удмурт театр.
1933-тӥ арын К. Ложкин басьтӥське Н. В. Гогольлэсь «Ревизор» ужзэ сцена вылын
пуктон борды. Со бере бӧрсьысь бӧрсе кылдо таӵе ужъёсыз:

Артист Кузьма Ложкин пӧртэм рольёсты шудыны пӧрмытӥз. Солы капчиен сётскизы
комедия но драмая рольёс. Валтӥсь рольёсыз — Олёш («Зӥбет зурка» М. Петровъя),
Азин (М. Гавриловъя), Юрмег («Сюан» В. Садовниковъя), Роман («Аннок» И.
Гавриловъя). Кузьма Ложкин крезьгуро спектакльёсын но шудӥз. Тужгес но яркыт
партиосыз: Дед Ничипор («Свадьба в Малиновке» В. Александрова), Кавалькадос
(«Поцелуй Чаниты» Ю. Милютинъя), Булда («Наталь» Г. Корепановъя).



https://udm.wikipedia.org/wiki/%D0%9B%D0%B5%D1%80%D0%BC%D0%BE%D0%BD%D1%82%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%AE%D1%80%D1%8C%D0%B5%D0%B2%D0%B8%D1%87

Михаи́л Ю́рьевич Ле́рмонтов (вордскиз 1814-тӥ арын 3-тӥ коньывуонэ [15-тӥ
коньывуонэ], Муско — кулӥз 1841-тӥ арын 15-тӥ пӧсьтолэзе [27-тӥ пӧсьтолэзе],
Пятигорск) — ӟуч кылбурчи, прозаик, драматург, суредась. Вордскиз офицерлэн
семьяяз, сое будэтӥз песяез.

Нырысетӥ кылбуръёссэ М. Лермонтов гожтӥз, Москваысь университет пансионатын
дышетскыкуз. Сое йылпумъяса, дано гожъяськись Мускоысь университетэ, собере
Петербургысь гвардейской прапорщикъёслэн школаязы пыре. Служить каре Гусаръёслэн
полказы, Царской селоын. «Кылбурчилэн кулонэз» («Смерть поэта») кылбурез понна
Лермонтовез ссылкае келязы. Кавказэ мыныкуз, гожъяськись 1 толэзь Москваын
ортчытэ. Соку ик кылдӥз «Бородино» ужез - со ожлы 1 ар тырмонлы сӥземын.
Кавказын улыкуз, Лермонтов гожъяськемысь дугдымтэ сяна, эшшо суредаськыны но
кутскиз. Дано литераторлэн песяез сюлмаськемен, сое дырызлэсь вазь лэзё
Петербурге но отын со выльысь службазэ азьланьтэ.



https://udm.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D1%80%D0%B0%D0%B4%D0%BB%D1%8D%D0%BD_%D0%B1%D0%BB%D0%BE%D0%BA%D0%B0%D0%B4%D0%B0%D0%B5%D0%B7

Ленинградлэн блокадаез — немец, финн но испан армиослэн (соослы юрттӥзы на Уйпал
Африкаысь но Италиысь мылкыд карисьёс) Быдӟым Атыкай ож вакытэ Ленинградэз
блокировать каремзы. Кыстӥськиз 1941-тӥ арын 8-тӥ куарусёнысен 1944-тӥ арын
27-тӥ толшорозь (блокадалэн кульчоез тӥямын вылэм 1943-тӥ арын 18-тӥ толшоре) -
872 нунал ӵоже.

Та городэз киултон гитлер армия понна одӥгез валтӥсь ужпумъёс пӧлысь вылэм, соин
1941-тӥ арын 8-тӥ сентябре тушмонъёс Ленинградэз быдэсак котыртӥзы. Сиён, тыл,
шуныт, ву лыктэмысь дугдӥзы. Германиын малпазы: сютэм калык кема уз чида,
сётскоз. Нош Ленинград сётскем бере быдэс Горд Армилэн, быдэс Совето Союзлэн
мылкыдыз куашкалоз, сыӵе армиез вормыны капчи луоз. 1941-тӥ арын 8-тӥ ноябре,
Мюнхенэ вуылыкуз, А. Гитлер верам: «Ленинградлы номырлы оскыны. Вазь яке бер со
куашкалоз. Блокадаез куштыны нокин уз быгаты. Ленинград сютэм улонлэсь быроз».

Котыртэм городын адямиос нуналлы быдэ кулылӥзы. Официальной даннойёсъя, 642 сюрс
пала мурт улонысь кошкем блокада вакытэ. Мукет даннойёсъя, 850 сюрслэсь уно.
Соос пӧлысь 97 процентэз – сютэм улонлэсь. М. Уолцер американ философлэн
пусъемезъя, ож аръёсы Ленинградын огшоры калык тросгес быриз, со вакытэ ик
Гамбургысь, Дрезденысь, Токиоысь, Хиросимаысь но Нагасакиысь вань быремъёсыз
лыдэ басьтыса.

1941-тӥ-1942-тӥ аръёсы Ленинградысь 2 миллион пала адями эвакуировать каремын
вылэм, нош 560 сюрсэз нокытчы кошкымтэ. Городэз котыртэм бере отысь потыны луэм
на одӥг сюрестӥ гинэ – Ладога ты вылтӥ (азьланяз сое «Дорога Жизни» нимазы).
Шуныт дыръя вутӥ ветлӥсь пӧртэм транспорт городэ сиён вуттӥз, нош берен мыныкуз
- адямиосыз, толалтэ йӧ вылтӥ поттазы машинаос. Тулыс но сӥзьыл, куке йӧ юн
кынмыса ӧз вуттылы яке шунаны кутскылӥз, уно техника, нош соин ӵош улэп муртъёс
но сиён-юон вуэ кошкылӥзы. Озьы ке но, мукет сюрес ӧвӧлэн, бадӟым ыштонъёс
сярысь тодыса, йӧ вылэ потазы выль машинаос. Ветлӥзы соос уйёсы, пеймыт дыръя.
Соку но тушмонъёс тыэз сак эскеризы, уно тырмытэм техникаез ыбылӥзы но
пуштытъязы.

Блокада сярысь вераськыку, вунэтыны уг яра Таня Савичеваез. Ленинградын будӥсь
нылашлэн, отысь трос мукет нылпиослэн сямен ик, ож вакытэ син азяз кулӥллям
песяез, агайёсыз, анаез но апаез. Таня сое ваньзэ апаезлэн блокнотаз гожъям.
Эвакуация кутскем бере, нылашез Ленинградысь нуо. Эмъясьёс тыршизы утьыны солэсь
улонзэ, но бер вал ни: со кулӥз кема сютэм улыса но висьыса.

Быдӟым ож вакытэ нылпиослэн котыртэм Ленинградын улэмзы – нимысьтыз бадӟым тема,
со сярысь трос гожъямын, верамын. Но та юан туннэ но бордаз кыске. Ленинградэз
мозмытон дырысен 70 ар тырмонлы сӥзьыса, «Линия Марты» кино пуктэмын вал. Со
возьматэ нылпиослэсь ож вакытэ улэмзэс но али, уно аръёс ортчыса, ог-огенызы
пумиськемзэс.

Ож аръёсы Ленинградын озьы ик таркамын но выжытэм быдтэмын вал туж уно
синпелетъёс, вашкала юртъёс. Тужгес трос синпелетъёс берыктонтэм быдтэмын
Ленинград улосын. Куд-ог возиськемъёсызлэсь но, оло, воксё номыр ӧз кыльысал,
дыраз соосыз мешокъёсын но пулъёсын ӧз ватысалзы ке. Озьы, кылсярысь, утиллям
Ленинградысь Пётр I-лы но Финляндской вокзал вӧзысь В. Ленинлы синпелетъёсыз.

Куашкатэмын вылэм Павловскысь дворец, бӧрысь со ӝуам, нош паркысьтыз 70 сюрс
пала писпуосты кораллям. Озьы ик Царской Селоын Бадӟым Екатерининской дворец
ӝуам (немецъёс отын лазарет усьтӥллям), тыл потэм чигнакузы. Петергоф тодмантэм
калэ вуттэмын вылэм. Пётр I-лы кузьмам Янтарной комнатаысь узырлыкез тушмонъёс
ваньзэ поттӥллям.

Но тросгес синпелетъёс кылдӥзы, дыр, Быдӟым Атыкай ож бере ни – котыртэм
Ленинградэ сюремъёсыз, со понна нюръяськисьёсыз, отын быремъёсыз данъяса но буре
вайыса. Ож йылпумъяськем бере ик карез выльдыны-тупатъяны кутскизы. Соку ик
городын кылдӥзы буре ваён интыос, шайгуос. Али Санкт-Петербургын но улосаз ож
вакытлы сӥзем трос пӧртэм монументъёсыз, обелискъёсыз, синпелетъёсыз, стелаосыз
синйылтыны луэ. Тужгес тодмоосыз соос пӧлысь: «Ленинград Город-геройлы» обелиск,
Пискарёвской шайвыл (солэн музеяз интыяське Таня Савичевалэн дневникезлэн
копиез), «Блокадный трамвай» мемориал но мукетыз.

Ленинградлэн ож вакытэ улэмез, нюръяськемез сярысь трос выльзэ но тунсыкозэ
тодыны луэ Ленинградэз утёнлы но котыртонлы сӥзем мемориальной музейын.

1941-тӥ арын 8-тӥ сентябрьысен 1944-тӥ арын 27-тӥ январёзь, 2 ар но 5 толэзь,
город возиськиз, чидаз, быгатэмезъя фронтлы юрттӥз. Быдӟым Атыкай ожлэн историяз
та блокада пыремын тужгес бадӟым город понна тужгес кема дыр ӵоже ожмаськон
сямен. 1945-тӥ арын 1-тӥ мае Ленинград Сталинградэн, Севастополен но Одессаен
оградын Город-герой вылӥ нимын пусъемын, нош 1965-тӥ арын 8-тӥ мае – Ленинлэн
орденэныз но «Зарни Кизили» медален.



https://udm.wikipedia.org/wiki/%D0%9B%D0%B5%D0%BC,_%D0%98%D0%B2%D0%B0%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Иван Михайлович (Иоганн) Лем (Лейм, Лемм) (Lehm, Leim; 1738 — 08.07.1810,
Санкт-Петербургын) — Россиысь архитектор, кар кылдытӥсь.

Архитектуралы дышетскиз Наукаосъя академиын, отын со 1755—1757 аръёсы архитектор
С. И. Чевакинскилэн кивалтэм улсаз ужаз.

1762 пыртэмын мускоын но Санкт-Петербургын излэсь лэстӥськонъя комиссие, 1774
арысен 1796 арозь та комиссиен кивалтӥз. Трос каръёслы генеральной планъёс
лэсьтӥз: Глазлы, Верхотурьелы, Ирбитлы, Романовлы, Сызраньлы, Алатырьлы,
Кашинлы, Муромлы но трос мукетъёсызлы. Уката ик данъямон луэ 1770 аре кылдытэм
Владимир карлы генеральной план.



https://udm.wikipedia.org/wiki/%D0%9B%D0%B5%D0%B1%D0%B5%D0%B4%D0%B5%D0%B2%D0%B0,_%D0%A1%D0%B5%D1%80%D0%B0%D1%84%D0%B8%D0%BC%D0%B0_%D0%A5%D1%80%D0%B8%D1%81%D1%82%D0%BE%D1%84%D0%BE%D1%80%D0%BE%D0%B2%D0%BD%D0%B0

Серафима Христофоровна Лебедева — удмурт этнограф, музейын ужась. Вордскемын
20-тӥ гудырикошконэ 1936-тӥ аре, Дэри ёросысь Шабердӥ гуртын (Шабердино), улэ но
ужа Ижын.

1970-тӥ арысен Йӧскалык музейын ужаз. 1973-2003 аръёсын ог 40 этнографияя
экспедициос ортчытӥз, поталляз Удмуртилэн ёросъёсаз но мукет улосъёсын улӥсь
удмуртъёс доры (Татарие, Башкирие, Марий Элэ, Пермь, Киров улосъёсы, Красноярск
шаере). Туж мыло-кыдо ужаз со Удмурт Республикаысь Национальной музейлэн
коллекциосызлы арбериос утчан бордын: 25 сюрслэсь трос дуно арбериос бичаны
быгатӥз.

Данъямын Удмурт Республикаысь культурая, национальной политикая, дышетонъя но
наука министерствоослэн, Кун Кенешлэн, мукет орагнизациослэн данъян
грамотаосынызы. «За трудовое отличие» но «Ветеран труда» медальёсын пусъемын.
1987-тӥ аре «Заслуженный работник культуры УАССР» дано ним басьтӥз. Кастрен нимо
финн-угор огазеяськонлэн нимо-дано кунсьӧрысь членэз (1995). 2000-тӥ аре со
басьтэ Кузебай Гердлэсь премизэ, 2005 аре — Удмурт Республикаысь кун премиез.



https://udm.wikipedia.org/wiki/%D0%9A%D1%8B%D1%80_%D3%B5%D3%A7%D0%B6

Лудӵӧж (Луд ӵӧж) яке Кыр ӵӧж (лат. Anas platyrhynchos ) — тылобурдо утиные
(Anatidae) семьяысь, гусеобразные (Anseriformes) отрядысь. Золгес тодмо но
вӧлскемын кыр ӵӧж. Айы ӵӧжлэн мугорызлэн кузьдалаез 62 см вуэ, мумыезлэн — 57 см
пала, секталазы вуэ 1-1,5 килограммозь (сӥзьыл дыре, куке тылобурдо трос сиське
лобӟон азьын, соослэн секталазы 2 килограммозь вуэ). Йырыз но чыртыыз айыезлэн
вожесь, азьпалыз куренё, тыбырыз но кӧт палыз пурысь. Мумыезлэн буёлэз
куреньгес, сьӧд пытьыосын, кӧт палыз куренё-пурысь. Айыезлэн но мумыезлэн
бурдазы вань лызо-льӧль «синьучкон». Шуныт кунъёсы лобась тылобурдо. Уло
кынмисьтэм, кӧня ке слало вуосын. Таяз аръёсы уло бадӟым кар вуосын но каръёс
палан.

Лудӵӧж зол вӧлскемын уйпал полушариын. Каръясько арктической широтаосын уйпалын
70° у. ш., озьы ик шуныт субтропической климатын лымшорын 35° у. ш. Уйпал
Африкаын но 20° у. ш. Шор Европаын бадӟым гурезё интыосын гинэ уг каръясько,
Скандинавияын уйпалгес 70° у. ш. но нюлэстэм тундраын Россия территориын
каръяське. Сибирьын вӧлскемын уйпалын Салехардаозь, Туруханскаозь.



https://udm.wikipedia.org/wiki/%D0%9A%D1%8B%D0%BB%D1%8A%D1%91%D1%81%D1%8A%D1%8F_%D1%84%D0%B5%D1%81%D1%82%D0%B8%D0%B2%D0%B0%D0%BB%D1%8C

Кылъёсъя фестиваль (эспер. Lingva Festivalo, ӟуч Фестиваль языков) —
культурно-просветительской мероприятие, кудзэ ортчыто эсперантистъёслэн
огазеяськонъёссы Россиын но кун сьӧрын. Кылъёс сярысь верало вакчи, 30-45
минутъя урок-презентациосын. Соос блокъёсын параллельно мыно, соин фестивале
пыриськисьёс быгато бырйыны, кудаз презентацие мыныны.

Кызьы верало, та фестивалез малпаз Америкаысь эсперантист Дэнис Киф (Dennis
Keef), кудӥз нырысетӥ фестиваль Франциын Тур карын 1995-тӥ арынортчытӥз. Собере
нырысьсэ Россиын сыӵе ик фестиваль Чебоксары карын (1996) ортчиз.



https://udm.wikipedia.org/wiki/%D0%9A%D1%8B%D0%BA%D0%B2%D0%B0

Кыква (Кыква) гурт интыяськемын Якшур-Бӧдья ёрослэн огпал сэргаз (матын Шаркан
но Эгра ёросъёслы). Гуртлы матын интыяськемын мувӧй поттонъя Киенгоп комплекс.
Кыкваын 6 ульчаез, вань покчи классъёслы школа но нылпи сад. Гурт шорын ик
интыяськемын 2 вузкаронни, СДК. Татысен Вотка шур ӧръяськыны кутске. Гуртлэн
кылдэмез сярысь калык пӧлын таӵе легенда ветлэ. Огпол одӥг пиосмурт аслыз корка
пуктыны инты утчаса ветлэ вал. Шедьтӥз туж чебер кыралэз, кытын одӥг шурысь,
кыклы люкиськыса, пичи ошмесъёс пото вал. Тӥни самой со шуръёс вискы пиосмурт ас
корказэ пуктӥз. Берло отысь быдэс гурт пӧрмыны кутскиз, нош нимазы сое - Кыква
("кык вай"). Али дыре гурт пичиёме, калык кулэсме.



https://udm.wikipedia.org/wiki/%D0%9A%D1%83%D0%B7%D0%BE%D0%BD%D0%BB%D1%8D%D0%BD_%D0%B8%D1%81%D1%82%D0%BE%D1%80%D0%B8%D0%B5%D0%B7

Карлэн историез бигер калыклэн историеныз герӟаськемын. Трос дауръёс ӵоже Кузон
та мусульман калыклэсь улон сюрессэ уте но азинтэ вал.

Кузон нимлэн кылдэмез сярысь пӧртэм веранъёс но легендаос вань. Огез соос
пӧлысь: Кузон крепость Волга шурлэн ярдураз ӝутэмын вал Булгар Ханствоез утен
понна. Туж умой интыын сылэмез понна, котырес луэмез понна, соин сэрен казанлы
(рис пӧзьтон котел) укшаемез понна, Казань ним но, пе, сётэмын.

Туннэ нуналлы Кузонлэн кылдэмез пумысен историез эскерисьёс одӥг малпанэ вуэмын
– кар 1000 ар талэсь азьвыл кылдэмын Волжской Булгарилэн форпостэз луыса.
Татаро-монголъёс вуэм бере, Кузон итӥське Зарни Орда борды. XIII-XIV дауръёсы
Кузон туж азинске – та кар пыр вузкарон Европаез но Азиез герӟась сюресъёс
ортчо, политикая центр луыны кутске.

Вашкала ӟуч книгаосын Кузон сярысь информация шедьыны кутске XIV—XV дауръёсысен
гинэ. 1438-тӥ арысен, Зарни Орда быремен сэрен, Казанской Ханстволэн шоркареныз
лыдъяськыны кутскиз. Нюръяськон кутскиз Московской государствоен. 1552-тӥ арын
Кузон Иван Грозныйлэн ожгарчиосыз кужмысь басьтӥзы Кузонэз. Быдтэмын вал туж
трос калык, город сутэмын-куашкатэмын.

XVII дауре карлэн экономикаез ӝог азинскыны кутскиз. Усьтӥсько нырысетӥ
мануфактураос. 1708-тӥ арын Кузон Казанской губерниялэн шоркарез луыса
юнматэмын. Со дырысен город губернской город луыса будыны ӧдъя. Поволжье улосын
культурной шоркарез лыдъяськыны кутске: 1758-тӥ арын усьтӥське нырысетӥ
гимназия, 1771-тӥ арын – нырысетӥ медресе, 1791-тӥ арын – нырысетӥ театр,
1804-тӥ арын - университет (Россиысь куинетӥез!!!)



https://udm.wikipedia.org/wiki/%D0%9A%D1%83%D0%B7%D0%BD%D0%B5%D1%86%D0%BE%D0%B2,_%D0%9F%D0%B0%D0%BD%D1%82%D0%B5%D0%BB%D0%B5%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Пантелей Николаевич Кузнецов — удмуртиысь дано композитор. Вордӥськемын Алнаш
ёросысь Сизьгуртын. Пичи дыръяз ик кыстӥськиз крезьгуран дуннее. Шор ёзо школаез
йылпумъяса, Пантелей Николаевич дышетскыны пырыны малпа Ижысь гурт удысъя
институтэ. Но ӵапак со вие шедьтэ Удмурт радиоысь пиосъёслэн хоразы ӧтись
ялонэз. Но сое отчы уг куто, но пырыны ӵекто Ижысь крезьгуръя училищеысь вокалъя
факультетэ. Озьы Пантелей Николаевич вамыштоно кариське крезьгур сюрестӥ.

Ижысь крезьугръя училищеын дышетскыкуз, гур гожъян борды басьтӥське. Но тодмо
поэтъёслэн кылбуръёссы борды басьтӥськыны уг дӥсьты на, соин ик аслаз гуръёсызъя
ачиз ик кырӟанъёс гожтыны ӧдъя. Училищеын дышетсконзэ Пантелейлы уретоно луиз,
службазэ нуиз кунгожъёсты утёнъя войскоосын. Армиын но со крезьгуранлэсь уг
куштӥськы, пыриське самодеятельной коллективалэн ужаз. Армиысь бертыса, Пантелей
Николаевич пыриське Удмурт радиолэн хораз, отын со огез бӧрсьы мукетыз кылдытэ
выль кырӟанъёс. 1962-тӥ арын Пантелей Кузнецовлы ӵекто Уваысь крезьгуръя
училищеен кивалтыны. Отчы интыяськемез бере нырысь-валысь Ижкаре берытскон
мылкыдын улӥз, бӧрысь со сӥяз. Озьы Пантелей Кузнецов Уваысь крезьгуръя
училищеен кивалтэ ни 42 арлэсь ятыр. Кылдытӥз 400-лэсь ятыр кырӟанъёс. Тросэз
кырӟанъёсыз утисько Удмурт радиолэн фондаз. 1991-тӥ арын Пантелей Кузнецовез
юнматӥзы «Купанча» ансамбльлы кивалтӥсе. Отысь артистъёс быдэсто П. Кузнецовлэн
гурезъя но А. Окилэн но К. Гердлэн кылъёсызъя гожтэм кырӟанъёсты.



https://udm.wikipedia.org/wiki/%D0%9A%D0%BE%D1%80%D0%BE%D0%BB%D0%B5%D0%BD%D0%BA%D0%BE,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%93%D0%B0%D0%BB%D0%B0%D0%BA%D1%82%D0%B8%D0%BE%D0%BD%D0%BE%D0%B2%D0%B8%D1%87

Владимир Галактионович Короленко — ӟуч писатель, публицист, журналист, калыкез
югдытӥсь. Вордӥськемын 15-тӥ (27-тӥ) июле 1853-тӥ арын, Украинаысь Житомир
городын. Эксэй кивалтон аръёсы но, Россиын Граждан ож мыныку но, В. Г. Короленко
висъяськиз адямилыко луэменыз, калыклэсь правооссэ утьыны тыршеменыз. Эксэй
радлык пумысен лек мылкыдыз понна репрессиос улэ сюрылэмын.

Володя Короленко дышетскиз Житомирысь гимназиын, атаез улонысь кошкем бӧрсьы,
дышетсконзэ азьланьтӥз Ровенской гимназиын. 1871-тӥ арын дышетскыны пыриз
Санкт-Петербургысь технологияя институтэ. Но ёрмыса улэменыз 1874-тӥ арын выжоно
луэ Москваысь музъем ужъёсъя Петровской академие. Пинал дырысеныз ик Короленко
итӥськиз калык движение борды. Студентъёслэн лушкем огазеяськонъёсазы
пыриськемез понна В. Короленкоез 1876-тӥ арын академиысь уллязы, со келямын вал
Кронштадт каре, сое чаклаз полиция. Отын со уксё поттоно луиз - типографиын
корректор луыса тыршиз, пиналъёслы урокъёс сётъяз. Срокез йылпумъяськем бере
Короленко Петербурге берытскиз. 1877-тӥ арын дышетскыны пыриз Питерысь Горной
институтэ. Ӵапак та вакытэ ик кутске солэн литературае кыстӥськонэз. 1879-тӥ
арын Питерын потӥсь «Слово» журналын потӥз вуоно писательлэн нырысетӥ ужез - «Из
жизни искателя» новеллаез. Но мукет араз ик - 1879-тӥ арын - Короленко нош ик
уллямын институтысь, революция тулкыме пыриськемез понна. Келямын Ватка
губерниысь Глазкаре. Бӧрысь - 1895-1896-тӥ аръёсы - Короленко утиз удмуртъёсты.
Соос янгыше уськытэмын вал, адями виыса, Инмаръёслы курбон сётэменызы. В.
Короленко вань кужымзэ сётӥз соосты судын утёнлы. Озьы удмурт калык утемын вал
янгыше уськытонлэсь.

1881-тӥ арын В. Короленко ыстэмын вал Сибире, Якутия котыре. Куать ар ссылкаын
улэмез писательлэсь улон шоры учконзэ юнматӥз, вуоно произведениосызлы инъет
кылдытӥз.

1885-тӥ арын В. Короленко Нижний Новгородэ улыны интыяське. 1885-тӥ - 1895-тӥ
аръёсы - В. Короленколэн самой яркыт вакытэз, соку со кылдытӥз уно
произведениоссэ. Ӵапак со вакытэ со сярысь ивор калык пӧлы вӧлме.

1886-тӥ арын потэ солэн нырысетӥ книгаез - «Очерки и рассказы». Со аре ик гожтэ
«Слепой музыкант» новеллазэ. Соос пыр автор тодаз вае Украинаын ортчытэм пичи
дырзэ, озьы ик ссылкаосын ортчытэм аръёссэ. Шудэз шӧдыны луэ астэ ачид яратон
мылкыддэ вормыса гинэ, шуэ писатель. 90-тӥ аръёсы В. Короленко дуннеез котыръя.
Вуылэ Россилэн пӧртэм сэрегъёсаз, Америкае. 1895-тӥ арын потэ «Без языка»
повестез. Ужъёссэ берыкто пӧртэм кылъёсы, соос пото кунгож сьӧрын. 1895-тӥ
-1900-тӥ аръёсы писатель Питерын улэ, "Русское богатство" журналлэн редакторез
луэ. Бӧрысь улыны выже Украинае - Полтавае. Мӧйымыса В. Короленко басьтӥське
«История моего современника» романзэ гожтон борды. 4-тӥ томзэ йылпумъятэк, тыэз
висьыса, улонысь кошке. В. Г. Короленко Петербургысь наукаосъя академилэн ёзчиез
вал, но 1902-тӥ арын солэн радысьтыз потӥз Максим Горькийлы дур басьтыса, угось
М. Горькиез академиысь улляны туртто вал. В. Г. Короленко сярысь эшъёсыз
шуылӥзы: Со - Россилэн сюлмыз (совесть).



https://udm.wikipedia.org/wiki/%D0%9A%D0%BE%D1%80%D0%BE%D0%B1%D0%B5%D0%B9%D0%BD%D0%B8%D0%BA%D0%BE%D0%B2,_%D0%90%D0%BB%D0%B5%D0%BA%D1%81%D0%B5%D0%B9_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Алексе́й Влади́мирович Коробе́йников (вордӥськиз 26-ти тулыспалэ (феврале)
1961-тӥ арын) — Удмуртия|Удмуртиысь историк, археолог, спортсмен (ву ултӥ уясь,
PADI Divemaster & PADI Underwater Archaeologist огазеяськонлэн ёзчиез).
[[Россиысь инкуазьтодон академия|РАЕ-ысь профессор. 200-лэсь ятыр научной
статьяослэн, 19 монографиослэн авторзы. Иднакар (журнал)|«ИДНАКАР: Методы
историко-культуроной реконструкции» нимо тодосъя журналлэн поттӥсез.

Интернетэз уже кутӥсь тодосчиос пӧлысь А. В. Коробейников тужгес но яркытэз,
кужмоез луэ. Солэсь ужъёссэ капчиен шедьтод Интернетысь, угось тросэз сайтъёс
мылкыд каро та тодосчилэсь ужъёссэ вӧлмытыны. А. В. Коробейников ӟеч кусып возе
иворъёсъя «Удмуртология» порталэн, трос ужъёссэ шедьтыны луэ та портал пыр.



https://udm.wikipedia.org/wiki/%D0%9A%D0%B8%D0%B7%D0%BD%D0%B5%D1%80_%D1%91%D1%80%D0%BE%D1%81

Кизнер ёрос интыяськемын шаермылэн лымшор но шунды пуксён палаз. Солэн
бускельёсыз луо Вавож, Можга но Грак ёросъёс, озьы ик Татарстан но Киров улос.

Кизнер ёрос кылдэмын РСФСР-ысь Вылӥ Кенешлэн Указэзъя 1939-тӥ арын 24-тӥ январе.
Сое кылдытӥзы, Киров улосысь Вятскополянской но Малмыж ёросъёслэсь музъемъёссэс
огазеяса. Ёрослэн шорсюлмыз луиз Кизнер черкогурт. Но 1942-тӥ арын ёрослэсь
шорсюлэмзэ Кизнер посёлоке выжтӥзы. Озьы ке но ёрослэн историяз вошъяськонъёс
кыстӥськизы эшшо кӧня ке ар. 1963-тӥ арын огазеямын вал Кизнер но Грак ёросъёс.
1965-тӥ арын соос выльысь нимаз луизы.



https://udm.wikipedia.org/wiki/%D0%9A%D0%B5%D0%B7_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Интыяськемын шаермылэн уйпал но шунды ӝужан палаз. Бускельёсыз луо Дэбес, Эгра
но Балезино ёросъёс но Пермь шаер.

1899-тӥ арын Ватка губерниын чугун сюресэз ӝутон герӟаз Сибирез Россилэн
шоркареныз. Ӵапак сюресэз ӝутон бадӟым вамыш лэсьтӥз Кез ёрослэн азинсконаз.
Паровозъёсты вуэн тырмытон понна нюлэсо-нюро интыын - Лып шур дурын - кылдӥз Кез
станция. Озьы 1899-тӥ арын 1-тӥ ноябре кылдӥз Кез посёлок.

Кез ёрослэн туж узыр вашкала историез. Татын шедьтэмын 4 городище но 10
могильник. Соос туж трос ивор сётӥзы ёрослэсь историзэ усьтонын. Озьы ик Сибирь
трак но ёрослэн ортчем сюресаз бадӟым инты басьтэ. Юрук, Озон, Бани но Полом
гуртъёс пыр кыстӥськиз Сибире сюрес. Кез ёросысь ог 3 сюрс мурт старообрядецъёс
луо. Соос берло 400 ар ӵоже утё асьсэлэсь сямъёссэс. Кулига черкогуртын
кылдытэмын старобрядецъёслы сӥзем музей, сое утёнэз ас вылаз басьтӥз ЮНЕСКО.
Кулига черкогуртын кутске Кам шур.



https://udm.wikipedia.org/wiki/%D0%9A%D0%B0%D1%82%D1%8F_(%D0%BF%D0%BE%D0%B2%D0%B5%D1%81%D1%82%D1%8C)

«Катя» — Филипп Кедровлэн повестез, суреда Бектышын 1910-1917 аръёсы ортчем
событиосыз. История но география ласянь пырак учконо ке, асьмеос ум шедьтэ
чылкак сыче ик Бектыш гуртэз но, отысь адямиос сярысь исторической документъёсыз
но. Повестьын верам учыръёс нокыче архивысь бумагаосын гожтыса кылемын овол.

Филипп Кедров та произведенияз азинтиз Иван Дядюковлэсь («Пашка Педор») но Кедра
Митрейлэсь («Секыт зибет» но «Зурка Вужгурт») истогрической проза кылдытон
амалъёссэс. Соослэн произведениосазы сямен ик, татын со нырысь интые пуктэм
революцилэсь азьло гуртын куспазы тэрытэк улэмзэс, нюръяськемзэс, тусызъя но
Бектыш Вужгуртэз тодэ вайытэ.



https://udm.wikipedia.org/wiki/%D0%9A%D0%B0%D1%80%D0%B5%D0%BB%D0%B8%D0%BB%D1%8D%D0%BD_%D0%B3%D0%B8%D0%BC%D0%BD%D1%8D%D0%B7

Карелия Республикалэн кун гимнэз — Карелия Республикалэн кун символэз. Юнматэмын
Карелия Республикаысь Вылӥ Кенешен 6-тӥ оштолэзе 1993-тӥ арын. Текстлэн
авторъёсыз — Армас Мишин но Иван Костин, крезьгурлэнэз — Александр Белобородов.

Гудырикошконэ 1990-тӥ арын Карел АССР-ысь Вылӥ Кенеш кутӥз Карел АССР-лэн кун
суверенитетэз сярысь декларациез. КАССР выль нимзэ басьтӥз — Карелия Республика.
Таин ӵош Карелиысь Вылӥ Кенешлэн Президиумез кутӥз кун символикаез воштон сярысь
пуктэмез. Выль герб, флаг но гимн понна конкурс ялэмын вал.

Крезьгурез гожтӥз Александр Белобородов — композитор, Карелия Республикаысь
композиторъёслэн союззылэн тӧроез. Ӟуч кылын текстлэн авторъёсыз — Иван Костин
но Армас Мишин кылбурчиос. Гимнлэн текстэз финн кылэ А. Мишинэн берыктэмын вал.

6-тӥ оштолэзе 1993-тӥ арын Вылӥ Кенеш Карелия Республикалэн кун гимнэзлэсь
текстсэ умоен лыдъяны пусйиз но кутӥз Карелия Республикалэсь катсэ «Карелия
Республикалэн кун гимнэзлэн текстэз сярысь». Гимн юнматэмын вал Карелилэн
Конституциеныз (101 номеро статьяезъя). Гимнлэн кык текстэз вал (ӟуч но финн
кылъёсын). Гимнлэсь текстсэ юнматыса, калык депутатъёс сылыса кылзӥзы кызьы хор
кык кылэн гимнэз кырӟаз.

Карелия Республикаысь Йӧскалык политикая комитетлэн куронэзъя гимнлэн текстэз
берыктэмын карел кылэ А. Л. Волков кылбурчиен. Берыктэм текст кылчиосын умоен
лыдъямын вал но 1998-тӥ арын Карелилэн правительствояз но парламентаз сётэмын.

Толсуре 2001-тӥ арын карел парламентысь депутатъёс финн сямен гимн кырӟанэз
дугдытӥзы.



https://udm.wikipedia.org/wiki/%D0%9A%D0%B0%D1%80%D0%B0%D0%BA%D1%83%D0%BB%D0%B8%D0%BD%D0%BE_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Каракулино ёрос интыяськемын шаермылэн лымшор но шундыӝужан палаз. Бускельёсыз
луо Сарапул ёрос, Татарстан но Башкортостан республикаос. Ёрослэн быдӟалаез
1192, 6 квадрат иськем. Ёрослэн шунды ӝужан палтӥз кошке Кам шур.

Каракулино ёрос кылдӥз 1923-тӥ арын, но вуоно араз сое быдтӥзы. 1926-тӥ арын
4-тӥ ноябре ёросэз выльысь кылдытӥзы. 1931-тӥ арын районэз Сарапул ёрос борды
огазеязы. 1935-тӥ арын Каракулино ёрос кылдӥз куинетӥ ползэ.

Районын улэ 13 сюрс 9 адями. Улӥсьёслэн лыдзыя со шаерысьтымы ёросъёс пӧлын
20-тӥ интыын мынэ. Татын уло 72,6 процент ӟучъёс, 16,9 процент поръёс, 5 процент
удмуртъёс но 3,7 процент бигеръёс. Пусйыны кулэ: шаерамы пор калык огазегес
интыяськемын куинь ёросъёсын. Ӵапак Каракулино ёросысь Ныргында но Быргында
гуртъёсын уло-выло трос поръёс.

Ёросын туж данъясько но сӥлы каро Быдӟым Отечественной ожын Совето Союзлэн
Героез ним басьтэм муртъёсты: Александр Андреевич Девятьяровез, Павел Николаевич
Кирьяновез, Николай Аркадьевич Коровинэз, Алексей Павлович Котельниковез, Иван
Васильевич Масловез но Вадим Александрович Сивковез.



https://udm.wikipedia.org/wiki/%D0%9A%D0%B0%D0%BF%D0%BB%D0%B0%D0%BD,_%D0%AE%D1%80%D0%B8%D0%B9_%D0%93%D0%B5%D0%BD%D0%BD%D0%B0%D0%B4%D1%8C%D0%B5%D0%B2%D0%B8%D1%87

Юрий Геннадьевич Каплан (укр. Юрiй Генадiйович Каплан, ворд. 2-тӥ коньывуонэ
1988 арын) — украинаысь кырӟась, кылбуръёс но гуръёс гожъясь, кудӥз интернет пыр
ваньзылы тодмо луиз; али дырлы «Валентин Стрыкало» рок-группаын валтӥсь кырӟасез
луэ. Солэн кырӟанъёсыз YouTube нимо видеосервисын тодмо луизы, куке со 2008
арлэн кутсконаз Дима Биланлы, Тиматилы, Вячеслав Малежиклы, Потаплы но Настялы
Каменских, МакSимлы но Чай вдвоёмлы кырӟан-вазиськонъёсын видеороликъёс
кылдытӥз.

Валентинлэсь Евровидение-2008 вормисьлы Дима Биланлы видео пыр вазиськемзэ
YouTube-ын одӥг толэзь куспын 90 000 адями учкиз, со видеолы чӧлсконъёс быдэс
Рунеттӥ вӧлмизы. Кӧня ке дыр ортчыса Дима Биланлы вазиськем видеозэ учкизы 1 500
000-лэсь тросгес адями, нош Тиматилы вазиськемзэ 1 000 000 адями учкизы.

Кемалась ик ӧвӧл крезьгурчи аслэсьтыз группазэ кылдытӥз. Али дырлы трос
концертъёс возьматыло. 17 куарусёнэ 2010 арын Нырысетӥ каналын сое быдэс Россия
адӟиз. 8 толсуре 2010 арын пыриськиз A-ONE каналлэн «Звездочат» программаяз.



https://udm.wikipedia.org/wiki/%D0%9A%D0%B0%D0%BC%D0%B1%D0%B0%D1%80%D0%BA%D0%B0

Камбарка — Удмуртиысь кар, Камбарка ёрослэн центрез. Улӥсьёсыз – ог 11 сюрс
адями (2014).

Камбарка городлэн историез меӵак герӟаськемын татын завод кылдытонэн. 21-тӥ
феврале 1741-тӥ арын Урал заводъёслэн кузёзы Акинфий Демидов башкиръёслэсь
музъемзэс басьтӥз. 1761-тӥ арын татын ӝутӥськыны ӧдъяз кык завод — корт ӵыжатон
но пул пилён. Завод паськытамен валче бордаз бадӟыманы ӧдъяз посёлок но.
1917-тӥ-1923-тӥ аръёсы Камбарка Пермь улосысь Осинск уездлэн шорсюлмыз вал.
1924-тӥ арын сое огазеязы Удмурт Республикае но думизы Сарапул ёрос борды.
1924-тӥ арын нимаз ёрослы люкизы но бордаз 14 сельсовет пыртӥзы.

Граждан ож вакытэ Камбаркаез кык пол мозмытъяз Азинлэн дивизиез. 1919-тӥ арын
городысь пристаньын кык нунал сылӥз «Красная звезда» агитпароход. Татын
большевикъёслэн партизылы дурбасьтыса, агитацие пыриськиз Н. К. Крупская.

Туннэ городын вань 4 шор ёзо школа, нылпиослы крезьгуръя школа, искусствоосъя
школа, 7 нылпи сад, 3 библиотека, больница. Городын печатлаське «Камская новь»
газет.



https://udm.wikipedia.org/wiki/%D0%98%D0%BD%D0%B2%D0%BE%D0%B6%D0%BE_(%D0%B6%D1%83%D1%80%D0%BD%D0%B0%D0%BB)

Инвожо — удмурт кылын егитъёслы сӥзем Удмуртиын потӥсь журнал. Со висъяське
аслаз туала луэменыз, удмуртъёсыз вань дуннелы возьматыны, огъя дунне культурае
пыртыны тыршеменыз. Потэ удмурт но ӟуч кылын. Кылдӥз 1990 арын. Со дырысен
журнал ортчиз кузь сюресэз, вошъяз вылтуссэ, пуштроссэ.

Журналлэн кылдон сюресаз пытьы кельтӥз Удмуртиысь культура удысысь дано ужась
Никвлад Самсонов. Со луиз журналлэн нырысетӥ редакторез. Солэн кичӧлтэмезъя
удмурт егитъёс понна нырысьсэ потыны ӧдъяз яркыт журнал. Бӧрысь журналэн кема
аръёс ӵоже кивалтӥз Удмуртиысь калык писатель Егор Загребин. Туннэ журналлэсь
редакцизэ валтэ Пётр Захаров.

2005-тӥ арын журнал бордын кылдӥз ПЕН-клуб. Солэн ёзчиосыз луизы Удмуртиысь дано
адямиос: профессоръёс Владимир Владыкин, Татьяна Владыкина, Удмурт Республикалэн
гимнэзлы кылъёссэ гожтӥсь Алексей Шепталин, Анатолий Ишмуратов, профессор Юрий
Перевощиков, суредасьёс Пётр Ёлкин но Василий Морозов, Сергей Орлов, режиссёръёс
Лев Вахитов, Василий Ушаков, мукет егит учёнойёс, гожъясьёс, журналистъёс.

"Инвожо" журналлэн редакциез матысь кусыпъёс возе фин, эстон, венгер, но мукет
фин-угор выжыысь егитъёсын, озьы ик удмурт егитъёслэн «Шунды» огазеяськонэнызы.
Кема аръёс ини редакция пыриське удмурт пиналъёслы чаклам «Шундыкар» лагере,
журналлэн редакторез литература удыслы синмаськытэ гуртъёсысь удмурт пиналъёсты.



https://udm.wikipedia.org/wiki/%D0%98%D0%B6%D1%81%D1%82%D0%B0%D0%BB%D1%8C_(%D0%B9%D3%A7_%D0%B4%D0%B2%D0%BE%D1%80%D0%B5%D1%86)

«Ижсталь» йӧ дворец — культурая но спортъя учреждение, Ижкарын Удмурт урамын
интыяськем липето спортивной комплекс. Тужгес матысез дугдылонниос — «Удмурт кун
университет» но «Спортъя дворец». Вылӥ хоккейной лигаын шудӥсь «Ижсталь» хоккейя
клублэн вордскем спортивной аренаез. Йӧ дворецын «Ижсталь» СДЮСШОР ужа. Озьы ик
концертъёс, йӧ шоуос, выставкаос но культурая мукет ужрадъёс отын ортчытӥсько.

«Ижсталь» йӧ дворец лэсьтэмын вал «Ижсталь» заводлэн Василий Тарасов
директорезлэн кивалтэм улсаз но кичӧлтонэзъя. Арена усьтӥськиз 27 куарусёнэ 1971
арын. «Ижсталь» йӧ дворецлэн нырысетӥ директорез луиз Сергей Григорьевич
Лещинский.



https://udm.wikipedia.org/wiki/%D0%98%D0%B6%D0%BB%D1%8D%D0%BD_%D0%B8%D1%81%D1%82%D0%BE%D1%80%D0%B8%D0%B5%D0%B7

Удмуртилэн шоркарез кылдӥз 10-тӥ апреле 1760-тӥ арын. Кам шур шур котырысь
заводъёслэн кивалтӥсьсы граф Пётр Иванович Шувалов Иж шур дурын кортэз ӵыжатонъя
завод пуктыны малпаз. Та ӵектонзэ Сенат умоен лыдъяз но 20-тӥ октябре 1757-тӥ
арын Указ поттӥз. Озьы кутскизы лэсьтӥськон ужъёс. Отын валтӥсь инженер луыса
тыршиз Алексей Степанович Москвин. Заводэн артэ ӝутӥськизы улон, ужан юртъёс,
ӵыпизы тымет.

Аръёс ортчемъя кылдӥз быдэс посёлок. Нырысь-валысь со пыриз Казанской губерниысь
Хлыновской уездэ. 1780-тӥ арын выжиз Вятской губерниысь Сарапульской уездэ.
Завод ар но ужаса вуттэ-а, уг-а - Пугачёв восстанилэн тулкымъёсыз татчы но вуо.
Корт ӵыжатон удыс азинскемысь дугдэ.

Заводлэн кыкетӥ вордӥськонэз герӟаськемын инженерен Андрей Фёдорович Дерябинэн.
1807-тӥ арын татын пуктэмын вал ож тӥрлык поттонъя завод. Вакчи дыр куспын со
ужзэ ӟеч-ӟеч радъяз. Нош 60-тӥ аръёсы ини татын усьтӥськыны ӧдъязы нимаз
адямиослэн предприятиоссы. Кылсярысь, И. Ф. Петровлэн, Н. И. Березинлэн, А. Н.
Евдокимовлэн но мукет.

1807-тӥ арын Ижысь вань заводъёс вырыны ӧдъязы ож тӥрлык поттонэн. Озьы 19-тӥ
даурлэн 50-тӥ аръёсаз асьме дорысь пыӵалъёс тодмо луизы Екатеринбургын, Парижын.
1890-тӥ аръёсы, «трёхлинейка» поттыса, Ижлэн экономикаез пыд вылаз йыг-йыг
султӥз. Но заводын ужасьёслэсь ӟеч улонзэс бугыртӥз Граждан ож. Сюрслэсь трос
Ижын улӥсьёс семьяосынызы кошкылӥзы та интыосысь - кин Японие, кин Китае, кин
Америкае.

1984-тӥ арын Ижлы Устинов ним сётэмын вал. Но калыклы со чик ӧз кельшы. 1987-тӥ
арын сое берен Иж нимазы.



https://udm.wikipedia.org/wiki/%D0%98%D0%B6%D0%BA%D0%B0%D1%80%D0%BB%D1%8D%D0%BD_%D0%B8%D1%81%D1%82%D0%BE%D1%80%D0%B8%D0%B5%D0%B7

Удмуртилэн шоркарез кылдӥз 10-тӥ апреле 1760-тӥ арын. Кам шур шур котырысь
заводъёслэн кивалтӥсьсы граф Пётр Иванович Шувалов Иж шур дурын кортэз ӵыжатонъя
завод пуктыны малпаз. Та ӵектонзэ Сенат умоен лыдъяз но 20-тӥ октябре 1757-тӥ
арын Указ поттӥз. Озьы кутскизы лэсьтӥськон ужъёс. Отын валтӥсь инженер луыса
тыршиз Алексей Степанович Москвин. Заводэн артэ ӝутӥськизы улон, ужан юртъёс,
ӵыпизы тымет.

Аръёс ортчемъя кылдӥз быдэс посёлок. Нырысь-валысь со пыриз Казанской губерниысь
Хлыновской уездэ. 1780-тӥ арын выжиз Вятской губерниысь Сарапульской уездэ.
Завод ар но ужаса вуттэ-а, уг-а - Пугачёв восстанилэн тулкымъёсыз татчы но вуо.
Корт ӵыжатон удыс азинскемысь дугдэ.

Заводлэн кыкетӥ вордӥськонэз герӟаськемын инженерен Андрей Фёдорович Дерябинэн.
1807-тӥ арын татын пуктэмын вал ож тӥрлык поттонъя завод. Вакчи дыр куспын со
ужзэ ӟеч-ӟеч радъяз. Нош 60-тӥ аръёсы ини татын усьтӥськыны ӧдъязы нимаз
адямиослэн предприятиоссы. Кылсярысь, И. Ф. Петровлэн, Н. И. Березинлэн, А. Н.
Евдокимовлэн но мукет.

1807-тӥ арын Ижысь вань заводъёс вырыны ӧдъязы ож тӥрлык поттонэн. Озьы 19-тӥ
даурлэн 50-тӥ аръёсаз асьме дорысь пыӵалъёс тодмо луизы Екатеринбургын, Парижын.
1890-тӥ аръёсы, «трёхлинейка» поттыса, Ижлэн экономикаез пыд вылаз йыг-йыг
султӥз. Но заводын ужасьёслэсь ӟеч улонзэс бугыртӥз Граждан ож. Сюрслэсь трос
Ижын улӥсьёс семьяосынызы кошкылӥзы та интыосысь - кин Японие, кин Китае, кин
Америкае.

1984-тӥ арын Ижлы Устинов ним сётэмын вал. Но калыклы со чик ӧз кельшы. 1987-тӥ
арын сое берен Иж нимазы.



https://udm.wikipedia.org/wiki/%D0%98%D0%B2%D0%B0%D0%BD_%D0%9A%D0%BE%D1%82%D0%B5%D0%BB%D1%8C%D0%BD%D0%B8%D0%BA%D0%BE%D0%B2

Вордӥськиз 14-тӥ коньывуонэ 1988 арын Дэбес ёросысь Уйвай гуртын. Вить арескысен
кырӟаны кутскиз, соку ик арганэн шудыны мылкыдыз ӝутскиз. Быгатонлыксэ адӟыса,
анаез 4-тӥ классын дышетскыкуз, сётӥз Ваняез Дэбесысь крезьгуръя школае. Куать
ар ӵоже тодон-валан басьтӥз, дышетскиз отын. Берло пыриз Ижкарысь крезьгуръя
колледже. Али дышетске Пермьысь искусствоосъя но лулчеберетъя академиын
художественно-педагогической факультетын калык хор ёзэтын. Шудэ баянэн, арганэн,
фортепианоен, балалайкаен, домраен, гитараен, саксофонэн, аккордеонэн. Пыриське
пӧртэм ансамбльёсы.

Али Ванялэн кутскиз сольной каръераез. Кырӟанъёсызлы кылъёс, гур но минусовка со
ачиз лэсьтэ. Солэн кырӟанъёсыз сюлме ик пыро. Тодмо луизы Чебер нылаше Ой малы
меда, Ортчем Яратон кырӟанъёсыз.

2013-тӥ арын «Кык кизили» крезьгуро вожвылъяськонын Анна Плотниковаен ӵош
вормисе потӥзы. Калык яратэ Ванялэсь кырӟанъёссэ, котькуд удмурт позыръяськонын,
кырӟанэз шудыку, шумпотыса эктэ.



https://udm.wikipedia.org/wiki/%D0%98%D0%B2%D0%B0%D0%BD%D0%BE%D0%B2%D0%B0,_%D0%9C%D0%B0%D1%80%D0%B3%D0%B0%D1%80%D0%B8%D1%82%D0%B0_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%BD%D0%B0

Маргарита Григорьевна Иванова – вашкала тодосъя история наукаосъя доктор, Удмурт
Элькунысь Республикаысь тодос наука удысь дано ужась.

Вордскиз 1945-тӥ арын 20-тӥ шуркынмонэ ноябре Можга ёросысь Кватчи гуртын.
1963-тӥ арын йылпумъяз Можга педучилищеез. Бӧрысь кык арзэ тодон-валан сётӥз
покчи классъёсын дышетскисьёслы. 1965-тӥ-1969-тӥ аръёсы дышетскиз Удмурт
пединститутысь вашкала тодосъя историяя факультетын. Сое йылпумъяса, ужаны
кутскиз Удмуртиысь шаертодонъя музейын. 1970-тӥ-73-тӥ аръёсы дышетске СССР-ысь
Тодосъя Наукаосъя визь тодосъюртлэн академилэн вашкала адямитодосъя Археологияя
институтэзлэн аспирантураяз. Соку ик дася уйпал удмуртъёслэн 9-тӥ-13-тӥ дауръёсы
гурт котырзылы сӥзем диссертацизэ. 1975-тӥ арын тодосъя наукая кандидат луэ.
1973-тӥ арысен ужаны ӧдъя Вашкала тодосъя Историяя, кылъя но литературая Удмурт
институтын.

Маргарита Григорьевна трос тырше удмурт калыклэсь шор дауръёсысь вашкала тодосзэ
историзэ усьтонлы. Тодосъяе Наукае быдӟым пытьы кельтӥз Иднакар городищелэсь
тодосзэ историзэ эскеремез. Прикамьеысь такем бадӟым синпелетэз памятникез
шедьтыса но узыр материалъёс люкаса, удмурт лулчеберетлы культуралы но вашкала
тодосъялы историлы выль шокчон но утчаськон сюрес сётӥз. Маргарита Григорьевна
уно докладъёсын потаз калык куспо конгрессъёсы: Сыктывкар (1985), Дебрецен
(1990), Оулу (1993), Ювяскюле (1995). Татын солэн ужъёсыз туж зол
тунсыкъяськытӥзы но паймытӥзы трос тодосчиосты. Со сяна, 1989-тӥ арын нырысьсэ
радъямын вал Иднакарын бусыын ик семинар. Со сяна, тодосчи радъяз шор дауръёсысь
археологиысь ужпумъёсты эскеронлы сӥзем симпозиумъёсты. Та темалы сӥзьыса,
Маргарита Григорьевна дасяз 70-лэсь уно статьяос. Солэн ӵектэмезъя Иднакар музей
туннэ басьтӥз инбам улысь лулчеберет бичетъюрт музей инлык статус.

Со сяна, Маргарита Григорьевна трос ужа студентъёсын. Этнографилы сӥзем лекциос
лыдӟе Удмурт кун университетын но Глазысь педагогикая институтын.



https://udm.wikipedia.org/wiki/%D0%97%D0%B5%D0%BB%D0%B5%D0%BD%D0%B8%D0%BD,_%D0%94%D0%BC%D0%B8%D1%82%D1%80%D0%B8%D0%B9_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2%D0%B8%D1%87

Дми́трий Константи́нович Зеле́нин вордскемын 21 октябре (выль стилья 2 ноябре)
1878 аре Ватка губерняысь Сарапул утемысь Люк черкогуртын — али со Удмуртись
Завьял ёросэ пыре); кулэмын Ленинградын 31 августэ 1954 аре) — этнограф,
фольклорист, диалектолог, СССР-сь наукаосъя академилэн член-корреспондентэз
(1925), Болгариысь наукаосъя академилэн академикез (1946).

1904 арын зеленин Юрьевысь университетэз быдэстӥз. 1916 арысен Харьков
университетлэн ӟуч кылосъя профессорез, 1925 арысен Ленинград университетын
этнографияя кафедраен кивалтӥсь. Ӟуч диалектъёсъя но калык поэзияя валтӥсь
ужъёсыз 1900–15 аръёсы печатламын. Этнографияя бадӟым ужъёсыз шунды пуксён пал
славянъёслэн материальной культуразылы но осконъёссылы сӥземын. Шаертодон удысын
Зеленин эскериз Вятка пала ӟучъёслэсь кызьы вуэмзэс но отӥ вӧлмемзэс,
вераськемзылэсь пӧртэмлыксэ, фольклорзэс. Удмурт, пор, башкир калыкъёслэсь
улон-вылонзэс эскеронэз паськытатон-муромытон сярысь но сюлмаськиз. Зеленин —
Сарапулысь музеез кылдытисьёс пӧлысь огез (1909).

Пусъемын Трудового красного знамени орденэн, СССР-сь Наукаосъя Академилэн арни
медаленыз (кык пол) но премиеныз (кык пол), Ӟуч географияя обществолэн зарни
медаленыз (кык пол) но азвесь медаленыз.



https://udm.wikipedia.org/wiki/%D0%97%D0%B0%D0%B3%D1%80%D0%B5%D0%B1%D0%B8%D0%BD,_%D0%95%D0%B3%D0%BE%D1%80_%D0%95%D0%B3%D0%BE%D1%80%D0%BE%D0%B2%D0%B8%D1%87

Вордскиз 1937-тӥ арын 4-тӥ пӧсьтолэзе Якшур-Бӧдья ёросысь Кутоншур гуртын.
Йылпумъяз Лениградысь Ан. Островский нимо театр институтэз. Ужаз Удмурт театрын
актёр луыса. Бӧрысь бырйиз режиссёрлэсь ужзэ — выжиз Ижысь телевиденилэн
студияз. Со сяна, Удмурт театрлэн литературая ёзэныз кивалтӥз, 1992-тӥ-1999-тӥ
аръёсы «Инвожо» журналлэн редакторез вал. Гожъяськисьёслэн союзазы кутэмын
1978-тӥ арын. 1999-тӥ арысен 2014-тӥ арозь луэ Удмуртись гожъясьёслэн
огазеяськонлэн тӧроез.

«Эш-Тэрэк» и «Кикы нош весь силе но силе» трагедиосыз понна 2001-тӥ арын сётэмын
Удмурт Элькунлэн кун премиез. Калыкылы туж ярало Загребинлэн комедиосыз.
Кылсярысь «Эн кушты монэ, туганэ» пьесаез пуктэмын Чувашиысь К. Иванов нимо
театрын. Егор Загребинлэн произведениосыз берыктэмын ӟуч, чуваш, пор, мордва но
мукет финн-угор кылъёсы.

1991-тӥ арын Егор Егорович пусъемын Удмурт Республикаысь искусство удысысь дано
ужась нимын. 1980-тӥ арын сётэмын Россиысь культура удысысь дано ужась ним.
2004-тӥ арын — Удмуртиысь калык гожъяськись ним. Кулӥз 9-тӥ пӧсьтолэзе 2015-тӥ
арын.



https://udm.wikipedia.org/wiki/%D0%97%D0%B0%D0%B2%D1%8C%D1%8F%D0%BB%D0%BE%D0%B2%D0%BE

Дэри (яке Завьял, ӟуч Завьялово) — Удмурт шаерысь бадӟым черкогурт, Дэри ёрослэн
шорсюлмыз. Татын улэ 9 сюрс 243 адями. Интыяськемын Быдвай шур дурын. Дэри
черкогуртысен Ижкарлэн шорезозь — 12 иськем, гожезозь — 6 иськем.

Филология наукаосъя доктор М. Г. Атаманов Дэри топонимлэсь кызьы кылдэмзэ тазьы
валэктэ: нырысьсэ Дэри сярысь веран пусъемын 1710-тӥ арын ортчем переписьын.
Арске нуись сюрес вылын Дери-Чудья гурт пе вань — со ик Завьялово. Завьял —
гуртэз кылдытӥсьлэн нимыз. Дэри гурт ним потэмын Дерьянка шурлэн ӟуч нимыз
бордысь, дэри, напра шуэмез возьматэ. Чудья — удмурт воршуд ним.

1859-тӥ арын ортчем ревизияя Дэри черкогуртын вылэм 96 юрт. Гуртын улӥз 731
адями. Татын ужаз почта, тодон-валан сётонъя училище, 4 вуко но кебит.

1917-тӥ арозь Дэри черкогурт пичи вылэм. Татын ульчаос но туж вакчиесь вал.
Тужгес кузь урамез Бадӟым ульча нимазы. Туннэ сое Пугачевлэн урамез нимало.
Мукетыз чебер урам — Черк ульча. Татын ветлыны ӧз лэзе пудо-животэз. Али та
Октябрь урам луэ. Нош бӧрысь удмурт ульча нимъёсты воштӥзы ӟуч нимъёс. 20-тӥ
дауре татчы трос ӟуч калык вуиз. Соин черкогуртын кылдӥсь ульчаослы но ӟуч
нимъёс лякиськизы. Озьы Дэриын кылдӥзы Южный-1, Южный-2, Медик, Пугачёвский,
Солнечный, Северный микрорайонъёс.

1929-тӥ арын Вотской областьын кылдӥз Иж ёрос, отчы ик пыриз Дэри черкогурт но.
Озьы ке но 1937-тӥ арын кылдӥз Дэри ёрос, солэн шорсюлмыз луиз Дэри черкогурт.

Туннэ Дэри черкогуртын вань шоръёзо школа, спортъя школа, кык нылпи сад,
пионеръёслэн юртсы (усьтэмын 1967-тӥ арын), культурая юрт, ёрос больница.
2000-тӥ арын черкогуртын усьтӥськиз шаертодонъя музей.

Ижысен Дэриозь трос транспорт мынылэ: 301-тӥ, 319-тӥ, 321-тӥ, 357-тӥ номеро
автобусъёс, 341-тӥ, 353-тӥ (363-тӥ), 367-тӥ номеро маршрутъя таксиос. Соослэн
мынонзы-ветлонзы радъямын черкогуртын кык автомобиль сюрестӥ гинэ: Гольян урамтӥ
но Калинин урамтӥ.

Спортэз азинтон удысын но черкогуртын трос вормонъёс басьтэмын. Татысь
стадионъёсын толалтэ но гужем кӧня ке пол ини радъяськылӥзы республикаысьтымы
гурт шудонъёс. Таӵе ӵошатсконъёсын Дэри ёрослэн командаез котьку вылӥ интыос
басьтэ. Уго Дэриысь спортсменъёслэн вань адӟем карымон адямиоссы: калык куспо
классъем спортъя мастер, дуннеысь чемпион Нина Парамонова, тодмо биатлонистъёс,
агай-вынъёс Валерий но Сергей Журавлёвъёс, биатлонъя дуннеысь чемпион Александр
Ушаков.



https://udm.wikipedia.org/wiki/%D0%96%D0%B8%D0%BB%D0%B8%D0%BD,_%D0%A1%D0%B5%D1%80%D0%B3%D0%B5%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Сергей Алексеевич Жилин – ӟуч поэт, журналист. Удмурт Республикаысь
Писательёслэн огазеяськонзылэн муртэз. Вордскиз 1960-тӥ арын 2-тӥ декабре Ижын.
Школаез йылпумъяса, ужаз заводын фрезеровщик луыса. Армие ветлыса, дышетскыны
пыриз Удмурт кун университетысь филологияя факультетэ. 1986-тӥ арын ужаны
кутскиз Красногорск ёросысь Кулюшевской шор ёзо школаын, бӧрысь ужаны кутскылӥз
Удмурт кун университетын. Соку ик кусып возьыны но гожъяськыны ӧдъяз «Комсомолец
Удмуртии» газетэ, «Странник» издательстволэн валтӥсь редакторезлэн воштӥсез вал.

1994-тӥ арысен улонзэ герӟаз журналистикаен. Гожъямъёссэ печатлазы «Неделя
Удмуртии», «Городской стиль», «Панорама», «Перекресток» газетъёс, «Мой город»,
«Мастер-дом», «Ижевск» но мукет журналъёс. Автор тросгес гожъя историлы сӥзем
очеркъёс но эссеос. Бадӟым саклык висъя Ижлэн но Удмуртилэн историзылы. Ужъёсыз
пусъемын пӧртэм премиосын. Студент вакытаз ик Жилин кылбуръёс гожъяны ӧдъяз.
Отысь кылдӥзы кырӟанъёсыз. Автор кырӟанъя фестивальёсын лауреат ним басьяз.
Сергей Жилинлэсь кырӟанъёссэ быдэсто мукет кырӟасьёс но.

2001-тӥ арын Сергей Жилин печатлаз нырысетӥ «Перед ледоставом» сборниксэ.
2002-тӥ арын потӥз «Собор на снегу», 2005-тӥ арын — «Прощёное воскресенье».
Сергей Жилинлэн кылбуръёсаз ӝутэмын улон но кулон, яратон но люкиськон, город но
сюрес темаос. Али ужа литературая «Луч» журналын.



https://udm.wikipedia.org/wiki/%D0%94%D1%8D%D1%80%D0%B8_%D1%91%D1%80%D0%BE%D1%81

Завьял ёрос (яке Дэри ёрос) — Удмуртиысь ёрос. Площадез — 2 220 км². Ёрослэн
административной центрез — Дэри черкогурт. Завьял ёрос кылле Удмуртилэн шораз
ик, Ижез котыртыса. Завьял ёрос луэ Удмуртиысь пристоличной ёрос (официальной
статусэз).

Филология наукаосъя доктор М. Г. Атаманов Дэри топонимлэсь кызьы кылдэмзэ тазьы
валэктэ: нырысьсэ Дэри сярысь веран пусъемын 1710-тӥ арын ортчем переписьын.
Арске нуись сюрес вылын Дери-Чудья гурт вань — со ик Завьялово. Завьял — гуртэз
кылдытӥсьлэн нимыз. Дэри гурт ним потэмын Дерьянка шурлэн ӟуч нимыз бордысь,
дэри, напра шуэмез возьматэ. Чудья — удмурт воршуд ним. 1710-тӥ арын гуртын 55
юрт вылэм, улӥсьёсыз чын удмуртъёс гинэ, пе.

Секыт вакытъёс тупазы Ижлы матын интыяськем ёросын улӥсьёслы. Уго Иж заводэз
ӝутон соослэсь палэнэ ӧз кыльы — заводлы 60 иськеме матын пуксем гуртъёсысь
калыкез завод борды гожъязы. Завьял но Юсь волостьёсы пырись крестьянъёсты
кужмысь ужатӥзы: пристане вуэм вузъёсты ӝоктӥзы, чугун но мукет корт нуллӥзы.
Кылсярысь, 1834-тӥ арын Дэри ёросысь 1099 мурт Иж заводын тыршиз.



https://udm.wikipedia.org/wiki/%D0%94%D1%8D%D0%B1%D0%B5%D1%81_%D1%91%D1%80%D0%BE%D1%81

Дэбес ёрос — Удмуртиысь ёрос. Центрез — Дэбес. Дэбес ёрос интыяськемын
республикалэн уйпал но шунды пуксён палаз. Солэн огпал люкетыз Шаркан, Кез но
Эгра ёросъёс пала учке, шунды ӝужан палась бускелез - Пермь шаер. Дэбес
черкогуртысен Ижозь 140 иськем. 2008-тӥ арлы ёросын лыдъяськиз 14 сюрс 211 мурт
улӥсез. Татын 23 выжыысь калык улэ. Озьы ке но 72 процентэз адямиос – удмуртъёс.
Ёросын 10 гурт поселениосы огазеямын 61 гуртъёс.

Ёрослэн историез кутске 1929-тӥ арысен. Татчы пыризы Глазов уездысь Дэбес, Полом
волостьёс, Иж уездысь Тыловай волость. Озьы ке но кӧня ке пол 1963-тӥ арын Дэбес
ёросэз Кез ёрос ёрос борды огазеяллязы. 1965-тӥ арын Дэбес ёрос нош ик нимаз
кариськиз.

Дэбес ёрос быдэс республикалы но солэн палэназ тодмо луэ Сибирь трактлэн
люкетэныз. Сое та палан ӝутыны кутскизы 1682-тӥ арын. Сюрес кыстӥськиз Дэбесысен
Кунгурозь. Нош XVIII даурлэн шораз та сюресэз герӟазы Сибирь трактэн. Пусйымон
соиз: Дэбесын ваче вуылӥз кык сюрес. Огез нуылӥз Москвае, мукетыз – Петербурге.
Сибире кошкисьёс яке со палась лыктӥсьёс одно ик Дэбесэ дугдоно луылӥзы. Соос
пӧлын Россия империысь туж тодмо адямиос: А. Н. Радищев, Ф. М. Достоевский, М.
Е. Салтыков-Щедрин, Н. Г. Чернышевский. 1824-тӥ арын татысь священниклэн юртаз
кӧлӥз ӟуч император Александр I. Туннэ вашкала сюреслэн люкетэз пыре Сибирь
трактлэн историезлы сӥзем музее. Ёросын мыло-кыдо пумитало шаерысьтымы но кунгож
сьӧрысь куноосты.



https://udm.wikipedia.org/wiki/%D0%94%D1%80%D0%B0%D0%B3%D1%83%D0%BD%D0%BE%D0%B2_%D0%9C%D0%B8%D1%85%D0%B0%D0%B8%D0%BB_%D0%95%D0%B2%D0%B3%D0%B5%D0%BD%D1%8C%D0%B5%D0%B2%D0%B8%D1%87

Михаил Евгеньевич Драгунов — Удмурт Элькунысь наукаын сӥё-дано ужась,
технической наукаосъя кандидат, доцент, Росси Федерациысь журналистъёслэн
союззылэн членэз.

Вордскиз 12 южтолэзе 1947 арын. 1972-тӥ арын йылпумъяз Ижевской механической
институтысь машиностроительной факультетэз. Институтзэ йылпумъям бере ужаз
«Ижмаш» заводлэн валтӥсь конструкторлэн отделаз, нош 1983-тӥ арысен 1991-тӥ
арозь преподавать кариз Ижевской механической институтлэн «Проектирование
автоматических машин» кафедраяз. 1991-тӥ арысен ужа «Ижмаш» заводын валтӥсь
конструкторлэн отделаз.



https://udm.wikipedia.org/wiki/%D0%93%D1%83%D1%81%D0%B5%D0%B2,_%D0%9B%D0%B5%D0%BE%D0%BD%D0%B8%D0%B4_%D0%A4%D0%B5%D0%B4%D0%BE%D1%82%D0%BE%D0%B2%D0%B8%D1%87

Леонид Федотович Гусев — удмурт журналист, Удмурт Республикаысь культура удысын
дано ужась, Удмурт Республикаысь Кун премилэн лауреатэз.

Вордӥськемын 1951 арын 12-тӥ инвожое Алнаш ёросысь Азамат гуртын. 1968 арын
йылпумъяз Алнаш шор ёзо школаез, собере Удмуртиысь мукет 20 егитъёсын ӵош
дышетсконзэ азинтӥз Москваысь Б. В. Щукин нимо вылӥ театральной училищеын.
1975-тӥ арысен 2008-ти арозь тыршиз Удмурт радиоын берыктӥсь, корреспондент,
режиссёр, куарая режиссёр луыса. 2008-тӥ арысен тырше «Мынам Удмуртие» радиоын
крезьгуръя редактор луыса. 60 арес тырмеменыз валче, кема аръёс чоже умой ужамез
понна пусъемын Удмурт Республикалэн Данъян грамотаеныз.



https://udm.wikipedia.org/wiki/%D0%93%D1%83%D0%BB%D0%B8%D0%BD,_%D0%A1%D0%B5%D1%80%D0%B3%D0%B5%D0%B9_%D0%9F%D0%B5%D1%82%D1%80%D0%BE%D0%B2%D0%B8%D1%87

Сергей Петрович вордскиз 1951-тӥ арын 10-тӥ июне Ижын. 25 номеро школаез
йылпумъяса, дышетскыны пыриз Ижысь механикая институтэ. Ужаз Ижсталь заводын
слесарь луыса. 1977-тӥ арын йылпумъяз Удмурт кун университетысь филологияя
факультетэз, ужаз ӟуч кылъя кафедраын. 1997-тӥ арысен тырше журналистика удысын.
1986-тӥ-1991-тӥ аръёсы «Комсомолец Удмуртии» газетлэн редакторез вал. Со аръёсы
та газет республикаын огез яркытэз но югдурез шара возьматӥсь издание вал.
1991-тӥ аръёсы кивалтӥз Удмуртиысь ивор вӧлмытӥсь агентствоосын. 1996-тӥ арысен
Сергей Гулинлэн нимыз герӟаськемын телевидениен. Берло аръёсы со дася но нуэ
«Моя Удмуртия» телеканалысь «Остановиться, оглянуться» передачаез.

Гулинлэн кылбур гожъян удысэз кутскиз, школаын дышетскыкуз. Солэн тросэз
кылбуръёсыз калыке кырӟан луыса вуизы. Нырысетӥ кылбуръёсыз но кырӟанъёсыз
калыклы тодмо луизы 60-тӥ аръёслэн пумазы. 1979-тӥ арын Сергей Гулин Грушинской
фестивальлэн лауреатэз луиз. Солэсь кырӟанъёссэ ушъязы но дунъязы Юрий Визбор,
Александр Городницкий, Татьяна но Сергей Никитин бардъёс. Гулинлэн крезьгуръёсыз
кутэмын шаерамы пуктэм постановкаосын но. Кылсярысь, кема аръёс ӵоже Удмурт
театрын мынэ «Птичье молоко». Солы кырӟанъёс гожтӥз Сергей Гулин.

Гулинлэн кылбуръёсыз ӵемысь печатласькизы «Урал», «Студенческий меридиан», «Луч»
журналъёсын. Авторлэн нырысетӥ «Сторона света» кылбур сборникез потӥз 1987-тӥ
арын. Гулинлэсь кырӟанъёссэ туннэ но ӵемысь быдэсто туристъёс. Сергей
Петровичлэн кылбуръёсыз туннэ но ӵемысь печатласько шаерысьтымы газетъёсын но
журналъёсын. Но соосты тодманы уг луы — автор нимзэ пуктыны «вунэтэ».



https://udm.wikipedia.org/wiki/%D0%93%D1%80%D0%BE%D0%B4%D0%BD%D0%BE_%D1%83%D0%BB%D0%BE%D1%81

Гро́дно улос (бел. Гродзенская вобласць) — Белоруссиысь улос, бускельёсыз
луо Польша но Литва.

Гродно кар — Гродно улослэн административной центрез но тужгес бадӟымез город.
Со сылэ Неман шур вылын.  Гроднолэн вашкала люкетаз, Неманлэн бур палаз,
интыясько 2 замокъёс, лулчеберет удысысь уно юртъёс. 

Мирской замок, XVI даурысь история синпелет, но  Беловежской пущалэн (кудӥз
ЮНЕСКО-ен утиськись заповедникъёс пӧлы пыртэмын) оглюкетэз интыясько
Белоруссиысь Гродно улосын. 

Гродненщинаын адямиос улыны кутскизы палеолит дырысен. Тужгес вашкалаосыз
улӥсьёс интыяськиллям Свитязь ты доры, Новогрудок ёросысь Черешля, Дятлово
ёросысь Несиловичи, Лида ёросысь Збляны гуртъёс вӧзы, Котра шурлэн кутсконэз
доры.  

Улӥсьёсыз калыкъёсъя ке учконо, белорусъёс луо 66,7 %, полякъёс — 21,5 %, ӟучъёс
— 8,2 %, украинъёс — 1,4 %, литваос — 0,2 %, бигеръёс — 0,2 %, мукет калыкъёс —
1,9 %.

Гродно улосысь Мир посёлокын интыяське Мирской замок - ЮНЕСКО-ен утиськись юрт. 



https://udm.wikipedia.org/wiki/%D0%93%D1%80%D0%B5%D1%85%D0%BE%D0%B2%D0%BE%D0%B4%D0%BE%D0%B2,_%D0%9D%D0%B8%D0%BA%D0%BE%D0%BB%D0%B0%D0%B9_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87

Николай Максимович Греховодов — крезьгурчи, дирижёр, фольклорез люкась. Вордскиз
1903-тӥ арын Усть-Каменогорск городын. Николай Греховодов — удмурт
профессиональной крезьгурез кылдытӥсьёс пӧлын нырысетӥез луэ. Йылпумъяз
Ленинградысь Н. А. Римский-Корсаков нимо консерваториез. 1936-тӥ-1938-тӥ аръёсы
СССР-ысь ужаз Наукая Академилэн Этнографияя институтаз, ужа фольклор кырӟанъёс
бордын. Вуылэ фольклор экспедициосын Мордовие но Комие.

1938-тӥ-40-тӥ аръёсы луэ УдНИИ-ысь наукая ужась. Собере Удмуртиысь районъёсы
экспедициосы пота. Люка калык кырӟанъёс но гуръёс — ваньмыз ог 200 пала луо.

1944-тӥ-63-тӥ аръёсы ужаны кутске Удмурт театрын. Татын со крезьгуръя кивалтӥсь
но дирижёр луэ, удмурт спектакльёслы крезьгур гожъя.

Театрын ужакуз, кылдытӥз нырысетӥ удмурт крезьгуро «Камит Усманов» драма, «Сюан»
крезьгуро комедия. Аслаз произведениосаз Николай Греховодов пыртэ удмурт
кырӟанъёсты но крезьгуръёсты. Аслэсьтыз удмурт фольклор пумысен малпанъёссэ
гожтӥз «Музыкальная культура Удмуртии» сборнике. Со вакытэ ик тодон-валан сётӥз
Ижысь крезьгуръя училищеын но крезьгуръя школаын.

Со сяна, дасяз удмурт кырӟанъёсты хорен быдэстонлы тупась гуръёс, симфонической
оркестр понна гожтӥз «Сюан» сюита.



https://udm.wikipedia.org/wiki/%D0%93%D1%80%D0%B0%D1%85_%D1%91%D1%80%D0%BE%D1%81

Грак ёрос кылдэмын 1929-тӥ арын 15-тӥ июле. Ёросэз котырто Алнаш, Можга, Кизнер
ёросъёс но Татарстан Республика. Грак ёрослэн быдӟалаез - 967, 7 квадрат иськем.
Со пӧлысь 340 иськемез шобырскемын нюлэсъёсын, 570 квадрат километрзэ бусыос
басьто.

Ёросын 8 гурт поселение. Отчы пыре 41 гурт. Соин ёросын уноез калык тырше гурт
хозяйство удысын. Татын 10-лэсь трос гурт предприятиос но фермер хозяйствоос.
Уката азинлыко ужась предприятие луэ "Родина" СПК. Кивалтэ соин шаерамы туж
тодмо воргорон Михаил Крестьянинов. Ёросысь потэмын трос тодмо но дано адямиос.
Нырысетӥ удмурт нылкышно кылбурчи Ашальчи Оки, филология наукаосъя доктор Михаил
Гаврилович Атаманов, удмурт гожъяськись Айво Иви, Слава орденлэн куинь полэс
кавалерез Пётр Ильич Бельский. Егитъёс пӧлысь пусйыны луоно спортсменкаез Оксана
Удмуртоваез. 2008-тӥ арын со пыриськиз Пекинын ортчем гужем Олимпиадае.



https://udm.wikipedia.org/wiki/%D0%93%D0%BB%D0%B0%D0%B7

Глаз — Удмуртилэн уй палаз интыяськем кар. Ӵемысь сое шуо «Удмуртилэн уйпал
шоркарез».

Городлэн тужгес вылӥ интыез — Солдырь гурезь. Отысен быдэс Глазкар кырым пыдэсын
кадь адске: шунды пуксёнысен шунды ӝужан палозь кыстӥське ог 14 километр, нош
лымшорысен уйпалозь — 5 километр. Городлэн быдӟалаез — 6 сюрс 916 гектар.

2009-тӥ арын ортчытэм лыдъян-чотанъя Глазкарын ваньмыз-ӧвӧлэз улӥсез 105,9 сюрс
мурт. Пӧлысьтызы ӟучъёс — 55,4%, удмуртъёс — 36,4%, бигеръёс — 4,6%, музон
калыкъёс — 3,6%.

Кыкетӥез малпан: городлы ним сётӥз императрица Екатерина II - Глаз карлэсь туссэ
бумага вылэ суредаллям но та кышномуртлы возьматӥллям. Екатерина II-лы со синлы
укша кадь потэм.

Куинетӥяз мадёсын вераськон мынэ кыӵе ке Сингурт сярысь. Но учёнойёс пусъё:
удмуртъёс, пе, Глазовез ноку но удмурт кылэ ӧз берыктылэ. Соин ик “Сингурт” - со
вашкала дауръёсысь кылем мар ке ӧвӧл, шаерчиослэн малпамзы гинэ.

Починкаез, аръёс ортчемъя со Глазлы пӧрмиз ини, кылдытӥзы Горд Слудка гуртысь
потэм удмуртъёс 1670-тӥ арын. Отын черк ӝутэмзы бере починка Глазов черкогуртлы
пӧрмиз. 1780-тӥ арын императрицалэн Екатерина II-лэн указэзъя Глазлы городлэсь
статуссэ но гербзэ юнматӥзы. Озьы со Глазовской уездлэн шорсюлмыз луиз.

1804-тӥ арысен городлы выль кильтро коркаос пуктылыны ӧдъяз Санкт-Петербургысь
архитектор Иван Лем. 1898-тӥ арысен город пыр лэсьтыны кутскизы Транссибирской
чугун сюрес.



https://udm.wikipedia.org/wiki/%D0%93%D0%B5%D1%80%D0%B1%D0%B5%D1%80

Гербер, Гершыд (мукет нимъёс: геры бере, геры шыд) – Гужем нунал берытскон
вакытэ, музъем ужъёс бырем бере, удмурт гуртъёсын шулдыр юондыр-юмшан
ортчытъяллям. Калыкмес Христос Инмарлы вӧсяськыны пыртэмзы бере, соослэн та
вашкала юмшанзы интые, черк Петро нунал шуиськись праздниксэ пусйыны косэ. Мукет
праздникъёсы сямен ик, та нуналэ нырысь вӧсяськиллям, йыр-пыд сётонъёс
ортчытъяллям, собере вӧсь нерге ветлӥллям. Туала вакытэ куд-ог гуртъёсын та
юмшан луэ гырон быдтон праздник бере одӥг арня ортчыса но кыстӥське 5 – 7 нунал.
В. Е. Владыкинлэн ивортэмезъя, рос-прос языческой сямъёс возисько на Удмуртиысь
Алнаш ёросысь Кузёбай гуртын но Татарстанысь Огырчи (Агрыз) ёросысь
Варклед-Бӧдья гуртын.

Татарстанысь Варклед-Бӧдья гуртоос верамъя, вирнуналэ праздникез кутскыны уг
яра. Нырысетӥ нуналаз мӧйыос узьым кизем бусые мыно. Отын соос вӧсясько, сьӧразы
ваем няньзэс но нӧкы вӧйзэс вӧсяло, собере соосыз музъеме копало, ю-нянь мед
удалтоз шуыса. Кыкетӥ нуналаз мыно вӧсяськыны юри котыртэм интые, сьӧразы озьы
ик нуо нянь но вӧй. Татын тылско, нош ик вӧсяло ваем сиёнзэс. Ваньзэ тае бинялто
тӧдьы етӥн ӝоккышетэ, кудзэ трос ар талэсь азьло куизы юри таче вӧсяськонъёслы.
Нянез но вӧез нуназе бере ваё быръем интые но кельто соосты ӝытозь выль кызьпу
вайёсын вӧлдэм турын вылэ. Та вайёсыз котькуд нунал вошъяло. Уж бере та
котыртэме быдэс гурт люкаське. Нылкышноос дӥсяло юмшан удмурт дэремъёссэс,
пиосъёс но воштӥськем дӥсенызы вуо. Одӥгзылы но йыртэмпол лыктыны уг яра. Вӧсям
нянез но вӧез доразы нуо, соосыз быдэс семья куспын люко. Куинети нуналаз лым
пӧзьто, солы вандо така яке ыж. Таяз учыре но нянь но вӧй вӧсяло. Тылско мукет
тупатэм интыын. Вӧсясь котькуд нунал вошъяське. Сое азьвыл ик быръё. Ньылетӥ
нуналэ Мукылчинлы сьӧд така вандо, ӝук пӧзьто. Лыоссэ, йырзэ но пуштӥрлыкъёссэ
музъеме гудо. Ӝытазе татчы быдэс гурт люкаське. Витетӥ нуналэ – йыбырттонэ –
Инмарлы ыж но кык ӟазег вандо, нош ик лым пӧзьто. Вӧсьсы бере вӧсясь пуньыен
лымез тылскеме кисьта, отчы ик сӥльзэ но кӧня ке куя. Та нуналэ ик кылем арлэсь
вайёсты но куаръёсты куинь тыскемъёсын суто. Вань лыктэмъёс черодэн соос доры
матэ кариськыса йыбыртто. Собере ортчытӥське люгезь вӧсян – котькуд юртысь бичам
уксёез вӧсян. Со коньдон сётиське пудо-животсэ вӧсяны висъясь адямилы. Куатетӥ
нуналэ – Акташ вӧсяськонэ – вань люкаськемъёслы сӥлен куарняньёс сётъяло, сӥль
лымын ӝук пӧзьто, дэмен сиё соосыз. Бергес куарняньёсыз нуо кыз выжые но
йыбыртъяло отын. Собере, соосыз басьтыса, доразы берто. Сизьыметӥ нунал –
куяськон – берпуметӥ. Соку ош вандо, но уг ни вӧсясько. Пӧзьто сӥль лымын чабей
ӝук. Кызъёс выжые куяло пудо-животсылэсь лыоссэ но кӧня ке пуньы ӝук. Котькуд
семья буре вае аслэсьтыз кулэм чыжы-выжыоссэ.



https://udm.wikipedia.org/wiki/%D0%92%D0%B8%D0%BD%D0%BE%D0%B3%D1%80%D0%B0%D0%B4%D0%BE%D0%B2%D0%B0_%D0%95%D0%BB%D0%B5%D0%BD%D0%B0_%D0%9C%D0%B0%D1%80%D0%BA%D0%BE%D0%B2%D0%BD%D0%B0

Елена Марковна Виноградова вордскемын 1967-тӥ арын 27-тӥ толшоре Алнаш ёросысь
Елкибаево (Актэмыр) гуртын. Дышетскиз шор ёзо Байтэрек школаын. Пичи дырыеныз ик
гожъяськон удысэн тунсыкъяське. Кызьы шуэ ачиз гожъяськись, нырысь кылбуръёссэ
со гожтӥз ини 3-тӥ классын дышетскыкуз но ыстӥз "Дась лу!" газетэ. Кылбурез
газет бамын ӧз поты. Покчи авторлэн мылкыдыз куашкам вал но, эшъёсыз кутскем
ужезлэсь куштӥськыны ӧз лэзе. 8-тӥ классын дышетскыкуз, школаязы ветло "Алнаш
колхозник" газетысь ужасьёс, соос пуромытӥзы ныллэсь мылкыдзэ. Гожъямъёссэ
выльысь но выльысь ыстылӥз газетъёсы, соосты табере печатлаллязы ни "Советской
Удмуртиын" но. Атаез туж шумпотэ вал, нылыз гожъяське шуыса. Газетлэсь котькуд
номерзэ чидатэк возьмалляз.



https://udm.wikipedia.org/wiki/%D0%92%D0%B8%D0%BD%D0%BE%D0%B3%D1%80%D0%B0%D0%B4%D0%BE%D0%B2%D0%B0,_%D0%95%D0%BB%D0%B5%D0%BD%D0%B0_%D0%9C%D0%B0%D1%80%D0%BA%D0%BE%D0%B2%D0%BD%D0%B0

Елена Марковна Виноградова вордскемын 1967-тӥ арын 27-тӥ толшоре Алнаш ёросысь
Елкибаево (Актэмыр) гуртын. Дышетскиз шор ёзо Байтэрек школаын. Пичи дырыеныз ик
гожъяськон удысэн тунсыкъяське. Кызьы шуэ ачиз гожъяськись, нырысь кылбуръёссэ
со гожтӥз ини 3-тӥ классын дышетскыкуз но ыстӥз "Дась лу!" газетэ. Кылбурез
газет бамын ӧз поты. Покчи авторлэн мылкыдыз куашкам вал но, эшъёсыз кутскем
ужезлэсь куштӥськыны ӧз лэзе. 8-тӥ классын дышетскыкуз, школаязы ветло "Алнаш
колхозник" газетысь ужасьёс, соос пуромытӥзы ныллэсь мылкыдзэ. Гожъямъёссэ
выльысь но выльысь ыстылӥз газетъёсы, соосты табере печатлаллязы ни "Советской
Удмуртиын" но. Атаез туж шумпотэ вал, нылыз гожъяське шуыса. Газетлэсь котькуд
номерзэ чидатэк возьмалляз.



https://udm.wikipedia.org/wiki/%D0%92%D0%B5%D1%80%D0%B5%D1%89%D0%B0%D0%B3%D0%B8%D0%BD,_%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%95%D0%B3%D0%BE%D1%80%D0%BE%D0%B2%D0%B8%D1%87

Григорий Егорович Верещагин (куд-ог документъёсын Георгиевич но гожтэмын) —
удмурт писатель-этнограф, югдытӥсь, баӵко. Вордӥськиз 11-тӥ октябре 1851-тӥ арын
Туала Кез ёросысь Полом гуртын. Сарапулысь реальной училищеез йылпумъяса,
Льӧльшур гуртын усьтӥз земство школаез но отын дас ар ӵӧже дышетӥсь луыса ужаз.
Льӧльшурын сяна, тодон-валанзэ нылпиослы пыӵатыны выриз Сарапул уездысь ик
Шаркан, Сосновка, Брангурт черкогуртъёсын.

1900-тӥ арын улыны выжиз Брангуртэ. Отысь черке ужаны интыяськиз (баӵко ужлэсь
со куштӥськиз 1920-тӥ аръёсы). Григорий Егорович но солэн кузпалыз берпуметӥ
нуналъёссэс ортчытӥзы ини Ижын Николай пизы дорын. Сюлэмыз кутыса, Верещагин
улонысь кошкиз 27-тӥ августэ 1930-тӥ арын. Шаерысьтымы огаз гинэ газетаз -
Гудыриын - со сярысь ивортэмын вал.

Наука удысын Верещагин нырысетӥ вамышъёссэ лэсьтӥз Льӧльшур школаын ужакуз ик.
Этнографиен герӟаськем трос материалъёс люкаса, Санкт-Петербургын печатлаз
Вотяки Сосновского края (1886) но Вотяки Сарапульского уезда Вятской губернии
(1889) монографиоссэ. Императорлэн географияя ӟуч обществоез (ИРГО) та ужъёсыз
понна Григорий Егоровичез азвесь медален пусйиз. Озьы Верещагин та обществолэн
членэз луиз. 1896-тӥ арын Верещагин поттэ О книгах на вотском языке брошюразэ,
отын со выль алфавит ӵектэ удмуртъёслы (улонэ пыӵатэмын ӧй вал).

Литература удысын ужаны кутскиз бергес. Трос учёнойёс (Кедра Митрей, П. К.
Поздеев, П. П. Домокош, В. М. Ванюшев, Т. Г. Владыкина но мукетъёсыз) малпало,
Верещагинлэн 1889 аре потэм «Вотяки Сарапульского уезда» монографиысьтыз кылбур
- нуны веттан гур «Чагыр, чагыр дыдыке» - ӵапак Верещагинлэн аслаз гожтэм
кылбурез вылэм шуыса, но со ик кылбур, пе, инъет выллем луиз удмурт чеберлыко
литературалы (озьы 1989-тӥ арын Москваын нырысьсэ пусйизы удмурт литературалэн
кылдэмез дырысен 100 ар тырмонэз). Мукет учёнойёс (Р. Ш Насибуллин, А. Г
Шкляев,А. Г. Красильников, Д. М. Сахарных) соин но, таин но соглаш ӧвӧл. Котьма
ке но, 1924-тӥ арын кылбуръёсыз печатласькизы Гудыри газетын но Кенеш журналын;
Бернат Мункачи пусъе, Верещагин, пе, туж усто кылбуръёс гожъяны быгатэ вылэм,
солэсь, пе, та кылбуръёсты коньдонэн вузаны куризы, но со, пе, вузамтэ (жаль,
пусъемын ӧвӧл, кыӵе кылын со кылбуръёсыз гожтэмын вал). Кылбур чуръёссэ озьы ик
шедьтыны луиз Руководство к изучению вотского языка научно-методической
ужысьтыз. Верещагин гожъяз выжыкылъёс-поэмаос но: Зарни чорыг, Батыр дӥсь,
Скоробогат-Кащей. Ӧз палэнскылы очерк жанрлэсь - Общинное землевладение у
вотяков Сарапульского уезда очеркез сӥземын удмурт калыклэн
сямъёсызлы-йылолъёсызлы.

Этнографлэн ужъёсыз берыктэмын ӟуч, бигер, мадьяр, финн, эстон кылъёсы. Г. Е.
Верещагинлэсь творчествозэ котыр ласянь эскериз кылбурчи Василий Ванюшев. Вань
на Денис Сахарных историклэн Верещагинлы сӥзем статьяосыз.



https://udm.wikipedia.org/wiki/%D0%92%D0%B5%D0%BD%D0%B3%D1%80%D0%B8%D0%BB%D1%8D%D0%BD_%D0%B3%D0%B8%D0%BC%D0%BD%D1%8D%D0%B7

Венгрилэн гимнэз - «Isten, áldd meg a magyart» («Инмаре, бакель кар
венгръёсты»). Крезьгурез Ференц Эркельлэн, кылъёсыз Ференц Кёльчеилэн.

Isten, áldd meg a magyart Jó kedvvel, bőséggel, Nyújts feléje védő kart, Ha küzd
ellenséggel; Bal sors akit régen tép, Hozz rá víg esztendőt, Megbűnhődte már e
nép A múltat s jövendőt!

Őseinket felhozád Kárpát szent bércére, Általad nyert szép hazát Bendegúznak
vére. S merre zúgnak habjai Tiszának, Dunának, Árpád hős magzatjai
Felvirágozának.

Értünk Kunság mezein Ért kalászt lengettél, Tokaj szőlővesszein Nektárt
csepegtettél. Zászlónk gyakran plántálád Vad török sáncára, S nyögte Mátyás bús
hadát Bécsnek büszke vára.

Hajh, de bűneink miatt Gyúlt harag kebledben, S elsújtád villámidat Dörgő
fellegedben, Most rabló mongol nyilát Zúgattad felettünk, Majd töröktől rabigát
Vállainkra vettünk.

Hányszor zengett ajkain Ozman vad népének Vert hadunk csonthalmain Győzedelmi
ének! Hányszor támadt tenfiad Szép hazám, kebledre, S lettél magzatod miatt
Magzatod hamvvedre!

Bújt az üldözött, s felé Kard nyúlt barlangjában, Szerte nézett s nem lelé
Honját e hazában, Bércre hág és völgybe száll, Bú s kétség mellette, Vérözön
lábainál, S lángtenger fölette.

Vár állott, most kőhalom, Kedv s öröm röpkedtek, Halálhörgés, siralom Zajlik már
helyettek. S ah, szabadság nem virul A holtnak véréből, Kínzó rabság könnye hull
Árvák hő szeméből!

Szánd meg Isten a magyart Kit vészek hányának, Nyújts feléje védő kart Tengerén
kínjának. Bal sors akit régen tép, Hozz rá víg esztendőt, Megbűnhődte már e nép
A múltat s jövendőt!



https://udm.wikipedia.org/wiki/%D0%92%D0%B0%D0%B2%D0%BE%D0%B6_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Вавож ёрос интыяськемын Удмурт Республикалэн шундыпуксён палаз. Уйпаласен Вавож
герӟаське Сюмси ёросэн, шундыӝужанысен - Ува ёросэн, лымшорысен - Можга ёросэн,
шундыпуксёнысен - Киров улосэн.

2009-тӥ арын 1-тӥ январльы ёросын 17 сюрс 314 улӥсез вал. 2010-тӥ арын - 18 сюрс
456 адями. Улӥсьёсызъя республикаысь ёросъёс пӧлын 17-тӥ инты басьтэ. 2002-тӥ
арын ортчытэм переписья Вавожлэн музъем вылаз уло удмуртъёс - 56,6%, ӟучъёс -
39,4%, татаръёс - 1%, музон калыкъёс - 3%. Озьы Вавож ёрос пыре шаерысьтымы 16
тужгес удмурто ёросъёс пӧлы.

Туннэ нуналлы ёросын 69 населённой пункт лыдъяське. Соос огазеямын 10 гурт
поселение: Вавож, Водӟимӧнья, Тыловыл-Пельга, Какмож, Нюрдор-Котья, Ӟямбай,
Гурезь-Пудга, Волипельга, Брызгалово, Большеволково. Ёрослэн бюджетэз 2009-тӥ
арын: доходъёсыз - 371 сюрс 339 манет, расходъёсыз - 371 сюрс 947 манет.
Бюджетлэн бадӟым люкетэз кошке ЖКХ, дышетон, культура, тазалыкез утён,
улон-вылонын юрттэт сётон удысъёслы.

Озьы ик ёросын вань 23 культурая юрт, 18 библиотека, краеведениея музейёс. 6
самодеятельной коллектив калык ним басьтӥз - кыӵе гинэ но ужрадъёсы соос уг
пыриськыло! «Гуждор», «Гербер», «Пичи гуждор», «Радуга», «Дружба», «Улыбка»
ансамбльёсты тодӥсьтэмез ик ӧвӧл, дыр. 2008-тӥ арын ёрос библиотека
республикаямы ортчись «Большое чтение» конкурсын вормисе потӥз.

Югдытӥсьлы Кузебай Гердлы (Кузьма Павлович Чайниковлы) сӥзем музей Вавож ёрослэн
пусэз выллем луэ. Со усьтӥськиз 1998-тӥ арын - Гердлэн вордӥськемез дырысен 100
ар ортчем бӧрсьы. Музей-коркан Чайников улӥз-вылӥз, дышетскиз, ужаз. Отчы
пырыса, син азе яркыт пуксе удмурт калыклэн кылем дауръёсы улэм-вылэмез.
Экскурсиос ортчыло удмурт но ӟуч кылын. Шаерысьтымы сяна, К. Гердлэсь юртсэ
адӟыны вуыло кунгож сьӧрысь но куноос.

Ёросын дышетон удыслэн кутсконэз герӟаськемын 1842-тӥ арен. Соку Вавожын
усьтӥськиз церковно-приходской школа. Ӵапак татын ик тодон-валанзэ муромытӥз
тодосчи Кузебай Герд, авиациысь маршал Фёдор Фалалеев.

Гурт удыс - валтӥсь инты басьтэ ёрослэн экономикаяз. Берло аръёсы, мукет
ёросъёсын ӵошатыса, та удысъя соос азьпал радын мыно. Ёросын ваньмыз-ӧвӧлэз 12
кооператив, отын тырше 2 сюрслэсь ятыр адями. Усто тыршо Мичурин нимо, «Колос»,
«Удмуртия», «Луч», «Зарни Луд», «Жуе-Можга» эштосъёс. 50-лэсь трос дояркаос
котькуд скаллы быдэ кыско 6 сюрс литрлэсь уно йӧл.

Туннэ ёросын ужа промышленностья кӧня ке огазеяськон: «Какможлес», «Вавожлес»,
«Нюрдор-Котья», «Сайдинг». Одӥгъёсыз нюлэсэн выро ке, мукетъёсыз тыршо гыбед
поттонын. Вавож палъёсы чагыр эстӥськон кысконъя но ужъёс огсыр мыно. Берло кык
ар куспын 130 километр газопровод нуйтэмын.

Ёросын тужгес бадӟым саклык висъяло нылпи спортлы. Та ласянь ӟеч тырше Вавож
ДЮСШ. Отчы ветлэмъёс тросэз спортъя мастеръёс, эрико нюръяськонъя Приволжской
федеральной округысь чемпионъёс луо ини: Тимур Аллакулов, Владимир Аллакулов,
Виктория Кочнева. С. Каргашин тренерлэн дышетскисьёсыз - Николай Лебедев,
Татьяна Протопопова, Екатерина Лебедева, Андрей Голубьев - шаерысьтымы
куасчиослэн сборноязы пыро. Денис Кокорин, Анна Евстафьева, Виталий Коротаев -
Иван но Никита Рябовъёс, Мария Чуб - капчи атлетикая кужмо усточиос. Арлы быдэ
школаын дышетскисьёслы А. Мезринлы сӥзем спартакиадаос ортчыло. Та сяна, егитъёс
мыло-кыдо пырисько Тол но Гурт шудонъёсы. Кылсярысь, 2009-тӥ арын спортсменъёс
Тол но Гужем президент шудонъёсын 3-тӥ инты басьтӥзы.



https://udm.wikipedia.org/wiki/%D0%92%D0%B0%D0%B2%D0%BE%D0%B6_%D1%91%D1%80%D0%BE%D1%81

Вавож ёрос интыяськемын Удмурт Республикалэн шундыпуксён палаз. Уйпаласен Вавож
герӟаське Сюмси ёросэн, шундыӝужанысен - Ува ёросэн, лымшорысен - Можга ёросэн,
шундыпуксёнысен - Киров улосэн.

2009-тӥ арын 1-тӥ январльы ёросын 17 сюрс 314 улӥсез вал. 2010-тӥ арын - 18 сюрс
456 адями. Улӥсьёсызъя республикаысь ёросъёс пӧлын 17-тӥ инты басьтэ. 2002-тӥ
арын ортчытэм переписья Вавожлэн музъем вылаз уло удмуртъёс - 56,6%, ӟучъёс -
39,4%, татаръёс - 1%, музон калыкъёс - 3%. Озьы Вавож ёрос пыре шаерысьтымы 16
тужгес удмурто ёросъёс пӧлы.

Туннэ нуналлы ёросын 69 населённой пункт лыдъяське. Соос огазеямын 10 гурт
поселение: Вавож, Водӟимӧнья, Тыловыл-Пельга, Какмож, Нюрдор-Котья, Ӟямбай,
Гурезь-Пудга, Волипельга, Брызгалово, Большеволково. Ёрослэн бюджетэз 2009-тӥ
арын: доходъёсыз - 371 сюрс 339 манет, расходъёсыз - 371 сюрс 947 манет.
Бюджетлэн бадӟым люкетэз кошке ЖКХ, дышетон, культура, тазалыкез утён,
улон-вылонын юрттэт сётон удысъёслы.

Озьы ик ёросын вань 23 культурая юрт, 18 библиотека, краеведениея музейёс. 6
самодеятельной коллектив калык ним басьтӥз - кыӵе гинэ но ужрадъёсы соос уг
пыриськыло! «Гуждор», «Гербер», «Пичи гуждор», «Радуга», «Дружба», «Улыбка»
ансамбльёсты тодӥсьтэмез ик ӧвӧл, дыр. 2008-тӥ арын ёрос библиотека
республикаямы ортчись «Большое чтение» конкурсын вормисе потӥз.

Югдытӥсьлы Кузебай Гердлы (Кузьма Павлович Чайниковлы) сӥзем музей Вавож ёрослэн
пусэз выллем луэ. Со усьтӥськиз 1998-тӥ арын - Гердлэн вордӥськемез дырысен 100
ар ортчем бӧрсьы. Музей-коркан Чайников улӥз-вылӥз, дышетскиз, ужаз. Отчы
пырыса, син азе яркыт пуксе удмурт калыклэн кылем дауръёсы улэм-вылэмез.
Экскурсиос ортчыло удмурт но ӟуч кылын. Шаерысьтымы сяна, К. Гердлэсь юртсэ
адӟыны вуыло кунгож сьӧрысь но куноос.

Ёросын дышетон удыслэн кутсконэз герӟаськемын 1842-тӥ арен. Соку Вавожын
усьтӥськиз церковно-приходской школа. Ӵапак татын ик тодон-валанзэ муромытӥз
тодосчи Кузебай Герд, авиациысь маршал Фёдор Фалалеев.

Гурт удыс - валтӥсь инты басьтэ ёрослэн экономикаяз. Берло аръёсы, мукет
ёросъёсын ӵошатыса, та удысъя соос азьпал радын мыно. Ёросын ваньмыз-ӧвӧлэз 12
кооператив, отын тырше 2 сюрслэсь ятыр адями. Усто тыршо Мичурин нимо, «Колос»,
«Удмуртия», «Луч», «Зарни Луд», «Жуе-Можга» эштосъёс. 50-лэсь трос дояркаос
котькуд скаллы быдэ кыско 6 сюрс литрлэсь уно йӧл.

Туннэ ёросын ужа промышленностья кӧня ке огазеяськон: «Какможлес», «Вавожлес»,
«Нюрдор-Котья», «Сайдинг». Одӥгъёсыз нюлэсэн выро ке, мукетъёсыз тыршо гыбед
поттонын. Вавож палъёсы чагыр эстӥськон кысконъя но ужъёс огсыр мыно. Берло кык
ар куспын 130 километр газопровод нуйтэмын.

Ёросын тужгес бадӟым саклык висъяло нылпи спортлы. Та ласянь ӟеч тырше Вавож
ДЮСШ. Отчы ветлэмъёс тросэз спортъя мастеръёс, эрико нюръяськонъя Приволжской
федеральной округысь чемпионъёс луо ини: Тимур Аллакулов, Владимир Аллакулов,
Виктория Кочнева. С. Каргашин тренерлэн дышетскисьёсыз - Николай Лебедев,
Татьяна Протопопова, Екатерина Лебедева, Андрей Голубьев - шаерысьтымы
куасчиослэн сборноязы пыро. Денис Кокорин, Анна Евстафьева, Виталий Коротаев -
Иван но Никита Рябовъёс, Мария Чуб - капчи атлетикая кужмо усточиос. Арлы быдэ
школаын дышетскисьёслы А. Мезринлы сӥзем спартакиадаос ортчыло. Та сяна, егитъёс
мыло-кыдо пырисько Тол но Гурт шудонъёсы. Кылсярысь, 2009-тӥ арын спортсменъёс
Тол но Гужем президент шудонъёсын 3-тӥ инты басьтӥзы.



https://udm.wikipedia.org/wiki/%D0%92%D0%B0%D0%B2%D0%BE%D0%B6_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Вавож черкогурт кылдӥз XIII-XIV дауръёсы. Татаро-монголъёслэсь пегӟыса,
удмуртъёс вуизы туж шулдыр Ва (али Ува) шур котыре. Ӵапак та интыосын Ва усе
Вало шуре. Та бордысь ик потӥз черкогуртлэн нимыз но — Вавож. Но пусъёно: солы
мукет но нимъёс малпаллязы. Кылсярысь, Вавож-Можга, Николаевское.

Вавожысь Свято-Никольской черклы 170 арлэсь кема ини. Солэн тусыз бордын
тыро-пыдо тыршиз Ижысь пыӵал тӥрлык поттонъя заводысь тодмо архитектор С. Дудин.
16-тӥ сентябре 1835-тӥ арын черклэсь нырысетӥ этажзэ дун-чылкыт вуэн пазязы.
Татын трос баӵкоос ужазы. Пӧлысьтызы огез Удмуртилэн историяз бадӟым пытьы
кельтӥз. Со — Михаил Елабужский, 1912-тӥ арын Ува ёросысь Удугучин гуртысь
Вавоже улыны лыктэм. Никольсклй черкын удмурт сямен чирдэм сяна, та воргорон
мыло-кыдо выриз этнографиен, нуиз дневник, тодӥз пӧртэм кунсьӧр кылъёсты. Но
улон нюжаез Михаил Стефановилэн туж но туж секыт вал: нырысь ик сое коркаысьтыз
уллязы, кивалтӥсьёс черксэ пытсаны вырылӥзы, бӧрысь Елабужскиез воксё кулаке
поттӥзы, висись пересез ыстӥзы нюлэс коранэ… Отец Михаил Вавоже берытскиз на
кулон азяз гинэ. 1937-тӥ арын черкез ворсазы.

Михаил Стефанович юн эшъяськылӥз Меньшикова сузэеръёсын-дышетӥсьёсын. Соос ужазы
Удмурт шаерысь тужгес вашкала школаын — черкогуртысь церковно-приходской школа
усьтӥськиз 1842-тӥ арын. Вунэтоно ӧвӧл: ӵапак та сузэръёс ик шедьтӥзы егит
югдытӥсез, кылбурчиез Кузебай Гердэз. Сютэм улонэн сэрен К. Герд коркась корка
кураськыса ветлоно луылӥз. Меньшиковаосын пумиськемез бере сое сюдӥзы-миськизы.
Озьы со школаысь тужгес усто дышетскисьлы пӧрмиз.

Вавож черкогурт вашкала дыръёсы тодмо луылӥз вуз каронэныз. Татын огыр-бугыр
радъяськылӥз Вавожско-Никольской ярмарка. Соин ик Вавожын трос вуз карон юртъёс
сылӥзы. Вал асьсэлэн драмтеатрзы но. Спектакльёс, концертъёс ортчылӥзы азьло
вина возён интыын.



https://udm.wikipedia.org/wiki/%D0%91%D1%8B%D0%B2%D0%B0%D0%BB%D1%8C%D1%86%D0%B5%D0%B2,_%D0%9C%D0%B8%D1%85%D0%B0%D0%B8%D0%BB_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Михаи́л Никола́евич Быва́льцев — удмурт композитор, крезьгуро фольклорез бичась.

Вордӥськиз туала Балезино ёросысь Атасгуртын (ӟуч сямен Петухово) 2 толсуре 1908
аре. Пинал дырысеныз ик Михаил туж яратӥз удмрут калык крезьгурез. Солэн атаез
баянэн, бубенэн, пу пуньыосын усто шудэ вал, та устолыклы нылпиоссэ но дышетъяз.

1932 аре Бывальцев Ижысь театрально-художественной техникумлэн театр люкетаз
дышетскыны пыре, 1935 аре — Мускоысь кун консерваторилэн дирёжерско-хоровой
люкетаз. Консерваториын дышетскемзэ Бывальцев йылпумъяз 1941 аре июне, ӵапак
Быдӟым отечественной ож кутскем азьын.

Удмурт крезьгуро фольклорез бичанын нырысетӥ вамышъёссэ Бывальцев лэсьтӥз
театрально-художественной техникумын дышесткем дыръяз ик, тодмо ӟуч композитор
Дмитрий Васильев-Буглай кивалтэм улсын ортчытэм фольклор экспедицын. Со дырысен
Бывальцев удмурт калык кырӟанъёсты люкан бордын дугдылытэк ужа, Муское кошкыса
ини но та ужез ӧз кушты: со пумиське ӵапак со дыре Мускоысь консерваториын
дышетскем Григорий Титовен но солэсь кӧня ке кырӟанъёс гожтыса кельтэ.

1936 аре гужем Михаил Бывальцев мыло-кыдо пыриське кырӟанъя но эктонъя удмурт
ансамблез кылдытон уже: Аполлон Каторгинэн ӵош гуртъёсы пота, усто куараосын
адямиосты хоре люканы юрттэ.

1941 аре, война кутскыку, Михаил Бывальцев калык ополчение пыре но Мускоез немец
ожгарчиослэсь утёнын бырыны шеде.



https://udm.wikipedia.org/wiki/%D0%91%D1%83%D0%BB%D0%B3%D0%B0%D0%BA%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2%D0%B8%D1%87

Михаи́л Афана́сьевич Булга́ков – нимо-дано ӟуч писатель (прозаик, драматург).
Вордскиз 1891-тӥ арын Киевын. Кулӥз 1940 аре Мускоын.

1921 аре Москвае кошкиз. Гожъяз веросъёс, эссеос,повестьёс, пьесаос,
романъёс.Солэн стилез – мистической, философско-фантастической, сатирической,
иронической но лирической. Самой тодмо но бадӟым романэз – «Мастер но
Маргарита».

Россиын туж тодмо луэ «Пуны сюлэм» повестьлэн экранизациез («Ленфильм», 1988,
режиссёр Владимир Бортко, профессор Преображенскилэн роляз – Евгений
Евстигнеев).

Солэн гожтэмъёсызъя Удмуртиысь театръёсын но спектакльёс пуктэмын вал: «Зойкалэн
патерез» пьесаезъя пуктэм таӵе нимо ик спектакль Ижысь Короленко нимо кун драмая
ӟуч театрын туж популярной луиз (премьера шудэмын 8 октябре 2004 аре, Зойкалэсь
рользэ быдэстӥз Ольга Слободчикова, Аметистовлэсь рользэ – Иван Слободчиков).
Озьы ик, Ижысь театралъёслы Булгаковлэн творчествоез Мускоысь лыктэм
артистъёслэн шудэмзыя но тодмо: 11 апреле 2005 аре Ижын «Аксион» нимо культурая
центрын «Мастер но Маргарита» нимо спектакльзэс возьматӥз «Театр на
Юго-Западелэн» труппаез.



https://udm.wikipedia.org/wiki/%D0%91%D0%BE%D1%80%D0%B8%D1%81%D0%BE%D0%B2,_%D0%A2%D1%80%D0%BE%D1%84%D0%B8%D0%BC_%D0%9A%D1%83%D0%B7%D1%8C%D0%BC%D0%B8%D1%87

Трофим (Трокай) Кузьмич Борисов — публицист, филолог, этнограф. Вордӥськиз 19-тӥ
шуркынмонэ (ноябре) 1891-тӥ арын Алнаш ёросысь Кизекгуртын. Дышетскиз гуртысьтыз
земской школаын. Тодон-валанзэ муромытӥз на Алнаш черкогуртысь 2 классъем
школаын, Алабгоысь но Кузонысь техникая училищеосын. Таин гинэ кӧтыз уг тыры —
1912-тӥ-1913-тӥ аръёсы пыре Вӧсьбуро Петыркарысь историяя но филологияя
факультетэ. 1914-тӥ-1916-тӥ аръёсы визь песьтэрзэ узырмытэ ини Кузонысь
университетысь эмтодосъя факультетын.

1917-тӥ арын, дышетсконзэ йылпумъямез бере, Борисовез келяло Минской фронтэ.
Отысь госпитальын эмъясь луыса ужа, дурбасьтэ большевикъёс пала. Совето властез
кылдытонэ мыло-кыдо пыриське. 1918-тӥ арын ожмаське Украинаын, со арын ик бертэ
дораз. Отын сое быръё Алабго уездлэн исполкомысьтыз депутатъёслэн кенешсылэн
тӧрое. Алабгоын большевикъёслэсь ячейказэс кылдытэ.

31-тӥ коньывуонэ (октябре) 1918-тӥ арын Трофим Борисов кивалтэм улсын «Гудыри»
иворбамлэн (газетлэн) нырысетӥ номерез потӥз. Нош 1919-тӥ арын Сарапул карын со
радъяз Вань удмурт крестьянъёслэсь съездзэс. Отысен ик калык сое бырйиз
комиссаре — Центральной комиссариатысь удмуртъёсын герӟаськем ужпумъёсты
сэрттӥсе-пертчисе. Но яркыт малпанъёссэ быдэстыса уг вутты — 1922-тӥ арын сое
янгыше уськыто сепаратизм мылкыдъёсыз понна. 1923-тӥ арын Борисовез партиысь но,
ужысьтыз но улляло. 1928-тӥ арын Трофим Борисовез вить арлы пытсэт сьӧры —
Сыктывкаре — келяло.

1931-тӥ арын кошке Муское, дышетскыны пыре аспирантурае. Со вие ик ужа Муско
дорысь пичи карын эмъясь-венеролог луыса. 14-тӥ толшоре (январе) Т. Борисовез
янгыше уськыто «СОФИН» ужъя. Таяз радэ кечато-вамато укно сьӧрын со пукиз
1936-тӥ-1938-тӥ аръёсы Иркутск палъёсын. Но та бӧрсьы но пиосмуртлы маза уг сёто
— 1940-тӥ арын со нош арест улэ шеде. Трофим Борисовез шонере потто 20-тӥ
куарусёнэ (сентябре) 1989-тӥ арын гинэ. Та ласянь авторлы бадӟым юрттэт сётӥз,
шуыны луоз, удмурт профессор К. Куликов но Калмыкиысь калык кылбурчи Д.
Кугультинов.

Пусъёно: Вӧсьбуро Петыркарын дышетскыкуз, Борисов мыло-кыдо выриз этнографиен,
лингвистикаен, фольклорен. Гожтэт пыр кусып возьылӥз тодмо ӟуч тодосчиен Д. К.
Зеленинэн. «Гудыри» иворбамлы (газетлы) редактор луэмез бере кутскиз литература
удыс борды. Гожъяз кылбуръёс, листовкаос, этнографилы сӥзем очеркъёс, брошюраос.
1921-тӥ арын поттӥз «Грамматика вотского языка», 1929-тӥ арын «Песни южных
вотяков», 1932-тӥ арын «Удмурт кыллюкам» лыдзетъёссэ. Та сяна, дасяз «Удмурт
стихотвореняос»,«Удморт кылбуръёс» (1919) антологиоссэ. 1921-тӥ арын, кылбурчиен
Кузебай Гердэн валче кариськыса, радъязы Удмурт гожъяськисьёслэсь нырысетӥ
съездзэс. Т. Борисов кужымзэ, визьзэ сётӥз на «Кенеш» журналэз кылдытонлы но.

Улонысь кошкиз 4-тӥ инвожое (июне) 1943-тӥ арын Актюбинск лагерьын
(Узбекистанысь Чимкент карын).



https://udm.wikipedia.org/wiki/%D0%91%D0%BB%D0%BE%D0%BA,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Вордскиз Мускоын 7 ноябре 1932 аре. 1957 аре йылпумъяз Мускоысь П.И.Чайковский
нимо кун консерваториез (профессор Шебалинлэсь композицияя но профессор
Гилельслэсь фортепианоя классъёссэс), 1961 аре — аспирантураез (кивалтӥсьёсыз:
композицияя проф. Шебалин но проф. Баласанян, крезьгурлэн теориезъя — проф.
Мазель). 1958-1960 аръёсы — МузГИЗ-ын редактор луыса ужа, нош 1960-1962 аръёсы
Мускоысь Ленин нимо педагогияя институтын дышетэ.

Владимир Блок туж тунсыкъяське вал удмурт музыкаен. Трос пол вуылӥз Удмуртие,
кусыпъёс возиз тросэныз удмурт крезьгурчиосын, уката ик Герман Корепановен,
удмурт крезьгуро фольклорысь мотивъёс басьтыса, ачиз но кылдытъяз устоесь,
удмурт шӧмоесь крезьгуръёсты. Нылпиослы сӥзем «Удмурт крезьгуръёс» фортепианолы
пьесаосын сборникез пыре Удмуртиысь крезьгуро школаослэн дышетскон репертуаразы.

Владимир Блоклэсь нимзэ ӟеч тодо Норвегиысь крезьгурчиос но: со вал Эдвард
Григлэн калыккуспо обществоысьтыз Россиысь люкетлэн нырысетӥ тӧроез.



https://udm.wikipedia.org/wiki/%D0%91%D0%BB%D0%BE%D0%BA%D0%BB%D0%B0%D0%BD%D0%B4,_%D0%A0%D0%BE%D1%85%D0%B8%D1%80

Рохир Блокланд (нидерл. Rogier Philip Charles Eduard Blokland, вордскиз 1971-тӥ
арын 16-тӥ тулыспалэ, Дордрехтын) — нидерланд кылтодосчи, 2014-тӥ арысен Уппсала
университетысь финн-угор кылъёсъя профессор.

1997-тӥ арын Блокланд Гронинген университетын магистрлэсь степеньзэ басьтӥз, нош
2005-тӥ арын Корнелиус Хассельблатт дорын кандидат диссертацизэ утиз.
Дышетсконзэ йылпумъяса, пӧртэм университетъёсын (кылсярысь, Таллинысь, Тартуысь,
Грайфсвальдысь, Берлинысь Гумбольдт нимо университетын) доцент, ӧтем доцент,
тодос ужась луыса тыршиз.

2005-тӥ-2006-тӥ аръёсы Гронинген университетысь финн-угор кафедраен кивалтӥз,
нош 2009-тӥ-2010-тӥ аръёсы - Гамбург университетысь финн-угор кафедраен. 2011-тӥ
арысен тодос ужась луыса тыршиз Мюнхенысь Людвиг-Максимилиан нимо университетысь
финн-угор кафедраын.

2014-тӥ арын Рохир Блокландлы Уппсала университысь туала кунсьӧр кылъёсъя
институтысь финн-угор кафедраын Ларс-Гуннар Ларссонлэсь ужзэ азинтыны оскизы.



https://udm.wikipedia.org/wiki/%D0%91%D0%B5%D1%81%D0%B5%D1%80%D0%BC%D0%B0%D0%BD%D1%8A%D1%91%D1%81

Бесерманъёс – Удмуртилэн Юкамен, Балезино, Глаз, Яр но куд-ог мукет ёросъёсын
улӥсь калык. Лыдзы – ог 3 сюрс адями (2002).

Волга-Урал шаерлэн историяз бесерман ним нырысь тодмо луэ XIV-XV дауръёсы
кылдытэм ӟуч истори ошмесъёсысь: отын вераськон мынэ Кузон ханствоын улӥсь кыӵе
ке «бесерменъёс» сярысь (бесермены). Со тюрк выжыысь потэм бесерменъёслэн
историзы меӵак герӟаськемын Арча музъемлэн историеныз. Нимзы ваньмызлы тодмо
мусульман шуон кыл бордысь потэмын (тюрк кылъёсын со ӵемысь busurman, büsürmen
но мукет та выллем формаосын уже кутӥське).

XIV-XVI дауръёсы со бесерменъёслэн куд-ог люкетсы, азьвыл Волга Булгарилэн
музъем вылаз пуромем лек ожъёсын сэрен (Зарни Урдоысь феодалъёслэн ваче
жугиськемзы; ӟуч князьёслэн но ушкуйникъёслэн омырскемъёссы; эмир Тимурлэн
азьвыл булгар музъеме лыктэмез но мукет), Ватка йылэ тубыса, Чупчи уллапала
пумен кӧчыны кутскизы, но собере мукет тюрк выжыосын валче чупчи бигеръёслэн
(Кариноысь бигеръёслэн) субэтносазы пыризы.

Соосын ӵош Карино музъеме улыны кошкиллям куд-ог кылзыя удмуртъёслы туж матын
куд-ог группаос. 1511 арысен ини ӟуч документъёсын ӵемысь вераськон мынэ кыӵе ке
Карино котырын улӥсь (арча) чувашъёс («чюваша арская») сярысь. Самой со арча
чувашъёс – туала бесерманъёсмылэн вашкала атайёссы-песятайёссы. Чувашъёс пӧлы
соосты юнме уг пырто вал. Арча музъемын улыкузы, со удмуртъёслы матын луись
группаос юн кусып возизы зэмос чувашъёсын но. Со сярысь верало бесерман
нылкышноослэн дӥсьёссы, соос туж но туж кельшо чуваш нылкышноослэн дӥськутсылы.

Кылзыя удмуртъёслы соос туж матын ке но, сётаки бесерманъёс – удмуртъёс ӧвӧл.
Удмуртъёслэсь соос висъясько:

Бесерманъёслэн калык осконъёссы матын луо удмурт калык осконъёссылы, но кык
ласянь соос туж висъясько: бесерманъёслэн воршудъёссы вылымтэен но бесерман
калык осконъёсы пырем куд-ог мусульман валатонъёс ванен.



https://udm.wikipedia.org/wiki/%D0%91%D0%B0%D1%82%D1%83%D0%B5%D0%B2,_%D0%AD%D1%80%D0%B8%D0%BA

Эрик Батуев (зэмос нимыз Валерий Николаевич Батуев; вордиськиз 23 куарусёнэ
1969, Симанки (Куштошур) гуртын, Дэри ёросын , Удмурт АССР — кулиз 31 южтолэзе
2002, Муско) — удмурт кыбурчи, писатель, журналист (дуннелы тодмо луиз «ӟырдыт
точкаосысь» репортажъёсыныз).

1984—1987 — дышетске Можгаысь ветеринарной техникумын, Можгинского педучилищеысь
литературной кружоке ветлэ

1991—1996 — дышетске МГУ-лэн журналистика факультетаз, 1996—2001 г. — аспирант.
Ужа «Аргументы и факты» газетын. ОЗьы ик вал быремын парламентской корреспондент

1995 — нырысети кылбуръёсын бичетэз потэ - «Гольык» («Обнаженность). Ветлэ
стажировкае Италие. Командировкаосы сое лэзьяло Чечняе, Таджикистанэ, Турцияе,
Афганистанэ, Югославияе (Косово), Иранэ, Палестинае, Израиле. Чечняын дыръяз сое
контузить каре.



https://udm.wikipedia.org/wiki/%D0%91%D0%B0%D0%BB%D0%B5%D0%B7%D0%B8%D0%BD%D0%BE_%D1%91%D1%80%D0%BE%D1%81

Балезино ёрос Удмуртилэн уй палаз интыяськемын. Центрез — кар типъем гурт
Балезино. Мукет улон интыос пӧлысь тужгес тодмо луо Каменное Заделье, Кестым,
Пибаньшур, Юнда, Люк, Пыбъя. Бускель ёросъёсыз: Глаз, Кез, Красногорье но Эгра
ёросъёс.

Балезино ёрос интыяськемын Верхнекамской возвышенностьын. Республикамылэн тужгес
вылӥ интыез - ёросысь Новосёлы гуртын: зарезьлэсь 323 метрлы вылӥын. Та палъёстӥ
бызё Чупчи, Кеп, Юнда, Пызеп, Люк шуръёс. Ёрослэсь 30 %-сэ шобырто нюлэс кушъёс.

1895-тӥ арын ёросэтӥ кыскизы Вятка-Пермь чугун сюрес. Ёрослэн лымшор палтӥз
ортче Ижевск-Глазов асфальт сюрес.

Ёросын вань 35 школа, 48 номеро ПТУ, искусствоосъя школа но солэн 2 филиалъёсыз,
ДЮСШ, нылпи юрт, пиналъёсты школалэсь азьвыл дышетонъя 36 учреждение, 43
культурая юрт, музей, 54 культурая памятник, 26 библиотека но мукет. Ёрос
газетсы - «Вперёд!» (1931).



https://udm.wikipedia.org/wiki/%D0%91%D0%B0%D0%BA%D0%B8%D1%88%D0%B5%D0%B2%D0%B0,_%D0%9D%D0%B8%D0%BD%D0%B0_%D0%9F%D0%B5%D1%82%D1%80%D0%BE%D0%B2%D0%BD%D0%B0

Вордӥськиз 1927 аре 27 июне туала Вавож ёросысь Иваново-Вознесенск гуртын. 1941
аре Тыловыл-Пельгаысь сизьым аресъем школаез быдтӥз, сояз аре ик Можга
педучилищее пыре но отын 1944 арозь дышетске. 1944 арысен 1946 —
Тыловыл-Пельгаысь школаын кутскон классъёсын дышетӥсь луыса ужа. 1946 арысен
1951 арозь дышетске Ленинградысь Николай Островский нимо театр институтын.
Институтысь бертыса, 1951 арысен пенсие потытозь ик — Удмурт драматической
театрысь актриса.

Удмурт АССР-ысь калык артист (1958), РСФСР-ысь дано артист (1960). «Знак почёта»
орденэн пусъемын (1958). 1981 аре Нина Бакишевалэн нимыз УАССР-ысь трудовой
славалэн но героизмлэн Данъян книгаяз гожтыса кельтэмын вал.

Театрын шудэм сяна, Нина Бакишева мыло-кыдо пыриськиз общественной уже но: со
вал Ижысь кар кенешысь но УАССР-ысь Вылӥ кенешысь депутат, Вылӥ кенешысь
президиумлэн членэз, Вань Россиысь театр обществоысь президиумлэн членэз, со ик
обществолэн удмурт люкетэныз но кивалтӥз, Тупаса улонэз утёнъя комитетын но
ужаз, пӧртэм аръёсы кивалтӥз удмурт театрысь партийной но профсоюзной
организациосын, со ик луиз Ижысь нылкышно кар кенешлэн нырысетӥ тӧроез.



https://udm.wikipedia.org/wiki/%D0%90%D0%BD%D0%B4%D1%80%D0%B5%D0%B5%D0%B2,_%D0%9A%D1%83%D0%B7%D1%8C%D0%BC%D0%B0_%D0%90%D0%BD%D0%B4%D1%80%D0%B5%D0%B5%D0%B2%D0%B8%D1%87

Вордӥськиз 1857-тӥ арын Вятской губерниысь Уржумской уездысь Карлыган гуртын
(али — Марий Эл республикаысь Мари-Турек ёросын). Дышетскиз Старо-Ципьинской
грамотая школаын но миссионеръёслы чаклам бигер школаын. Н. Ильминский, Н.
Бобровников кивалтэм улсын тыршиз визь песьтэрзэ нуналысь нуналэ узырмытыны.
Выриз кылысь кылэ берыктон ужен.

1881-тӥ-1883-тӥ аръёсы кылдытӥз школа. Трос дыр ортчем бере ини та дышетскон
инты пӧрмиз Карлыганысь шор ёзо удмурт школалы. Азьланяз со тодон-валан
басьтонъя, калыкез югдытон ужъя бадӟым центр луиз. Кузьма Андреевич мыло-кыдо
нуиз миссионер ужзэ удмурт, бигер но пор калыкъёс пӧлын. Вятской но Казанской
губерниосын школаос усьтон пумысен туж сюлмаськиз. Юн кусып возиз Ю. Вихман, А.
Хямяляйнен финн-угорчиосын. Андреев инъет сётӥз школа ужез рос-прос радъяны,
удмурт калыклэсь улон, дунне шоры учконзэ умой пала воштыны турттӥз.



https://udm.wikipedia.org/wiki/%D0%90%D0%BB%D0%BD%D0%B0%D1%88_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Алнаш ёрос (ӟуч Алнашский район) — Удмуртиысь кивалтоно люкетэз (муниципал
ёрос). Центрез — Алнаш черкогуртын.

Алнаш ёрос интыяськемын Удмурт Элькунлэн лымшор палаз. Та ёросэз котырто
шаерысьтымы Можга, Грах ёросъёс, Бигер шаерысь Агрыз но Менделеевск ёросъёс.
Алнаш ёросэтӥ ортче паськыт сюрес — Ижез герӟа Набережные Челны карен.

Тунсыко: ёросысь Кизекгуртын вань Пугачка шурзы. Таӵе ним солы гуртоос сётӥллям
Е. Пугачёвлэн ожгарчиосыз татын тулкымъяськем бере.

Алнаш ёрос кылдӥз 15-тӥ пӧсьтолэзе 1929-тӥ арын. Отчы Можга уездысь
Большекибьинской но Алнашской волостьёсысь 17 сельсовет пыриз. Аръёс ортчемъя
ёрослэн оглюкетэз выжиз Можга районэ, нош Елабужской ёрослэн одӥг сельсоветэз
пыриз Алнашлэназ.

Нырысетӥез сельхозартель — «Луч» — кылдӥз 1920-тӥ арын. Коллективизация
йылпумъяськиз 1937-тӥ арын. 1950-тӥ арозь ёросын ужаз-тыршиз 108 колхоз. Туннэ
нуналлы кылемын на 20-ез гинэ. Фермер огазеяськонъёс кылдыны ӧдъязы 1991-тӥ
арысен. Али дырлы татын ог 160 фермер-хозяйство.

Ёросын улэ ог 20 800 адями. Пӧлазы пӧртэм выжыысь калыкъёс вань: удмуртъёс —
82 %,ӟучъёс — 12 %, бигеръёс — 3,5 %, поръёс — 2,1 %.

Ёросын ужало кирпич поттонъя завод, «Тойма» фирма, вӧй-сыр поттонъя завод, нянь
пыжонъя завод, пищекомбинат. Вань 3 банксы но. Быдэс Удмурт шаерын улӥсьёс тодо
Ӟатча санаторизэс. Отысь вузы, дэризы пӧртэм висёнъёслэсь эмъя. Та ёрослэн
бадӟым узырлыкез со но — писательлэн Г. Красильниковлэн но кылбурчилэн Ашальчи
Окилэн музей-коркаоссы.



https://udm.wikipedia.org/wiki/%D0%90%D0%B9%D0%B2%D0%BE_%D0%98%D0%B2%D0%B8

Айво́ Иви́ — Иван Григорьевич Векшинлэн чеберлыко литература удысын уже кутоно
кушем нимыз. Вордскемын 1897-тӥ аре туала Грах ёрослэн музъем вылаз Ускы (ӟуч
нимыз Кузебаево) гуртын. Ашальчи Окилэн агаез.

Айво Иви XX даурлэн кызетӥ аръёсы гожъяз усто серемес веросъёс но юморескаос,
кылбуръёс но гожъяз. 1927-тӥ аре солэн кык книгаез потэ: «Серем пырыёс» но
«Шулдыр даур». Кузебай Гердэн ӵош дышетскиз Мускоын, Высшей
литературно-художественной институтын (кӧня ке дыр ӵоже дышетскем бераз
дышетемэсь дугдоно луиз но вордскем шаераз бертӥз). Куамынэтӥ аръёсы политикаен
герӟаськем мугъёсын гожъямысь но дугдоно луиз.



https://udm.wikipedia.org/wiki/%D0%90%D0%B7%D0%B8%D0%BD,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9C%D0%B0%D1%80%D1%82%D0%B8%D0%BD%D0%BE%D0%B2%D0%B8%D1%87

Влади́мир (Вольдема́р) Марты́нович (Ма́ртинович, Миха́йлович) А́зин — Граждан
ожысь герой, горд полководец.

Вордскемын 8-тӥ коньывуонэ (вуж стилья 26-тӥ куарусёнэ) 1895-тӥ аре Витебск
губерниысь Полоцк утемысь Марьяново гуртын вуриськисьлэн семьяяз. Выжыезъя латыш
(соин ик солэсь нимзэ пӧртэм сямен гожъяло). Дышетскиз черк приход школаын,
собере Полоцкысь реальной училищеын (1910—1911). Ужаз куон фабрикаын, собере —
вань Россиысь Горд кирослэн земской союзаз.

1916-тӥ арысен, толшор толэзьысен (Нырысетӥ дунне ож дыръя) — ожмаськись армиын.
Службазэ Смоленск губерняын инженер батальонын ортчытъяз. 1917-тӥ арлэн пумаз
Псков-Двинск палан немецъёс пумит ожмаськиз. 1918-тӥ аре толшор толэзе Азин
латыш коммунизмо отрядлэн командирез луэ. Сокугес ик пыре большевик партие. Ӧжыт
улыса, отрядэныз Вяткае лыктэ. 1918-тӥ арлэн пӧсьтолэзьысеныз кивалтэ Шунды
ӝужан пал фронтысь Вятка батальонэн, собере, гудырикошкон август толэзьысен — та
фронтысь ик кыкетӥ армиысь Бурпал Арск группаез валтыны кутске. Куарусён
Сентябрь толэзе солэн группаез Кузонез Казанез мозмытонын бадӟым рользэ шудыны
быгатӥз. 1918 арысен, 7-тӥ куарусёнысен Кыкетӥ сводной дивизиез валтэ; со
дивизиен азинлыко мозмытэ Сарапулэз, Ижез, Воткинскез, Кунгурез, Красноуфимскез,
Екатеринбургез. Ваньмыз со ожмаськонъёсын Азин возьматэ аслэсьтыз чик кышкасьтэм
луэмзэ.

Собере Азин 10-тӥ армиысь 28-тӥ стрелковой дивизиез валтэ, ожмаське Колчаклы но
Деникинлы пумит. 1920-тӥ аре 28-тӥ толшоре Азинлэн дивизиез нырысетӥез Маныч шур
дуре потӥз, нош 17-тӥ тулыспалэ ини Мамонтовлэн вал вылын ворттӥсьёсыз сое
быдэсак пазьгизы. Азин пленэ шедемын, но 18-тӥ тулыспалэ пленын виемын.



https://udm.wikipedia.org/wiki/User_language

Значки знания языков поддерживают межъязыковое сообщение, помогая найти
википедийцев со знанием определённых языков на определённом уровне. Идея
развилась на Викискладе и нашла применение в Мета-вики. В настоящее время эта
функция поддержана специальным расширением движка. Включая один или много
маркеров владения языками в свою личную страницу, вы сообщаете её посетителям о
своём знании языков, а также вносите себя в соответствующие категории.

Все вышеперечисленные шаблоны автоматически добавляют ссылки на вас в
соответствующие разделы категории «участники по языкам».

Чтобы найти кого-нибудь, кто говорит на определённом языке, вы можете заглянуть
или в ту же категорию «участники по языкам», или на страницу
«Википедия:Полиглоты».

Коды большинства языков состоят из двух или трёх букв и соответствуют стандарту
ISO 639. Однако, встречаются и исключения. Если вы не уверены, каким кодом
пользоваться, загляните в полный список кодов.

Вы можете помочь Википедии, создавая новые языковые шаблоны. Для большинства
языков Википедии шаблоны уже существуют, но не все они уже перенесены и в
русский её раздел. Недостающие шаблоны рекомендуем копировать из английской
версии, ибо она наиболее полная.



https://udm.wikipedia.org/wiki/%D0%AF%D1%88%D0%B8%D0%BD,_%D0%94%D0%B0%D0%BD%D0%B8%D0%B8%D0%BB

Даниил Александрович Яшин (1929–1988) Можга ёросысь Вуж Какся гуртын вордиськиз.
Пинал дырыз Данииллэн туж секыт вал. Сизьым арес дыръяз атайтэк кылиз. Быдзым
Атыкай Ож кутскыку ик ваньмыз ньылез агайёсыз ивортэк ож бусые ышизы. Номыр соос
сярысь тодмо ой вал, нош кыкезлэн быремзы сярысь похоронка вуиз. Анаез, весь
дугдылытэк бордыса улонтияз, дыр, синтэм кылиз. Табере анаезлэн кылиз одиг пиез,
со ик луиз вань осконэз. Даниил котьку юрттиз анаезлы котькыче ужын: бусыын но,
юртъер котырын но. Анаез малпа вал, пиез нянь будэтись луоз шуыса. Озьы оз
кылды. Пинал дыръяз ик Даниил ас улонзэ калыкезлэн адзонэныз герзаны малпаз.

Куамын арлэсь трос Удмурт пединститутысь литературно-творческой кружокен
кивалтиз. Кылбурчи ваньмон дырзэ егит гожъяськисьёсызлы сизьылиз. Котькуд выль
вормонъёссылы шумпотэ вал, данъяське «будэтэм» пиналъёсыныз. кружоклэн
занятиосаз студентъёс кылбур гожъян амалъёсын, прозаез гожъянэн тодматскылизы.
Портэм аръёсы Даниил Яшинлэн «бурд улаз» гожъяськизы В. Романов, В. Ившин, Ан.
Леонтьев, Ан. Перевозчиков, Р. Валишин, П. Куликов, О. Четкарев но мук.



https://udm.wikipedia.org/wiki/%D0%AF%D1%80

Яр — кар типъем посёлок, Яр ёрослэн шорсюлмыз, интыяськемын Удмурт Республикалэн
уйпалаз, Ватка шурлэн Чупчи ӧрызлэн паллян ярдураз. Ярысен Ижозь — 225 иськем,
со пыр ортче Киров-Пермь чугун сюрес. Ярысен Глаз карозь ӝутэмын асфальт сюрес.
Улӥсез 6,9 сюрс адями. Со пӧлысь 59,6 % -эз удмуртъёс, 37,9 %-эз ӟучъёс, 1 %-эз
бигеръёс но мукет калыкъёс 1,5 %.

Яр гурт нырысьсэ пусъемын 1836-тӥ арын - Ватка губерниысь Глазов уездысь Укан
волосте пырись гуртъёс пӧлын. 1901-тӥ арын пуктэмын Ватка-Пермь чугун сюрес - со
ортчиз Яр гурт пыр. 1938-тӥ арын 11-тӥ сентябре Яр гурт кар типъем посёлоклы
пӧрмытэмын. Нимызлэн кытысь потэмез тодмо ӧвӧл: М. Г. Атамановлэн малпамезъя,
ненец кылысь, пе, потэ, но со чик шонер ӧвӧл, малы ке шуоно, ненецъёс но, мукет
самоди выжыос но Ватка-Кам музъем вылын ноку улӥллямтэ.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D3%A7%D0%B4%D1%8C%D1%8F_(%D1%87%D0%B5%D1%80%D0%BA%D0%BE%D0%B3%D1%83%D1%80%D1%82)

Якшур-Бӧдья черкогурт (нимыз кылдэмын огъя перм вакытэ: яг — бор, шур — река,
Бӧдья — воршуд ним) — Якшур-Бӧдья ёрослэн шорсюлмыз. Нимзэ вакчиятыса —
Як.-Бодья — шуыса верало. Интыяськемын Оӵ шурлэн Селычка нимаськись ӧр дураз.
Ижкарлэсь 41 иськемлы интыяськемын, Иж — Глаз автосюрес вылын.

Улӥсез 7 сюрс 211 адями (2012-тӥ арлы). Уло удмуртъёс но, бигеръёс но, мукет
калыкъёс но.

Якшур-Бӧдья нырысьсэ пусъемын 1710-тӥ арын: Арчае нуись сюрес вылын сылӥсь гурт
шуыса. Кылдэмын 1682-тӥ арын, соку гуртын сылӥз 12 юртъер, 3-ез кузётэм кылемын
(1716-тӥ арын ортчем переписья).

Кема дыр ӵоже та черкогуртын нокыӵе предприятиос усьтэмын ӧй вал. Быдӟым Атыкай
ожлэсь азьвыл ужазы сӧсыръёс — соос пунӥзы гозы, сюло. Со сяна, черкогуртын
ӝоген усьтӥськиз пыдкутчан вурон мастерской. 1994-тӥ арын Якшур-Бӧдья
черкогуртын кылдытэмын «Сельхозлес» предприятие, отын дасяло пу, солэсь пӧртэм
арбериос. Ужзэ радъя «Ижторф», «Агрохимия» огазеяськонъёс. Черкогуртлэн шораз
интыяськемын Фрунзе нимо предприятилэн валтӥсь ёзэз.

Якшур-Бӧдья черкогурт пыр ортче Ижысь Глазкаре Р321 автомобиль сюрес. Чугун
сюрес вылысь самой матысез станция — Кӧкоран каргурт.

Черкогуртын 2 шор ёзо школа, Шаертодонъя музей (1981-тӥ арын усьтэмын),
Адӟисьтэмъёслы но кылӥсьтэмъёслы чаклам лицей, Искусствоосъя школа, ёрос
библиотека но ёрос эмъяськонни. Черкогуртын утисько историлы сӥзем 2
синпелетъёс. 2003-тӥ — 2005-тӥ аръёсы Якшур-Бӧдья ёросын ӝутӥськиз Николай
Чудотворецлы сӥзем черк.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D3%A7%D0%B4%D1%8C%D1%8F_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Якшур-Бодья (Якшур-Бӧдья) ёрос — Удмурт Республикае пырись ёрос. Интыяськемын
шаерлэн шораз, Тыловай вырйылын 1778,4 квадрат иськем вылын, 63%-эз шобыртэмын
нюлэсэн. Якшур-Бӧдья ёрос пыр бызё таӵе шуръёс: Мукшинка, Большая Умринка, Чур,
Сылӥзь (Селычка), Оӵ (Иж) но мукет. Ёрослэн шорсюлмыз - Якшур-Бӧдья. Гожъёсыз
тупало Эгра, Шаркан, Вотка, Дэри, Ува, Сьӧлта ёросъёсын.

Якшур-Бӧдья ёрос кылдытэмын ВЦИК-лэн Вотяк автономной областез люкон сярысь
Постановлениезъя 15-тӥ июле 1929-тӥ арын. Отчы соку пыризы 13 сельсоветъёс, 131
гурт. 1921-тӥ арлы улӥсез - 22 сюрс 750 адями. Та вакытэ - 23 сюрс 100 мурт
(2006-тӥ арлы). 59 %-эз удмуртъёс, 34 % ӟучъёс но мукет калыкъёс. Ёросэ пырись
гуртъёслэн лыдзы та нуналлы - 91. 1963-тӥ арысен 1965-тӥ арозь Якшур-Бӧдья пыриз
Эгра ёросэ. 1996-тӥ арын Якшур-Бӧдья ёросэ пыриз 12 сельсовет: Маляпочинка
(Варавай), Мукши, Кӧкоран, Лынга, Пушкари, Сылӥзь, Вуж Ӟатча, Сьӧдӟи (Чернушка),
Якшур, Чур, Ӵошкыт (Большие Ошворцы) но Якшур-Бӧдья.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D3%A7%D0%B4%D1%8C%D1%8F

Якшур-Бӧдья черкогурт (нимыз кылдэмын огъя перм вакытэ: яг — бор, шур — река,
Бӧдья — воршуд ним) — Якшур-Бӧдья ёрослэн шорсюлмыз. Нимзэ вакчиятыса —
Як.-Бодья — шуыса верало. Интыяськемын Оӵ шурлэн Селычка нимаськись ӧр дураз.
Ижкарлэсь 41 иськемлы интыяськемын, Иж — Глаз автосюрес вылын.

Улӥсез 7 сюрс 211 адями (2012-тӥ арлы). Уло удмуртъёс но, бигеръёс но, мукет
калыкъёс но.

Якшур-Бӧдья нырысьсэ пусъемын 1710-тӥ арын: Арчае нуись сюрес вылын сылӥсь гурт
шуыса. Кылдэмын 1682-тӥ арын, соку гуртын сылӥз 12 юртъер, 3-ез кузётэм кылемын
(1716-тӥ арын ортчем переписья).

Кема дыр ӵоже та черкогуртын нокыӵе предприятиос усьтэмын ӧй вал. Быдӟым Атыкай
ожлэсь азьвыл ужазы сӧсыръёс — соос пунӥзы гозы, сюло. Со сяна, черкогуртын
ӝоген усьтӥськиз пыдкутчан вурон мастерской. 1994-тӥ арын Якшур-Бӧдья
черкогуртын кылдытэмын «Сельхозлес» предприятие, отын дасяло пу, солэсь пӧртэм
арбериос. Ужзэ радъя «Ижторф», «Агрохимия» огазеяськонъёс. Черкогуртлэн шораз
интыяськемын Фрунзе нимо предприятилэн валтӥсь ёзэз.

Якшур-Бӧдья черкогурт пыр ортче Ижысь Глазкаре Р321 автомобиль сюрес. Чугун
сюрес вылысь самой матысез станция — Кӧкоран каргурт.

Черкогуртын 2 шор ёзо школа, Шаертодонъя музей (1981-тӥ арын усьтэмын),
Адӟисьтэмъёслы но кылӥсьтэмъёслы чаклам лицей, Искусствоосъя школа, ёрос
библиотека но ёрос эмъяськонни. Черкогуртын утисько историлы сӥзем 2
синпелетъёс. 2003-тӥ — 2005-тӥ аръёсы Якшур-Бӧдья ёросын ӝутӥськиз Николай
Чудотворецлы сӥзем черк.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D0%BE%D0%B4%D1%8C%D1%8F_(%D1%87%D0%B5%D1%80%D0%BA%D0%BE%D0%B3%D1%83%D1%80%D1%82)

Якшур-Бӧдья черкогурт (нимыз кылдэмын огъя перм вакытэ: яг — бор, шур — река,
Бӧдья — воршуд ним) — Якшур-Бӧдья ёрослэн шорсюлмыз. Нимзэ вакчиятыса —
Як.-Бодья — шуыса верало. Интыяськемын Оӵ шурлэн Селычка нимаськись ӧр дураз.
Ижкарлэсь 41 иськемлы интыяськемын, Иж — Глаз автосюрес вылын.

Улӥсез 7 сюрс 211 адями (2012-тӥ арлы). Уло удмуртъёс но, бигеръёс но, мукет
калыкъёс но.

Якшур-Бӧдья нырысьсэ пусъемын 1710-тӥ арын: Арчае нуись сюрес вылын сылӥсь гурт
шуыса. Кылдэмын 1682-тӥ арын, соку гуртын сылӥз 12 юртъер, 3-ез кузётэм кылемын
(1716-тӥ арын ортчем переписья).

Кема дыр ӵоже та черкогуртын нокыӵе предприятиос усьтэмын ӧй вал. Быдӟым Атыкай
ожлэсь азьвыл ужазы сӧсыръёс — соос пунӥзы гозы, сюло. Со сяна, черкогуртын
ӝоген усьтӥськиз пыдкутчан вурон мастерской. 1994-тӥ арын Якшур-Бӧдья
черкогуртын кылдытэмын «Сельхозлес» предприятие, отын дасяло пу, солэсь пӧртэм
арбериос. Ужзэ радъя «Ижторф», «Агрохимия» огазеяськонъёс. Черкогуртлэн шораз
интыяськемын Фрунзе нимо предприятилэн валтӥсь ёзэз.

Якшур-Бӧдья черкогурт пыр ортче Ижысь Глазкаре Р321 автомобиль сюрес. Чугун
сюрес вылысь самой матысез станция — Кӧкоран каргурт.

Черкогуртын 2 шор ёзо школа, Шаертодонъя музей (1981-тӥ арын усьтэмын),
Адӟисьтэмъёслы но кылӥсьтэмъёслы чаклам лицей, Искусствоосъя школа, ёрос
библиотека но ёрос эмъяськонни. Черкогуртын утисько историлы сӥзем 2
синпелетъёс. 2003-тӥ — 2005-тӥ аръёсы Якшур-Бӧдья ёросын ӝутӥськиз Николай
Чудотворецлы сӥзем черк.



https://udm.wikipedia.org/wiki/%D0%AE%D1%80%D1%82%D1%82%D0%BE%D0%BD_%D0%BB%D1%8E%D0%BA%D0%B5%D1%82/%D0%A3%D0%B4%D0%BC%D1%83%D1%80%D1%82%D1%81%D0%BA%D0%B8%D0%B9_%D1%8F%D0%B7%D1%8B%D0%BA/%D0%93%D1%80%D0%B0%D0%BC%D0%BC%D0%B0%D1%82%D0%B8%D0%BA%D0%B0/%D0%98%D0%BC%D1%8F/%D0%A7%D0%B8%D1%81%D0%BB%D0%BE/%D0%9C%D0%BD%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%BD%D0%BE%D0%B5_%D1%87%D0%B8%D1%81%D0%BB%D0%BE/%D0%9C%D0%BE%D1%80%D1%84%D0%BE%D0%BB%D0%BE%D0%B3%D0%B8%D1%8F

Множественное число имён в удмуртском языке образуется путём сложения основы
имени (NBASE) и аффикса множественного числа (NPL):

Форма [йос] — основная (немаркированная) фонетическая форма аффикса NPL.
Употребляется после согласных звуков. Соответствует графическим формам {ъёс} и
{ёс}.

Форма [ос] — специальная фонетическая форма аффикса NPL. Употребляется после
гласных звуков. Соответствует графической форме {ос}.

Форма {ъёс} употребляется при добавлении аффикса множественного числа к основе,
оканчивающейся на согласную букву. Соответствует фонетической форме [йос].

Форма {ёс} употребляется при добавлении аффикса множественного числа к основе,
оканчивающейся на мягкий знак. Соответствует фонетической форме [йос].

Форма {ос} употребляется при добавлении аффикса множественного числа к основе,
оканчивающейся на гласную букву. Соответствует фонетической форме [ос].



https://udm.wikipedia.org/wiki/%D0%AE%D1%80%D1%82%D1%82%D0%BE%D0%BD_%D0%BB%D1%8E%D0%BA%D0%B5%D1%82/%D0%A3%D0%B4%D0%BC%D1%83%D1%80%D1%82%D1%81%D0%BA%D0%B8%D0%B9_%D1%8F%D0%B7%D1%8B%D0%BA/%D0%93%D1%80%D0%B0%D0%BC%D0%BC%D0%B0%D1%82%D0%B8%D0%BA%D0%B0/%D0%98%D0%BC%D1%8F/%D0%9C%D0%BE%D1%80%D1%84%D0%BE%D0%BD%D0%BE%D0%BB%D0%BE%D0%B3%D0%B8%D1%8F/%D0%9F%D1%80%D0%B0%D0%B2%D0%B8%D0%BB%D0%BE_%D1%83%D1%81%D0%B5%D1%87%D0%B5%D0%BD%D0%B8%D1%8F_%D0%BE%D1%81%D0%BD%D0%BE%D0%B2%D1%8B

При сложении основы имени и падежного аффикса или аффикса множественного числа
основа остаётся неизменной, за исключением случаев, касающихся заимствованных
слов, основа которых оканчиватся на [ийа] / {ия} .

Как правило, в таких случаях происходит усечение основы путём устранения
оконечного [йа] / {я} .

Некоторые основы не подвержены действию Правила усечения основы. Точный список
или закономерность этих исключений не установлены. Правило предположительно
игнорируется, если ударение основы падает на [и], которое содержится в [ийа] /
{ия} финальной части основы.



https://udm.wikipedia.org/wiki/%D0%AE%D0%BA%D0%B0%D0%BC%D0%B5%D0%BD_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Юкаменск черкогурт — Юкаменск ёрослэн центрез. Интыяськемын Ю но Лекма шуръёс
вылын, Глазовлэсь 40 иськемлы палэнын. Улӥсез 4,6 сюрс (1995-тӥ арлы).

Черкогурт кылдэмын 18-тӥ даурлэн 70-тӥ аръёсаз. 1775-тӥ арын Глазов уездысь Юм
волостьысь крестьянъёс вазиськизы, соослэн волостязы черк пуктыны курыса.
Матысез черк гуось интыяськемын вал кыдёкын - 70 иськемлы палэнысь Укан
черкогуртын. Священной Синодлэн 1776-тӥ арын пуктэмезъя, черкез ӝутыны чакламын
Солшурка шур вылын. Но тодмо луиз: та инты чер пуктыны уг тупа. Укан черкысь
баӵкоос вазиськизы Вяткалэн епископезлы но Великопермской Лаврентийлы, черклэсь
интызэ воштыны курыса. Соос ӵектӥзы черкез из музъем вылын ӝутыны - Лякма но Ю
шуръёс вискын. Озьы пуктэмын вал черк. Со интыез нимазы Юкаменск черкогурт шуыса
- Лякма но Ю шур вискын интыяськем село шуэмез возьматэ. Черк сӥземын
Богоявленилы.

Нырысь-валысь черк пулэсь ӝутэмын вал. 30 ар ортчыса, Неофит Ильич Мышкин баӵко
сюлмаськемъя черкез излэсь ӝутыны кутскизы, сое йылозяз-пумозяз вуттӥзы 1837-тӥ
арлы. Сӥзизы сое Дунчылкыт Троицалы. 1844-тӥ арын черк бордын усьтӥськиз
попечительство, со пыр юрттэт сётӥськиз ёрмись но ляб тазалыкен адямиослы,
висъяськиз эстӥськон пу, уже интыяськиз калык. 1917-тӥ арозь черкогуртлы висъям
музъемез черк гинэ уже кутыны быгатӥз. Кылсярысь, кирпич шуккон завод селолэсь
палэнын сылӥз. Соин ик Юкаменской село православилэн шорсюлмыз луиз. Праздникъёс
дыръя черкогуртын ортчылӥзы ярмаркаос.

Юкаменской селоысь черкез улӟытон мытэмын вал 1990-тӥ аръёсы. Сое усьтон понна
висъямын книгаосын вуз каронъя магазинлэн юртэз. 2003-тӥ арын «Удмуртэнерго»
огазеяськон юрттэмъя черк выжтэмын выль юртэ.



https://udm.wikipedia.org/wiki/%D0%AE%D0%BA%D0%B0%D0%BC%D0%B5%D0%BD%D1%81%D0%BA_%D1%91%D1%80%D0%BE%D1%81

Юкаменск ёрос Удмуртилэн уй палаз интыяськемын. Центрез — Юкаменск черкогурт.
Мукет улон интыос пӧлысь тужгес тодмо луо Ёжгурт, Палагай, Пышкизь, Ӵаӵӵагурт.

Юкаменск ёрос кылдытэмын 15-тӥ июле 1929-тӥ арын. Отчы пыризы Глаз уездысь
Юкаменск, Ёжевской но Курьинской волостьёсысь 17 сельсоветъёс. 1931-тӥ арын
быдтэмын вал Святогорск ёрос, отчы пырись сельсоветъёс выжтэмын Юкаменск ёросэ.
1935-тӥ арын та ёрос нош ик люкемын кыклы: Юкаменск но Святогорской.
1963-тӥ-1967-тӥ аръёсы Юкаменск ёрос пыртэмын вал гурт удысъя Глаз ёросэ. 3-тӥ
январе 1967-тӥ арын Юкаменск ёрос выльысь кылдытэмын вал.

Юкаменск ёросын 10 сюрс 455 улӥсез. Удмурт Республикалэн 25 ёросъёсыз пӧлысь
калыклэн лыдызъя Юкаменск ёрос 24-тӥ интыын. Удмуртъёс - 48,2%, ӟучъёс - 16,1%,
бигеръёс - 19,5%, бесерманъёс - 15,1% (2002-тӥ арлы).

Юкаменск ёросысь "Агрохимия" огазеяськон гыбед поттэ, "Монолит" предприятие -
кирпич. Вань етӥн сэстон заводзы. Юкаменск ёросын нюлэс, пу арбериос дасяло. 27
гурт предприятиос но 76 пала фермер огазеяськонъёс. Будэто картошка, ю нянь,
етӥн, бакча емыш. Потто сӥль но йӧл-вӧй. Юкаменск ёрос Ижкарен герӟаське
Юкаменск - Глаз - Ижкар автомобиль сюресэн.



https://udm.wikipedia.org/wiki/%D0%AE%D0%BA%D0%B0%D0%BC%D0%B5%D0%BD%D1%81%D0%BA

Юкаменск черкогурт — Юкаменск ёрослэн центрез. Интыяськемын Ю но Лекма шуръёс
вылын, Глазовлэсь 40 иськемлы палэнын. Улӥсез 4,6 сюрс (1995-тӥ арлы).

Черкогурт кылдэмын 18-тӥ даурлэн 70-тӥ аръёсаз. 1775-тӥ арын Глазов уездысь Юм
волостьысь крестьянъёс вазиськизы, соослэн волостязы черк пуктыны курыса.
Матысез черк гуось интыяськемын вал кыдёкын - 70 иськемлы палэнысь Укан
черкогуртын. Священной Синодлэн 1776-тӥ арын пуктэмезъя, черкез ӝутыны чакламын
Солшурка шур вылын. Но тодмо луиз: та инты чер пуктыны уг тупа. Укан черкысь
баӵкоос вазиськизы Вяткалэн епископезлы но Великопермской Лаврентийлы, черклэсь
интызэ воштыны курыса. Соос ӵектӥзы черкез из музъем вылын ӝутыны - Лякма но Ю
шуръёс вискын. Озьы пуктэмын вал черк. Со интыез нимазы Юкаменск черкогурт шуыса
- Лякма но Ю шур вискын интыяськем село шуэмез возьматэ. Черк сӥземын
Богоявленилы.

Нырысь-валысь черк пулэсь ӝутэмын вал. 30 ар ортчыса, Неофит Ильич Мышкин баӵко
сюлмаськемъя черкез излэсь ӝутыны кутскизы, сое йылозяз-пумозяз вуттӥзы 1837-тӥ
арлы. Сӥзизы сое Дунчылкыт Троицалы. 1844-тӥ арын черк бордын усьтӥськиз
попечительство, со пыр юрттэт сётӥськиз ёрмись но ляб тазалыкен адямиослы,
висъяськиз эстӥськон пу, уже интыяськиз калык. 1917-тӥ арозь черкогуртлы висъям
музъемез черк гинэ уже кутыны быгатӥз. Кылсярысь, кирпич шуккон завод селолэсь
палэнын сылӥз. Соин ик Юкаменской село православилэн шорсюлмыз луиз. Праздникъёс
дыръя черкогуртын ортчылӥзы ярмаркаос.

Юкаменской селоысь черкез улӟытон мытэмын вал 1990-тӥ аръёсы. Сое усьтон понна
висъямын книгаосын вуз каронъя магазинлэн юртэз. 2003-тӥ арын «Удмуртэнерго»
огазеяськон юрттэмъя черк выжтэмын выль юртэ.



https://udm.wikipedia.org/wiki/%D0%AD%D0%BB%D1%8C%D0%BA%D1%83%D0%BD%D0%BE%D0%B2%D0%B8%D0%B4%D0%B5%D0%BD%D0%B8%D0%B5

Элькуновидение — удмурт кырӟанъя ӵошатскон, кудӥз телевизионной Евровидение
ӵошатскон амалэн ортче. Ӵошатсконэ пыриськыны быгато коллективъёс яке нимаз
кырӟасьёс. Котькуд ёросысь пыриськисьёс кырӟаны быгато одӥг гинэ кырӟан, со
кырӟан гожтэмын луыны кулэ со ёросын улӥсь яке отын вордӥськем адямиен. Одӥг
ёрос — одӥг пыриськись (коллектив яке огназ кырӟась).

Элькуновидение нырысьсэ ортчиз 2012-тӥ арын. Со Элькунмылэн но «Мынам Удмуртие»
телерадиокомпанилэн вордӥськем нуналэзлы сӥзьыса концерт-ӵошатскон выллем
ортчиз. Концертэ пыриськизы пӧртэм ӧръя кырӟанъёсын артистъёс: трос аръёс ӵоже
кырӟась фольклор коллективъёс, егит артистъёс. Ваньмыз ӵошатсконэ пыриськиз 20
ёросысь коллективъёс но артистъёс. Кырӟасьёсты эрико жюри дунъяз — котькуд
ёрослэсь одӥг представитель. Эшшо одӥг вормись пусйиськиз sms-куарасётонэн. Озьы
ик нимысьтыз кузьымъёс — Бран Песянайёслэсь («Евровидение-2012» ӵошатсконэ
пыриськисьёс) но Silent Woo Goore группалэсь («Пичи Калыкъёслэн Евровиденизы»
ӵошатсконэ пыриськисьёс) сётӥськизы.



https://udm.wikipedia.org/wiki/%D0%AD%D0%BA%D1%82%D0%BE%D0%BD_%D0%BA%D0%BE%D1%80%D0%BA%D0%B0_(%D1%84%D0%BE%D0%BB%D1%8C%D0%BA%D0%BB%D0%BE%D1%80_%D1%81%D1%82%D1%83%D0%B4%D0%B8%D1%8F)

«Эктон корка» – удмурт калык эктонъя фольклор студия. Кылдытэмын 1997 арын
толсур толэзе.

Венгриысь «táncház» движенилэсь амалъёссэ уже кутыса, «эктон корка» нимо
фольклор ужрадъёсты (презентациосты, адзытонъёсты) радъян; концерт программаосты
дасян; Удмуртиысь, Россиысь но кунгож сьöрысь фольклор ужрадъёсы (фестивальёсы,
форумъёсы но мукет) пыриськон; удмуртъёслэсь но мукет калыкъёслэсь крезьгуро но
эктон фольклор удысысь материалъёсты экспедиция амалэн люкан, соосты эскерон;
вашкала удмурт крезьгуро инструментъёсты улӟытон но республикаысьтыты культуры
удысын соосты вӧлмытон; крезьгуро но эктон фольклорлы сӥзем семинаръёсты,
конференциосты, фестивальёсты, лагерьёсты но мукет ужрадъёсты дасянын юрттэт но
экспертиза сётон; Россиысь но кунгож сьӧрысь чеберлык но тодос удысысь
калыккуспо организациосын но центръёсын огъя уж нуон (ECTC - Европаысь калык
культураез эскеронъя центр, Дуннеысь калык крезьгуръя кенеш, CIOFF – Дуннеысь
фольклор фестивальёслэн кенешсы но мукет), ивор вöлмытонъя удысын зэмос калык
искусствоез азинтон (радио, телевидение, газетъёс но интернет пыр аудио, видео
но печатной продукциез вӧлмытон)

1999 арысен кутскыса, «Эктон корка» студия нимысьтыз концерт программаосты
дасянын но гастрольёсты радъянын бадӟым уж нуэ, Удмуртиысь, Россиысь но кунгож
сьӧрысь фольклор ужрадъёсы пыриськылэ: Ижын ортчем финн-угор калыкъёслэн VII
калыккуспо фольклор фестивалязы (1999) но финн-угор фольклоръя «Воршуд»
фестивале (2002-2006) ; Чебоксарыысь «Родники Поволжья» нимо калык творчествоя
VIII фестивале (2000); Финляндиысь Иматра карысь «UGRIJUHLA» нимо финн-угор
культураослэн этнофутуризмъя калыккуспо фестивалязы (2000-2005); Эстониын
ортчытэм «Ӵыжы-выжы калыкъёслы сӥзем нуналъёс-2000» ужрадэ; Эстониысь ик
«BALTICA» нимо XIV калыккуспо фольклор фестивале, Выру городын ортчем VII
калыккуспо фольклор фестивале, Вильянди карын радъям калык крезьгуръя IX
калыккуспо фестивале (2001); Венгриысь Ясберень карын ортчытэм Европаысь ичи
лыдъем калыкъёслэн фольклорзылы сӥзем калыккуспо фестивале но Печ карысь
культурая калыккуспо арня нимо ужрадэ (2001).

2001 арысен студилэн крезьгур инструментъёсъя группаез вашкала удмурт крезьгуро
инструментъёсты (кубыз, дымбыр, шуланъёс, бызгетон но мукет) улӟытон бордын ужа.

Студилэн туннэ репертуараз лымшор, уйпал, шор ёросъёсысь, ваткасьӧр но камсьӧр,
Слободской палась удмуртъёслэн эктон, шудон, кырӟан но крезьгур сямъёссы;
финн-угор но тюрк выжыосысь калыкъёслэн эктонъёссы; «Нуны сюан», «Пӧртмаськон»,
«Мажес ваён», «Аулак корка» но мукет обрядовой композициос.

«Эктон корка» студилэн художественной кивалтӥсез – дуннеысь калык крезьгуръя
кенеш бордын ужась этнохореологъёслэн калыккуспо огазеяськоназы пырись мурт,
Удмуртиысь тодмо этнохореолог Андрей Прокопьев. Студиын ужасьёс – крезьгур,
фольклор но культура удысъёсын дышетскем егит специалистъёс но Удмурт кун
университетысь студентъёс. «Эктон коркалэн» крезьгур группаезлэсь ужзэ радъяло
А. Кузнецов (арган, кубыз), А. Добряков (кларнет, цитра, бызгетон, шуланъёс), А.
Кузьмин (арган, шуланъёс) но А. Прокопьев (кубыз, дымбыр, ымкрезь). Студилэн
киуж чеберлыкъя но удмурт костюмъя постановщикез Н. Прокопьева, фольклор
проектъёсыз но концерт программаосыз озьы ик дасяло Н. Кузнецова, В. Степанова
(сюй мунёосъя но сюйлэсь лэсьтэм крезьгуро инструментъёсъя специалист), Е.
Байкова (фольклор театръя öнерчи-этнограф), С. Кононова, Е. Ишмуратова, О.
Овсянникова, Е. Петрова но мукет егит усточиос.



https://udm.wikipedia.org/wiki/%D0%AD%D0%B3%D1%80%D0%B0_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Чупчи, Кильмезь но Иж шуръёслэн огазеяськон интыязы пуксемын Эгра ёрос. Та
интыын вашкала дауръёсы улӥсьёслы сюдӥсь но сектась чотын вал Чупчие усись Ита
но Лоза шуръёс.

Удмуртилэн уйпал ёросъёсыныз ӵош Эгра но 1489-тӥ арын пыриз Москва княжествое.
1798-тӥ арын Вятка губерниысь Глаз уездын кылдӥз Эгра волость.

18-тӥ даурлэн кутсконаз Сибирен кусып тупатон вылысь кутске татысь трактэз
ӝутон. Нош та сюрес быдэс ёросэз пырпотэ: шунды пуксён палысеныз шунды ӝужан
палозяз. Ёрослэн азинсконаз но со туж бадӟым инты басьтэ.

1937-тӥ арын Эрга луэ ёрослэн шорсюлмыз. Быдӟым ож дыръя Эгра бадӟым роль басьтэ
Ижевск-Балезино чугун сюресэз лэсьтонын. Та сюресэз ӝутӥзы нылкышноослэн но быдэ
вуымтэ нылпиослэн киоссы. Нош Эгра ёросысь 4 сюрс 700 пала мурт аслэсьтыз улонзэ
сётӥз, Родинамес утьыса.

Сундур гуртын интыяськемын Удмурт культурая центр. Ӟуч культуралы сӥзем центр
ужа Факел посёлокын.



https://udm.wikipedia.org/wiki/%D0%A8%D1%83%D0%BB%D0%B4%D1%8B%D1%80_%D3%9D%D1%8B%D1%82

«Шулдыр ӝыт» — удмурт эстрадая ансамбль. Кылдӥз 1977 аре сентябрь толэзе Удмурт
филармония бордын. Солэн кема аръёс ӵоже кивалтӥсез Анатолий Ушаков, солэн
кышноез Галина Платонова но ансамбльын самой кылдытон дыръяз ужам мукет
артистъёс — Ленинградын, «Ленконцертлэн» эстрада устолыкъя творческой
мастерскойын (ТМЭИЛ-ын) дышетскем адямиос; ТМЭИЛ-эн кусыпсэс соос тямыстонэтӥ
аръёсы но возизы — «Шулдыр ӝыт» вань дыръя ини соос отын кык пол стажировкаез
пырпотӥзы. Соос сяна, ансамбльын ужам уката тодмо адямиос пӧлысь пусйыны луысал
А. Анкудиновез, В. Дуркинэз, М. Ворончихинэз.



https://udm.wikipedia.org/wiki/%D0%A8%D0%B0%D1%80%D0%BA%D0%B0%D0%BD_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Шаркан ёрос - Удмурт Республикалэн шунды пуксён палаз интыяськем ёрос. Центрез -
Шаркан черкогурт. Герӟаське Дэбес, Эгра, Якшур-Бӧдья, Вотка ёросъёсын, озьы ик
Пермь улосэн. Шаркан ёрос интыяськемын Тыловай вырйылын. Со пыр бызё таӵе
шуръёс: Шаркан, Ита, Вотка но мукет. Ёрослэн быдӟалаез - 1404,5 квадрат иськем.

Ёросын нырысетӥез кылдэм предприятие - М. И. Родигин купечлэн чугун поттонъя но
корт ӵыжатонъя заводэз. Отын дасязы чугун тӥрлык, гурт удысын кутӥськись
арбериос но мукет. 1918-тӥ арын та заводлэн нимыз луиз "Металлист". Поттӥзы
пӧраськон тӥрлык, пӧртэм техникалы воштон ёзъёс но мукет. 1950-тӥ арын завод
"Комсомолец" ним нуллыны кутскиз. 1960-тӥ арын та завод инъет луиз дӥсь поттон
фабрикалы - туала нимыз "Шаркан-трикотаж". Ёросын ужа "Лазурь" предприятие, отын
етӥнэз сэсто. Шаркан ёросын нюлэс поттонэн выре "Сельхозлес" огазеяськон.Ӟеч
радъямын сиён-юон поттон.



https://udm.wikipedia.org/wiki/%D0%A7%D1%83%D0%BC%D0%BE%D0%B9_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Чумой черкогурт пыре Эгра ёросысь «Мужбер» гурт администрацие. Администрацилэн
тӧроез Шкляев Валентин Анатольевич луэ. Мужбер, Верх-Чумой, Шорни, Узырмон,
Кабаново гуртъесын ООО "Мужбер" кылдыто. Ерос центрозь 45 иськем луэ. Гурт
люкиське 7 ульчалы - Центральной, Речной, Заречной, Родниковой, переулок
Родниковой, Школьной но Полевой. Гуртын 42 пала корка, 1 медпункт, 1
огъядышетсконни но 1 магазин. Али нуналлы гуртын черк ӧвӧл, сое школалы
спортивной зал пӧрмытӥзы, но нылпи сад. Алигес, 2012 арын гужем, гуртысь сюресэз
выльдытӥзы — гравий вӧлдӥзы. Черкогуртын 100 тросгес адями улэ.Самой пересез
адями Никитина Ксения Петровна лыдъяське. Нош самой егитэз - Поторочина Таисия
Андреевна, вордӥськиз 2013 арын. Со вордиськиз 1930 арын.8 % ӟуч калык
лыдъяське.



https://udm.wikipedia.org/wiki/%D0%A7%D0%B0%D0%B9%D0%BD%D0%B8%D0%BA%D0%BE%D0%B2,_%D0%9A%D1%83%D0%B7%D1%8C%D0%BC%D0%B0_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Кузебай Герд (зэмос нимыз Кузьма́ Па́влович Ча́йников) — удмурт кылбурчи,
фольклорист но этнограф.

Вордскемын 2-тӥ толшоре 1898-тӥ арын туала Вавож ёросысь Покчивуко гуртын).
1912—1916-тӥ аръёсы дышетскиз дышетӥсьёсты дасянъя Кукаркаысь семинариын
дышетскиз. 1916—1918-тӥ аръёсы кивалтӥз Бадӟым Учаысь кык классъем школаен
кивалтӥз, берлогес — Малмыж уонолэн удмурт ёзэтэныз. Озьы ик Герд удмурт школаос
но Выль Мултанысь педтехникум кылдытӥз, нырысетӥ удмурт нылпи юртъёс усьтыны
юрттӥз. 1920-тӥ арын К.Гердлэн кивалтэмэз улсын «Муш» нылпи журнал потыны
кутскиз.

1922-1925-тӥ аръёсы дышетскиз Литературно-художественной Вылӥ институтын
дышетскиз, 1926-1929-тӥ аръёсы тодон-валан люка аспирантураын. Татын со матысь
тодматскиз но эшъяськиз А. Луначарскиен, Д. Фурмановен, С. Есенинэн, В.
Маяковскиен но трос мукет адямиосын.

1923-тӥ арын, Герд кичӧлтэмъя, удмурт калыклэн культураезлы сӥзем «Бӧляк»
огазеяськон, нош 1926-тӥ арын – удмурт гожъяськисьёслэн нырысетӥ ВУАРП
огазеяськонзы.

Гердэз СОФИНлэн (Финн выжыысь калыкъёсты мозмытон союзлэн) ужезъя янгыше
уськытӥзы, 1932-тӥ арын пытсэт сьӧры келязы. 1-тӥ шуркынмонэ 1937-тӥ арын туала
Карелиысь Медвежьегорск ёросысь Сандормох гурт вӧзын ыбемын вал. 1958-тӥ арын
тодосчилэсь ӟеч нимзэ берыктӥзы. К. Герд удмурт но ӟуч кылын гожъяськиз. Удмурт
калык кырӟанъёс но выжыкылъёс трослы творчествозэ азинтыны юрттӥзы. Улэп дыръяз
«Крезьчи» (1922), «Сяськаяськись музъем» (1927), «Лёгетъёс»(1931) кылбур
бичетъёсыз потӥзы.



https://udm.wikipedia.org/wiki/%D0%A5%D0%B8%D0%BD%D1%86%D0%B5%D1%80%D1%82_(%D0%BA%D0%BE%D0%BD%D1%86%D0%BB%D0%B0%D0%B3%D0%B5%D1%80%D1%8C)

Хинцерт (нем. SS-Sonderlager Hinzert) — нацистъёслэн Германиысь одӥгез
концентрационной лагерьзы. Кылдытэмын 1939-тӥ арын коньывуонэ Хинцерт-Пёлерт
город вӧзын, Люксембурген кунгожлэсь 30 иськемын. Быдӟым Атыкай ож аръёсы татчы
сюризы 14 сюрс пала адямиос, соос пӧлысь ог сюрсэз быдтэмын вал.

Официально та лагерь «концентрационной» нимыськыны кутскиз 1940-тӥ арын 1-тӥ
пӧсьтолэзьысен гинэ. Азьвыл ке отчы ужасьтэм муртъёсыз гинэ интыяллязы, та
вакытысен политической заключеннойёсты но вайылыны кутскизы. Баракъёс 560 муртлы
дасямын вал, но лагере сюремъёслы отын 1 200-1 500 кузя улоно луиз. Лагерьысь
кылем даннойёсъя, отын 321 мурт быриз, но француз эскеронъёс возьматӥзы,
быремъёслэн зэмос лыдзы 1 сюрс пала шуыса.



https://udm.wikipedia.org/wiki/%D0%A4%D1%91%D0%B4%D0%BE%D1%80_%D0%9C%D0%B8%D0%BD%D0%BD%D0%B5%D0%B3%D0%B0%D1%80%D0%B0%D0%B5%D0%B2

Фёдор Галиха́нович Миннигара́ев — удмурт журналист, «Моя Удмуртия» ТРК-ысь
национальной вещаниея службалэн иворъёс понна кыл кутӥсь редакторез. Азьвыл ужаз
«Удмурт дунне» иворбамын газетын, Удмурт радиоын но Удмурт телевидениын.

Вордскемын 23-тӥ тулыспалэ 1975-тӥ арын Башкириысь Татышлы ёросысь Вукогуртын.
Дышетскемын Удмурт кун университетлэн удмурт филологияя факультетаз, собере
отысь ик экономикая но кивалтонъя институтын. 2007-тӥ аре Приволжской
федеральной округын экономикая но калыкез улон-вылонын утён удысъя тужгес усто
журналистэн лыдъямын. Али пресс-службалэн (кивалтӥсез) Удмурт Элькунлэн Кун
Кенешез 2014-тӥ арысен ужа.[источник гожтэмын ӧвӧл 519 нунал]



https://udm.wikipedia.org/wiki/%D0%A3%D1%88%D0%B0%D0%BA%D0%BE%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%A1%D0%B5%D1%80%D0%B0%D1%84%D0%B8%D0%BC%D0%BE%D0%B2%D0%B8%D1%87

Василий Серафимович Ушаков — актёр, валтӥсь режиссёр, режиссёр, Удмурт
Элькунысьтымы лулчеберет удысын сӥё-дано ужась.

1968—1973-тӥ аръёсы Москваысь Щепкин нимо вылӥ театральной дышетсконниын
тодон-валан бичаз. 1979-тӥ арын А. В. Луначарский нимо вылӥ режиссёр курсъёсты
йылпумъяз (ГИТИС).

1973-тӥ арысен ужан удыссэ Элькунысьтымы йӧскалык театрен герӟаз. Театрлэн сцена
вылаз 30-лэсь трос пьесаос пуктӥз. Тужгес но тунсыкоосыз соос полын: «Инвожо
светит и в полночь» (Р. Валишинлэн мотивъёсызъя, 1979), «Слеза не опадает, как
роса» (А. Григорьев, 1985), «Эбга» (П. Захаров, 1992), «Эш-Тэрек» (Е. Загребин,
1997) но мукетъёсыз.

2011-тӥ арысен Удмурт кун университетысь «Ватка» нимо театральной студиен
кивалтэ.



https://udm.wikipedia.org/wiki/%D0%A3%D0%B7%D1%8B

Узы (латин кылын Fragaria) – льӧль буёло семействое пырись турын. Евразиын но
Уйшор пал Америкаын ог 50 пӧртэмез будэ.

Удмурт Шаерын 3: нюлэс узы (Fragaria vesca), вожмыт узы (Fragaria viridis) но
борылы укшась, шергес пумиське мускусной узы (Fragaria moschata).

Мушъёслы мӧль сёто. Удм. шаерын вӧлмемын садовой но ананасной выжыос. Али тодмо
ни ог 20 сортъёсыз: Заря, Зенит, Фестивальной но мук.

Изъян ваисьёсыз - эмезь-узы долгоносик (кузьныр) (Anthonomus rubi), узы клещ
(Phytonemus pallidus fragariae); висёнъёсыз - узы нематода (Aphelenchoides
fragariae), пурысь сись, пызь лысву, куаръёслэн бусӥр но тӧдьы виштыосыз.



https://udm.wikipedia.org/wiki/%D0%A3%D0%B6%D0%BB%D1%8D%D0%BD_%D0%BA%D1%83%D0%BD%D0%BA%D1%8B%D1%88%D0%B5%D1%82%D1%8D%D0%B7

Ужлэн кункышетэз (Знамя труда) – Кияса ёросын удмурт но ӟуч кылын потӥсь мер но
иворъёсын газет.

Кылдытӥсьёсыз Кияса ёросысь депутатъёслэн кенешсы, ёрос кивалтэт но редакциын
ужасьёс луо. Арняяз кык пол потэ. 1997-тӥ арын поттонлыдыз 1051 экземпляр вал.
Нырысетӥ номерез «Голос ударника» нимын Быдэс Союзысь большевик коммунистической
партилэн Кияса ёросысь комитетэзлэн но ужась депутатъёслэн ёрос кенешысь
исполкомезлэн ёзэсэз выллем 1933-тӥ арын 29-тӥ пӧсьтолэзе потӥз. 1957-тӥ арын
нимыз «Знамя труда» луиз. Редакторъёсыз: З. С. Сойфер, В. К. Сысоева, В. И.
Колесников.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Удмурт кун университе́т (вылӥ дышетсконни) (УдГУ, азьло Удмурт кун
педагогической институт, ӟуч сямен Удмуртский государственный университет) 1931
арын кылдытэмын вал (1972 арозь Удмурт кун педагогия институт шуыса нимаськиз).

10 оштолэзе 1931 арын Удмурт кун педагогической институтлэн кылдэмез (УГПИ).
1958 арын УГПИ-ез куинетӥ категориысь кыкетӥ категорие выжто. Та дырысен
аспирантура усьтӥське. 5 южтолэзе 1971 арын Удмурт кун педагогической институт
Удмурт кун университет (вылӥ дышетсконни) нимаськыны кутске. Туннэ нуналлы
Удмурт кун университет (вылӥ дышетсконни) – Удмуртиын тужгес но бадӟымез
университет Вылӥ дышетсконни). Университетын (вылӥ дышетсконниын) 7 институт но
14 факультет, кытын 25 сюрс ятыр студентъёс дышетско но сюрс ятыр дышетӥсьес
тыршо. Студентъёсты дышето куинь уровнея: бакалавриат, специалитет но
магистратура. Университетлэн (вылӥ дышетсконнилэн) 7 корпусэз но 4 огъяулонниез
вань.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D1%81%D0%B8%D1%91%D0%BD-%D1%8E%D0%BE%D0%BD%D1%8A%D1%91%D1%81

Кыр тылобурдоосты, пӧйшуръёсы кутылыса, бадӟым но пичи шуръёсысь чорыгаса,
турын-куар но соослэсь выжыоссэс бичаса, узы-боры но губи октыса, сиён-юон
пӧраллям. Собере нюлэсъёсты сайкыны дышиллям но вазь, ӟег, чабей, йыды, сезьы,
кӧжы но мукет тысё будосъёсты, бакча сиёнъёсты но емышъёсты будэтыны ӧдъяллям,
пумен пудо-но вордыны кутскиллям. Аръёс ортчемъя сиён-юонъёс воштӥськылӥзы ке
но, азьвыл сямен ик пӧртэм кеньыръёслэсь пӧрам ӝукъёсты ӝӧк вылысь ӵемысь адӟыны
луэ. Сиён-юонъёсазы озьы ик турын-куаръёсты, кыр емышъёсты, узы-борыосты,
губиосты, шур чорыгъёсты ӵемысь куто. Нош табань, перепеч, пельнянь тужгес но
сӥлы сиёнъёс луизы. Пыжем тылобурдо сӥльтэк но удмуртъёслэсь ӝӧк вылзэс син азе
пуктыны шуг. Ӝӧк вылазы табере мурт шаерын будэтэм-лэсьтэм чай кузёяськыны ӧдъяз
ке но, палэнысь лыктэм дуно кунооссэс, вашкала сямен ик, турын-куар чаен, ческыт
сюкасен, аръянэн, аракыен, пӧсятэмен, мусурен утялтыны тыршо.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%BA%D1%83%D0%BD_%D0%BF%D0%B5%D0%B4%D0%B8%D0%BD%D1%81%D1%82%D0%B8%D1%82%D1%83%D1%82

Удмурт кун университе́т (вылӥ дышетсконни) (УдГУ, азьло Удмурт кун
педагогической институт, ӟуч сямен Удмуртский государственный университет) 1931
арын кылдытэмын вал (1972 арозь Удмурт кун педагогия институт шуыса нимаськиз).

10 оштолэзе 1931 арын Удмурт кун педагогической институтлэн кылдэмез (УГПИ).
1958 арын УГПИ-ез куинетӥ категориысь кыкетӥ категорие выжто. Та дырысен
аспирантура усьтӥське. 5 южтолэзе 1971 арын Удмурт кун педагогической институт
Удмурт кун университет (вылӥ дышетсконни) нимаськыны кутске. Туннэ нуналлы
Удмурт кун университет (вылӥ дышетсконни) – Удмуртиын тужгес но бадӟымез
университет Вылӥ дышетсконни). Университетын (вылӥ дышетсконниын) 7 институт но
14 факультет, кытын 25 сюрс ятыр студентъёс дышетско но сюрс ятыр дышетӥсьес
тыршо. Студентъёсты дышето куинь уровнея: бакалавриат, специалитет но
магистратура. Университетлэн (вылӥ дышетсконнилэн) 7 корпусэз но 4 огъяулонниез
вань.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%B4%D1%83%D0%BD%D0%BD%D0%B5_(%D0%B3%D0%B0%D0%B7%D0%B5%D1%82)

«Удмурт дунне» — Удмурт Республикаын потӥсь югдурез но политикаез возьматӥсь
газет. Потэ удмурт кылын. Учредительёсыз: Удмурт Республикаысь Кун Кенеш но
Правительство.

Потыны кутскиз 1915-тӥ арын Вятской губерниысь губернаторез Андрей Чернявский
лэземъя потӥз нырысетӥез удмурт газет — «Войнаысь ивор» («Военный вестник»).
Ӵапак со газет потэм дырысен ик кутскиз «Удмурт дуннелэн» историез.

Али «Удмурт дунне» газет потэ А3 форматэн арняяз 3 пол. Шергес пото «Берекет» но
«Герд» («Удмурт кенеш» огазеяськонлэн газетэз) нимо ватсанъёс. Газетлэн огъя
тиражез — 10 сюрс пала. Газет вӧлме подпиская Удмуртие, Татарстанэ,
Башкортостанэ.

Редакциын 35 мурт ужа. Со пӧлысь 18-эз — творческой ужасьёс: журналистъёс но
дизайнеръёс. Газетын ужало тодмо журналистъёс, писательёс но кылбурчиос: Алексей
Шкляев, Татьяна Чернова, Лия Малых, Зинаида Рябинина, Любовь Тихонова, Елена
Миннигараева… Бадӟым оскон сёто егит гожъяськисьёс.

90 ар ӵоже воштӥськиз 25 валтӥсь редактор. Удмурт газетлэн нырысетӥ
редакторъёсыз луизы Павел Глезденёв, Василий Крылов (1915—1917), 1918-тӥ арын
газетэз валтӥз Константин Яковлев, собере — Трофим Борисов (1918—1921). Валтӥсь
редакторын 20 ар ӵоже ужаз (1967—1987 Василий Михайлович Михайлов.
1994-тӥ-2010-тӥ аръёсы «Удмурт дуннеен» кивалтӥз Алексей Петрович Шкляев.
2010-тӥ арысен валтӥсь редакторлэн удысэз нырысьсэ оскемын нылкышнолы — Зинаида
Вахрушевалы.

«Удмурт дунне» - шаерысьтымы валтӥсез удмурт газет. Журналистъёс арлы быдэ
вормыло творческой конкурсъёсын. 2006-тӥ арын коллективлы сётэмын Трокай
Борисовлэн премиез. 2004-тӥ арын шаерамы ортчизы «Удмурт дунне» газетлэн призэз
понна куасэн бызьылонъя 50-тӥ ӵошатсконъёс. (Ортчыло 1952-тӥ арысен).



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%B4%D1%83%D0%BD%D0%BD%D0%B5

«Удмурт дунне» — Удмурт Республикаын потӥсь югдурез но политикаез возьматӥсь
газет. Потэ удмурт кылын. Учредительёсыз: Удмурт Республикаысь Кун Кенеш но
Правительство.

Потыны кутскиз 1915-тӥ арын Вятской губерниысь губернаторез Андрей Чернявский
лэземъя потӥз нырысетӥез удмурт газет — «Войнаысь ивор» («Военный вестник»).
Ӵапак со газет потэм дырысен ик кутскиз «Удмурт дуннелэн» историез.

Али «Удмурт дунне» газет потэ А3 форматэн арняяз 3 пол. Шергес пото «Берекет» но
«Герд» («Удмурт кенеш» огазеяськонлэн газетэз) нимо ватсанъёс. Газетлэн огъя
тиражез — 10 сюрс пала. Газет вӧлме подпиская Удмуртие, Татарстанэ,
Башкортостанэ.

Редакциын 35 мурт ужа. Со пӧлысь 18-эз — творческой ужасьёс: журналистъёс но
дизайнеръёс. Газетын ужало тодмо журналистъёс, писательёс но кылбурчиос: Алексей
Шкляев, Татьяна Чернова, Лия Малых, Зинаида Рябинина, Любовь Тихонова, Елена
Миннигараева… Бадӟым оскон сёто егит гожъяськисьёс.

90 ар ӵоже воштӥськиз 25 валтӥсь редактор. Удмурт газетлэн нырысетӥ
редакторъёсыз луизы Павел Глезденёв, Василий Крылов (1915—1917), 1918-тӥ арын
газетэз валтӥз Константин Яковлев, собере — Трофим Борисов (1918—1921). Валтӥсь
редакторын 20 ар ӵоже ужаз (1967—1987 Василий Михайлович Михайлов.
1994-тӥ-2010-тӥ аръёсы «Удмурт дуннеен» кивалтӥз Алексей Петрович Шкляев.
2010-тӥ арысен валтӥсь редакторлэн удысэз нырысьсэ оскемын нылкышнолы — Зинаида
Вахрушевалы.

«Удмурт дунне» - шаерысьтымы валтӥсез удмурт газет. Журналистъёс арлы быдэ
вормыло творческой конкурсъёсын. 2006-тӥ арын коллективлы сётэмын Трокай
Борисовлэн премиез. 2004-тӥ арын шаерамы ортчизы «Удмурт дунне» газетлэн призэз
понна куасэн бызьылонъя 50-тӥ ӵошатсконъёс. (Ортчыло 1952-тӥ арысен).



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%AD%D0%BB%D1%8C%D0%BA%D1%83%D0%BD%D1%8B%D1%81%D1%8C_%D0%99%D3%A7%D1%81%D0%BA%D0%B0%D0%BB%D1%8B%D0%BA_%D0%BC%D1%83%D0%B7%D0%B5%D0%B9

1920-тӥ арын шуркынмон толэзе интыысь улосвылъя Ижевской музей выллем
кылдытэмын, 1929–34-тӥ аръёсы – Вотской автономной улосвыллэн шаретодонъя
областной музеез, 1935–47-тӥ аръёсы – УАССР-ысь шаертодонъя музей, 1947–95-тӥ
аръёсы – Удмурт Элькунысь шаертодонъя музей, 1995-тӥ арысен пӧсьтолэзьысен –
Удмурт Элькунысь Йӧскалык музей. УЭЙ м.-лэн экспозициосыз пӧртэм дыре пӧртэм
интыын возиськизы: 1920–26-тӥ аръёсы – национализированной лютеранской кирхаын
(Советская урамын Красная но Карл Маркс нимо урамъёс вискын), 1931–32-тӥ аръёсы
– Александро-Невской соборын, 1932–37-тӥ аръёсы – Михайловской соборын,
1937–39-тӥ аръёсы – К. Маркс нимо ульчаысь 23-тӥ номеро юртын. 1939-тӥ арысен
куарусён толэзьысен музейлэн коллекциосыз Сарапулысь шаертодонъя музее нуэмын
(Певомайской урам, 68-тӥ номеро юрт). 1945-тӥ арын музей понна Ижкарын юртъер
висъямын (Ленин урамысь 180-тӥ номеро юрт, 1970-тӥ арысен – Сивковлэн урамаз).
1970-тӥ арысен музей Арсеналлэн юртъераз (жкарысь пыӵал лэсьтон заводлэн)
интыямын. Музейлэн азинсконаз туж бадӟым юрттэт директоръёсыз: А. М. Филимонов
(1920–22-тӥ аръёс), К. П. Чайников – Кузебай Герд (1925-тӥ арысен инвожо
толэзьысен 1926-тӥ арозь куарусён толэзёзь), М. И. Ильин (1926–32-тӥ аръёс), Т.
А. Шилова (1982–97-тӥ аръёс).

1970–84-тӥ аръёсы Арсеналлэн юртъераз (Коммунаръёслэн урамысьтызы 287-тӥ номеро
юрт) улосвыллэн историезлы сӥзем экспозиция ужаз. 1989-тӥ арын Г. Д.
Красильников писательлэн квартира-музеез кылдытэмын (Ижкарысь М. Горькийлэн
урамысьтыз 45-тӥ номеро юртын). 1984-тӥ арысен Удмурт Элькунысь Завьял ёросысь
Ильинка гурт дорын усьтэмы инбам улын Архитектурно-этнографической музеез
лэсьтон мынэ. УЭЙ м.-лэн Удмуртилэн ёрос шоръёсаз но мукет каръёсаз трос
филиалъёсыз усьтэмын: 1968-тӥ арын – Глазов карлэн шаертодонъя музеез (1992-тӥ
арысен музей ас кожаз каремын, 1997-тӥ арысен пӧсьтолэзьысен – Удмурт Элькунысь
«Иднакар» нимо историко-культурной музей-заповедник); 1972-тӥ арын Воткинск
карлэн шаертодонъя музеез (1994-тӥ арысен ас кожаз каремын, Воткинскысь
шаертодонъя музей); 1978-тӥ арын – Ува посёлокын «Декоративно-прикладной
искусствоя» музей; 1979-тӥ арын – Можга карын «Удмурт калык творчество» нимо
музей; 1990-тӥ арын – Кизнер посёлоклэн шаертодонъя музеез (1996-тӥ арысен – ас
кожаз каремын, ёрос музей); 1978-тӥ арын – Алнашысь огазеям
историко-литературной музей (1991-тӥ арысен – УЭЙ м.-лэн филиалэз, кудаз куинь
музей пыремын: нырысетӥез – Ашальчи Окилэн Мемориальной музей-коркаез, 1987-тӥ
арын усьтэмын со коркан, кудаз 1952–73-тӥ аръёс ӵоже тодмо кылбурчи улӥз –
500-лэсь трос арбери люкамын; 2-тӥез – Г. Д. Красильниковлэн Мемориальной
музей-коркаез – Алнаш черкогуртысь Красильниковлэн урамысьтыз 16-тӥ номеро юрт,
1989-тӥ арын усьтэмын со коркан, кудаз 1959–63-тӥ аръёсы гожъяськись улӥз –
300-лэсь трос арбери люкамын; 3-тӥез – Историко-краеведческой отдел, 1987-тӥ
арын усьтэмын вал Удмурт Элькунысь изобразительной искусствоосъя музейлэн
филиалэз выллем. Адӟытоннилэн быдӟалаез 112 м2); 1998-тӥ арын – Вавож ёросысь
Гурезь-Пудга гуртын Кузебай Гердлэн музеез.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%AD%D0%BB%D1%8C%D0%BA%D1%83%D0%BD%D1%8B%D1%81%D1%8C_%D0%99%D3%A7%D1%81%D0%BA%D0%B0%D0%BB%D1%8B%D0%BA_%D0%BA%D0%BD%D0%B8%D0%B3%D0%B0_%D0%B2%D0%BE%D0%B7%D1%91%D0%BD%D0%BD%D0%B8

Удмурт Элькынысь Йӧскалык книга возённи, элькунысьтымы печатлам произведеносты
бадӟым возённи, научной, информационно-библиографической но методической центр
Удмурт Элькунысь вань сӧзнэтъёсысь но ведомствоосысь книга возённиос понна.
Усьтэмын 1918-тӥ арын 15-тӥ куартолэзе, 1934-тӥ арозь заводской офицерской ожгар
люкамлэн (собранилэн), Ижевскысь Нагорной но Шурсьӧр (Заречной) огъя книга
возённиослэн, Калык юртлэн но ревизированной частной люкамъёслэн фондъёссы вылын
кылдытэм Шор кар книга возённи нимаськиз. 1934-тӥ арысен Элькынысь научной
универсальной книга возённи, 1936-тӥ арысен книга возённилы А. С. Пушкинлэн
нимыз сётэмын, 1957-тӥ арын 27-тӥ шуркынмон толэзе УАССР-ысь министръёслэн
Кенешсылэн Президиумезлэн пуктэмезъя, йӧскалык книга возённи статус сётэмын.
«Книга возённиысь ужъёсты автоматизировать карон», «Удмуртия сярысь тодэ
ваёнъёс» (йӧскалык библиографиез, шер пумиськись но дуно луись ужкагазъёсты,
Удмуртилэсь огъя йӧскалык фондзэ люкан но утён) целевой программаосъя ужа. Книга
возённилэн пуштросаз 20 люкетэз (отделэз) но 5 секторез лыдъяське.

Лит-ра: Удмуртская республиканская универсальная научная библиотека им. В. И.
Ленина: Путеводитель. Ижевск, 1989.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%A2%D0%BE%D0%B9%D0%BC%D0%BE%D0%B1%D0%B0%D1%88

Туймыйыл (ӟуч. Удмуртский Тоймобаш) — Алнаш ёросысь одӥгез бадӟым гурт. Калыкын
вакчияк Туймыл шуо.

Нимыз гуртлэн герӟаськемын Туймы шурлэн нимыныз, кудӥз бызе гурт пыртӥ но басьтэ
кутсконзэ гуртлэсь ӧжыт гинэ вылӥын. Кылдэмез Туймыйыллэн герӟаськемын
батыръёсын, кудъёсыз вуиллям та гурезё-нюлэсо-шуро палъёсы интыяськон инты
утчаса.

Туймыйыл гурт сярысь тырмыт тодонъёс шедьтыны луоз али гинэ поттэм книгаысь
"Туймыйыл - у истоков Тоймы реки", кудӥз быдэсак сӥземын солэн историезлы,
калыкезлы но лулчеберетэзлы. Кылдытӥсез но луэ гуртын улӥсь гажамон арлыдо мурт
— Мишагай (Пачей Миша)- кудӥз трос дыр ӵоже люкаса возем гуртын ортчись
воштӥськонъёс сярысь материал. Туймыл гурт - вордӥськем шаерез тодмо удмурт
гожъяськисьлэн Садовников, Василий Евдокимовичлэн, Удмурт Элькунысь егитъёсын
ужанъя министрлэн В. М. Соловьевлэн. Гурт пыре "Прогресс" колхозэ, луэ солэн
шорыз. Туймыйылын 300 палан хозяство. Школаын 100 мында дышетскисез (отчы
дышетскыны ветло на Вишур но Шубино гуртысь пиналъёс).



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Координатаос: 57°17′ у. ш. 52°45′ ӵ. д.﻿ / ﻿57.283333° у. ш. 52.75°
ӵ. д. (G) (O) (Я)57.283333, 52.75

Удмуртия (Удмурт Республика, офиц. Удмурт Элькун, ӟуч Удму́ртия, Удму́ртская
Респу́блика) — Ӵукпал Европаын интыяськем кун (республика), Россия Федерациысь
субъект. Приволжской федеральной округысь улосъёс пӧлы пыре.

Удмурт шаер интыяськемын Шор Ураллэн шунды пуксён палаз, Кам но Ватка шуръёс
вискын. Удмурт шоркарысен Мускоозь — 1 129 иськем, Санкт-Петербургозь — 1 904
иськем, Екатеринбургозь — 800 иськем, Кузонозь — 395 иськем.

Удмурт Республикалэн шунды пуксён но уйпал ласянь бускелез — Киров улос, шунды
ӝужан палан — Пермь шаер, лымшор ласянь — Башкортостан но Татарстан
республикаос.

Удмурт шаер интыяськемын Шунды ӝужан пал-Европа равнина лэн шунды ӝужан палаз,
Кам шур но солэн бур ӧрыз — Ватка — шуръёс вискын. Бадӟым зарезьёс Удмуртилэсь
кыдёкын, соин ик омыр сокем чурыт ӧвӧл: толалтэзэ кезьыт но лымыё, гужемзэ пӧсь
но шундыё. Тужгес но кезьыт толэзь — толшор, (шоро-куспо температура Цельсийя —
9,9 градус) самой пӧсь толэзь — пӧсьтолэзь (шоро-куспо температура Цельсийя +
20,9 градус).

Музъем узырлыкъёс пӧлысь валтӥсьёсыз — нюлэс но мувӧй. Удмурт шаерлэн музъем
вылаз усьтэмын мувӧй кысконъя 114 месторождение. Удмуртиын кыскем мувӧй пӧлысь
96%-эз уже кутӥське шаерлэн палэназ.

Удмурт музъемез адямиос уже кутӥллям асьме эралэсь азьло VIII—V сюрсаре ини —
мезолит вакытэ. Та сярысь иворто Удмурт Республикалэн музъем вылаз шедьтэм
археологияя синпелетъёс. Асьме вакытлэсь азьло VIII—III дауръёсы — корт дауре —
Кама шаерын бадӟым гинэ кылдӥз ананьино культура. X даурын удмуртъёс пыризы
Булгар шаере, нош XIII даурысен лымшор удмуртъёс Зарни Орда улын улӥзы, бӧрысь
Кузон ханстволы пыриськизы. Уйпал удмуртъёс выжыяськизы туала Глазкар котыре
(отысь тужгес тодмо археологи синпелет — Иднакар).

Быдӟым Октябрь революция дырозь Удмурт шаерлэн музъемез люкемын Кузон но Ватка
губерниос куспын. Нимаз шаерлы Удмуртия пӧрмиз Октябрь революция бере гинэ.

1920-тӥ аре 4-тӥ шуркынмонэ В. И. Ленин кӧня ке выль автономи улосъёс кылдытон
сярысь РСФСР-ысь ВЦИК-лэсь но СНК-лэсь постановленизэс юнматӥз. Со
постановлениын верамын вал: «кылдытоно… ужась калыкъёслэсь — калмыкъёслэсь,
поръёслэсь но вотякъёслэсь — автономи улосъёссэс». Озьы кылдӥз Вотяк автономи
улос.

1932-тӥ аре 1-тӥ толшоре СССР-ысь ВЦИК-лэн постановлениезъя улосмылэн нимыз
воштэмын вал: «Вотяк автономи улослэн коренной калыкез… удмурт калык луэ бере,
…Вотяк автономи улослы выль ним сётоно: Удмурт автономи улос».

11-тӥ коньывуонэ 1991-тӥ арысен Удмуртиысь Вылӥ Кенеш шаермылэсь выль нимзэ
юнматӥз — Удмурт Республика.

Удмуртстатлэн даннойёсызъя 1-тӥ толшоре 2017-тӥ арын республикаын улӥсьёслэн
лыдзы вал 1 516 731 адями. Улӥсьёслэн ӵемлыксы (плотностьсы) — 36,06 адями/км²
(2017). Соос пӧлысь каръёсын улэ — 65,57 % (994 504 адями).

Удмуртия луэ трос калыкъем кун. Шаерамы сюлэсь тросгес йӧскалыкъёслэн адямиоссы
уло. Соос пӧлысь ваньмызлэсь ӵемгес шедьылӥсь калыкъёс — удмуртъёс, ӟучъёс,
бигеръёс, поръёс, чувашъёс, бесермянъёс.

Удмурт шаере пыре 6 город, 25 ёрос, 11 посёлок но 2119 гуртъёс. Шоркарез — Иж,
отын улӥсез 643,5 сюрс адями (2016-тӥ арлы). Мукет каръёс: Вотка — 98,1 сюрс
адями, Глаз — 94 сюрс адями, Можга — 49,7 сюрс адями, Сарапул — 98,6 сюрс адями,
Камбарка — 10,6 сюрс адями.

Удмуртиын кун власть быдэсъяське Удмурт Республикалэн Президентэныз,
Правительствоен но Кун Кенешен.

Удмуртиен кивалтэ президент (2014-тӥ арысен — Александр Соловьёв).
Правительствоен кивалтэ премьер-министр (2014 арысен — Виктор Савельев),
республикалэн парламентэныз (Кун Кенешен) — Владимир Невоструев.

Удмурт Республика улонзэ радъя кунлэн валтӥсь законэз — Конституция — вылэ
пыкъяськыса.

Удмуртилэн ӟеч интые интыяськемез луонлык кылдытӥз корт поттонэз азинтыны но
Россиысь валтӥсь улосъёс пӧлы пырыны. Валтӥсь предприятиос: «Ижмаш», «Ижысь
механикая завод», «Ижысь электромеханикая завод», «Радиозавод», «Ижсталь».

Удмурт шаерын улӥз но ужаз быдэс дуннелы тодмо луэм конструктор
М. Т. Калашников. Солы сӥзем музей шумпотыса пумита калыкез.

Шаерамы одӥг гинэ аэропорт вань. Со интыяськемын Иж кар дорын. Лобанъёсын
кивалтэ кун авиакомпания — ОАО «Ижавиа».

Удмуртиын туж умой азинтэм чугун сюрес транспорт вань. Со бадӟым роль шудэ
республикамес мукет улосъёсын герӟаса. Поездъёс мыно-ветло кӧня ке гожъёстӥ:
«Кузон — Огырчи — Екатеринбург», «Киров — Балезино — Пермь», «Балезино — Иж —
Алнаш», «Иж — Вотка», «Люкшудья — Кильмезь».



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82%D0%B8%D1%8B%D1%81%D1%8C_%D1%82%D0%BE%D0%B4%D0%BC%D0%BE_%D0%B0%D0%B4%D1%8F%D0%BC%D0%B8%D0%BE%D1%81

Иван Васильевич Тараканов — удмурт но финно-угор филологи но литература удысысь
дано тодосчи, тодмо кылчи, кылосбур тодосъёсъя доктор, профессор, Росси
Федерациысь но Удмурт АССР-ысь наукаын сиё-дано ужась, Удмурт Элькунысь
Тодослыко Академиысь академик.

Тараканов Иван Васильевич вордскемын 2-тӥ пӧсьтолэзе 1928-тӥ аре ТАССР-ысь Бавлы
ёросысь удмурт Урсы (Урсыгуртын, ӟуч Покровский Урустамак) гуртын крестьян
семьяын. 1944-тӥ арын гуртысьтыз шоръёзо школаез йылпумяса, та школае ик пичи
классъёсысь нылпиосты дышетыны кельтэмын вал. 1948-1952-тӥ аръёсы Удмурт
пединститутлэн удмурт отделенияз дышетскиз. Одӥг арзэ Бавлы шоръёзо школаын
дышетӥз. Собере сое Удмурт научно-исследовательский институтэ ужаны ӧтизы.
Нырысетӥ арзэ ужаз ӟуч-удмурт кыллюкам лэсьтон бордын.



https://udm.wikipedia.org/wiki/%D0%A3%D0%B2%D0%B0_(%D0%A3%D0%B2%D0%B0_%D1%91%D1%80%D0%BE%D1%81)

Ува — Удмуртиысь посёлок, Ува ёрослэн центрез. 1938-тӥ арысен 2012-тӥ арозь
город типъем посёлок вал. Интыяськемын Ва шур дурын, Ижлэсь 93 иськемлы палэнын.
Улӥсез 19 сюрс 800 адями (1998-тӥ арлы). Соос пӧлын ӟучъёс — 62,7 %, удмуртъёс —
32,2%, бигеръёс — 3,2 %, мукет калыкъёс — 1,9 %. Кылдэмын 10-тӥ июле 1924-тӥ
арын. Нырысь-валысь лыдъяськиз нюлэс корасьёслэн каргуртсы шуыса. 1930-тӥ арын
Ува черкогуртын мытэмын гыбед (торф) поттонъя ужъёс. 1934-тӥ арын усьтӥськиз
Уваез Ижен герӟась чугун сюрес. 1935-тӥ арын 23-тӥ январе Ува черкогурт Ува
ёрослэн центрез луиз. Нош 1938-тӥ арын Ува село юнматэмын рабочийёслэн каргуртсы
нимын.

Ува каргуртын ужа вить школа. Быдӟым Отечественной война аръёсы Ува каргуртысь 1
номеро школаын директор луыса ужаз быдэс дуннелы тодмо луэм педагог В. А.
Сухомлинский. Та вакытэ отын ужа 3 удыслы дышетӥсь педучилище, озьы ик
лэсьтӥськисьёсты дасянъя 27 номеро ПТУ. Усьтэмын пиналъёслы чаклам спортъя
школа, озьы ик Нылпиослэн творчествозыя центр. Ува каргуртын интыяськемын
«Юность» культурая юрт но «Восток» кинотеатр. Со сяна, Ува черкогуртын ужзэс
радъяло Удмурт Республикаысь Национальной, озьы ик Суредаськон искусствоосъя
музейёслэн ёзъёссы. Усьтэмын 270 интылы чаклам эмъяськон юрт. Ува каргуртлэсь
кыдёкын ик ӧвӧл интыяськемын «Ува» санаторий. Каргуртын сыло 6 синпелетъёс но
искусстволы сӥзем монументъёс.

Каргурт пыр ортче Ижевск — Кильмезь чугун сюрес, кудӥз вылын Ува-1 станция ужа.
Озьы ик посёлок доры валтэ Иж — Нылга — Ува автомобиль сюрес. Ува селое вуыса,
сюрес куинь пала вайяське: Вавоже, Сьӧлтае, Сюмсие.



https://udm.wikipedia.org/wiki/%D0%A3%D0%B2%D0%B0_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Ува ёрос — Удмурт Республикалэн ёросэз, интыяськемын Удмурт шаерлэн шундыпуксён
палаз. Герӟаське Якшур-Бӧдья, Дэри, Пичи Пурга, Можга, Вавож, Сюмси но Сьӧлта
ёросъёсын. Ёрослэн центрез — Ува каргурт. Интыяськемын 2448,8 квадрат иськем
музъем вылын. Улӥсез 40 сюрс 882 адями (2009-тӥ арлы). Удмуртъёс - 44,9 %,
ӟучъёс - 50,5 %, бигеръёс - 2,3 %, мукет калыкъёс - 1,9 % (2002-тӥ арын ортчем
переписья). Калыклэн лыдызъя Удмуртиысь ёросъёс пӧлын Ува ёрос куинетӥ интыын.

Та нуналлы Ува ёросын кун властез быдэсъяло ёрос кенеше пырись депутатъёс - 33
адями, бырйисько 5 арлы. «Ува ёрос» муниципал кылдытэтлэн тӧроез - Владимир
Анатольевич Головин. Ува ёрослэн администрациеныз кивалтэ Александр Филиппович
Штумф. Ува ёросын 17 поселение: Булай, Жужгес, Каркалай, Красное, Кулябино,
Кыйлуд, Мушковай, Выль Мултан, Нылга, Петропавлово, Поршур-Тукля, Сям-Можга,
Узей-Тукля, Ува каргурт, [[Удугучин]Удугучин], Чекан, Чистостем.

Ёросын усьтэмын 29 школа, со пӧлысь 20-ез шор ёзо тодон-валан сётэ. 34 нылпи сад
но пӧртэм профессиослы дышетӥсь колледж. Ужало Искусствоосъя нылпи школа но
Нылпи творчествоя центр. Калыкез эмъяло 3 эмъяськон юртъёсын, юрттэт сёто 3
амбулаториын но гуртъёсы интыяськем 40 пала фельдшер-акушер пунктъёсын. Районын
ужа культурая 39 юрт, 23 библиотека, 2 школа-интернат но Историяя но чеберлыкъя
музей. Ува ёросын вордскемын тодмо писатель Пётр Блинов (1913-1942), Матвей
Кельдов (1900-1930), тодмо суредась Геннадий Сидоров но мукетъёсыз. Узей-Тукля
гуртын усьтэмын Киужъёсъя юрт. Ёросын потэ "Увинская газета", со вӧлме Ува
ёросысь вань гуртъёсы. Тиражез 2 сюрс 282, редакторез. П. В. Люкин.



https://udm.wikipedia.org/wiki/%D0%A3%D0%B2%D0%B0_%D0%BA%D0%B0%D1%80%D0%B3%D1%83%D1%80%D1%82

Ува — Удмуртиысь посёлок, Ува ёрослэн центрез. 1938-тӥ арысен 2012-тӥ арозь
город типъем посёлок вал. Интыяськемын Ва шур дурын, Ижлэсь 93 иськемлы палэнын.
Улӥсез 19 сюрс 800 адями (1998-тӥ арлы). Соос пӧлын ӟучъёс — 62,7 %, удмуртъёс —
32,2%, бигеръёс — 3,2 %, мукет калыкъёс — 1,9 %. Кылдэмын 10-тӥ июле 1924-тӥ
арын. Нырысь-валысь лыдъяськиз нюлэс корасьёслэн каргуртсы шуыса. 1930-тӥ арын
Ува черкогуртын мытэмын гыбед (торф) поттонъя ужъёс. 1934-тӥ арын усьтӥськиз
Уваез Ижен герӟась чугун сюрес. 1935-тӥ арын 23-тӥ январе Ува черкогурт Ува
ёрослэн центрез луиз. Нош 1938-тӥ арын Ува село юнматэмын рабочийёслэн каргуртсы
нимын.

Ува каргуртын ужа вить школа. Быдӟым Отечественной война аръёсы Ува каргуртысь 1
номеро школаын директор луыса ужаз быдэс дуннелы тодмо луэм педагог В. А.
Сухомлинский. Та вакытэ отын ужа 3 удыслы дышетӥсь педучилище, озьы ик
лэсьтӥськисьёсты дасянъя 27 номеро ПТУ. Усьтэмын пиналъёслы чаклам спортъя
школа, озьы ик Нылпиослэн творчествозыя центр. Ува каргуртын интыяськемын
«Юность» культурая юрт но «Восток» кинотеатр. Со сяна, Ува черкогуртын ужзэс
радъяло Удмурт Республикаысь Национальной, озьы ик Суредаськон искусствоосъя
музейёслэн ёзъёссы. Усьтэмын 270 интылы чаклам эмъяськон юрт. Ува каргуртлэсь
кыдёкын ик ӧвӧл интыяськемын «Ува» санаторий. Каргуртын сыло 6 синпелетъёс но
искусстволы сӥзем монументъёс.

Каргурт пыр ортче Ижевск — Кильмезь чугун сюрес, кудӥз вылын Ува-1 станция ужа.
Озьы ик посёлок доры валтэ Иж — Нылга — Ува автомобиль сюрес. Ува селое вуыса,
сюрес куинь пала вайяське: Вавоже, Сьӧлтае, Сюмсие.



https://udm.wikipedia.org/wiki/%D0%A3%D0%B2%D0%B0

Ува — Удмуртиысь посёлок, Ува ёрослэн центрез. 1938-тӥ арысен 2012-тӥ арозь
город типъем посёлок вал. Интыяськемын Ва шур дурын, Ижлэсь 93 иськемлы палэнын.
Улӥсез 19 сюрс 800 адями (1998-тӥ арлы). Соос пӧлын ӟучъёс — 62,7 %, удмуртъёс —
32,2%, бигеръёс — 3,2 %, мукет калыкъёс — 1,9 %. Кылдэмын 10-тӥ июле 1924-тӥ
арын. Нырысь-валысь лыдъяськиз нюлэс корасьёслэн каргуртсы шуыса. 1930-тӥ арын
Ува черкогуртын мытэмын гыбед (торф) поттонъя ужъёс. 1934-тӥ арын усьтӥськиз
Уваез Ижен герӟась чугун сюрес. 1935-тӥ арын 23-тӥ январе Ува черкогурт Ува
ёрослэн центрез луиз. Нош 1938-тӥ арын Ува село юнматэмын рабочийёслэн каргуртсы
нимын.

Ува каргуртын ужа вить школа. Быдӟым Отечественной война аръёсы Ува каргуртысь 1
номеро школаын директор луыса ужаз быдэс дуннелы тодмо луэм педагог В. А.
Сухомлинский. Та вакытэ отын ужа 3 удыслы дышетӥсь педучилище, озьы ик
лэсьтӥськисьёсты дасянъя 27 номеро ПТУ. Усьтэмын пиналъёслы чаклам спортъя
школа, озьы ик Нылпиослэн творчествозыя центр. Ува каргуртын интыяськемын
«Юность» культурая юрт но «Восток» кинотеатр. Со сяна, Ува черкогуртын ужзэс
радъяло Удмурт Республикаысь Национальной, озьы ик Суредаськон искусствоосъя
музейёслэн ёзъёссы. Усьтэмын 270 интылы чаклам эмъяськон юрт. Ува каргуртлэсь
кыдёкын ик ӧвӧл интыяськемын «Ува» санаторий. Каргуртын сыло 6 синпелетъёс но
искусстволы сӥзем монументъёс.

Каргурт пыр ортче Ижевск — Кильмезь чугун сюрес, кудӥз вылын Ува-1 станция ужа.
Озьы ик посёлок доры валтэ Иж — Нылга — Ува автомобиль сюрес. Ува селое вуыса,
сюрес куинь пала вайяське: Вавоже, Сьӧлтае, Сюмсие.



https://udm.wikipedia.org/wiki/%D0%A2%D1%8D%D1%80%D0%B5%D0%BC%D1%88%D1%83%D1%80_%D0%BA%D1%83%D1%81%D0%BA%D1%8B%D0%BB%D0%B8%D0%BE%D1%81

Тэремшур кускылиос — Татарстан улосысь Менделеевск ёросысь Тэремшур шоръёзо
школаысь фольклор ансамбль.

Та коллектив Вера Семёновна Степановалэн быгатонлыкъёсыз, мылкыдыз, кутскем ужзэ
азьланьтыны тыршемезлы луыса кылдӥз но азинске. Туннэ нуналлы «Тэремшур
кускылиослэн» вормонъёссы но ӧжыт ӧвӧл ни. Россилэн пӧртэм каръёсаз ортчись
конкурсъёсы вуылыса (Казане, Санкт-Петербурге но трос мукет каръёсы), соос
асьсэды туж йӧно, чебер возьматылӥзы, призовой интыос октӥзы. Соин соосты асьсэ
ёросазы гинэ уг ӧвӧл, палэнын но тодо. Ансамбль пыр потэмъёс табере дышетско,
ужало, «Айкай» но мукет коллективъёсын кырӟасьёсыз вань.

2012-тӥ арын та ансамбльлэн 10 аресъем юбилеез Менделеевск карысь культурая
юртын радъяськиз. Отчы быдэс зал тыр калык люкаськиз, трос ӟечкыланъёс, шуныт
кылъёс верамын вал. Куноос пӧлысь одӥгез — Константин Геннадьевич Макаров —
бадӟым инты ансамблез кылдытонын басьтэ. Ӵапак со, Тэремшур шоръёзо школалын
директор луыса ужакуз ай, нимысьтыз ансамбль кылдытон сярысь кылпум поттэм. Со
бере ик Вера Семёновна Степанова «Тэремшур кускылиосыз» бичаз. Та коллективез
кылдытонэ, азинтонэ, калыке поттонын со трос кужымзэ, мылкыдзэ сётиз но сётэ.
«Тэремшур кускылиос» ансамбле вань классъёсысь дышетскисьёс ветло.



https://udm.wikipedia.org/wiki/%D0%A2%D1%83%D0%BB%D1%8B%D1%81_%D0%B0%D0%BA%D0%B0%D0%B4%D0%B5%D0%BC%D0%B8%D1%8F

Тулыс академия - Германиысь Роберт Бош нимо фондлэн одӥгез бадӟым проектэз, со
радъяське котькуд тулыс пӧртэм каръёсын. Луэ на «Сӥзьыл академия».

Немецъёс берпуметӥ аръёсы тужгес но сюлмаськыны кутскизы вордскем кылзэс мукет
кунъёсысь пӧртэм калыкъёс пӧлы пыӵатон понна. Озьы кылдӥзы уно проектъёс:
кунсьӧр студентъёслы Германиын радъяськись немец кылъя курсъёс, пӧртэм магистр
программаос, школаысь дышетскисьёслы экскурсиос…

«Тулыс академия» нимо семинаръёсын немец кылъя егит дышетӥсьёс кунсьӧр кылъёсыз
дышетонъя методикаен матысьгес тодматско (вераны кулэ, Роберт Бош нимо фондлэн
лекторъёсыз чик педагогической образованитэк дышетыны быгато), выль
дидактической материалъёсыз учко, ог-огенызы тодматско но шуг-секытъёссэс
сэртто-пертчо.



https://udm.wikipedia.org/wiki/%D0%A2%D1%83%D0%B9%D0%BC%D1%8B%D0%B9%D1%8B%D0%BB

Туймыйыл (ӟуч. Удмуртский Тоймобаш) — Алнаш ёросысь одӥгез бадӟым гурт. Калыкын
вакчияк Туймыл шуо.

Нимыз гуртлэн герӟаськемын Туймы шурлэн нимыныз, кудӥз бызе гурт пыртӥ но басьтэ
кутсконзэ гуртлэсь ӧжыт гинэ вылӥын. Кылдэмез Туймыйыллэн герӟаськемын
батыръёсын, кудъёсыз вуиллям та гурезё-нюлэсо-шуро палъёсы интыяськон инты
утчаса.

Туймыйыл гурт сярысь тырмыт тодонъёс шедьтыны луоз али гинэ поттэм книгаысь
"Туймыйыл - у истоков Тоймы реки", кудӥз быдэсак сӥземын солэн историезлы,
калыкезлы но лулчеберетэзлы. Кылдытӥсез но луэ гуртын улӥсь гажамон арлыдо мурт
— Мишагай (Пачей Миша)- кудӥз трос дыр ӵоже люкаса возем гуртын ортчись
воштӥськонъёс сярысь материал. Туймыл гурт - вордӥськем шаерез тодмо удмурт
гожъяськисьлэн Садовников, Василий Евдокимовичлэн, Удмурт Элькунысь егитъёсын
ужанъя министрлэн В. М. Соловьевлэн. Гурт пыре "Прогресс" колхозэ, луэ солэн
шорыз. Туймыйылын 300 палан хозяство. Школаын 100 мында дышетскисез (отчы
дышетскыны ветло на Вишур но Шубино гуртысь пиналъёс).



https://udm.wikipedia.org/wiki/%D0%A2%D1%80%D0%BE%D1%84%D0%B8%D0%BC_%D0%9A%D1%83%D0%B7%D1%8C%D0%BC%D0%B8%D1%87_%D0%91%D0%BE%D1%80%D0%B8%D1%81%D0%BE%D0%B2

Трофим (Трокай) Кузьмич Борисов — публицист, филолог, этнограф. Вордӥськиз 19-тӥ
шуркынмонэ (ноябре) 1891-тӥ арын Алнаш ёросысь Кизекгуртын. Дышетскиз гуртысьтыз
земской школаын. Тодон-валанзэ муромытӥз на Алнаш черкогуртысь 2 классъем
школаын, Алабгоысь но Кузонысь техникая училищеосын. Таин гинэ кӧтыз уг тыры —
1912-тӥ-1913-тӥ аръёсы пыре Вӧсьбуро Петыркарысь историяя но филологияя
факультетэ. 1914-тӥ-1916-тӥ аръёсы визь песьтэрзэ узырмытэ ини Кузонысь
университетысь эмтодосъя факультетын.

1917-тӥ арын, дышетсконзэ йылпумъямез бере, Борисовез келяло Минской фронтэ.
Отысь госпитальын эмъясь луыса ужа, дурбасьтэ большевикъёс пала. Совето властез
кылдытонэ мыло-кыдо пыриське. 1918-тӥ арын ожмаське Украинаын, со арын ик бертэ
дораз. Отын сое быръё Алабго уездлэн исполкомысьтыз депутатъёслэн кенешсылэн
тӧрое. Алабгоын большевикъёслэсь ячейказэс кылдытэ.

31-тӥ коньывуонэ (октябре) 1918-тӥ арын Трофим Борисов кивалтэм улсын «Гудыри»
иворбамлэн (газетлэн) нырысетӥ номерез потӥз. Нош 1919-тӥ арын Сарапул карын со
радъяз Вань удмурт крестьянъёслэсь съездзэс. Отысен ик калык сое бырйиз
комиссаре — Центральной комиссариатысь удмуртъёсын герӟаськем ужпумъёсты
сэрттӥсе-пертчисе. Но яркыт малпанъёссэ быдэстыса уг вутты — 1922-тӥ арын сое
янгыше уськыто сепаратизм мылкыдъёсыз понна. 1923-тӥ арын Борисовез партиысь но,
ужысьтыз но улляло. 1928-тӥ арын Трофим Борисовез вить арлы пытсэт сьӧры —
Сыктывкаре — келяло.

1931-тӥ арын кошке Муское, дышетскыны пыре аспирантурае. Со вие ик ужа Муско
дорысь пичи карын эмъясь-венеролог луыса. 14-тӥ толшоре (январе) Т. Борисовез
янгыше уськыто «СОФИН» ужъя. Таяз радэ кечато-вамато укно сьӧрын со пукиз
1936-тӥ-1938-тӥ аръёсы Иркутск палъёсын. Но та бӧрсьы но пиосмуртлы маза уг сёто
— 1940-тӥ арын со нош арест улэ шеде. Трофим Борисовез шонере потто 20-тӥ
куарусёнэ (сентябре) 1989-тӥ арын гинэ. Та ласянь авторлы бадӟым юрттэт сётӥз,
шуыны луоз, удмурт профессор К. Куликов но Калмыкиысь калык кылбурчи Д.
Кугультинов.

Пусъёно: Вӧсьбуро Петыркарын дышетскыкуз, Борисов мыло-кыдо выриз этнографиен,
лингвистикаен, фольклорен. Гожтэт пыр кусып возьылӥз тодмо ӟуч тодосчиен Д. К.
Зеленинэн. «Гудыри» иворбамлы (газетлы) редактор луэмез бере кутскиз литература
удыс борды. Гожъяз кылбуръёс, листовкаос, этнографилы сӥзем очеркъёс, брошюраос.
1921-тӥ арын поттӥз «Грамматика вотского языка», 1929-тӥ арын «Песни южных
вотяков», 1932-тӥ арын «Удмурт кыллюкам» лыдзетъёссэ. Та сяна, дасяз «Удмурт
стихотвореняос»,«Удморт кылбуръёс» (1919) антологиоссэ. 1921-тӥ арын, кылбурчиен
Кузебай Гердэн валче кариськыса, радъязы Удмурт гожъяськисьёслэсь нырысетӥ
съездзэс. Т. Борисов кужымзэ, визьзэ сётӥз на «Кенеш» журналэз кылдытонлы но.

Улонысь кошкиз 4-тӥ инвожое (июне) 1943-тӥ арын Актюбинск лагерьын
(Узбекистанысь Чимкент карын).



https://udm.wikipedia.org/wiki/%D0%A2%D0%BE%D1%82,_%D0%A1%D0%B8%D0%BB%D0%B0%D1%80%D0%B4

Силáрд Фéренцевич То́т (венг. Tóth Szilárd Tibor) — венгер кылчи. Венгер, эстон
но мукет славян но финн-угор кылёсъя специалист. Вордӥськиз 1970 аре 17 мартэ
Будапештын. Дышетскиз Будапештысь Лоранд Этвёш нимо университетын, Ленинградысь
Герцен нимо пединститутын, Ленинградысь кун университетын но Берлинысь Гумбольдт
университетын.

Докторантуразэ Сегедысь Аттила Йожеф нимо университетын но Таллинысь
университетын ортчытӥз.

1996–1997 аръёсы Сегедысь Аттила Йожеф нимо университетысь финн-угор кафедраын
курсъёсты лыдӟиз. 1998–2001 аръёсы Тартуысь университетын, 2004–2007 аръёсы Иж
карын Удмурт кун университетысь удмурт филологияя факультетын Будапештысь
Балашши Балинт нимо институтлэсь командировкаын венгер кыллы дышетӥсь луыса
ужаз. 2007 арысен — Тартуысь университетлэн Нарва колледжаз эстон кылъя, 2004
аре но 2008 арысен Рига карын Латвиысь университетын венгер кылъя дышетӥсь.
2010–2012 аръёсы Удмурт кун университетлэн филиалаз Кудымкарын тодосъя стажер но
венгер кылъя дышетӥсь.

Солэн кичӧлтэмезъя 1996 аре Сегедысь Аттила Йожеф нимо университетын «Finnugor
Világ» («Финн-угор дунне») нимо научно-популярной журнал усьтэмын вал. 1996–1998
аръёсы ачиз журналын валтӥсь редактор луыса ужаз.



https://udm.wikipedia.org/wiki/%D0%A2%D0%B0%D1%80%D0%B0%D0%BA%D0%B0%D0%BD%D0%BE%D0%B2_%D0%98%D0%B2%D0%B0%D0%BD_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Иван Васильевич Тараканов — удмурт но финно-угор филологи но литература удысысь
дано тодосчи, тодмо кылчи, кылосбур тодосъёсъя доктор, профессор, Росси
Федерациысь но Удмурт АССР-ысь наукаын сиё-дано ужась, Удмурт Элькунысь
Тодослыко Академиысь академик.

Тараканов Иван Васильевич вордскемын 2-тӥ пӧсьтолэзе 1928-тӥ аре ТАССР-ысь Бавлы
ёросысь удмурт Урсы (Урсыгуртын, ӟуч Покровский Урустамак) гуртын крестьян
семьяын. 1944-тӥ арын гуртысьтыз шоръёзо школаез йылпумяса, та школае ик пичи
классъёсысь нылпиосты дышетыны кельтэмын вал. 1948-1952-тӥ аръёсы Удмурт
пединститутлэн удмурт отделенияз дышетскиз. Одӥг арзэ Бавлы шоръёзо школаын
дышетӥз. Собере сое Удмурт научно-исследовательский институтэ ужаны ӧтизы.
Нырысетӥ арзэ ужаз ӟуч-удмурт кыллюкам лэсьтон бордын.



https://udm.wikipedia.org/wiki/%D0%A1%D1%8C%D3%A7%D0%BB%D1%82%D0%B0_%D1%91%D1%80%D0%BE%D1%81

Сьӧлта ёрос интыяськемын Удмурт Республика шундыпуксён палаз. Площадез - 1883,7
сюрс квадрат иськем пала. Ёрос пыр ортче 34 шур но уно ошмесъёс, тужгес но
бадӟымез - Калмез шур. Улӥсез 12 сюрс 915 адями (2009-тӥ арлы). Удмурт
Республикаысь 25 ёрос пӧлысь Сьӧлта ёрос калыклэн лыдызъя 21-тӥ интыын сылэ.

Сьӧлта ёрос кылдӥз 15-тӥ июле 1929-тӥ арын, отчы пыризы Ижевск уездысь Копки,
Сьӧлта но Вуж Ӟатча волостьёсысь 21 сельсовет. 1932-тӥ арын Выль Мултан ёросэз
быдтэм бере, 11 сельсовет выжтэмын Сьӧлта ёросэ. Нош 1935-тӥ арын пасьтана луэм
ёрос висъямын вал куинь люкетлы: Сьӧлта, Ува, Вуж Ӟатча. 1963-тӥ-1965-тӥ аръёсы
ёрослэн радлыкез нош ик воштӥськиз, озьы тӥни Сьӧлта ёрослэн музъемез люкемын
вал Ува но Эгра промышленной ёросъёс куспын. 16-тӥ январе 1965-тӥ арын выльысь
кылдытэмын Сьӧлта ёрос.

Кун власть Сьӧлта ёросын быдэсъяське, районлэн Уставез вылэ пыкъяськыса. Закон
кылдытъян бордын тырше Ёрос депутатъёслэн кенешсы, отчы пыре 31 депутат. «Сьӧлта
ёрос» муниципал кылдытэтлэн тӧроез - Николай Петрович Останин, ёрос
администрацилэн кивалтӥсез - Михаил Васильевич Вязников. Сьӧлта ёросысь гуртъёс
берлозэ радъямын 2005-тӥ арын, Административной законъёс, воштонъёс вылэ
пыкиськыса. Та нуналлы Сьӧлта ёросын кылдытэмын 9 поселение: Валамаз, Сьӧлта,
Кильмезь, Копки, Выль Мӧнья, Колесур, Узи, Сюромошур, Калдӥ.

Сьӧлта ёрос туж узыр данэ потэм адямиосын. Кылсярысь, Россиысь Кун Думалэн
депутатэз Николай Мусалимов, «Удмурт дунне» газетлэн валтӥсь редакторез Зинаида
Вахрушева, филология наукаосъя тодосчи Анна Измайлова-Зуева, Кун премилэн
лауреатэз (1967-тӥ арын), дано композитор Герман Корепанов (1924-1985), тодмо
прозаикъёс Пётр Блинов (1913-1942), Михаил Иванов (1931) но мукетъёсыз.



https://udm.wikipedia.org/wiki/%D0%A1%D0%BC%D0%BE%D0%BB%D0%B5%D0%BD%D1%81%D0%BA%D1%8B%D1%81%D1%8C_%D0%A3%D1%81%D0%BF%D0%B5%D0%BD%D1%81%D0%BA%D0%BE%D0%B9_%D1%87%D0%B5%D1%80%D0%BA

Дунчылкыт Инмар Анайлэн Успен из черкез соборез - Смоленск епархиысь
кафедральной из черк собор. Интыяське Смоленскысь Соборной гурезьын. Сӥземын
1609-тӥ-1611-тӥ аръёсы Смоленскез утёнлы но утисьёслы.

1611-тӥ арын, Смоленскез Речь Посполитаялэсь 2 ар утем бере, карез утисьёс
пуштытӥзы соборной гурезь котырысь вань пуштытъян арбериоссэс, соин йырин
черклэн оглюкетэз но куашказ, пушкысьтыз уно кышномуртъёсыз но нылпиосыз
пачкатӥз. Карез киултӥсьёс тупатӥзы черклэсь юртсэ но пушказ костёл лэсьтӥзы.
Смоленскез мозмытэм бере 1674-тӥ-1675-тӥ аръёсы вуж юрт сэрттэмын вал. 1677-тӥ
арын со интыын ик выль черк пуктыны кутскизы, вань ужъёсты эскериз зодчий
Алексей Корольков. Архитектор из черклэсь соборлэсь быдӟалазэ будэтӥз но
ӵектослэсь проектлэсь кӧня ке палэнскиз.

Ачиз юрт Наполеон мерскыку но, Быдӟым ож дыръя но арам ӧз луы. Наполеон ас
вакытаз, черклы синмаськыса, бордаз эскерисьёсыз кельтэм. Вермахтысь
генерал-полковник Г. Гудыриан, Смоленске чуртнаськемез бере, нимысьтыз дыр
висъяз Успен из черкез соборез учкон понна.

Черкын 1941-тӥ арозь возиськиз Инмар Анайлэн Смоленск обросэз, но Быдӟым Атыкай
ож вакытэ городэз тушмонъёс котыртэм бере со чиптэм-чаптэм ышиз. Из черкын
Соборын возисько Меркурий Смоленскойлэн мощъёсыз.



https://udm.wikipedia.org/wiki/%D0%A1%D0%BB%D0%B0%D0%B2%D1%8F%D0%BD_%D1%84%D1%8D%D0%BD%D1%82%D0%B5%D0%B7%D0%B8

Славян фэнтези — фантастической жанр, быдэсак пӧрмытскиз XX но XXI дауръёс
вискын. Славян фэнтези, со сыӵе жанр кудаз кутӥсько славян фольклор элементъёс
(мифъёс, выжыкылъёс, веранъёс) ог фэнтэзи жанырлэн формаяз пыртыса. Славян
фэнтези валан паськытгес ӟуч фэнтези валанлэсь, но куд-ог та валанъёсты куто
синоним карыса. Славян фэнтези вордскемын кунгож фэнтези пумит, кудӥз пӧрмытэмын
кельт но скандинав мифология элементёсты кутыса. Сергей Чупринин но Борис
Невскойя, славян фэнтезилэн кылдытӥсез луэ вунэтэм автор Александр Вельтман
«Кощей Бессмертный» (1833) и «Святославович, вражий питомец» (1834)
романъёсыныз,нош туала славян фэнтезилэн кылдытӥсез луиз Юрий Никитин «Трое из
леса» романъёсыныз[.славян фэнтезилэн азьветлӥсез луэ Мария Семенова «Волкодав»
цикылэныз. Уг яра вератэк кельтыны, ӟуч кылын гожъяськись авторъёс скандинав
мифологиез но кутыло шуыса—шуом Елизавета Дворецкая «Корабль во фьорде»
романъёсыныз, нош куд-ог кунгож авторъёс—вашкала ӟуч фольклорэз (шуом Кэролайн
Джианис Черри «Русалка» (Rusalka, 1989) и «Черневог» (Chernevog,
1990)романъёсыныз).



https://udm.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%9F%D0%B5%D1%82%D1%80%D0%BE%D0%B2%D0%B8%D1%87_%D0%93%D1%83%D0%BB%D0%B8%D0%BD

Сергей Петрович вордскиз 1951-тӥ арын 10-тӥ июне Ижын. 25 номеро школаез
йылпумъяса, дышетскыны пыриз Ижысь механикая институтэ. Ужаз Ижсталь заводын
слесарь луыса. 1977-тӥ арын йылпумъяз Удмурт кун университетысь филологияя
факультетэз, ужаз ӟуч кылъя кафедраын. 1997-тӥ арысен тырше журналистика удысын.
1986-тӥ-1991-тӥ аръёсы «Комсомолец Удмуртии» газетлэн редакторез вал. Со аръёсы
та газет республикаын огез яркытэз но югдурез шара возьматӥсь издание вал.
1991-тӥ аръёсы кивалтӥз Удмуртиысь ивор вӧлмытӥсь агентствоосын. 1996-тӥ арысен
Сергей Гулинлэн нимыз герӟаськемын телевидениен. Берло аръёсы со дася но нуэ
«Моя Удмуртия» телеканалысь «Остановиться, оглянуться» передачаез.

Гулинлэн кылбур гожъян удысэз кутскиз, школаын дышетскыкуз. Солэн тросэз
кылбуръёсыз калыке кырӟан луыса вуизы. Нырысетӥ кылбуръёсыз но кырӟанъёсыз
калыклы тодмо луизы 60-тӥ аръёслэн пумазы. 1979-тӥ арын Сергей Гулин Грушинской
фестивальлэн лауреатэз луиз. Солэсь кырӟанъёссэ ушъязы но дунъязы Юрий Визбор,
Александр Городницкий, Татьяна но Сергей Никитин бардъёс. Гулинлэн крезьгуръёсыз
кутэмын шаерамы пуктэм постановкаосын но. Кылсярысь, кема аръёс ӵоже Удмурт
театрын мынэ «Птичье молоко». Солы кырӟанъёс гожтӥз Сергей Гулин.

Гулинлэн кылбуръёсыз ӵемысь печатласькизы «Урал», «Студенческий меридиан», «Луч»
журналъёсын. Авторлэн нырысетӥ «Сторона света» кылбур сборникез потӥз 1987-тӥ
арын. Гулинлэсь кырӟанъёссэ туннэ но ӵемысь быдэсто туристъёс. Сергей
Петровичлэн кылбуръёсыз туннэ но ӵемысь печатласько шаерысьтымы газетъёсын но
журналъёсын. Но соосты тодманы уг луы — автор нимзэ пуктыны «вунэтэ».



https://udm.wikipedia.org/wiki/%D0%A1%D0%B5%D0%B1%D0%B5%D0%B6_%D1%91%D1%80%D0%BE%D1%81

Уйпал бускельёсыз луо Красногородской но Опочка ёросъёс, шундыӝужан палась —
Пустошка но Невель ёросъёс, шундыпуксён палась — Латвиысь Зилупской но
Лудзенской улосъёс, лымшор палась — Белоруссиысь Витебск улос.

2016-тӥ арын 1-тӥ январьлы даннойёсъя,  19 527 ёросын улӥсьёс пӧлысь 6 649 мурт
(34,05 %) улэ гуртъёсын но черкогуртъёсын; карын - 12 878 мурт (65,95 %), соос
пӧлысь Себеж карын — 5 449 адями, Идрицаын — 4 696 адями, Сосновый борын — 2 733
адями.

2002-тӥ арын ортчытэм лыдъян-чотанъя, 25 473 улӥсьёс пӧлысь 23 628-эз - ӟучъёс
(92,76 % вань улӥсьёслэсь но 92,84 % национальностьсэс пусъемъёс пӧлын),
белорусъёс — 616 мурт (2,42 %), украинъёс — 578 мурт (2,27 %), чиганъёс —
90 мурт (0,35 %), молдаванъёс — 77 мурт (0,30 %), латышъёс — 50 мурт (0,20 %),
мукетъёсыз — 410 мурт (1,61 %), национальностьсэ ӧз пусйы 24 мурт (0,09 %)



https://udm.wikipedia.org/wiki/%D0%A1%D0%B0%D0%BC%D1%81%D0%BE%D0%BD%D0%BE%D0%B2,_%D0%9D%D0%B8%D0%BA%D0%B2%D0%BB%D0%B0%D0%B4

Никвла́д Самсо́нов (зэмос нимыз Самсо́нов, Влади́мир Я́ковлевич) – удмурт
гожъяськись, прозаик. Вордскиз 1946 арын Удмуртиын, Пичи Пурга ёросын. Никвлад
Самсонов ассэ эскериз пӧртэм жанръёсын: гожъяз драматической мылкыдын тырмем
веросъёс, миниатюраос. Пьесаосаз саклык висъялляз адями но инкуазь кусыпъёслы.
Никвлад Самсонов гожъяз бадӟымесь эпической произведениос но, тужгес но тодмо
луо «Адӟон» повестез но «Агбай» романэз.Повестяз со возьматыны тыршиз сьӧлыко
адямилэсь улон философизэ, солэсь адямиосын кусыпъёссэ. Нош романаз эскериз
удмурт литератураысь выль геройлэсь утчанъёссэ но «выль улонлэсь» геройзэ.

Никвлад Самсонов вал туала удмурт литература тулкымлэн одӥгез яркыт
гожъяськисез. Кулӥз 2002 арын.



https://udm.wikipedia.org/wiki/%D0%A0%D1%8F%D0%B1%D0%B8%D0%BD%D0%B8%D0%BD%D0%B0,_%D0%97%D0%B8%D0%BD%D0%B0%D0%B8%D0%B4%D0%B0_%D0%9A%D0%B8%D1%80%D0%B8%D0%BB%D0%BB%D0%BE%D0%B2%D0%BD%D0%B0

Зинаи́да Кири́лловна Вахрушева (ныл дыр нимтулыз Рябинина) — «Удмурт дунне»
газетлэн валтӥсь редакторез, кылбурчи, журналист.

Вордӥськиз 1971-тӥ арын 26-тӥ тулыспалэ Сьӧлта ёросысь Кейлуд-Зунья гуртын.
Нырысетӥ кылбурзэ гожтӥз 1985-тӥ арын, ӟазег возьмакуз("Гужем" кылбур). Печатлаз
сое «Дась лу!» газетын. . Югдон шор ёзо школаез йылпумъяса, егит кылбурчи
УдГУ-ысь кылосбуръя факультетлэн удмурт отделенияз пыре. Дышетскон вакытаз ик,
1992-тӥ арын, «Ӟечбур!» газетлэн редакцияз ужаны кутске. Университетэз
йылпумъякуз, «Лулсэр» нимо творчской диплом гожтӥз. Отчы студенткалэн 48
кылбурез но А. Ахматовалэсь но М. Лермонтовлэсь берыктэм ужъёсыз пыризы.

2008-тӥ арын Hõimurahvaste Programm юрттэмен «12 суред» кылбур бичетэз поттэмын.
Книгаын удмурт, ӟуч, эстон но англи кылъёсын кылбуръёсыз поттэмын.



https://udm.wikipedia.org/wiki/%D0%A0%D0%BE%D1%81%D1%81%D0%B8%D1%8F_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F

Россилэн кунтатэзъя, солэн музъемезлэн быдӟалаез 17 125 191 км² луэ (Нырысетӥ
инты дуннеын). Быдэсак басьтэ Уйшорпал полушариез, но бадӟым люкетэз —
Шундыӝужан полушариез. Интыяськемын Евразия материклэн уйшорпалаз. Россиез люко
европейской но азиатской люкетъёслы.

Дурысез уйшорпал интыез луэ Флигели мыс Рудольфа шормуӵын Франца-Иосифа Музъем
архипелагын (81°51’ у. ш.), нош материковой дурысь интыез — Челюскина мыс Таймыр
мукожын (77°43’ у. ш.). Дурысез шундыӝужанпал инты — Ратманова шормуӵын Берингов
проливын (169°0’ шп. к.), материковоез — Дежнёва мыс Чукотской мукожын (169°39’
шп. к.). Дурысез лымшорпал интыез кошке Дагестанлэн но Азербайджанлэн кунгожтӥз
(41°11’ у. ш.). Дурысез шундыӝужанпал интыез кылле Калининград улосын Гданьской
заливын (19°38’ шӝ. к.). Территориезлэн кузьдалаез шундыпуксён палысен
шундыӝужан палозь 10 000 иськем пала луэ, уйшорпалысен лымшорпалозь 4
000 иськемлэсь тросгес.



https://udm.wikipedia.org/wiki/%D0%A0%D0%A4

Россилэн кунтатэзъя, солэн музъемезлэн быдӟалаез 17 125 191 км² луэ (Нырысетӥ
инты дуннеын). Быдэсак басьтэ Уйшорпал полушариез, но бадӟым люкетэз —
Шундыӝужан полушариез. Интыяськемын Евразия материклэн уйшорпалаз. Россиез люко
европейской но азиатской люкетъёслы.

Дурысез уйшорпал интыез луэ Флигели мыс Рудольфа шормуӵын Франца-Иосифа Музъем
архипелагын (81°51’ у. ш.), нош материковой дурысь интыез — Челюскина мыс Таймыр
мукожын (77°43’ у. ш.). Дурысез шундыӝужанпал инты — Ратманова шормуӵын Берингов
проливын (169°0’ шп. к.), материковоез — Дежнёва мыс Чукотской мукожын (169°39’
шп. к.). Дурысез лымшорпал интыез кошке Дагестанлэн но Азербайджанлэн кунгожтӥз
(41°11’ у. ш.). Дурысез шундыӝужанпал интыез кылле Калининград улосын Гданьской
заливын (19°38’ шӝ. к.). Территориезлэн кузьдалаез шундыпуксён палысен
шундыӝужан палозь 10 000 иськем пала луэ, уйшорпалысен лымшорпалозь 4
000 иськемлэсь тросгес.



https://udm.wikipedia.org/wiki/%D0%9F%D0%B8%D1%87%D0%B8_%D0%9F%D1%83%D1%80%D0%B3%D0%B0_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Пичи Пурга ёрос — лымшор Удмуртиысь ёрос. 1 223 2 км². Центрез — Пичи Пурга
черкогурт. Ёросэ пыре 15 гурт администрациос: Аксакшур, Баграш-Бигра, Бобья-Уча,
Ильинск, Иваново-Самарск, Кечёл, Пичи Пурга, Улын Юри, Норья, Пугачёво, Пӧсьтол,
Брангурт, Вуж Мӧнья, Уром но Яган. Ёрос администрацилэн тӧроез Леонид Иванович
Шишкин, «Пичи Пурга ёрос» муниципальной образованилэн кивалтӥсез - Михаил
Тимофеевич Леконцев.

Отын улӥсьёс пӧлысь тросэз (78,1%) удмуртъёс, ӟучъёс - 17,8%, бигеръёс - 2,4 %,
поръёс - 0,5%, мукет выжыысь калыкъёс - 1,2%. Ёрос пыр бызё таӵе шуръёс: Яганка,
Кечёвка, Агрызка, Лудзинка, Постолка, Иж, Бобинка.

Пичи Пурга ёрос кылдытэмын Валтӥсь исполнительной комитетлэн Президиумезлэн
постановлениезъя 1929-тӥ арын 15-тӥ июле. Ёросэ пыртэмын вал 12 сельсоветъёс,
ваньзэ-ӧвӧлзэ - 168 гурт. Пичи Пурга ёрослэн гожъёсыз герӟасько Можга , Ува,
Завьял Сарапул но Кияса ёросъёсын. Ёросын улӥсез 30 сюрс 600 адями (2002-тӥ арын
ортчем лыдъян-чотанъя). Туннэ нуналлы Пичи Пурга районэ пыре 80 гурт.

Пичи Пурга ёрослы удалтӥз транспорт удыс ласянь: со пыр ортче
Казань-Екатеринбург, Иж-Агрыз-Круглое поле чугун сюрес, озьы ик Иж-Можга-Алабго
федеральной сюрес.

Ёросын ужа 39 школа, пиналъёслы визь-нод сётэ 996 дышетӥсь: со пӧлысь 96
процентэз вылӥ образованиен. Пичи Пургаын 33 нылпи сад. Пичи Пурга калык
кемалась данэ потэмын киужъёсыныз. Вуж Мӧнья гуртын ушъямон ужа Киужъёсъя юрт
(кивалтӥсез Николай Тарасов). Отын дасям арбериос быдэс дуннее вӧлмизы ини.
Пичипургаос туж ярато кырӟаны-вераны. Ёросын 32 пала культурая юрт. Дуннеысь
пӧртэм кунъёсы вӧлмиз ини Пичи Пурга ёросысь кык ансамбльёслэн данзы: «Зарни
шеп» (кивалтӥсез Феодосья Тубылова) но «Арганчи» (кивалтӥсез Екатерина
Антонова). Нош «Брангуртысь песянайёс» паймытӥзы быдэс дуннеез: Пичи Пурга
ёросысь Брангуртысь песяйёс пыриськизы «Евровидение-2010» ӵошатсконэ, потӥзы
куинетӥ интые. Пичи Пурга ёросын вордскемын 20-лэсь уно писательёс: Самсонов
вынъёс, Анатолий Перевозчиков, Владимир Возняков, Любовь Тихонова но мукетъёсыз.



https://udm.wikipedia.org/wiki/%D0%9F%D0%B8%D1%87%D0%B8_%D0%9F%D1%83%D1%80%D0%B3%D0%B0

Пичи Пурга - Удмурт шаерысь бадӟым черкогурт (село). Со Пичи Пурга ёрослэн
центрез луэ. Интыяськемын Ижлэсь 37 иськемлы палэнын, Удмурт Республикалэн
лымшор палаз. Черкогуртлэсь кыдёкын ик ӧвӧл Бигер республика: 4 иськемлы палэнын
сылэ бигер шаере пырись Огырчи город - Горький чугун сюреслэн Иж ёзэзлэн
станциез.

1921-тӥ арозь Пичи Пурга черкогурт пыриз Вятской губернилэн Сарапул уездысьтыз
Пичи Пурга волосте, бӧрысь со выжтэмын Вотской областьлэн Иж уездаз. 1929-тӥ
арын, Иж уездэз выль сямен радъяку, Пичи Пурга нимаз ёрослы висъямын. Пичи Пурга
черкогурт ёрослэн шорсюлмыз луиз.

Культура удыс огсыр азинске. Пиналъёслы мур тодон-валан сётон понна черкогуртын
усьтэмын гимназия, шор ёзо школа. Кибашлы нылпиослэсь быгатонлыксэс волятон
понна 20 ар талэсь азьло - 1989-тӥ арын - кылдытэмын «Пурга кизилиос» центр.
Черкогуртын ӟеч радъямын калыклэсь тазалыксэ утён но эмъян. Удмурт Республикалэн
президентэз Александр Волков юрттэмъя Пичи Пурга селоын 2002-тӥ арын усьтӥськиз
валтӥсь больницалэн улыно-вылыно юртэз. Со сяна, ӝутэмын нуны витись
кышномуртъёслы чаклам выль юрт.

Пичи Пурга черкогуртын вань урамъёс шобыртэмын асфальтэн, котькуд юртэ вуэ чагыр
эстӥськон (газ). Берло аръёсы черкогуртын зол азинскиз лэсьтӥськон удыс. Пичи
Пургаын кылдӥзы ини уно выль урамъёс: черкогурт тани-тани огазеяськоз Можга
нуись тракт вылын сылӥсь Миндэргуртэн.



https://udm.wikipedia.org/wiki/%D0%9F%D0%B5%D1%82%D1%80%D0%BE%D0%B3%D1%80%D0%B0%D0%B4

Санкт-Петербург — Российской Федерацияысь федеральной статусъем кар,
Уйпал-Шундыпуксён федерал округлэн шоркарез, Ленинград улослэн центрез, XVIII–XX
дауръёсы Россия империлэнлэн шоркарез. 1965-тӥ арын карлы «Город-герой» ним
сёто. Пусъемын РСФСР-ысь Горд Знамя орденэн (1919), Ленинлэн орденэныз (1945,
1957) но Октябрь Революцилэн орденэныз (1967).

16 мае 1703-тӥ арын Петр I-лэн указэзъя Санкт-Петербургез ӝутон ужъёс радъямын
вал. Та нуналэ вуоно Петропавловской крепостьлэн фундаментаз нырысетӥ из понэмын
вал. Крепость интыяськиз Заячий шормуӵын. Лэсьтон мугез - Нева шурлэсь
фарватерзэ утён . 1704-тӥ арын Котлин шормучын Кронштадт крепостез лэсьтыны
кутско. Санкт-Петербурглэн интыяз азьвыл таӵе гуртъёс интыяськемын вал – Автово,
Купчино, Стрельна но пичи кар Ниен. Петр I городлы валтӥсь ужпум пуктӥз –
Россиысь Европае ву кузя сюресэз утьыны. Васильевской шормуӵ вылын лэсьтэмын вал
Россиысь нырысетӥ порт.

1719-тӥ арын Санкт-Петербургын усьтэмын Россиысь нырысетӥ публичной музей –
Кунсткамера.

1837-тӥ арын усьтӥське Россиысь нырысетӥ чугун сюрес: огазеяз Санкт-Петербугез
но Царской селоез.

1927-тӥ арын кылдытэмын Ленинградской область но Петроградлэсь нимзэ Ленинградлы
вошто. Быдӟым Атыкай ож дыръя Ленинград 900 нунал кыстиськись блокадаын вал.

Мусколэсь 664 иськемлы палэнын интыськемын. Сылэ Нева шур вылын, Балтика зарезь
дурын, Европалэн уйпалаз, Российской Федерацилэн Уй-шундыпуксён палаз.

2010-тӥ арлы Санкт-Петербугын 4 600 310 адями улэ. Европаын улӥсь калыклэн
лыдызъя куинетӥ кар (шоркар статусъем городъёсты лыдэ басьтытэк) луэ, Россиын –
кыкетӥ (Муско бере).

2008-тӥ арысен Санкт-Петербугын Российской Федерациысь Конституционный суд
интыськемын. 1992-тӥ арысен – СНГ-ысь Межпарламентской ассамблеяез.

Санкт-Петербуг 18 ёрослы люкемын: Адмиралтейской, Василеостровской, Выборгской,
Калининской, Кировской, Колпинской, Красногвардейской, Красносельской,
Кронштадтской, Курортной, Московской, Невской, Петроградской, Петродворцовой,
Приморской, Пушкинской, Фрунзенской, Центральной.

1997-тӥ арысен та карын Россилэн но СНГ огазеяськонысь кунъёслэн экономикая
саммит радъяське. Петербуржской калыккуспо экономической форум Шундыӝужан
Еропаын луиз валтӥсь экономической но политической ужрад (соин сэрен официальной
луисьтэм ним но сётэмын – «Ӟуч Давос»).

Санкт-Петербуг – автомашина сюресъёсъя Скандинавской кунъёсты, Европаез, Росиысь
портэм городъёсты огазеясь валтӥсь ёзэз луэ. Озьы ик азинскемын ву вылтӥ
сюресъёс – карын Европаысь огез бадӟым порт интыяськемын. Кыллыккуспо
аэропортъёс ужало – Пулково-1, но Пулково-2. Чыгун сюресъёс транспортной
магистральлэн валтӥсь ёзэз луэ. Карын 1955-тӥ арысен метрополитен ужа.

Карын интыяськемын валтись вылӥ дышетсконниос: Санкт-Петербугысь кун
университет, Санкт-Петербуг государственной политехнической университет,
Санкт-Петербуг государственной электротехнической университет, Гурезь институт,
Санкт-Петербуг государственной морской технической университет, Санкт-Петербуг
государственной экономикая университет, Санкт-Петербуг государственной
лесотехнической академия, Российской государственной педагогической университет,
Государственной морской; Технологической институт Инженерно-экономической
университет, механики и оптики, Аэрокосмической приборъёсты лэстонъя Вӧсьлыко
Петыркар государственной университет приборостроения, Чыгун сюресъёсъя
Петербургской государственной университет, Консерватория, Театр искусствоя
Академия, Военно-космической академия, Военно-медицинской академия, Михайловской
военной артиллерийской университет, Санкт-Петербуг военно-морской институт но
мукетъёсыз.

Петр I карлэсь архитектуразэ Амстердам но Венеция каръёслэсь адӟыса лэсьтыны
тыршиз. Соин сэрен татын котькуд урам изен шобыртэмын но ву сюресъёс (каналъёс)
трос лэсьтэмын. Озьы ик Петр I ӧз лэзьы мукет городъёсын излэсь юртъёсты ӝутыны.
Карлэсь архитектурной планзэ радъяз француз Жан-Батист Леблон. Тужгес адскымон
аспӧртэмлыкез луэ – шонер сюресъёс, трос карлудъёс, паркъёс, ву каналъёс, выжъёс
но фонтанъёс. Исторической синпелетъёс пӧлы пыро XVII-XX дауре лэсьтэм юртъёс:
Петропавловской крепость, Александро-Невской лавра, Смольный институт, Дворцовой
карлуд, Зимней дворец, Адмиралтейство, Невской проспект, Биржа, Сенатской
площадь, Петр I-лы синпелет (усьтэмын 1782-тӥ арын), Восстания карлуд но
мукетъёсыз. Синмаськымон луэ Петергофысь фонтанной комплекс. Городлэн
исторической люкетэз утиське ЮНЕСКО огазеяськонэн.

Музейёс: Эрмитаж, Ӟуч музей, Центральной военно-морской, Кар скульптурая,
Санкт-Петербуглэн историезъя, Кунсткамера но мукетъёсыз.

Театръёс: Мариинской театр, Александринской театр, Михайловской театр, Бадӟым
драматической театр, Комедия Санкт-Петербугысь академической театр, Покчи
драматической но мукетъёсыз.

Библиотекаос Россиысь национальной библиотека, Наукаосъя Российской Академилэн
библиотекаез, Б.Н. Ельцин нимо Президентской библиотека но мукетъёсыз.

1724-тӥ арын Петр I-лэн указэзъя усьтэмын Наукаосъя Российской академия, 1757-тӥ
арын Санкт-Петербугын усьтэмын Суредаськонъя Академия. XIX дауре татын
дышетскизы Карл Брюллов но Илья Репин, XX дауре – Николай Тимков, Сергей Осипов,
Александр Самохвалов, Николай Позднеев, Евгения Антипова, Арсений Семенов, Лев
Русов. Тытын улӥз но ужаз физиология Нобель премилэн лауратэз Иван Петрович
Павлов. Тодмо котькуд адямилы Дмитрий Менделеев татын кылдытӥз аслэсьтыз
химической элементъёсъя периодической таблицазэ. 1738-тӥ арын усьтэмын Эктонъя
школа, кудӥз улон сётӥз Мариинской театрлы. Санкт-Петербугын улӥзы Пётр Ильич
Чайковский, Александр Пушкин, Фёдор Достоевский, Александр Блок, Анна Ахматова
но мукетъёсыз.



https://udm.wikipedia.org/wiki/%D0%9F%D0%B5%D1%82%D1%80%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%9F%D0%B5%D1%82%D1%80%D0%BE%D0%B2%D0%B8%D1%87

Михаил Петрович Петров (8-тӥ шуркынмонэ 1905-тӥ ар — 29-тӥ шуркынмонэ 1955-тӥ
ар) — удмурт прозаик, кылбурчи, драматург, кылысь кылэ берыктӥсь.

Вордӥськиз Татарстан Республикаысь Менделеевск ёросысь Монашево гуртын. 1923-тӥ
арын областной совпартшколаез йылпумъямез бере дышетскыны келяло Ульяновскысь
военной школае.

1926—1932-тӥ аръёсы Тирасполь но Ижкар городъёсын служить кариз. 1931-тӥ арын
потэ солэн «Ваче пинь» веросъёсын бичетэз 1934-тӥ арын — кылбуръёсын нырысетӥ
бичетэз, кудӥз нимаське «Ошмес син».

1947-тӥ арын Михаил Петров Удмурт книга поттонниен кивалтэ. Со арын ик «Кырӟан
улоз» поэмазэ печатла. Та поэма сиземын удмурт кылбурчилы Филипп Кедровлы, кудиз
ожын быриз. Поэмалэн валтись героез огшоры кылбурчи гинэ уг луы, со — зэмос
солдат, кудиз сётиз ас улонзэ вордскем музъемез понна. Петров пыртэ пэмаяз
кылбурчилэн улонысьтыз зэмос учыръёсты но фактъёсты, солэсь малпанъёссэ но
сюлэмшугъясконъёссэ. 1950-тӥ арын Михаил Петровез Удмуртия писательёслэн
огазеяськонзылэн председателе быръё, нош 1951-тӥ арын тазалыкез сэрен со кельтэ
та ужинтыез. Михаил Петров трос саклык висъяз берыктон ужлы. Удмурт кылэ со трос
зуч классикъёсты берыктиз. 1955-тӥ арын Михаил Петров сюлэм висёнлэсь кулэ.
Аслаз ужъёсыныз со возьматиз: сталинизм вакытэ но выли зечлыкъем произведениос
кылдытыны луэ, со понна «пыраклы» (вечные) тунсыко луись темаосты но ужпумъёсты
жутыны кулэ.

Нырысетӥ кылбуръёсэ но веросъёссэ 1928-тӥ арын «Гудыри» газетын печатлазы. 30-тӥ
аръёсы кылбуръёссэ лирик амалэн гожъя (Удмурт шаерез яратон, Партиез данъян,
Икуазьлы вазиськон). Со вакытэ ик пыриське фольклор экспедицие, кудӥз бере ик
поттэ 3 кылык кырӟанъёсын бичетъёсты. Фольклор материалъёсын ужамез юрттӥзы
М. П. Петровлы выль лирической кырӟанъёсты гожтыны, кудъёсыз паськыт вӧлмизы
удмурт калык пӧлын («Ой, шулдыр, туж шулдыр», «Марым, лэся», «Уй тылъёс»). 30-тӥ
аръёслэн пумаз поэма жанр борды басьтӥське. Тужгес тодмо луизы «Италмас» (1946)
но «Кырӟан улоз» (1950) поэмаосыз.

Быдӟым Атыкай ож вакытысь веросъёсыз но очеркъёсыз ожгарчиослы сӥземын. 1948-тӥ
арын «Улон понна» война сярысь веросъёсын бичет поттэ.

50-тӥ аръёсы басьтӥське повесть но роман гожтон борды. 1952-тӥ арын печатламын
«Ӟардон азьын» повестез, кудӥзлы Петер Домокош вылӥ денъет сётӥз. 1954-тӥ арын
йылпумъя «Вуж Мултан» романзэ.

1945: «Италмас». 1945-тӥ арын, ожысь лыктыса, М. Петров гожтэ «Италмас» поэмазэ.
Солэн инъетэз луэ удмурт калыклэн национальной мифологиез. Поэмаын егит пияш
эмез октыку пумита нылашез но соос синмасько ог-огзылы. Пияш ваньзэ мачке
анаезлы, маде солы ас уйвотъёсыз сярысь. Анаез солы вера сыче уйвотъёс уродлы
шуыса. Тулыс шудонъёс дыръя егитъёс нош ик пумисько. Пияш нылызлы италмас
сяськаос кузьманы малпа но мынэ соос понна шурлэн мукет ярдураз. Сяськаосын
шурез выжыкуз со усе шуре но вые. Нылаш быдтэ ас улонзэ, тэтчиз шуре со ик
интые. Та поэма дышетэ кадь: мултэс шудбур кайгуэн артэ ветлэ. Со вакытысь
критикъёс уг дунъяло «Италмас» поэмаез, верало со пессимистической луэ шуыса
(кулон ворме яратонэз).

1954: Мултан уж. Дано бадзым романзэ печатламлэсь азьло М.Петров гожтэ «Зардон
азьын» повестьсэ, кытын гуртлэсь, ожгар мыныку, секыт улэмзэ возьматиз. Мадёслэн
валтись героез, Кима Бобров, трос шуг-секытъёсын пумиське. Писатель Г.
Медведевлэн «Лозя бесмен» трилогиысьтыз коллизиосты выль сямен усьтыны тырше.
1954-тӥ арын М. Петров «Молот» журналлэн редакцияз ужаны кутске. Со дыре со
поттыны дася ас улонысьтыз валтись ужзэ — «Вуж Мултан» романзэ. Со бордын
гожъясьчи ужаз ог кызь ар. Романаз М. Петров возьматэ удмуртъёслэн историысьтызы
одиг кошкемыт учырез. XIX-ти даурлэн пумаз Мултан гурт дорысь шедьтизы куанер
кураськисьлэсь шойзэ. Мултанысь удмуртъёсты янгыше уськытизы соос со кураськисез
инмарлы восязы. Нырысети суд пумкыл поттиз тямыс удмуртъёсты каторгае келяно
шуыса, но Сенат та пумкылэз оз юнматы. Ар ортчыса нош ик суд ортчиз, татын но
нокыче пумкыл оз поттэ. Куинети суд дыръя гинэ со удмуртъёсты оправдать каро. Та
романын Михаил Петров возматэ, кызьы зуч интеллигенция дурбасьтэ удмуртъёс пала
(романлэн социальной палыз). Но туала лыдзисьёслы озьы ик тунсыко потто ни
«кыкети планысь» геройёс но — удмурт ужбергатись Буграш, зуч нылаш Даша Гришина,
угось татын М. петров мур психолог луэмзэ яркыт возьматыны быгатиз.



https://udm.wikipedia.org/wiki/%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Санкт-Петербург — Российской Федерацияысь федеральной статусъем кар,
Уйпал-Шундыпуксён федерал округлэн шоркарез, Ленинград улослэн центрез, XVIII–XX
дауръёсы Россия империлэнлэн шоркарез. 1965-тӥ арын карлы «Город-герой» ним
сёто. Пусъемын РСФСР-ысь Горд Знамя орденэн (1919), Ленинлэн орденэныз (1945,
1957) но Октябрь Революцилэн орденэныз (1967).

16 мае 1703-тӥ арын Петр I-лэн указэзъя Санкт-Петербургез ӝутон ужъёс радъямын
вал. Та нуналэ вуоно Петропавловской крепостьлэн фундаментаз нырысетӥ из понэмын
вал. Крепость интыяськиз Заячий шормуӵын. Лэсьтон мугез - Нева шурлэсь
фарватерзэ утён . 1704-тӥ арын Котлин шормучын Кронштадт крепостез лэсьтыны
кутско. Санкт-Петербурглэн интыяз азьвыл таӵе гуртъёс интыяськемын вал – Автово,
Купчино, Стрельна но пичи кар Ниен. Петр I городлы валтӥсь ужпум пуктӥз –
Россиысь Европае ву кузя сюресэз утьыны. Васильевской шормуӵ вылын лэсьтэмын вал
Россиысь нырысетӥ порт.

1719-тӥ арын Санкт-Петербургын усьтэмын Россиысь нырысетӥ публичной музей –
Кунсткамера.

1837-тӥ арын усьтӥське Россиысь нырысетӥ чугун сюрес: огазеяз Санкт-Петербугез
но Царской селоез.

1927-тӥ арын кылдытэмын Ленинградской область но Петроградлэсь нимзэ Ленинградлы
вошто. Быдӟым Атыкай ож дыръя Ленинград 900 нунал кыстиськись блокадаын вал.

Мусколэсь 664 иськемлы палэнын интыськемын. Сылэ Нева шур вылын, Балтика зарезь
дурын, Европалэн уйпалаз, Российской Федерацилэн Уй-шундыпуксён палаз.

2010-тӥ арлы Санкт-Петербугын 4 600 310 адями улэ. Европаын улӥсь калыклэн
лыдызъя куинетӥ кар (шоркар статусъем городъёсты лыдэ басьтытэк) луэ, Россиын –
кыкетӥ (Муско бере).

2008-тӥ арысен Санкт-Петербугын Российской Федерациысь Конституционный суд
интыськемын. 1992-тӥ арысен – СНГ-ысь Межпарламентской ассамблеяез.

Санкт-Петербуг 18 ёрослы люкемын: Адмиралтейской, Василеостровской, Выборгской,
Калининской, Кировской, Колпинской, Красногвардейской, Красносельской,
Кронштадтской, Курортной, Московской, Невской, Петроградской, Петродворцовой,
Приморской, Пушкинской, Фрунзенской, Центральной.

1997-тӥ арысен та карын Россилэн но СНГ огазеяськонысь кунъёслэн экономикая
саммит радъяське. Петербуржской калыккуспо экономической форум Шундыӝужан
Еропаын луиз валтӥсь экономической но политической ужрад (соин сэрен официальной
луисьтэм ним но сётэмын – «Ӟуч Давос»).

Санкт-Петербуг – автомашина сюресъёсъя Скандинавской кунъёсты, Европаез, Росиысь
портэм городъёсты огазеясь валтӥсь ёзэз луэ. Озьы ик азинскемын ву вылтӥ
сюресъёс – карын Европаысь огез бадӟым порт интыяськемын. Кыллыккуспо
аэропортъёс ужало – Пулково-1, но Пулково-2. Чыгун сюресъёс транспортной
магистральлэн валтӥсь ёзэз луэ. Карын 1955-тӥ арысен метрополитен ужа.

Карын интыяськемын валтись вылӥ дышетсконниос: Санкт-Петербугысь кун
университет, Санкт-Петербуг государственной политехнической университет,
Санкт-Петербуг государственной электротехнической университет, Гурезь институт,
Санкт-Петербуг государственной морской технической университет, Санкт-Петербуг
государственной экономикая университет, Санкт-Петербуг государственной
лесотехнической академия, Российской государственной педагогической университет,
Государственной морской; Технологической институт Инженерно-экономической
университет, механики и оптики, Аэрокосмической приборъёсты лэстонъя Вӧсьлыко
Петыркар государственной университет приборостроения, Чыгун сюресъёсъя
Петербургской государственной университет, Консерватория, Театр искусствоя
Академия, Военно-космической академия, Военно-медицинской академия, Михайловской
военной артиллерийской университет, Санкт-Петербуг военно-морской институт но
мукетъёсыз.

Петр I карлэсь архитектуразэ Амстердам но Венеция каръёслэсь адӟыса лэсьтыны
тыршиз. Соин сэрен татын котькуд урам изен шобыртэмын но ву сюресъёс (каналъёс)
трос лэсьтэмын. Озьы ик Петр I ӧз лэзьы мукет городъёсын излэсь юртъёсты ӝутыны.
Карлэсь архитектурной планзэ радъяз француз Жан-Батист Леблон. Тужгес адскымон
аспӧртэмлыкез луэ – шонер сюресъёс, трос карлудъёс, паркъёс, ву каналъёс, выжъёс
но фонтанъёс. Исторической синпелетъёс пӧлы пыро XVII-XX дауре лэсьтэм юртъёс:
Петропавловской крепость, Александро-Невской лавра, Смольный институт, Дворцовой
карлуд, Зимней дворец, Адмиралтейство, Невской проспект, Биржа, Сенатской
площадь, Петр I-лы синпелет (усьтэмын 1782-тӥ арын), Восстания карлуд но
мукетъёсыз. Синмаськымон луэ Петергофысь фонтанной комплекс. Городлэн
исторической люкетэз утиське ЮНЕСКО огазеяськонэн.

Музейёс: Эрмитаж, Ӟуч музей, Центральной военно-морской, Кар скульптурая,
Санкт-Петербуглэн историезъя, Кунсткамера но мукетъёсыз.

Театръёс: Мариинской театр, Александринской театр, Михайловской театр, Бадӟым
драматической театр, Комедия Санкт-Петербугысь академической театр, Покчи
драматической но мукетъёсыз.

Библиотекаос Россиысь национальной библиотека, Наукаосъя Российской Академилэн
библиотекаез, Б.Н. Ельцин нимо Президентской библиотека но мукетъёсыз.

1724-тӥ арын Петр I-лэн указэзъя усьтэмын Наукаосъя Российской академия, 1757-тӥ
арын Санкт-Петербугын усьтэмын Суредаськонъя Академия. XIX дауре татын
дышетскизы Карл Брюллов но Илья Репин, XX дауре – Николай Тимков, Сергей Осипов,
Александр Самохвалов, Николай Позднеев, Евгения Антипова, Арсений Семенов, Лев
Русов. Тытын улӥз но ужаз физиология Нобель премилэн лауратэз Иван Петрович
Павлов. Тодмо котькуд адямилы Дмитрий Менделеев татын кылдытӥз аслэсьтыз
химической элементъёсъя периодической таблицазэ. 1738-тӥ арын усьтэмын Эктонъя
школа, кудӥз улон сётӥз Мариинской театрлы. Санкт-Петербугын улӥзы Пётр Ильич
Чайковский, Александр Пушкин, Фёдор Достоевский, Александр Блок, Анна Ахматова
но мукетъёсыз.



https://udm.wikipedia.org/wiki/%D0%9E%D1%81%D0%B8%D0%BF%D0%BE%D0%B2,_%D0%91%D0%BE%D1%80%D0%B8%D1%81_%D0%98%D0%B2%D0%B0%D0%BD%D0%BE%D0%B2%D0%B8%D1%87

Бори́с Ива́нович О́сипов – ӟуч кылчи. Ужамын Барнаул но Шуя педагогика
институтъёсын, 11 ар ӵоже ужаз Удмурт кун университетлэн филологияя факультетаз.
1986 арысен ужа Омск кун университетын огъя кылтодонъя кафедраын профессор но
(1987 арысен) кивалтӥсь луыса, 1987–1992 – филологияя факультетысь декан.

Осипов тунсыкъяське фонетикалэн но орфографилэн огъя ужпумъёсынызы, кылъёслэн
кусыпъёсынызы, кар просторечиен. Ваньмыз сямен ужъёсыз сӥземын ӟуч кыллы, озьы
ке но, Осипов саклык висъялляз удмурт кылтодонлэн куд-ог ужпумъёсызлы но.
Кылсярысь, 1992 аре потэм статьяяз со юан пуктӥз: кызьы-о фонетика ласянь
воштӥсько туала ӟуч кылъёс, удмурт кылэ пырыса? Со сяна, уно аръёс ӵоже со
кивалтӥз Удмурт университетысь экспериментальной фонетикая лабораториен. Осипов
– ог кык сю наука ужъёслэн авторзы, соос пӧлын ог дас вить книгаос (монографиос,
пособиос но мукет).



https://udm.wikipedia.org/wiki/%D0%9D%D0%B8%D0%BD%D0%B0_%D0%B4%D0%BE%D0%B1%D1%80%D0%B5%D0%B5%D0%B2

Нина До́брев (англ. Nina Dobrev; Николина Константинова Добрева) вордӥськиз 9
толшоре 1989 арын, София, Калык Кун Болгария — Канадаысь актриса, фотомодель но
гимнтастка. Тодмо луэ «Дневники вампира» телесериалысь Елена Гилберт но Кэтрин
Пирс рольёсъя. Малы ке шуоно мыным та сериал туж яра, озьы ик кельшо геройёсыз,
исторической событиосын герзаськемез.

Добрев вордӥськиз Болгариын, программистлэн но суредаськисьлэн семьяяз. Солэн
вань агаез Александр. Ниналы 2 арес дыръяз, семьяез Канадаысь Торонтое улыны
кошкиз. Пичи дыръяз тунсыкъяськиз эктонэн, гимнастикаен, театрэн, крезьгурен,
изобразительной искусствоен но актёрской мастерствоен. Дышетскиз искусствоя
дышетсконниын — Wexford Collegiate School for the Arts. Школаез йылпумъяса,
дышетскыны мынэ Ryerson University университетэ. Дышетсконзэ пумозяз ӧз вутты.
Дышетсконзэ йылпумьяз 2008 арын, актёр луэмез понна. 2009 аре Добрев вормиз
валтӥсь роль американской сериалын «Дневники вампира», кудаз мадиське Елена ныл
сярысь, кудзэ ярато кык братъёс-вампиръёс. Та роль понна со басьтӥз 2 премия.
Али нуналъёсы кусып возе Йен Сомерхолдерен, кудиныз чош ик шудэ сериалын. Нош
мукетыз героез Пол Уэсли, кудиз шудэ Стефан Сальваторилэсь рользэ.



https://udm.wikipedia.org/wiki/%D0%9D%D0%B8%D0%BA%D0%B2%D0%BB%D0%B0%D0%B4_%D0%A1%D0%B0%D0%BC%D1%81%D0%BE%D0%BD%D0%BE%D0%B2

Никвла́д Самсо́нов (зэмос нимыз Самсо́нов, Влади́мир Я́ковлевич) – удмурт
гожъяськись, прозаик. Вордскиз 1946 арын Удмуртиын, Пичи Пурга ёросын. Никвлад
Самсонов ассэ эскериз пӧртэм жанръёсын: гожъяз драматической мылкыдын тырмем
веросъёс, миниатюраос. Пьесаосаз саклык висъялляз адями но инкуазь кусыпъёслы.
Никвлад Самсонов гожъяз бадӟымесь эпической произведениос но, тужгес но тодмо
луо «Адӟон» повестез но «Агбай» романэз.Повестяз со возьматыны тыршиз сьӧлыко
адямилэсь улон философизэ, солэсь адямиосын кусыпъёссэ. Нош романаз эскериз
удмурт литератураысь выль геройлэсь утчанъёссэ но «выль улонлэсь» геройзэ.

Никвлад Самсонов вал туала удмурт литература тулкымлэн одӥгез яркыт
гожъяськисез. Кулӥз 2002 арын.



https://udm.wikipedia.org/wiki/%D0%9D%D0%B5%D0%BE%D1%84%D0%BE%D0%BB%D0%BA_(%D1%81%D1%82%D1%83%D0%B4%D0%B8%D1%8F)

«Неофо́лк» – Удмурт кун университетлэн удмурт филологияя факультетэз бордын
ужась дӥськут дизайнъя студия. Со усьтӥськиз 2003 аре, кивалтӥсез – Любовь
Розенфельд. Cтудие вeтлӥcьёс трикотаж дӥськут кертто-куо но сое чеберман
арбериос лэсьто-бичало.

Неофолк – туала модаысь одӥгез валтӥсь удыс. Азинтэ та ужез одӥг тодмо малпан:
ваньмызлэсь пӧртэм но чебер луыны потон но быгатон. Винтаж, кантри но этно
амалъёсты уже кутыса, студие ветлӥсьёс выль ужъёссэс дасяло.Ваньмыз та куинь
амальъёс инкуазьлы матын. Соин ик «Неофолк» студиын уже куто ыж гон, етӥн
шортэз, со сяна – буртчинэз но хлопокез. Дӥсез чебермало бисерен, куэн но пу
арбериосын.

Студие ветлӥсьёс Ижын радъям кöня ке адӟытонъёссы но пыриськылӥзы ни. Гуртын
будэм егит нылъёслы туж но туж кулэ пӧртэм дизайнэн но вуриськон амалъёсын
тодматскон – калык дэрем нош ик мед выльдüськоз но улонэ етӥз мед вамыштоз.



https://udm.wikipedia.org/wiki/%D0%9D%D0%B5%D0%BE%D1%84%D0%BE%D0%BB%D0%BA_(%D0%B4%D0%B8%D0%B7%D0%B0%D0%B9%D0%BD%D1%8A%D1%8F_%D1%81%D1%82%D1%83%D0%B4%D0%B8%D1%8F)

«Неофо́лк» – Удмурт кун университетлэн удмурт филологияя факультетэз бордын
ужась дӥськут дизайнъя студия. Со усьтӥськиз 2003 аре, кивалтӥсез – Любовь
Розенфельд. Cтудие вeтлӥcьёс трикотаж дӥськут кертто-куо но сое чеберман
арбериос лэсьто-бичало.

Неофолк – туала модаысь одӥгез валтӥсь удыс. Азинтэ та ужез одӥг тодмо малпан:
ваньмызлэсь пӧртэм но чебер луыны потон но быгатон. Винтаж, кантри но этно
амалъёсты уже кутыса, студие ветлӥсьёс выль ужъёссэс дасяло.Ваньмыз та куинь
амальъёс инкуазьлы матын. Соин ик «Неофолк» студиын уже куто ыж гон, етӥн
шортэз, со сяна – буртчинэз но хлопокез. Дӥсез чебермало бисерен, куэн но пу
арбериосын.

Студие ветлӥсьёс Ижын радъям кöня ке адӟытонъёссы но пыриськылӥзы ни. Гуртын
будэм егит нылъёслы туж но туж кулэ пӧртэм дизайнэн но вуриськон амалъёсын
тодматскон – калык дэрем нош ик мед выльдüськоз но улонэ етӥз мед вамыштоз.



https://udm.wikipedia.org/wiki/%D0%9D%D0%B0_%D0%97%D0%B0%D0%BF%D0%B0%D0%B4%D0%BD%D0%BE%D0%BC_%D1%84%D1%80%D0%BE%D0%BD%D1%82%D0%B5_%D0%B1%D0%B5%D0%B7_%D0%BF%D0%B5%D1%80%D0%B5%D0%BC%D0%B5%D0%BD

«На Западном фронте без перемен» (нем. Im Westen nichts Neues) — Эрих Мария
Ремарклэн 1929-тӥ арын потэм тодмо романэз. Кутсконаз автор гожтэ: «Та книга
янгыше уськытон но, исповедь но ӧвӧл. Со ожен быдтэм поколение сярысь вераны
тыршон». Романлэн нимыз, кӧня ке воштыса, Шундыӝужан фронтысь вуэм немец
сводкаосысь кутэмын.

Ож сярысь тодӥськом валтӥсь геройлэсь - Пауль Боймер огшоры егит солдатлэсь - но
Нырысетӥ дунневыл ожез адӟем эшъёсызлэсь. Эрнест Хемингуэй сямен, ож аръёсы
кӧшкемыт суредъёсыз адӟыса, эшъёссэс ватыса, тупаса улыны дышымтэ егитъёс сярысь
веракуз, Ремарк «ыштэм поколение» валатонэз кутӥз.

Книга пӧртэм мылкыдъёс кельтӥз, нош кино соя пуктыны Германиын ӧз лэзе. 1933-тӥ
арын 10-тӥ майысен Ремарклэсь тазэ но мукет книгаоссэ нациостъёс ваньмыз азьын
сутылӥзы, нош кивалтыны кутскемзы бере солэсь ужъёссэ поттыны но лыдӟыны ӧз
лэзе.

Нош Совето Союзысь гожъяськись Николай Брыкин Нырысетӥ дунневыл ож сярысь
книгазэ «На Восточном фронте перемены» (1975) нимаз.



https://udm.wikipedia.org/wiki/%D0%9D%D0%B0%D1%80%D0%B2%D0%B0_(%D1%88%D1%83%D1%80)

На́рва (Наро́ва; эст. Narva jõgiNarva jõgi и Naroova (вашкала эст. — Алуксе)) —
Эстонилэн но Ленинград улослэн кунгожзы дорти бызись шур. Литератураын озьы ик
пумиське Алуксе (Наровалэн вашкала нимыз) но Бек нимъёсыз. Шур вылын 2 каръёс
интыясько: Россиысь Ивангород но Эстониысь Нарва. Шур котырысь улосэз
нимало Принаровье.

Тужгес тодмо М. Фасмерлэн этимологиез, со шурлэсь нимзэ вепс narvainenarvaine
«порог» кылэн герӟа. Гласнойёслэсь чередованизэс лыдэ басьтоно ке, мукетыз но
малпан (балтийской) шонер луыны быгатэ: гидронимической  вӧлмем *Nar-/*Ner-
(«нырять») кылвыжы бордысь. 

Черк-славян кыллюкамын шурлэн нимыз тазьы валэктӥське: «Нарова — по своей воле,
своевольно». Озьы ик вашкала летописьёсын шурлэн Норова нимыз пумиське, "о" пыр
(Норов кыллэсь), со возьматэ шурлэсь ассэ аспӧртэмлыко воземзэ.



https://udm.wikipedia.org/wiki/%D0%9D%D0%B0%D0%B4%D0%B5%D0%B6%D0%B4%D0%B0_%D0%A3%D1%82%D0%BA%D0%B8%D0%BD%D0%B0

Надежда Эдуардовна Уткина — Удмурт Элькунысь дано кырӟась, артистка. Вордӥськиз
24 куарусёнэ 1966 арын Ижевскын. 1988 арын быдтӥз Удмурт кун университетысь
кылосбуръя факультетэз, 2005 арын - ГИТИС-ысь эстрадая факультетэз. Надежда
Уткиналэн вань кырӟанъёс удмурт но ӟуч кылын, кырӟа финн-угор калык кырӟанъёсты
но.

Кырӟан карьераез кутскиз 1991 арын - А. Анкудиновлэн "Арганчи" театр-студияз
огез кырӟасез луыса, бергес "Лулгур"-лэн кивалтӥсез луиз. Трос аръёс ӵоже
кырӟалляз Венгриын, Эстониын, Финляндиын, Уэльсын, Норвегиын, Коми, Мордовия,
Марий Эл, Татарстан Но Башкортостан шаеръёсын, Перм улосвылын, Москваын,
Ульяновскын, Саранскын но Пензаын.

16 ар ӵоже Удмурт егитъёслэн мерлыко «Шунды» огазеяськонлэн «Шундыкар»-ысь
нылпиослы кылдытэм эстрадая мастерскойен кивалтэ. 2008 арысен — «Калыкъёслэн
эшъяськон юрт»-лэн калыккуспо но финн-угор валчеужанъёсъя ёсэслэн кивалтӥсез,
«Ижевскысь Межкультурные города» ужан котретлэн ёзчиез.



https://udm.wikipedia.org/wiki/%D0%9D%D0%B0%D0%B3%D0%BE%D0%B2%D0%B8%D1%86%D1%8B%D0%BD,_%D0%98%D0%BE%D1%81%D0%B8%D1%84_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Иосиф Алексеевич Наговицын — советской кун ужась, революционер. Удмурт
автономной областез кылдытӥсь.

Вордӥськиз 6 сентябре 1888-тӥ арын Вятка губерниысь Глазов уездысь Лудошурской
волостьысь Омутница гуртын. Улонысь кошкиз 21 ноябре 1937-тӥ арын. Ватэмын Крым
улосысь Мисхор посёлокын.

Потэмын удмурт крестьян семьяысь. 1904-тӥ арын Глаз карысь гурезь училищеез
йылпумъямез бере, Вяткаысь гурт ужъёсъя технической училищее дышетскыны пыриз.
1905-тӥ арын забастовкае пыриськемез понна училищеысь уллямын вал. Со арын ик
РСДРП-лэн ёзчиез луэ. Нуэ партийной уж пӧртэм каръёсын – Вотка, Глаз,
Екатеринбург, Кыштым но мукет.

РСФСР-ысь удмуртъёслэн ужъёссыя Наркомнацэзлэн комиссарез, РКП(б)-лэн ЦК-езлэн
агитацияя но пропагандая Вотской бюроезлэн тӧроез (1919–20-тӥ аръёсы), ВАО-лэн
револиционной комитетэзлэн тӧроез (1921-ти арын), Вотской областной
исполнительной комитетлэн тӧроез (1921–25-тӥ аръёсы), РСФСР-ысь Наркомпрослэн
коллегиезлэн ёзчиез но ӧжыт лыдын калыкъёсты дышетонъя Кенешлэн тӧроез
(1925–26-тӥ аръёсы), РСФСР-ысь социальной обеспечениея нарком (1926–37-тӥ
аръёсы). СССР-ысь Кенешъёслэн I-VIII-тӥ ӧтчамъёсазы делегат (1922–36-тӥ аръёсы),
РКП(б)-лэн X-тӥ (1921-тӥ арын), XIII-тӥ (1924-тӥ арын) ӧтчамъёсызлэн делегатэз,
ВКП(б)-лэн XV-тӥ (1927-тӥ арын), XVI-тӥ (1930-тӥ арын), XVII-тӥ (1934-тӥ арын)
ӧтчамъёсызлэн делегатэз, СССР-ысь ВЦИК-лэн (1926–37-тӥ аръёсы), ЦИК-лэн
(1927–37-тӥ аръёсы) ёзчиез. «Социальной обеспечение» журналлэн редакторез
(1926–37-тӥ аръёс ӵоже).



https://udm.wikipedia.org/wiki/%D0%9C%D1%83%D1%81%D0%BA%D0%BE_(%D0%B8%D1%81%D1%82%D0%BE%D1%80%D0%B8%D1%8F)

Муско сярысь гожтыса кельтэмын 1147-тӥ арын. Озьы ке но та интыын калык со
дырлэсь азьвыл но улӥз: куд-ог тодосчиос лыдъямъя, соос отчы интыяськиллям 5
сюрс арлэсь азьлогес. Но тросэз, валамон, таӵе веранэн соглаш уг луо. Куд-ог
тодосчиослэн верамзыя, Муско кыл кылдэмын кык люкетлэсь: моск - вашкала славян
кылысь кремень шуэмез возьматэ, ков - пегӟыны. Озьыен, «Москва» возьматӥз из
сьӧры пегӟон инты шуэмез. Бӧрысь та кылэн нимамын вал город шортӥ ортчись шур
но.

Мускоез кылдытӥсен лыдъяське Суздаль князь Юрий Владимирович Долгорукий. Мускоез
радъян но азинтон уже пыриськизы Долгорукий бӧрсьы улэм князьёс-эксэйёс но:
Андрей Боголюбский, Иван Красный, Дмитрий Донской, Иван Грозный, Борис Годунов
но мукетъёсыз.



https://udm.wikipedia.org/wiki/%D0%9C%D0%BE%D0%B6%D0%B3%D0%B0_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Можга ёрос — Удмурт Республикалэн лымшор-шундыпуксён палаз интыяськем ёрос.
Администрацияя центрез — Можга кар (ёрос чотэ уг пыры, Удмуртиысь городъёс пӧлы
пыре).

Можга ёрос интыяськемын Можга кар котырын: уйпалан Ува ёросэн герӟаське, шунды
ӝужан палан - Пичи Пурга но Алнаш ёрос Татарстан Республикаен, лымшор-шундыӝужан
палан - Грах ёросэн, лымшор - шунды пуксён палан - Кизнер но Вавож ёросъёсын.
Можга ёрослэн площадез - 1 сюрс 997 квадрат иськем. Ёрос интыяськемын Можга
вырйылын, со пыр бызё таӵе шуръёс: Вало, Сюга, Ныша, Сюга, Поршурка, Пычас,
Сарсак, Юринка. Можга ёросын улэ 28 сюрс 997 адями (2009-тӥ арлы). Удмуртиысь 25
ёросъёс пӧлысь Можга ёрос калыклэн лыдызъя 6-тӥ интыын. 2002-тӥ арын ортчем
лыдъян-чотанъя Можга ёросын улӥсьёс пӧлын удмуртъёс 64%, ӟучъёс - 30%, бигеръёс
- 2%.

Можга ёрос кылдытэмын 1929-тӥ арын 15-тӥ июле - отчы соку пыризы Можга уездэ
пырись 24 сельсоветъёс: Бадӟым Уча, Бадӟым Кибья, Можга но Троцкой. Районэз
кылдытыку, ёросын улӥсез 46 сюрс 126 адями лыдъяськиз. 1932-тӥ арын, Нылга-Жикья
ёросэз быдтэм бере, отчы пырись сельсоветъёсты выжтӥзы Можга ёросэ. 1937-тӥ арын
Можга ёросын висъяськизы кык бадӟым ёросъёс: Пычас но Бадӟым Уча. 1956-тӥ арын
та ёросъёс огазеясько но Можга ёрос нош ик бадӟыма. Соку отчы пырто на Вавож но
Алнаш ёросъёсысь сельсоветъёсты. 1965-тӥ арын гинэ Вавож но Алнаш ёросъёс нимаз
районъёслы висъямын, нош Можга кар нимаз люкемын но Удмуртиысь город шуыса
пусъемын.

Та вакытэ районэ пыре 19 поселение. Можга ёросын вордскемын Удмуртиысь дано
адямиос: УАССР-ысь калык писатель Трофим Архипов (Выль Бия гурт) , Михаил
Коновалов (Акаршур), Совето Союзлэн Героез Павел Вахромеев, филология наукаосъя
доктор Василий Ванюшев (Кусо-Какся гурт) но мукетъёсыз.



https://udm.wikipedia.org/wiki/%D0%9C%D0%BE%D0%B6%D0%B3%D0%B0%D0%BB%D1%8D%D0%BD_%D0%B3%D0%B5%D1%80%D0%B1%D0%B5%D0%B7

Можга карлэсь гербзэ юнматӥз ёросысь депутатъёслэн Кенешсы 24-тӥ декабре 1980-тӥ
арын ньылетӥ сессияз.

Герблэн тусыз матын РСФСР-лэн кун флагезлы - гордо-лызо. Вылӥ люкетаз лыз буёл
вылын зарнивуам бадӟым букваосын гожтэмын «Можга».

Горд буёл вылын пиштэ зарни шапык. Со валатон сётэ - та городын ӵыжатылӥзы
пияла. Нош шапык пушкын адске адями - пияла пельтӥсь. Оглом кунпуслэн тусыз
возьматэ Можга карлэсь ортчем сюрессэ. Со кылдӥз «Свет» пияла поттон заводлы
луыса.

Горд шапыкез котыртэ шестерня. Можга - Удмурт Республикалэн лымшор шоркарыз
выллем луэ. Татын промышленность удыс юн азинскиз но азинске.

Герб шортӥ ортчись лыз сӥньыс возьматэ Можга карлэсь Сюгинка шур дуре
интыяськемзэ.



https://udm.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%A2%D0%B8%D0%BC%D0%BE%D1%84%D0%B5%D0%B5%D0%B2%D0%B8%D1%87_%D0%9A%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2

Михаил Тимофеевич Калашников – быдэс дуннелы тодмо луэм конструктор, инженер,
СССР-лы но Россилы пыӵал тӥрлык кылдытэм дано мурт, техника наукаосъя доктор,
генерал-лейтенант.

Михаил Калашников вордӥськиз Алтай улосын Курья гуртысь крестьян семьяын. Дас
укмыс нылпиос пӧлысь со дас сизьыметӥез вал, но вань пиналъёс пӧлысь
висёнлы-кулонлы ӧз сётске тямысэз гинэ. 1930-тӥ арын Михаиллэн атаез - Тимофей
Александрович - кулакъёслэн радазы пыртэмын вал. Сое семьяеныз валче Алтай
улосысь Томск палъёсысь Нижняя Моховая гуртэ келязы. Пичи дырысеныз ик Михаил
Тимофеевич тунсыкъяськиз техникаен но пӧртэм механизмъёсын. Школаын яратӥз
физикаез, геометриез но лиетратураез. Сизьым классэз йылпумъяса, бертӥз Алтай
улосысь вордскем гуртаз - Курьяе. Но отын уже интыяськыны ӧз быгаты. Одӥг ар
Курьяын дышетскыса, бертӥз Сибирьын улӥсь анай-атаез доры. Отын документъёсысь
вордскем нуналзэ тупатыса, дырызлэсь вазь паспорт басьтӥз. Кӧня ке толэзь
ортчыса, нош ик берытскиз Курьяе, отын нырысьсэ тодматскиз пыӵал тӥрлыкен -
угось сэрттӥз-пертчиз Браунинг пистолетэз. 18 аресказ Курьяысь кошке Казахстанэ,
отысь Туркестано-Сибирь чугун сюрес вылысь Матай станциын депоын учётчик луыса
ужа. Токарьёсын, слесарьёсын, машинистъёсын эшъяське - озьы эшшо но юнма
техникаен тунсыкъяськонэз.

Михаил Тимофеевич автоматсэ ӟечомытон бордын уен-нуналэн ужа. 1947-тӥ арын солэн
АК-47 пистолет-автоматэз пыр-поч эскерон пыр ортче, мукет пыӵал тӥрлыкен
ӵошатыса, трослы кужмогес луэмзэ возьматэ. 1949-тӥ арын СССР-ысь Вооружённой
кужымъёсъя министерство пуктэмъя АК-47 автоматэз уже кутыны лэземын. 1949-тӥ
арын М. Т. Калашниковез пуктӥзы Ижкарысь «Ижмаш» заводлэн конструктор бюроеныз
кивалтыны.

М. Калашниковен кылдытэм автматъёсты быдэс дуннеын уже куто. Африкаысь Мозамбик
страна, кунлык басьтэмзэ возьматон понна, кункышет вылаз пусйиз Калашниковлэсь
автоматсэ.

1970-тӥ арын, АК вылэ пыкъяськыса, кылдытэмын пӧйшуран карабинъёс. 1992-тӥ арын
поттын кутскемын «Сайга» карабин, бӧрысь «Сайга 5,6» но «Сайга 5,6С»,
«Сайга-410» но «Сайга-20» пыӵалъёс.



https://udm.wikipedia.org/wiki/%D0%9C%D0%B8%D0%BD%D0%BD%D0%B8%D0%B3%D0%B0%D1%80%D0%B0%D0%B5%D0%B2,_%D0%A4%D1%91%D0%B4%D0%BE%D1%80_%D0%93%D0%B0%D0%BB%D0%B8%D1%85%D0%B0%D0%BD%D0%BE%D0%B2%D0%B8%D1%87

Фёдор Галиха́нович Миннигара́ев — удмурт журналист, «Моя Удмуртия» ТРК-ысь
национальной вещаниея службалэн иворъёс понна кыл кутӥсь редакторез. Азьвыл ужаз
«Удмурт дунне» иворбамын газетын, Удмурт радиоын но Удмурт телевидениын.

Вордскемын 23-тӥ тулыспалэ 1975-тӥ арын Башкириысь Татышлы ёросысь Вукогуртын.
Дышетскемын Удмурт кун университетлэн удмурт филологияя факультетаз, собере
отысь ик экономикая но кивалтонъя институтын. 2007-тӥ аре Приволжской
федеральной округын экономикая но калыкез улон-вылонын утён удысъя тужгес усто
журналистэн лыдъямын. Али пресс-службалэн (кивалтӥсез) Удмурт Элькунлэн Кун
Кенешез 2014-тӥ арысен ужа.[источник гожтэмын ӧвӧл 519 нунал]



https://udm.wikipedia.org/wiki/%D0%9C%D0%B5%D0%B4%D0%B2%D0%B5%D0%B4%D1%86%D0%B5%D0%B2,_%D0%92%D0%B0%D0%BB%D0%B5%D1%80%D0%B8%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Вале́рий Алексе́евич Медве́дцев – Совето Союзысь но Российской Федерациысь
биатлонист, СССР-ысь спортья дано мастер (1986). Россиысь дано тренер. 1988-тӥ
арын Калгариын ортчись Олимпийской шудонъёсын 4х7,5 иськеме эстафетной
бызьылонъёсын чемпион. Ньыль пол дуннеысь чемпион (1986, 1990). Бызьылӥз
Удмуртиысь сборной понна. Йылпумьяз Удмурт кун университетэз.

Вордӥськиз 5-тӥ июле 1964-тӥ арын Ижкарын. Биатлонэ малпамтэ шорысь вуиз. Витетӥ
классын дышетскыкуз ноку но бызьылымтэ но винтовкаен ыбылӥськымтэ пияшез куро
Ижкарысь 64 номеро школаысь командаез понна биатлон чошатсконъёсы пыриськыны (уг
тырмы вал одӥг адями). Стартэ Валера потӥз, ыбылӥськиз туж умой – янгыштэк – но
пыдъёсын лябытгес дистанциез ортчиз. Озьы ке но пияшез тренеръёс синйылто. Ӧтё
«Ижпланета» биатлонъя клубе пыриськыны. Тӥни озьы Валерий Медведцевлэн спортэ
сюресэз усьтӥськиз.

1986-тӥ арын Норвегиысь Холменколленын Валерий Медведцев биатлон историысь
нырысетӥ абсолютной чемпион луиз. Вань дистанциосын зарни утьыны быгатӥз
(спринтын, индивидуальной бызьылонын но эстафетаын).

1992-тӥ арын Альбервильын ортчись Тол Олимпиадаын огья Российской командалэсь
знамязэ нуыны дан сётэмын вал. Соку со эстафетной бызьылонъёсын 4х7,5 иськеме
азвесь вормись луыны быгатӥз.

Спортъя каръеразэ йылпумъямез бере кивалтытын кутске Удмуртиысь биатлонъя
сборноен, кудӥз понна бызьылэ вал азьвыл кышноез олимпийской чемпионка Наталья
Снытина. Бӧрысь ужаз кышноезлэн, озьы ик олимпийской чемпионкалэн Ольга
Пылевалэн личной тренерез луыса.



https://udm.wikipedia.org/wiki/%D0%9C%D0%B5%D0%B4%D0%B2%D0%B5%D0%B4%D0%B5%D0%B2%D0%B0,_%D0%95%D0%B2%D0%B3%D0%B5%D0%BD%D0%B8%D1%8F_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0

Евге́ния Васи́льевна Медве́дева — удмурт артист, кырӟась. Вордскемын 1961 аре
Кизнер ёросысь Элекмувыр гуртын. Школа бере Можга педучилищеын дышетскиз. Собере
Ижысь 23-тӥ шор-ёзо школаын дышетӥсь луыса ужаз. Ижысь мотозаводын но ужаны
кылдӥз. 1985 аре пыриське кырӟасьёслэн конкурсазы, отын пумиське «Италмас»
ансамбльысь кивалтӥсен Анатолий Мамонтовен; солэн ӧтемезъя ик «Италмасын» ужаны
кутске. Удмурт Республикаысь калык артист. Алевтина Медведевалэн апаез.

Евгений Медведева «Италмасысь» мукет кырӟасьёслэсь висъяське кужмо, пиосмуртлэн
выллемгес ик куараеныз. Солэсь кырӟан манерзэ ӵемысь ӵошато чиганъёслэн кырӟан
манеренызы.



https://udm.wikipedia.org/wiki/%D0%9B%D1%8F%D0%BC%D0%B8%D0%BD_%D0%9C%D0%B8%D1%85%D0%B0%D0%B8%D0%BB_%D0%90%D0%BD%D0%B4%D1%80%D0%B5%D0%B5%D0%B2%D0%B8%D1%87

Михаил Андреевич Лямин (1906-1978) - тодмо удмурт писатель. Вордӥськиз 1906-тӥ
арын 26-тӥ декабре Ува ёросысь Хомяковоын (Комакгуртын). Школаез йылпумъяса,
дышетскыны пыриз Ленинградысь А. И. Герцен нимо педагогикая институтэз. Со
быдтӥз 1930-тӥ арын. Дышетсконзэ йылпумъяса, 1931-тӥ арын ужаны интыяське
Ижкарысь совпаршколае дышетӥсе, та удыссэ нуэ одӥг ар ӵоже гинэ. 1932-тӥ арысен
1941-тӥ арозь кивалтэ Удмурт книгапоттониен , нош 1948-тӥ арысен 1953-тӥ арозь
сое юнмато КПСС-лэн Удмурт Обкомезлэн печатья ёзэныз кивалтӥсе. Со вие ик Удмурт
радиоын быдэсъя литературая но драмая передачаос понна кыл кутӥсьлэсь ужзэ.

Творчествое нырысетӥ вамышъёссэ лэсьтыны ӧдъяз 1924-тӥ арын. Быдӟым
Отечественной ож кутскем бере Михаил Лямин вамыштэ фронтэ. Ожмаське Удмуртиын
кылдытэм 357-тӥ дивизиын. Ож аръёс писательлэсь сюлэмзэ бугыртытэк ӧз кельтэ.
Война бӧрсьы кылдытэм ужъёсаз со валтӥсь радэ поттӥз ож темаез, эшъёсызлэсь
фронтын вормон понна жугиськемзэс. Ож мыныку, гожтӥз уно очеркъёс, соос потӥзы
«За Родину!» фронт газетын. Бӧрысь 1956-тӥ арын со очеркъёсыз потӥзы нимаз
книгаосын - «Вунонтэм аръёс» («Незабываемые годы»), «Ож сюрес» - «Боевой путь»
(1962-тӥ ар). Быдэс улонзэ тыршиз валтӥсь ужез - «Шудбур понна»
повестез-трилогиез («Во имя счастья»)- бордын. Нырысетӥ люкетэз потӥз 1950-тӥ
арын, кыкетӥез - 1961-тӥ арын, куинетӥзэ йылпумъяны ӧз вутты. М. Лямин нылпиос
понна гожтӥз «Туктымысь пи» («Мальчик из Туктыма») повестьсэ - со сӥземын Удмурт
облисполкомлэн нырысетӥ кивалтӥсезлы И. Наговицынлы. Та ужез нимаз книгаен потӥз
1988-тӥ арын. 1933-тӥ арын М. Лямин пыриськиз 7-тӥ классын дышетскисьёслы чаклам
удмурт литературая хрестоматиез кылдытонэ, «Судьбы солдатские» (1975-тӥ ар) но
«Сын народа» (1975-тӥ ар) альбомъёсты дасянэ. М. А. Лямин оже пыриськемез понна
пусъемын пӧртэм орденъёсын но медальёсын. Пыртэмын УАССР-лэн Данъян Книгаяз
(1969-тӥ ар).

1966-тӥ арын М. Ляминэз пусйизы УАССР-ысь калык писатель нимын, 1946-тӥ арысен
со пыриськиз СССР-ысь писательёслэн огазеяськоназы. Улонысь кошкиз 8-тӥ июле
1978-тӥ арын Ижын.



https://udm.wikipedia.org/wiki/%D0%9B%D1%8F%D0%BC%D0%B8%D0%BD,_%D0%9C%D0%B8%D1%85%D0%B0%D0%B8%D0%BB_%D0%90%D0%BD%D0%B4%D1%80%D0%B5%D0%B5%D0%B2%D0%B8%D1%87

Михаил Андреевич Лямин (1906-1978) - тодмо удмурт писатель. Вордӥськиз 1906-тӥ
арын 26-тӥ декабре Ува ёросысь Хомяковоын (Комакгуртын). Школаез йылпумъяса,
дышетскыны пыриз Ленинградысь А. И. Герцен нимо педагогикая институтэз. Со
быдтӥз 1930-тӥ арын. Дышетсконзэ йылпумъяса, 1931-тӥ арын ужаны интыяське
Ижкарысь совпаршколае дышетӥсе, та удыссэ нуэ одӥг ар ӵоже гинэ. 1932-тӥ арысен
1941-тӥ арозь кивалтэ Удмурт книгапоттониен , нош 1948-тӥ арысен 1953-тӥ арозь
сое юнмато КПСС-лэн Удмурт Обкомезлэн печатья ёзэныз кивалтӥсе. Со вие ик Удмурт
радиоын быдэсъя литературая но драмая передачаос понна кыл кутӥсьлэсь ужзэ.

Творчествое нырысетӥ вамышъёссэ лэсьтыны ӧдъяз 1924-тӥ арын. Быдӟым
Отечественной ож кутскем бере Михаил Лямин вамыштэ фронтэ. Ожмаське Удмуртиын
кылдытэм 357-тӥ дивизиын. Ож аръёс писательлэсь сюлэмзэ бугыртытэк ӧз кельтэ.
Война бӧрсьы кылдытэм ужъёсаз со валтӥсь радэ поттӥз ож темаез, эшъёсызлэсь
фронтын вормон понна жугиськемзэс. Ож мыныку, гожтӥз уно очеркъёс, соос потӥзы
«За Родину!» фронт газетын. Бӧрысь 1956-тӥ арын со очеркъёсыз потӥзы нимаз
книгаосын - «Вунонтэм аръёс» («Незабываемые годы»), «Ож сюрес» - «Боевой путь»
(1962-тӥ ар). Быдэс улонзэ тыршиз валтӥсь ужез - «Шудбур понна»
повестез-трилогиез («Во имя счастья»)- бордын. Нырысетӥ люкетэз потӥз 1950-тӥ
арын, кыкетӥез - 1961-тӥ арын, куинетӥзэ йылпумъяны ӧз вутты. М. Лямин нылпиос
понна гожтӥз «Туктымысь пи» («Мальчик из Туктыма») повестьсэ - со сӥземын Удмурт
облисполкомлэн нырысетӥ кивалтӥсезлы И. Наговицынлы. Та ужез нимаз книгаен потӥз
1988-тӥ арын. 1933-тӥ арын М. Лямин пыриськиз 7-тӥ классын дышетскисьёслы чаклам
удмурт литературая хрестоматиез кылдытонэ, «Судьбы солдатские» (1975-тӥ ар) но
«Сын народа» (1975-тӥ ар) альбомъёсты дасянэ. М. А. Лямин оже пыриськемез понна
пусъемын пӧртэм орденъёсын но медальёсын. Пыртэмын УАССР-лэн Данъян Книгаяз
(1969-тӥ ар).

1966-тӥ арын М. Ляминэз пусйизы УАССР-ысь калык писатель нимын, 1946-тӥ арысен
со пыриськиз СССР-ысь писательёслэн огазеяськоназы. Улонысь кошкиз 8-тӥ июле
1978-тӥ арын Ижын.



https://udm.wikipedia.org/wiki/%D0%9B%D1%8E%D0%B1%D0%B8%D1%87,_%D0%92%D0%B8%D0%BA%D1%82%D0%BE%D1%80_%D0%92%D1%8F%D1%87%D0%B5%D1%81%D0%BB%D0%B0%D0%B2%D0%BE%D0%B2%D0%B8%D1%87

Виктор Любич — Удмуртиысь тодмо журналист, публицист. Вордӥськемын Ижын, шор ёзо
школаез йылпумъяса, дышетскыны пыриз Удмурт кун университетысь историяя
факультетэ. Огвакытэ дышетскиз Удмурт Республикаысь Культерая, печатья но
иворъёсъя министрлэн воштӥсеныз Владимир Злобинэн, истоирия наукаосъя докторен
Галина Никитинаен. Тунсыкъяськиз но дипломзэ гожтӥз туала историяя. 1977-тӥ арын
Виктор Любич йылпумъяз, ужаны интыяськиз Ижысь одӥгаз школае. Отын кӧня ке
тыршемез бере, выжиз журналистикае. Со ноку ӧз кышкалля аслэсьтыз малпанъёссэ
шара усьтыны, мылкыдзэ вераны. Кема тыршиз «Аргументы и факты в Ижевске»
газетын. Виктор Любич пыриськиз «Номенклатура» книгаез гожтонэ. Отысь люкетъёссэ
дасязы на Удмурт Республикаысь таӵе тодмо публицистъёс: Андрей Васильев,
Александр Зайцев, Кузьма Куликов, Сергей Глухов но Василий Шаталов. Та книгаын
бадӟым саклык висъямын властьлэсь шекъёссэ шараянлы, историысь учыръёслы.



https://udm.wikipedia.org/wiki/%D0%9B%D1%8B%D0%BC%D1%88%D0%BE%D1%80_%D1%83%D0%B4%D0%BC%D1%83%D1%80%D1%82%D1%8A%D1%91%D1%81%D0%BB%D1%8D%D0%BD_%D0%B4%D3%A5%D1%81%D1%8C%D0%BA%D1%83%D1%82%D1%81%D1%8B

Лымшор удмуртъёслэсь дӥськутсэс нулло вал туала Удмурт Элькунысь Алнаш, Дэри,
Грах, Пичи Пурга, Кияса, Можга, Кизнер ёросъёсын, Татарстанысь Агрыз, Бавлы,
Кукмор, Менделеевск, Балтаси, Мамадыш ёросъёсын, Марий Элысь Мари-Турек ёросын,
Башкортостанысь Ермекеево, Татышлы, Янаул, Калтасы, Бураево, Кушнаренково,
Балтач ёросъёсын, Киров улосвылысь Малмыж ёросын но Пермь музъем вылысь Куеда
ёросын улӥсьёс.

Азькышетъёссы (айшет) ӝужыт но лапег гадё, кильымо яке кильымамтэ. Воштӥськон
азькышетъёссэс вуро вал пужыятыса куэм дэралэсь.

Паськыт кильымо дэремез пумитаны луэ на Дэри (Завьялово) но Пичи Пурга ёросъёсын
улӥсьёс вылысь. Cӧзул но кильымъёс вискытӥ ӝуткаса яке бичаса куэм сюбег дэра
вурӟо вал. Сыӵе нимысьтыз куэм дэразы ӧвӧл ке, басма вандэт вурӟылӥллям. Мылазь
кыретэз* пырак вандэмын, котырыз пужыё басма вандэтъёсын чебермамын. Ӵапак сое
ик «муресазь» шуо. Сюбег сирес ултӥз мыд-мыд палтӥз мылазь кырет борды пунэм
калъёс вурӟисько. Гольык гадьзэс ватон понна дэрем улазы ньыль сэрего мурескышет
(диал.: кыкрак) нулло. Чын лымшор удмуртъёслэн чалмазы кык пумо вылэм:
одӥгъёсызлэн пумъёссы кузесь (40 см), басма вандэтэн яке пӧртэм буёло шортъёсын
кильымамын. Мукетъёсызлэн пумъёссы вакчиесь (20-25 см), векчи базар ыж гон яке
буртчин шортъёсын тугъямын. Таӵе чалмаос нулло вылэм Дэри ёросын но Пичи Пурга
ёросысь куд-ог гуртъёсын улӥсьёс.

Выль кен сюлык – кык кесэглэсь ньыль сэрго карыса вурем маке. Пужыезлэн инъетэз
– тӧдьы вылтӥ дунне писпу пуктэмын. Музейлэн люкамъёсаз возисько 1030-тӥ арын
Нылга (али Ува) ёросысь ваем сыӵе сюлыкъёс. Со выллемъёс 1980-тӥ арын шедьтэмын
вал Алнаш ёросысь но Татарстанысь Агрыз ёросысь. Пужыез кизер-курень шортэн
пуктэмын, пӧлаз кӧня ке мукет буёлооссэ ватсаса. Кузь тугъёсыз пӧлэстэм нап-горд
буртчин шортлэсь пӧрмытэмын.

«Нылъёс (ӟучъёс сямен ик) кышет нулло, гурултӥзы керттыса. Тазьы дӥсяськыса,
соос номырин но ӟучъёслэсь уг висъясько, уката ик кышет улысьтызы буртчин
тасмаен чебермам йырси пунэтсы потэ ке. Юмшан дыръёсы, удмурт тусо но чебергес
кариськон понна, нылъёс кышетсэс йырбертӥзы кертто, тыбыр вылазы лэзиськись
пумыныз керттэмзэс ватыса. Кышетсэс тазьы кертто ке, гадь вылазы одно ик азвесь
коньдонъёсын тупатэм гадьвесьсы луыны кулэ. Чыртызэ нылмурт азвесь коньдонъёсын
но весьёсын сузьем чыртывесен чеберма» (Верещагин Г.Е. 47-тӥ бам).



https://udm.wikipedia.org/wiki/%D0%9B%D1%83%D0%B6%D0%B0%D0%BD%D0%B8%D0%BD,_%D0%90%D1%84%D0%B0%D0%BD%D0%B0%D1%81%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Афанасий Васильевич Лужанин (Корепанов) — (12-тӥ толшоре 1912-тӥ арын Лужан
гурт, Эгра ёрос — 1966-тӥ арын) — удмурт кылбурчи.

Дышетскиз Дебёс ёросысь неполной шор ёзо школаын. Собере дышетскыны пыриз
Глазовысь педагогической техникуме, нош куштӥз атаез кулэмез бере. Быдтӥз
краткосрочной курсъёсты Якшур-Бӧдья черкогуртын. 1934—1938 быдтӥз Удмуртской
пединститутлэсь вечерней отделениез. 1933-тӥ арысен журналист луыса ужаны
кутскиз удмурт газетъёсын «Ижевская правда», «Молодой большевик», «Будь готов».
1940-тӥ арын кошке Совето армие но Быдӟым атыкай ож дыръя шеде Иж гарнизонэ.
1944-тӥ арын луэ Удмурт гожъяськисьёслэн союзазы тӧро луэ, кытын со ужа 1950-тӥ
арозь. Афанасий Васильевич Лужанинлэн кылбуран куараез юнмаз Быдӟым Атыкай ож
аръёсы но, собере но. Вордӥськем музъемез утёнлы, калык куспын эшъяськыса улонэз
юнматонлы сӥзем кылбуръёсыз но поэмаосыз ӟырдыт мылкыдзэс туннэ но ӧз ыштэ.
Лыдӟисьёслы тужгес тодмо луиз Граждан Ож вакытэз возьматӥсь «Осотовецъёс»
поэмаез. Жингрес кырӟанъёс луыса, калыке паськыт вӧлмизы «Бусъёсын шобырскизы»
«Насьток но Исьток» кылбуръёсыз. Эшъёсыз, тодмоосыз Лужанин сярысь ӵем дыръя
тазьы шуылозы вал: «Удмурт Крылов!» Зэм но ӟуч кылбурчи музэн ик, асьме
литератураын со котькинлэсь трос устоесь басняос кылдытӥз но та жанрез вылӥе
ӝутӥз. Кылбурчи синазькыл кариз ужаны люкетӥсь азьтэмъёсты, вылтӥяськисьёсты
сереме уськытӥз йыртэмасьёсты, юисьёсты. Гожтэм ужъёсыз асьмеды бордазы кыско,
сюлмаськыто, малпаськыто но пальпотто. 35 ар творческой деятельностяз Лужанин
удмурт кылын 9 кылбуръёсын сборникъёс поттӥз. Афанасий Лужанин вал берыктӥсь. Со
берыктӥз Пушкинлэсь, Гогольлэсь, Некрасовлэсь, Горькийлэсь, Мицкевичлэсь
произведениоссэс. Солэн литературной но мер ужъёсыз понна солы сётэмын «Знак
Почёта» орден, медальёс, но Почётной Грамотаос Удмурт Вылӥ Кенеш Президиумлэсь.



https://udm.wikipedia.org/wiki/%D0%9B%D1%83%D0%B4_%D3%B5%D3%A7%D0%B6

Лудӵӧж (Луд ӵӧж) яке Кыр ӵӧж (лат. Anas platyrhynchos ) — тылобурдо утиные
(Anatidae) семьяысь, гусеобразные (Anseriformes) отрядысь. Золгес тодмо но
вӧлскемын кыр ӵӧж. Айы ӵӧжлэн мугорызлэн кузьдалаез 62 см вуэ, мумыезлэн — 57 см
пала, секталазы вуэ 1-1,5 килограммозь (сӥзьыл дыре, куке тылобурдо трос сиське
лобӟон азьын, соослэн секталазы 2 килограммозь вуэ). Йырыз но чыртыыз айыезлэн
вожесь, азьпалыз куренё, тыбырыз но кӧт палыз пурысь. Мумыезлэн буёлэз
куреньгес, сьӧд пытьыосын, кӧт палыз куренё-пурысь. Айыезлэн но мумыезлэн
бурдазы вань лызо-льӧль «синьучкон». Шуныт кунъёсы лобась тылобурдо. Уло
кынмисьтэм, кӧня ке слало вуосын. Таяз аръёсы уло бадӟым кар вуосын но каръёс
палан.

Лудӵӧж зол вӧлскемын уйпал полушариын. Каръясько арктической широтаосын уйпалын
70° у. ш., озьы ик шуныт субтропической климатын лымшорын 35° у. ш. Уйпал
Африкаын но 20° у. ш. Шор Европаын бадӟым гурезё интыосын гинэ уг каръясько,
Скандинавияын уйпалгес 70° у. ш. но нюлэстэм тундраын Россия территориын
каръяське. Сибирьын вӧлскемын уйпалын Салехардаозь, Туруханскаозь.



https://udm.wikipedia.org/wiki/%D0%9B%D0%B5%D0%BD%D0%B8%D0%BD_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%98%D0%BB%D1%8C%D0%B8%D1%87

Владимир Ильич Ленин (зэмос нимтулыз Ульянов) – ӟуч, советской политической но
кун ужчи, бадӟым йырвизё мурт, философ, марксизм-ленинизмлэн но большевистской
партилэн инъясез, публицист, быдӟым пролетарской революционер, Быдӟым
Октябрьской социалистической революцилэн организаторез, РСФСР-ысь но СССР-ысь
Калык Комиссаръёслэн Кенешсылэн Председателез, Кенешо Россилы но Куинетӥ
(Коммунистической) Интернационаллы инъет сётэм адями.

В. И. Ленин вордскиз 10-тӥ (22) апреле 1870-тӥ арын Симбирск городын (туала
нимыз Ульяновск). Атаез – Илья Николаевич - дышетӥсь, егит дыръяз удыссэ мытӥз
пичи классъёсты дышетӥсь бордысен, бӧрысь кивалтӥз Самара губерниысь калык
училищеосын, дворян ним басьтӥз (улонысь кошкиз 1886-тӥ арын). Анаез – Мария
Александровна Бланк – эмъясьлэн нылыз, дышетскиз дораз, кӧня ке кунгожсьӧр кылын
вераськыны быгатӥз, роялен шудӥз, трос лыдӟиськиз. Владимир семьяысь куать нылпи
пӧлысь куинетӥез вал. Ульяновъёс ог-огзэс валаса, туж тупаса улӥзы.

Школаын дышетскыкуз ик, Володя шӧдыны кутскиз со вакытысь обществолэсь шекъёссэ.
Сочинениосаз но таӵе мылкыдъёссэ шараяз. Александр агаез, калык бугыръяськонъёсы
пыриськемез бере, 1887-тӥ арын казнить каремын вал. Сое янгыше уськытӥзы эксэез
виёнэ пыриськемез понна. Агайзэ быдтон Володялэсь сюлэмзэ бугыртӥз, улон шоры
учконъёссэ воштӥз. Со дырысен Владимир пумит султӥз со вакытысь кунлэн
радлыкезлы. 1887-тӥ арын со пыриз Кузонысь университетлэн юридической люкетаз.
Соку ик со пыриськыны кутскиз студентъёслэн огазеяськонзылэн ужаз - режимлы
пумит мынӥсьёслэн радазы. Но таӵе студентъёсты, пӧлазы Владимир Ульянов но,
ӝоген кырме полиция. Декабре 1887-тӥ арын сое университетысь улляло, келяло
анаезлэн вордскем юртаз. Отын сое полиция чакла, Владимир азьланьтэ ас понназ
дышетсконзэ. 1888-тӥ арын Владимирлы луонлык усьтӥськиз нош ик Кузонэ
берытскыны. Отын со тодматскиз Карл Маркслэн ужъёсыныз, озьы пыриськыны кутскиз
марксистъёслэн кружоказы. Та дырысен В. Ульянов калык бугыръяськонъёслы дур
басьтэмысь дугдэ, сюлэмаз-йыраз пыӵало Маркслэн ужъёсыз.

Бӧрысь со улыны выжиз Самарае, отын но сое чаклаз полиция. Уксё поттӥз нимаз
урокъёс сётъяса. 1891-тӥ арын со экстерн амалэн Санкт-Петербургысь университетэ
кун экзаменъёссэ сётӥз. 1892-тӥ - 1893-тӥ аръёсы В. Ульянов тыршиз Самараысь
присяжной судьялэн юрттӥсез луыса. Отын кылдытэ марксист кружок, ӟуч кылэ
берыктэ Карл Маркслэсь Коммунист партилэсь Манифестсэ.

1893-тӥ арын улыны каръяське Санкт-Петербурге. Отын тырше юрист луыса. Ачиз но
валатэк кыле Петербургысь марксистъёслэн азьветлӥсьсы чотын луэмзэ. Ӝоген В.
Ульяновез полиция кырме но кунгож сьӧры келя, отын со тодматске Россиысь
марксистъёслэн кичӧлтӥсеынызы Георгий Плехановен. 1895-тӥ арын В. Ульянов Россие
берытске, Питерысь вань марксист кружокъёсты огинэ герӟа - озьы кылдытэ «Рабочей
классэз зӥбонлэсь мозмытонъя нюръяськон» огазеяськонзэ. Сое нош ик полиция кырме
но пытсэт сьӧры келя. Ӝоген сое куинь арлы келяло Сибире, Шушенское черкогуртэ.
Отын 1898-тӥ арын кузпалъяське Надежда Крупскаяен, соин со тодматскиз вал
Петербургысь кружокъёсы пыриськыкуз.

Ссылкаын улэмез бере мылкыд каре кунгож сьӧры потыны. Кӧня ке дыр ӵоже улэ
Мюнхенын, Лондонын, Женеваын. Отысь эшъёсыныз - Вера Засуличен, Юлий Мартовен,
Георгий Плехановен, Павел Аксельродэн - огазе кариськыса, поттыны кутско «Искра»
газет. 1901-тӥ арысен аслыз выль ним малпа - Ленин, ужъёссэ та нимтулэн
тодмостыны кутске. РСДРП-лэн Брюссельын ортчем кыкетӥ съездэз Ленинэз но эшъёссэ
кык «бурдлы» люкиз - большевикъёс (Ленин пала дурбасьтӥсьёс) но меньшевикъёс
(соослы пумит султэмъёс).

1905-тӥ - 1907-тӥ аръёсы - Буржуазно-демократической революция мынон вакытэ -
Ленинлы Россие берытскыны луонлык кылдэ. Отысь эшъёссэ со пролетариатлы но
крестьянъёслы дурвайыны косэ, мылкыдзэс бугыртэ. Но революция Ленин малпамъя уг
радъяськы, солы нош ик кунгож сьӧры берытсконо луэ. Озьы ке но Россиен
кусыпъёссэ уг ышты, лушкем пыриське Кун Думалэн ужаз. РСДРП-ын нош ик
бугыръяськонъёс кутско. Одӥг ласянь Лев Троцкий - пӧртэм партиослэн
возиськемзылы дурбасьтӥсь, мукет ласянь - Ленин, большевикъёслэсь партизэс
(асьсэ печать ёзэнызы - «Правда» газетэн) кылдытон сярысь сюлмаськись.

1922-тӥ арын Ленинлэн тазалыкез инсультэн йырин лябӟиз. Кема дыр ӵоже эмъяськоно
луиз, нош ар пумын - декабре - солэн йыраз нош ик вирсэрез пуштӥз. Солы
тазалыкез сэрен Кремльысь кошконо луиз. 21-тӥ январе 1924-тӥ арын со улонысь
кошкиз. Мугорыз утиське Мускоысь Кремль азьын сылӥсь мавзолейын.



https://udm.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D1%80%D0%B0%D0%B4

Санкт-Петербург — Российской Федерацияысь федеральной статусъем кар,
Уйпал-Шундыпуксён федерал округлэн шоркарез, Ленинград улослэн центрез, XVIII–XX
дауръёсы Россия империлэнлэн шоркарез. 1965-тӥ арын карлы «Город-герой» ним
сёто. Пусъемын РСФСР-ысь Горд Знамя орденэн (1919), Ленинлэн орденэныз (1945,
1957) но Октябрь Революцилэн орденэныз (1967).

16 мае 1703-тӥ арын Петр I-лэн указэзъя Санкт-Петербургез ӝутон ужъёс радъямын
вал. Та нуналэ вуоно Петропавловской крепостьлэн фундаментаз нырысетӥ из понэмын
вал. Крепость интыяськиз Заячий шормуӵын. Лэсьтон мугез - Нева шурлэсь
фарватерзэ утён . 1704-тӥ арын Котлин шормучын Кронштадт крепостез лэсьтыны
кутско. Санкт-Петербурглэн интыяз азьвыл таӵе гуртъёс интыяськемын вал – Автово,
Купчино, Стрельна но пичи кар Ниен. Петр I городлы валтӥсь ужпум пуктӥз –
Россиысь Европае ву кузя сюресэз утьыны. Васильевской шормуӵ вылын лэсьтэмын вал
Россиысь нырысетӥ порт.

1719-тӥ арын Санкт-Петербургын усьтэмын Россиысь нырысетӥ публичной музей –
Кунсткамера.

1837-тӥ арын усьтӥське Россиысь нырысетӥ чугун сюрес: огазеяз Санкт-Петербугез
но Царской селоез.

1927-тӥ арын кылдытэмын Ленинградской область но Петроградлэсь нимзэ Ленинградлы
вошто. Быдӟым Атыкай ож дыръя Ленинград 900 нунал кыстиськись блокадаын вал.

Мусколэсь 664 иськемлы палэнын интыськемын. Сылэ Нева шур вылын, Балтика зарезь
дурын, Европалэн уйпалаз, Российской Федерацилэн Уй-шундыпуксён палаз.

2010-тӥ арлы Санкт-Петербугын 4 600 310 адями улэ. Европаын улӥсь калыклэн
лыдызъя куинетӥ кар (шоркар статусъем городъёсты лыдэ басьтытэк) луэ, Россиын –
кыкетӥ (Муско бере).

2008-тӥ арысен Санкт-Петербугын Российской Федерациысь Конституционный суд
интыськемын. 1992-тӥ арысен – СНГ-ысь Межпарламентской ассамблеяез.

Санкт-Петербуг 18 ёрослы люкемын: Адмиралтейской, Василеостровской, Выборгской,
Калининской, Кировской, Колпинской, Красногвардейской, Красносельской,
Кронштадтской, Курортной, Московской, Невской, Петроградской, Петродворцовой,
Приморской, Пушкинской, Фрунзенской, Центральной.

1997-тӥ арысен та карын Россилэн но СНГ огазеяськонысь кунъёслэн экономикая
саммит радъяське. Петербуржской калыккуспо экономической форум Шундыӝужан
Еропаын луиз валтӥсь экономической но политической ужрад (соин сэрен официальной
луисьтэм ним но сётэмын – «Ӟуч Давос»).

Санкт-Петербуг – автомашина сюресъёсъя Скандинавской кунъёсты, Европаез, Росиысь
портэм городъёсты огазеясь валтӥсь ёзэз луэ. Озьы ик азинскемын ву вылтӥ
сюресъёс – карын Европаысь огез бадӟым порт интыяськемын. Кыллыккуспо
аэропортъёс ужало – Пулково-1, но Пулково-2. Чыгун сюресъёс транспортной
магистральлэн валтӥсь ёзэз луэ. Карын 1955-тӥ арысен метрополитен ужа.

Карын интыяськемын валтись вылӥ дышетсконниос: Санкт-Петербугысь кун
университет, Санкт-Петербуг государственной политехнической университет,
Санкт-Петербуг государственной электротехнической университет, Гурезь институт,
Санкт-Петербуг государственной морской технической университет, Санкт-Петербуг
государственной экономикая университет, Санкт-Петербуг государственной
лесотехнической академия, Российской государственной педагогической университет,
Государственной морской; Технологической институт Инженерно-экономической
университет, механики и оптики, Аэрокосмической приборъёсты лэстонъя Вӧсьлыко
Петыркар государственной университет приборостроения, Чыгун сюресъёсъя
Петербургской государственной университет, Консерватория, Театр искусствоя
Академия, Военно-космической академия, Военно-медицинской академия, Михайловской
военной артиллерийской университет, Санкт-Петербуг военно-морской институт но
мукетъёсыз.

Петр I карлэсь архитектуразэ Амстердам но Венеция каръёслэсь адӟыса лэсьтыны
тыршиз. Соин сэрен татын котькуд урам изен шобыртэмын но ву сюресъёс (каналъёс)
трос лэсьтэмын. Озьы ик Петр I ӧз лэзьы мукет городъёсын излэсь юртъёсты ӝутыны.
Карлэсь архитектурной планзэ радъяз француз Жан-Батист Леблон. Тужгес адскымон
аспӧртэмлыкез луэ – шонер сюресъёс, трос карлудъёс, паркъёс, ву каналъёс, выжъёс
но фонтанъёс. Исторической синпелетъёс пӧлы пыро XVII-XX дауре лэсьтэм юртъёс:
Петропавловской крепость, Александро-Невской лавра, Смольный институт, Дворцовой
карлуд, Зимней дворец, Адмиралтейство, Невской проспект, Биржа, Сенатской
площадь, Петр I-лы синпелет (усьтэмын 1782-тӥ арын), Восстания карлуд но
мукетъёсыз. Синмаськымон луэ Петергофысь фонтанной комплекс. Городлэн
исторической люкетэз утиське ЮНЕСКО огазеяськонэн.

Музейёс: Эрмитаж, Ӟуч музей, Центральной военно-морской, Кар скульптурая,
Санкт-Петербуглэн историезъя, Кунсткамера но мукетъёсыз.

Театръёс: Мариинской театр, Александринской театр, Михайловской театр, Бадӟым
драматической театр, Комедия Санкт-Петербугысь академической театр, Покчи
драматической но мукетъёсыз.

Библиотекаос Россиысь национальной библиотека, Наукаосъя Российской Академилэн
библиотекаез, Б.Н. Ельцин нимо Президентской библиотека но мукетъёсыз.

1724-тӥ арын Петр I-лэн указэзъя усьтэмын Наукаосъя Российской академия, 1757-тӥ
арын Санкт-Петербугын усьтэмын Суредаськонъя Академия. XIX дауре татын
дышетскизы Карл Брюллов но Илья Репин, XX дауре – Николай Тимков, Сергей Осипов,
Александр Самохвалов, Николай Позднеев, Евгения Антипова, Арсений Семенов, Лев
Русов. Тытын улӥз но ужаз физиология Нобель премилэн лауратэз Иван Петрович
Павлов. Тодмо котькуд адямилы Дмитрий Менделеев татын кылдытӥз аслэсьтыз
химической элементъёсъя периодической таблицазэ. 1738-тӥ арын усьтэмын Эктонъя
школа, кудӥз улон сётӥз Мариинской театрлы. Санкт-Петербугын улӥзы Пётр Ильич
Чайковский, Александр Пушкин, Фёдор Достоевский, Александр Блок, Анна Ахматова
но мукетъёсыз.



https://udm.wikipedia.org/wiki/%D0%9B%D0%B5%D0%BA%D0%BE%D0%BC%D1%86%D0%B5%D0%B2,_%D0%92%D0%BB%D0%B0%D0%B4%D0%B8%D1%81%D0%BB%D0%B0%D0%B2_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Лекомцев, Владислав Алексеевич (вордскиз 8-тӥ толсуре 1994-тӥ арын, Блатгурт,
Алнаш ёрос) — Россиысь спортсмен, сиё-дано мастер. 2014-тӥ арын Сочиын ортчем
Паралимпийской шудонъёслэн куасэн бызьылонын кык полэс чемпион, куинь полэс
бронзовой призёр.

Владислав Лекомцев вордӥськемын но будэмын Алнаш ёросысь Блатгуртын, йылпумъяз
Алнаш шор ёзо школаез, али Удмурт кун университетын психологлы дышетске.

2015-тӥ арын В. Лекомцевлэн туспуктэмез Удмурт Элькунысьтымы Данъян пул вылын
юнматэмын. Кызьы верало Блатгуртын улӥсьёс, Вдадислав пичи дырысеныз ик спортэн
эшъяськиз. Ёрос чошатсконъёсы пыриськылӥз, отын Алнаш школалэсь данзэ утьылӥз.
Но 2007-тӥ арын пияш шудтэм учыре шедиз. Кутскиз больницаостӥ ветлон, выль сямен
улыны дышетскон, нуналмысь нуналме астэ вормон. Вань та шуг-секытэз семья
чидаз-вормиз.

Огпол Владиславлэн анаез радио пыр кылӥз Виктор Кузнецовлэсь, Удмуртиысь инвалид
спортсменъёслэн огазеяськонэнызы кивалтӥсьлэсь, вераськемзэ. Со бордысен ик
кутскиз Владлэн улонэзлэн выль ӧрез. Пияш спортэ берытскиз. Котькуд нунал ас
азяз чурыт куронъёс пуктыны быгатэменыз, Владислав бадӟым вормонъёс басьтӥз.
Владислав Лекомцевлэн Сочиын ортчем Олимпиада улоназ нырысетӥез луиз, со, отчы
пыриськыса, 5 медаль вайиз. Сочиын ортчем Олимпиада бере, Владиславлэсь нимзэ
быдэс дунне тодӥз. Со сяна, Влад трос пол пыриськиз ни Дуннелэн чемпионатаз,
отын но медальёс утӥз.



https://udm.wikipedia.org/wiki/%D0%9A%D1%83%D0%BB%D0%B8%D0%BA%D0%BE%D0%B2,_%D0%9A%D1%83%D0%B7%D1%8C%D0%BC%D0%B0_%D0%98%D0%B2%D0%B0%D0%BD%D0%BE%D0%B2%D0%B8%D1%87

Кузьма Иванович Куликов – история наукаосъя доктор, Россиысь Инкуазьтодосъя
академилэн профессорез (2001-тӥ арысен), тодосчи но гажамон адями. Кема дыр ӵоже
кивалтӥз Россиысь наукаосъя академилэн Урал ёзэтысьтыз Историяя, кылъя но
литературая Удмурт институтэн. Пусъемын пӧртэм нимъёсын-пусъёсын: Россиысь но
Удмуртиысь наукалэн сӥё-дано ужасез, Удмуртилэн кун премиезлэн лауреатэз. Наукая
100 ужъёслэн, публицистикая но литературая материалъёслэн авторзы. Со пӧлысь 23
книгиез сӥземын Удмуртилэсь историзэ, Удмуртилэсь Россиен кусыпъёссэ эскеронлы.
Наукая удысаз со бадӟым саклык висъяз Россиын, озьы ик Поволжьеын, Приуральеын
XIX-тӥ дауре ортчем пӧртэм событиосты эскеронлы.

Кузьма Куликов вордӥськиз 1937-тӥ арын Удмурт АССР-ысь Алнаш ёросысь Елкибасево
(Актэмыр). Нырысь йылпумъяз зоотехникъёслэсь техникумзэс, со бӧрсьы - Ижысь гурт
удысъя академиез (1963-тӥ арын). Тодон-валан люказ КПСС-лэн ЦК-езлэн Вылӥ
партшколазэ. 1962-тӥ арысен 1964-тӥ арозь кивалтӥз Гурт удысын тыршисьёслэн
профсоюззылэн Удмурт обкомезлэн культурая ёзэныз.1966-тӥ арысен 1978-тӥ арозь
тыршиз КПСС-лэн Удмурт обкомысьтыз пропагандая ёзаз лектор луыса. Мылысь-кыдысь
тыршиз вашкала удмуртъёслэсь Глазкарысь «Иднакар» музейзэс кылдытон бордын.
«Удмуртия» телерадиокомпаниын мынӥзы Кузьма Куликовен радъям «Кун но ми»
передачаос. Ваньмон дырзэ сӥзе пуэз вӧлонлы, солэсь пӧртэм арбериос лэсьтонлы.
Та тодосчилэн кичӧлтэмезъя Удмурт шаерын ортчо парк синпелетъёслы сӥзем
фестивальёс.



https://udm.wikipedia.org/wiki/%D0%9A%D1%83%D0%BB%D0%B0%D0%BA%D0%BE%D0%B2%D0%B0,_%D0%93%D0%B0%D0%BB%D0%B8%D0%BD%D0%B0_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%BD%D0%B0

Галина Алексеевна Кулакова — куас вылын ворттылонъя спортсмен, Олимпиада|Олимпия
шудонъёсын ньыль пол чемпионка луэм кышномурт (1972-тӥ арын — спортлэн куинь
удысаз, 1976-тӥ арын — эстафетаын), Дуннелэн 9 пол луэм чемпионкаез, нош
СССР-лэн – 39 пол.

1965-тӥ арын ай нокыӵе разряд басьтымтэ Галина пыриськиз Смоленскын ортчись
ӵошатсконъёсы. Ваньзэсты азьпалтӥз! Отын спортъя 67 мастеръёс бызьылӥзы ке но!
Ӵошатсконэз радъясьёс паймизы: ма, кытысь шедьтӥзы таӵе шаплы удмурт дояркаез?!

Галина Алексеевна дышетскиз Кемерово улосысь мугорез кыдатон лулчеберетъя
Прокопьевской техникумын. Сое йылпумъяса, келямын вал Ижкарысь «Ижтяжбуммаш»
заводэ. Отын со тыршиз тренер-дышетӥсь луыса.

Галина Алексеевна Кулакова та нуналъёсы улэ-вылэ Удмуртиысь Дэри ёросысь Италмас
каргуртын. Италмас каргурт котырын интыяськемын Г.А. Кулаковалы сӥзем музей. Со
сяна, Удмурт Элькунлэн Азьмуртэз Александр Волков юрттэмъя шаерамы усьтэмын Г.А.
Кулаковалы сӥзем спортъя комплекс. Отын мугорзэс кыдато будӥсь пиналъёс,
Удмуртилэн сборнояз пырисьёс.



https://udm.wikipedia.org/wiki/%D0%9A%D1%80%D0%B0%D1%81%D0%BD%D0%BE%D0%B3%D0%BE%D1%80%D1%81%D0%BA_%D1%91%D1%80%D0%BE%D1%81

Красногорье ёрос (мукет сямен Красногорск ёрос) - Удмуртиысь одӥгез кивалтоно
люкетэз, муниципал ёрос. Интыяськемын шаермылэн уйпал но шундыпксён палаз.
Бускельёсыз луо Юкамен, Балезино, Эгра но Сьӧлта ёросъёс, Киров улос.

Ёрос кылдӥз 1935-тӥ арын 8-тӥ январе. Со вакытэ отчы пыриз 15 сельсовет -
ваньмыз 163 гурт. Ёрослэсь нимзэ кӧня ке пол вошъязы: 1935-тӥ арын -
Святогорской, 1938-тӥ арозь - Барышниковской. 1938-тӥ арын 10-тӥ июле ёрос
Красногорской луиз. Районлэн шорсюлмыз - Красногорье черкогурт.

Татын бызё Лекма, Убыть, Сепыч, Юнда но мукет шуръёс. 30 процентсэ музъемез
шобырто нюлэсъёс. Ӵемгес будо кыз, ньылпу. Ёросысь Уть шур дырын интыяськемын
мыйёслэн (бобръёслэн) заповедниксы.

Красногорьеын потто му вӧй но торф. Валамазысь пияла поттӥсь заводлэн вузэз
тодмо котыр улосъёсын. Озьы ик татын кема аръёс ӵоже куас поттонъя фабрика но
ужаз. Со сяна, ёросын азинскемын нюлэс коранъя но пул пилёнъя предприятиос.
Районын вань 12 школа, со пӧлысь 8-эз шор ёзо. Татын тодон-валан люка 2 сюрс 584
мурт. Ёросысь 11 нылпи садэ ветлэ 557 пинал. Озьы ик ёрос центрын интыяськемын
нылпиослы спорт школа, творчествоя нылпи юрт.

2006-тӥ арысен ёрослэн йырыз луэ Владимир Серафимович Корепанов. 2009-тӥ арысен
ёрос администрациен кивалтэ Бабинцев Виктор Игоревич.



https://udm.wikipedia.org/wiki/%D0%9A%D1%80%D0%B0%D1%81%D0%BD%D0%BE%D0%B3%D0%BE%D1%80%D1%81%D0%BA_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Красногорск — Удмуртиысь черкогурт, Красногорск ёрослэн шорсюлмыз. Кылдэмын
1837-тӥ арын 1-тӥ апреле. Интыяськемын Убыть шур вӧзын. Красногорскысен
Глазкарозь 59 иськем. Нырысь-валысь черкогуртэз нимазы Святогорск шуыса. Та
сярысь гожтэмын Ватка епархилэн Ведомостяз. 1834-тӥ арын Юкаменск приходысь
сизьым крестьянъёс вазиськизы Глазысь духовной правление. Куронзы таӵе:
кулэмъёсты мед лэзёзы ватыны староверъёслэн шайвылазы. Уго асьсэ шайвылазы сюрес
но кузь - 25-30 иськем, озьы ик тулыс-сӥзьыл сюресъёс но уг луо. Но черкын
ужасьёс кышказы, калык православилэсь палэнскоз шуыса. Соин Глаз округысь
Таракановский гурт доры выль черк пуктыны кутскизы. Та приходэ пырыны мылкыд
каризы 50 гуртын улӥсьёс - ваньмыз 346 юрт.

19-тӥ даурлэн пумозяз Святогорьеын шуг-секыт югдур вал улон коркаос ӧвӧлэн. Уго
черкогуртын вал черк ужасьёслэн гинэ юртъёссы. 1883-тӥ арын храм бордын
усьтӥськиз школа, татчы дышетӥсе келязы Василий Иванович Ливановез. Нош та арын
ик августэ настоятеле юнматӥзы Иван Алексеевич Васнецовез. Бӧрысь тодосчиос
пусйизы, со тодмо Васнецов суредасьёслэн выжыысьтызы потэ шуыса. Соин
Красногорьеысь черкын борддоръёсын вань солэн суредъёсыз.

1890-тӥ арын Святогорьеын пуктӥзы нырысетӥ из черк. Сое 10 ар ӝутӥзы. Черкез
лэсьтӥзы Чарушин но Дружинин архитекторъёслэн проектсыя.



https://udm.wikipedia.org/wiki/%D0%9A%D1%80%D0%B0%D1%81%D0%B8%D0%BB%D1%8C%D0%BD%D0%B8%D0%BA%D0%BE%D0%B2,_%D0%90%D0%BB%D0%B5%D0%BA%D1%81%D0%B5%D0%B9_%D0%93%D0%B5%D0%BD%D0%BD%D0%B0%D0%B4%D1%8C%D0%B5%D0%B2%D0%B8%D1%87

Алексей Геннадьевич Красильников (вордскемын 13 октябре 1954 аре, кулӥз 1 мартэ
2011 аре) — философия наукаосъя доктор, филология наукаосъя кандидат, Россия
Федерациысь вылӥ тодон-валан сётон удысысь дано ужась, пусъемын Удмурт
Республикаысь Кун Кенешлэн Данъян грамотаеныз но «Парламент России» пусэн.
Удмурт Республикаысь Кун Кенешлэн ньыль ӧтчамезлэн Майской округъя быръем
депутатэз. Одӥг ӧтчамаз кивалтӥз Наукая, дышетонъя, культурая но егитъёсын ужан
политикая ялан ужась комиссиен, бӧрысь та комиссиен кивалтӥсьслэсь воштӥсезлэсь
ужзэ быдэсъяз.

Алексей Геннадьевич Красильников вордӥськиз 1954-тӥ арын 13-тӥ октябре тодмо
удмурт писательлэн Геннадий Дмитриевич Красильниковлэн семьяяз.

Школаез йылпумъяса, А. Красильников 1971-тӥ арын дышетскыны пыриз Удмурт кун
университетысь филологияя факультетэ. 1976-тӥ арын УдГУ-эз йылпумъяса,
дышетсконзэ азьланьтэ Ленинградысь кун университетын. 1976-тӥ арысен 1980-тӥ
арозь Удмурт кун университетысь кунсьӧр литературая кафедралэн ассистентэз луыса
тырше. Бӧрысьгес сое та кафедрае ик юнмато валтӥсь дышетӥсе но доцентэ. 1980-тӥ
арысен 1988-тӥ арозь тырше Удмурт кун университетысь филологияя факультетлэн
деканэзлэн воштӥсез луыса. 1989-тӥ арысен 1995-тӥ арозь кивалтэ УдГУ-ысь
гуманитарной подготовкая но культуралэн историезъя кафедраен.

Алексей Геннадьевич Красильников 200ӵ арысен 2011 арозь ик кивалтӟз Удмурт
Республикаысь Дышетӥсьёслэсь тодон-валанзэс будэтонъя но быгатонзэс волятонъя
институтэн (ИПК и ПРО УР).



https://udm.wikipedia.org/wiki/%D0%9A%D1%80%D0%B0%D0%BB%D0%B8%D0%BD%D0%B0,_%D0%9D%D0%B0%D0%B4%D0%B5%D0%B6%D0%B4%D0%B0

Наде́жда Петро́вна Кра́лина (в. 1923) — Удмуртиысь фольклорист но литературовед,
берыктӥсь. Филологи наукаосъя кандидат, Удмуртиысь кун премилэн лауреатэз.

Вордскемын туала Саратов улосысь Вольск карын. 1942 арысен Улэ Ижын. 1942–1946
аре дышетске Удмурт кун педагогика институтын ӟуч кылъя но литературая
факультетын. Распределениея Каракулино черкогуртысь ёрос школае ужаны мынэ.
1948–1951 аръёсы — Ленинградысь Герцен нимо педагогикая институтлэн
аспирантураяз. Кандидат луон диссертацизэ утем бере ужа Удмурт
научно-исследовательской институтын, дас ар ӵоже кивалтэ литературая но
фольклоръя люкетэныз. 1963–1985-тӥ аръёсы Надежда Кралина — Удмурт кун
университетысь доцент.



https://udm.wikipedia.org/wiki/%D0%9A%D0%BE%D1%82%D0%B5%D0%BB%D1%8C%D0%BD%D0%B8%D0%BA%D0%BE%D0%B2,_%D0%98%D0%B2%D0%B0%D0%BD

Вордӥськиз 14-тӥ коньывуонэ 1988 арын Дэбес ёросысь Уйвай гуртын. Вить арескысен
кырӟаны кутскиз, соку ик арганэн шудыны мылкыдыз ӝутскиз. Быгатонлыксэ адӟыса,
анаез 4-тӥ классын дышетскыкуз, сётӥз Ваняез Дэбесысь крезьгуръя школае. Куать
ар ӵоже тодон-валан басьтӥз, дышетскиз отын. Берло пыриз Ижкарысь крезьгуръя
колледже. Али дышетске Пермьысь искусствоосъя но лулчеберетъя академиын
художественно-педагогической факультетын калык хор ёзэтын. Шудэ баянэн, арганэн,
фортепианоен, балалайкаен, домраен, гитараен, саксофонэн, аккордеонэн. Пыриське
пӧртэм ансамбльёсы.

Али Ванялэн кутскиз сольной каръераез. Кырӟанъёсызлы кылъёс, гур но минусовка со
ачиз лэсьтэ. Солэн кырӟанъёсыз сюлме ик пыро. Тодмо луизы Чебер нылаше Ой малы
меда, Ортчем Яратон кырӟанъёсыз.

2013-тӥ арын «Кык кизили» крезьгуро вожвылъяськонын Анна Плотниковаен ӵош
вормисе потӥзы. Калык яратэ Ванялэсь кырӟанъёссэ, котькуд удмурт позыръяськонын,
кырӟанэз шудыку, шумпотыса эктэ.



https://udm.wikipedia.org/wiki/%D0%9A%D0%BE%D1%80%D0%BE%D0%BB%D0%B5%D0%BD%D0%BA%D0%BE_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%93%D0%B0%D0%BB%D0%B0%D0%BA%D1%82%D0%B8%D0%BE%D0%BD%D0%BE%D0%B2%D0%B8%D1%87

Владимир Галактионович Короленко — ӟуч писатель, публицист, журналист, калыкез
югдытӥсь. Вордӥськемын 15-тӥ (27-тӥ) июле 1853-тӥ арын, Украинаысь Житомир
городын. Эксэй кивалтон аръёсы но, Россиын Граждан ож мыныку но, В. Г. Короленко
висъяськиз адямилыко луэменыз, калыклэсь правооссэ утьыны тыршеменыз. Эксэй
радлык пумысен лек мылкыдыз понна репрессиос улэ сюрылэмын.

Володя Короленко дышетскиз Житомирысь гимназиын, атаез улонысь кошкем бӧрсьы,
дышетсконзэ азьланьтӥз Ровенской гимназиын. 1871-тӥ арын дышетскыны пыриз
Санкт-Петербургысь технологияя институтэ. Но ёрмыса улэменыз 1874-тӥ арын выжоно
луэ Москваысь музъем ужъёсъя Петровской академие. Пинал дырысеныз ик Короленко
итӥськиз калык движение борды. Студентъёслэн лушкем огазеяськонъёсазы
пыриськемез понна В. Короленкоез 1876-тӥ арын академиысь уллязы, со келямын вал
Кронштадт каре, сое чаклаз полиция. Отын со уксё поттоно луиз - типографиын
корректор луыса тыршиз, пиналъёслы урокъёс сётъяз. Срокез йылпумъяськем бере
Короленко Петербурге берытскиз. 1877-тӥ арын дышетскыны пыриз Питерысь Горной
институтэ. Ӵапак та вакытэ ик кутске солэн литературае кыстӥськонэз. 1879-тӥ
арын Питерын потӥсь «Слово» журналын потӥз вуоно писательлэн нырысетӥ ужез - «Из
жизни искателя» новеллаез. Но мукет араз ик - 1879-тӥ арын - Короленко нош ик
уллямын институтысь, революция тулкыме пыриськемез понна. Келямын Ватка
губерниысь Глазкаре. Бӧрысь - 1895-1896-тӥ аръёсы - Короленко утиз удмуртъёсты.
Соос янгыше уськытэмын вал, адями виыса, Инмаръёслы курбон сётэменызы. В.
Короленко вань кужымзэ сётӥз соосты судын утёнлы. Озьы удмурт калык утемын вал
янгыше уськытонлэсь.

1881-тӥ арын В. Короленко ыстэмын вал Сибире, Якутия котыре. Куать ар ссылкаын
улэмез писательлэсь улон шоры учконзэ юнматӥз, вуоно произведениосызлы инъет
кылдытӥз.

1885-тӥ арын В. Короленко Нижний Новгородэ улыны интыяське. 1885-тӥ - 1895-тӥ
аръёсы - В. Короленколэн самой яркыт вакытэз, соку со кылдытӥз уно
произведениоссэ. Ӵапак со вакытэ со сярысь ивор калык пӧлы вӧлме.

1886-тӥ арын потэ солэн нырысетӥ книгаез - «Очерки и рассказы». Со аре ик гожтэ
«Слепой музыкант» новеллазэ. Соос пыр автор тодаз вае Украинаын ортчытэм пичи
дырзэ, озьы ик ссылкаосын ортчытэм аръёссэ. Шудэз шӧдыны луэ астэ ачид яратон
мылкыддэ вормыса гинэ, шуэ писатель. 90-тӥ аръёсы В. Короленко дуннеез котыръя.
Вуылэ Россилэн пӧртэм сэрегъёсаз, Америкае. 1895-тӥ арын потэ «Без языка»
повестез. Ужъёссэ берыкто пӧртэм кылъёсы, соос пото кунгож сьӧрын. 1895-тӥ
-1900-тӥ аръёсы писатель Питерын улэ, "Русское богатство" журналлэн редакторез
луэ. Бӧрысь улыны выже Украинае - Полтавае. Мӧйымыса В. Короленко басьтӥське
«История моего современника» романзэ гожтон борды. 4-тӥ томзэ йылпумъятэк, тыэз
висьыса, улонысь кошке. В. Г. Короленко Петербургысь наукаосъя академилэн ёзчиез
вал, но 1902-тӥ арын солэн радысьтыз потӥз Максим Горькийлы дур басьтыса, угось
М. Горькиез академиысь улляны туртто вал. В. Г. Короленко сярысь эшъёсыз
шуылӥзы: Со - Россилэн сюлмыз (совесть).



https://udm.wikipedia.org/wiki/%D0%9A%D0%BE%D1%80%D0%BE%D0%B1%D0%B5%D0%B9%D0%BD%D0%B8%D0%BA%D0%BE%D0%B2%2C_%D0%90%D0%BB%D0%B5%D0%BA%D1%81%D0%B5%D0%B9_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Алексе́й Влади́мирович Коробе́йников (вордӥськиз 26-ти тулыспалэ (феврале)
1961-тӥ арын) — Удмуртия|Удмуртиысь историк, археолог, спортсмен (ву ултӥ уясь,
PADI Divemaster & PADI Underwater Archaeologist огазеяськонлэн ёзчиез).
[[Россиысь инкуазьтодон академия|РАЕ-ысь профессор. 200-лэсь ятыр научной
статьяослэн, 19 монографиослэн авторзы. Иднакар (журнал)|«ИДНАКАР: Методы
историко-культуроной реконструкции» нимо тодосъя журналлэн поттӥсез.

Интернетэз уже кутӥсь тодосчиос пӧлысь А. В. Коробейников тужгес но яркытэз,
кужмоез луэ. Солэсь ужъёссэ капчиен шедьтод Интернетысь, угось тросэз сайтъёс
мылкыд каро та тодосчилэсь ужъёссэ вӧлмытыны. А. В. Коробейников ӟеч кусып возе
иворъёсъя «Удмуртология» порталэн, трос ужъёссэ шедьтыны луэ та портал пыр.



https://udm.wikipedia.org/wiki/%D0%9A%D0%BE%D1%80%D0%B5%D0%BF%D0%B0%D0%BD%D0%BE%D0%B2_%D0%93%D0%B5%D1%80%D0%BC%D0%B0%D0%BD_%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2%D0%B8%D1%87

Герман Афанасьевич Корепанов — быдӟым удмурт композитор, калык крезьгур
культуралэн классикез. Вордӥськиз 1924-тӥ арын 30-тӥ июле Сьӧлта черкогуртын.
1947-тӥ — 1949-тӥ аръёсы дышетскиз Ижысь крезьгуръя училищеын (хорен дирижёрез
удысъя). 1950-тӥ арын дышетскыны пыре Кузонысь консерваторие (Г. И. Литинскийлэн
композицияя люкетаз).

Пичи дырыз курадӟыса ортчиз. Герман Афанасьевичлы 13 арес но тырмыса ӧз вутты,
атайзэ репрессия улэ кыскизы. Пичи Герман огминутскын «тушмонлэн пиез» луиз.
Школаын дышетскыкуз, мыло-кыдо ветлӥз Сьӧлта черкогуртысь Чеберлыкъя юртэ,
гожъяз кылбуръёс но веросъёс. Быдӟым Отечественной ож мынон аръёсы службазэ
ортчиз Дальней Востокын. Ӵапак отын шӧдӥськиз солэн крезьгур дуннее кыстӥськон
мылкыдыз. Кылдытэ духовой оркестрлы чаклам вальсъёс но маршъёс. Война
йылпумъяськем бере Герман Афанасьевич композиторлэсь удыссэ быръе. Кылдытэ «Мон
тодам вайисько», «Зарни нянь» кырӟанъёссэ. Г. А. Корепанов - нырысетӥ удмурт
опералэн — «Натальлэн» — авторез. 1964-тӥ арын со кылдытэ нырысетӥ удмурт
симфониез. «Наталь» опералы вылӥ дунъет сётӥзы Совето Союзысь тодмо
композиторъёс — А. И. Хачатурян но Т. Н. Хренников.

Нырысетӥ удмурт симфониез одӥг кылзӥсьлэсь сюлэмзэ но вырӟытытэк ӧз кельты.
Калык пусйиз: отын возьматэмын калыкез репрессиосын курадӟытон. Симфония сӥземын
курадӟытыса вием удмурт пилы Кузебай Гердлы, лагерьёсын сюрсэн-сюрсэн
быдтэмъёслы. Та симфония капчиен пыриз СССР-лэн крезьгуро фондаз.

1957-тӥ арын пусъемын УАССР-ысь искусство удысысь сӥё-дано ужась нимын, 1958-тӥ
арын луиз РСФСР-ысь искусство удысысь дано ужась. Удмурт Республикаысь культура
но искусство удысын ужасьёс пӧлын со нырысетӥез адями, кудӥз пусъемын Удмурт
АССР-лэн кун премиеныз (1967-тӥ арын). Тае ним солы сётӥзы «Наталь» операзэ но
удмурт симфонизэ, озьы ик «Дано лу, партия!», «Удмуртия», «Сӥзьыл кырӟан», «Мы —
железный народ» кырӟанъёсыз понна. 1961-тӥ арысен — СССР-ысь композиторъёслэн
огазеяськонзылэн правлениезлэн ёзчиез. РСФСР-ысь кун премиосын пусъёнъя
комиссилэн ёзчиез. Быдӟым Отчественной оже пыриськем мурт. Крезьгуро искусствоын
вормонъёс басьтэмез понна 1971-тӥ арын пусъемын Ленин нимо орденэн, озьы ик
«Знак Почёта» гадьпусэн. Япониен нюръяськонэ пыриськемез понна пусъемын Быдӟым
Отечественной ожлэн II степенё орденэныз, «За Победу над Японией» гадьпусэн. Г.
А. Корепанов аслаз творчествояз быгатыса кутӥз удмурт фольклорез.



https://udm.wikipedia.org/wiki/%D0%9A%D0%BE%D1%80%D0%B5%D0%BF%D0%B0%D0%BD%D0%BE%D0%B2-%D0%9A%D0%B0%D0%BC%D1%81%D0%BA%D0%B8%D0%B9_%D0%93%D0%B5%D0%BD%D0%BD%D0%B0%D0%B4%D0%B8%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Геннадий Михайлович Корепанов-Камский — тодмо удмурт композитор, кырӟась
(тенор), дышетӥсь но калык уже пыриськись.

Вордӥськиз 1929-тӥ арын 18-тӥ августэ Дэбес ёросысь Ягвуко гуртын. Йылпумъяз
Москваысь П. И Чайковский нимо консерваториез, кырӟанъя Г. И. Тицлэсь классэ
быдтӥз. Со бӧрсьы дышетсконзэ азьлантӥз Кузонысь консерваториын (быгатонлыксэ
волятӥз А. С. Леманлэн но Н. Г. Жигановлэн компзициоссыя), йылпумъяз сое 1970-тӥ
арын. 1957-тӥ арысен 1965-тӥ арозь крезьгуръя Удмурт театрын валтӥсь актёр луыса
тырше. Нош 1965-тӥ — 1967-тӥ аръёсы кырӟа Удмурт телевиденилэн но радиолэн
хораз. 1970-тӥ арысен 1985-тӥ арозь Ижысь крезьгуръя училищеысь студентъёсты
дышетэ, 1971-тӥ арысен 1976-тӥ арозь кивалтэ Ижысь крезьгуръя училищеен.

Г. М. Корепанов-Камский кылдытӥз нырысетӥ оперетта но балет, нимаськизы соос
«Любушка» но «Италмас». Со сяна, Г. М. Корепанов-Камский гожтӥз уно пӧртэм
операос, камерной сочинениос, нылпиослы чаклам гуръёс. Та композиторлэн ужъёсаз
пыӵамын удмурт фольклор, соос туж жингрес кылӥсько. Солэсь нимзэ нуллэ Дэбес
ёросысь Искусствоосъя школа. Г. Корепанов-Камский пыриськиз политикае но.
УАССР-ысь Вылӥ Кенешлэн куатетӥ но дасэтӥ ӧтчамаз Геннадий Михайловичез депутатэ
бырйизы. 1971-тӥ, озьы ик 1970-тӥ аръёсы со пусъемын УАССР-лэн кун премиосыныз,
Горд знамя орденэн, Дружба народов (1986-тӥ ар) но «Дружба» (1996-тӥ).
Корепанов-Камскийлэсь нимыз 1980-тӥ арын пыртэмын УАССР-лэн Данъян Книгаяз.
1998-тӥ арын пусъемын «Удмурт Республикалэн дано муртэз» нимын.



https://udm.wikipedia.org/wiki/%D0%9A%D0%BE%D1%80%D0%B5%D0%BF%D0%B0%D0%BD%D0%BE%D0%B2-%D0%9A%D0%B0%D0%BC%D1%81%D0%BA%D0%B8%D0%B9,_%D0%93%D0%B5%D0%BD%D0%BD%D0%B0%D0%B4%D0%B8%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Геннадий Михайлович Корепанов-Камский — тодмо удмурт композитор, кырӟась
(тенор), дышетӥсь но калык уже пыриськись.

Вордӥськиз 1929-тӥ арын 18-тӥ августэ Дэбес ёросысь Ягвуко гуртын. Йылпумъяз
Москваысь П. И Чайковский нимо консерваториез, кырӟанъя Г. И. Тицлэсь классэ
быдтӥз. Со бӧрсьы дышетсконзэ азьлантӥз Кузонысь консерваториын (быгатонлыксэ
волятӥз А. С. Леманлэн но Н. Г. Жигановлэн компзициоссыя), йылпумъяз сое 1970-тӥ
арын. 1957-тӥ арысен 1965-тӥ арозь крезьгуръя Удмурт театрын валтӥсь актёр луыса
тырше. Нош 1965-тӥ — 1967-тӥ аръёсы кырӟа Удмурт телевиденилэн но радиолэн
хораз. 1970-тӥ арысен 1985-тӥ арозь Ижысь крезьгуръя училищеысь студентъёсты
дышетэ, 1971-тӥ арысен 1976-тӥ арозь кивалтэ Ижысь крезьгуръя училищеен.

Г. М. Корепанов-Камский кылдытӥз нырысетӥ оперетта но балет, нимаськизы соос
«Любушка» но «Италмас». Со сяна, Г. М. Корепанов-Камский гожтӥз уно пӧртэм
операос, камерной сочинениос, нылпиослы чаклам гуръёс. Та композиторлэн ужъёсаз
пыӵамын удмурт фольклор, соос туж жингрес кылӥсько. Солэсь нимзэ нуллэ Дэбес
ёросысь Искусствоосъя школа. Г. Корепанов-Камский пыриськиз политикае но.
УАССР-ысь Вылӥ Кенешлэн куатетӥ но дасэтӥ ӧтчамаз Геннадий Михайловичез депутатэ
бырйизы. 1971-тӥ, озьы ик 1970-тӥ аръёсы со пусъемын УАССР-лэн кун премиосыныз,
Горд знамя орденэн, Дружба народов (1986-тӥ ар) но «Дружба» (1996-тӥ).
Корепанов-Камскийлэсь нимыз 1980-тӥ арын пыртэмын УАССР-лэн Данъян Книгаяз.
1998-тӥ арын пусъемын «Удмурт Республикалэн дано муртэз» нимын.



https://udm.wikipedia.org/wiki/%D0%9A%D0%BE%D1%80%D0%B5%D0%BF%D0%B0%D0%BD%D0%BE%D0%B2,_%D0%93%D0%B5%D1%80%D0%BC%D0%B0%D0%BD_%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2%D0%B8%D1%87

Герман Афанасьевич Корепанов — быдӟым удмурт композитор, калык крезьгур
культуралэн классикез. Вордӥськиз 1924-тӥ арын 30-тӥ июле Сьӧлта черкогуртын.
1947-тӥ — 1949-тӥ аръёсы дышетскиз Ижысь крезьгуръя училищеын (хорен дирижёрез
удысъя). 1950-тӥ арын дышетскыны пыре Кузонысь консерваторие (Г. И. Литинскийлэн
композицияя люкетаз).

Пичи дырыз курадӟыса ортчиз. Герман Афанасьевичлы 13 арес но тырмыса ӧз вутты,
атайзэ репрессия улэ кыскизы. Пичи Герман огминутскын «тушмонлэн пиез» луиз.
Школаын дышетскыкуз, мыло-кыдо ветлӥз Сьӧлта черкогуртысь Чеберлыкъя юртэ,
гожъяз кылбуръёс но веросъёс. Быдӟым Отечественной ож мынон аръёсы службазэ
ортчиз Дальней Востокын. Ӵапак отын шӧдӥськиз солэн крезьгур дуннее кыстӥськон
мылкыдыз. Кылдытэ духовой оркестрлы чаклам вальсъёс но маршъёс. Война
йылпумъяськем бере Герман Афанасьевич композиторлэсь удыссэ быръе. Кылдытэ «Мон
тодам вайисько», «Зарни нянь» кырӟанъёссэ. Г. А. Корепанов - нырысетӥ удмурт
опералэн — «Натальлэн» — авторез. 1964-тӥ арын со кылдытэ нырысетӥ удмурт
симфониез. «Наталь» опералы вылӥ дунъет сётӥзы Совето Союзысь тодмо
композиторъёс — А. И. Хачатурян но Т. Н. Хренников.

Нырысетӥ удмурт симфониез одӥг кылзӥсьлэсь сюлэмзэ но вырӟытытэк ӧз кельты.
Калык пусйиз: отын возьматэмын калыкез репрессиосын курадӟытон. Симфония сӥземын
курадӟытыса вием удмурт пилы Кузебай Гердлы, лагерьёсын сюрсэн-сюрсэн
быдтэмъёслы. Та симфония капчиен пыриз СССР-лэн крезьгуро фондаз.

1957-тӥ арын пусъемын УАССР-ысь искусство удысысь сӥё-дано ужась нимын, 1958-тӥ
арын луиз РСФСР-ысь искусство удысысь дано ужась. Удмурт Республикаысь культура
но искусство удысын ужасьёс пӧлын со нырысетӥез адями, кудӥз пусъемын Удмурт
АССР-лэн кун премиеныз (1967-тӥ арын). Тае ним солы сётӥзы «Наталь» операзэ но
удмурт симфонизэ, озьы ик «Дано лу, партия!», «Удмуртия», «Сӥзьыл кырӟан», «Мы —
железный народ» кырӟанъёсыз понна. 1961-тӥ арысен — СССР-ысь композиторъёслэн
огазеяськонзылэн правлениезлэн ёзчиез. РСФСР-ысь кун премиосын пусъёнъя
комиссилэн ёзчиез. Быдӟым Отчественной оже пыриськем мурт. Крезьгуро искусствоын
вормонъёс басьтэмез понна 1971-тӥ арын пусъемын Ленин нимо орденэн, озьы ик
«Знак Почёта» гадьпусэн. Япониен нюръяськонэ пыриськемез понна пусъемын Быдӟым
Отечественной ожлэн II степенё орденэныз, «За Победу над Японией» гадьпусэн. Г.
А. Корепанов аслаз творчествояз быгатыса кутӥз удмурт фольклорез.



https://udm.wikipedia.org/wiki/%D0%9A%D0%BE%D0%BD%D0%BE%D0%B2%D0%B0%D0%BB%D0%BE%D0%B2_%D0%9C%D0%B8%D1%85%D0%B0%D0%B8%D0%BB_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Михаил Алексеевич Коновалов (5-тӥ инвожое 1905-тӥ арын Можга ёросысь Акаршур
гуртын — кулӥз 1939-тӥ арын) — тодмо удмурт гожъяськись.

Вордскиз 5-тӥ инвожое 1905-тӥ арын Можга ёросысь Акаршур гуртын. Дышетскыны
пыриз Дышетӥсьёсты дасянъя Алабгоысь семинарие, со бӧрсьы — Сарапулысь
дышетӥсьёслы чаклам курсъёсы. 1925-тӥ арын йылпумъяз Можгаысь педагогикая
техникумез. 1920-тӥ аръёсы ужаз Можга карысь 7 классъем школалэн кивалтӥсез
луыса. Бӧрысь пиналъёсты дышетӥз Бадӟым Кибья но Бадӟым Уча гуртъёсысь
школаосын. 1930-тӥ аръёсы улыны выже Иже. Ужаны интыяське Профсоюзлэн Удмурт
кенешаз, озьы ик мыло-кыдо гожъяське «Удмурт коммуна» но «За сталь» газетъёсы.
1935-тӥ — 1937-тӥ аръёсы кивалтэ Юкаменск черкогуртын потӥсь «Ударник» газетэн.
1932—1934-тӥ аръёсы пыриське УАССР-ысь писательёслэсь огазеяськонзэс кылдытонэ.

Гожъяськон борды кыстськыны ӧдъя 1924-тӥ арысен. Нырысетӥ произведениосыз
печатласько «Гудыри» газетын. 1930-тӥ аръёслэн кутсконазы потэ М. Коноваловлэн
«Лизӥ» веросэз. Со бӧрсьы гожтэ уно очеркъёс, ӵапак соос ик инъет кылдыто
нырысетӥ романзэ гожтыны. «Вурысо бам» романзэ йылпумъя 1933-тӥ арын. Отын со
кылдытэ Гондырлэсь — крестьянлэсь-батраклэсь — образзэ. Та герой мыло-кыдо
басьтӥське городын индустриез ӝутонэ, озьы ик пыриське вордскем гуртэзлэсь но
улонзэ ӟечомытонэ. 1936-тӥ арын гожтэ «Гаян» романзэ. Отын автор возьматэ
1773—1775-тӥ аръёсы крестьянъёс пӧлын ӝутскем бугыръяськонэз. Ӟеч суреда автор
Емельян Пугачёвлэсь образзэ. 1934-тӥ арын пыриське Союзысь писательёслэн
огазеяськонзылэн съездаз. Кедра Митреен ӵош куное вуылэ тодмо ӟуч гожъяськись
Максим Горький доры. 1937-тӥ арын Михаил Коноваловез пытсэт сьӧры келяло.
НКВД-лэн нимысьтыз кылдытэм кенешез пуктэ: М. А. Коноваловез 5 арлы келяно
исправительно-трудовой лагере. Улонысь кошкиз, тюрьмаын пукыкуз.



https://udm.wikipedia.org/wiki/%D0%9A%D0%BE%D0%BD%D0%BE%D0%B2%D0%B0%D0%BB%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Михаил Алексеевич Коновалов (5-тӥ инвожое 1905-тӥ арын Можга ёросысь Акаршур
гуртын — кулӥз 1939-тӥ арын) — тодмо удмурт гожъяськись.

Вордскиз 5-тӥ инвожое 1905-тӥ арын Можга ёросысь Акаршур гуртын. Дышетскыны
пыриз Дышетӥсьёсты дасянъя Алабгоысь семинарие, со бӧрсьы — Сарапулысь
дышетӥсьёслы чаклам курсъёсы. 1925-тӥ арын йылпумъяз Можгаысь педагогикая
техникумез. 1920-тӥ аръёсы ужаз Можга карысь 7 классъем школалэн кивалтӥсез
луыса. Бӧрысь пиналъёсты дышетӥз Бадӟым Кибья но Бадӟым Уча гуртъёсысь
школаосын. 1930-тӥ аръёсы улыны выже Иже. Ужаны интыяське Профсоюзлэн Удмурт
кенешаз, озьы ик мыло-кыдо гожъяське «Удмурт коммуна» но «За сталь» газетъёсы.
1935-тӥ — 1937-тӥ аръёсы кивалтэ Юкаменск черкогуртын потӥсь «Ударник» газетэн.
1932—1934-тӥ аръёсы пыриське УАССР-ысь писательёслэсь огазеяськонзэс кылдытонэ.

Гожъяськон борды кыстськыны ӧдъя 1924-тӥ арысен. Нырысетӥ произведениосыз
печатласько «Гудыри» газетын. 1930-тӥ аръёслэн кутсконазы потэ М. Коноваловлэн
«Лизӥ» веросэз. Со бӧрсьы гожтэ уно очеркъёс, ӵапак соос ик инъет кылдыто
нырысетӥ романзэ гожтыны. «Вурысо бам» романзэ йылпумъя 1933-тӥ арын. Отын со
кылдытэ Гондырлэсь — крестьянлэсь-батраклэсь — образзэ. Та герой мыло-кыдо
басьтӥське городын индустриез ӝутонэ, озьы ик пыриське вордскем гуртэзлэсь но
улонзэ ӟечомытонэ. 1936-тӥ арын гожтэ «Гаян» романзэ. Отын автор возьматэ
1773—1775-тӥ аръёсы крестьянъёс пӧлын ӝутскем бугыръяськонэз. Ӟеч суреда автор
Емельян Пугачёвлэсь образзэ. 1934-тӥ арын пыриське Союзысь писательёслэн
огазеяськонзылэн съездаз. Кедра Митреен ӵош куное вуылэ тодмо ӟуч гожъяськись
Максим Горький доры. 1937-тӥ арын Михаил Коноваловез пытсэт сьӧры келяло.
НКВД-лэн нимысьтыз кылдытэм кенешез пуктэ: М. А. Коноваловез 5 арлы келяно
исправительно-трудовой лагере. Улонысь кошкиз, тюрьмаын пукыкуз.



https://udm.wikipedia.org/wiki/%D0%9A%D0%B8%D1%8F%D1%81%D0%B0_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Кияса ёрос кылдӥз 27-тӥ феврале 1924-тӥ арын, но кӧня ке аръёс улыса со пыриз
Сарапул округе. 1934-тӥ арысен та ёросэз Киров улос борды но гожъязы. 1937-тӥ
арын со берытскиз Удмуртия борды. Нимаз ёрос луыны Киясалы удалтӥз 1965-тӥ арын.

Ёрос туж данъяське Пётр Кривоноговлы сӥзем музей ванен. Со кылдӥз 1997-тӥ арын.
Музей усьтэмын Пётр Александрович Кривоноговлы — РСФСР-ысь искусство удысьысь
дано ужасьлы, усто суредась-баталистлы. Быдӟым Отечественной оже пыриськыса,
Кривоногов ортчиз Волоколамскысен Берлинозь ож сюресъёсты. Бӧрысь аслэсьтыз
малпанъёссэ кисьтиз суредъёс пыр. 1948-тӥ арын кылдытэм «Победа» ужез пусъемын
ССCР-лэн кун премиеныз. Совето Союзысь суредасьёс пӧлысь нырысетӥзэ Пётр
Кривоноговез пусйизы М. Б. Грековлэн зарни медаленыз. Киясаысь музейын утисько
Пётр Кривоноговлэн Быдӟым Отечественной ожлы сӥзем ужъёсыз но мукет суредъёсыз.



https://udm.wikipedia.org/wiki/%D0%9A%D0%B8%D0%B7%D0%BD%D0%B5%D1%80_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Кизнер ёрос интыяськемын шаермылэн лымшор но шунды пуксён палаз. Солэн
бускельёсыз луо Вавож, Можга но Грак ёросъёс, озьы ик Татарстан но Киров улос.

Кизнер ёрос кылдэмын РСФСР-ысь Вылӥ Кенешлэн Указэзъя 1939-тӥ арын 24-тӥ январе.
Сое кылдытӥзы, Киров улосысь Вятскополянской но Малмыж ёросъёслэсь музъемъёссэс
огазеяса. Ёрослэн шорсюлмыз луиз Кизнер черкогурт. Но 1942-тӥ арын ёрослэсь
шорсюлэмзэ Кизнер посёлоке выжтӥзы. Озьы ке но ёрослэн историяз вошъяськонъёс
кыстӥськизы эшшо кӧня ке ар. 1963-тӥ арын огазеямын вал Кизнер но Грак ёросъёс.
1965-тӥ арын соос выльысь нимаз луизы.



https://udm.wikipedia.org/wiki/%D0%9A%D0%B5%D1%87%D0%B3%D1%83%D1%80%D1%82

Кечгурт (ӟуч сямен Козино) — интыяськемын Шаркан ёрослэн уйпалаз (Удмуртия).
Татын 66 корка, 190 улӥсьёсыз. Соос пӧлысь ужан арлыдын — 130, школае ветлӥсез —
27, мӧйыос — 40 пала. Пиналъёс дышетскын ветло Пороз (Порозово) школае. Гуртын
вань клуб, одӥг райполэн магазинэз но куинь частной магазин, гараж,
молочно-товарной ферма, кунян гид, вал гид, пилорама, кузница. Калыклы юрттэт
сётэ больница (ФАП).

Кыдёкын ик ӧвӧл Кечгуртлэсь сыло Сильво (гуртъёс вискын 1,5 км); Порозово
(Пороз) — 9 км; Карсашур (Карса) — 7 км; Гондырвай — 9 км; Ниж. Кивары (Балтач)
— 2 км; Вверх. Кивары (Тюар) — 2,5 км. Карез, бадӟым сюресэз учконо ке, Кечгурт
дорысен туж матын ӧвӧл. Кечгурт дорысен райцентырозь 25 км; матысь карозь —
Воткаозь — 40км, но бадӟым сюресозь 15 км.



https://udm.wikipedia.org/wiki/%D0%9A%D0%B5%D0%B4%D1%80%D0%BE%D0%B2,_%D0%A4%D0%B8%D0%BB%D0%B8%D0%BF%D0%BF_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Вордӥськиз Филипп Кедров Алнашын. Атаез улонысь вазь кошкемен, анаез куинь
нылпиоссэ огназ будэтоно луиз. Филипп Кедров, Алнаш школаез йылпумъямез бере,
Можга педтехникуме пыре, школаын но газетъёсын ужа. 1931-тӥ арын, Горд Армие
мыныса, Ф. Кедров одӥг ар ӵоже командиръёсты дасян курсъёсын дышетске. Ӵапак
война кутскемлэсь азьло, 1939-тӥ арын, Удмурт пединститутэ пыре. Гожъяськыны
ноку но рос-прос дырыз ӧй вал ке но, лыдӟисьёсызлы трос кылбуръёс, пьеса, «Катя»
повестьсэ кельтӥз. Нош кӧняез гожтытэк кылиз, дыр! Шонер пусъе удмурт кылбурчи
Иосиф Иванов: «Война трос нылпиосты гинэ вордскытэк ӧз кельты, со вордскытэк
кельтӥз трос-трос устоесь произведениосты но».

Но вераны быгатӥськом, Ф. Кедров али ке но улэп шуыса: гожъямъёсыз калыклэн
сюлмаз. «Катя» повестез 1940-тӥ арын потэ. Со дырысен та повесть туннэ нуналозь
лыдӟисьёслэн яратоно произведенизы луэ. 1961-тӥ арын Г. Корепанов та книгая
«Наталь» нимо нырысетӥ удмурт опера пуктэ.



https://udm.wikipedia.org/wiki/%D0%9A%D0%B0%D1%80%D0%B0%D0%BA%D1%83%D0%BB%D0%B8%D0%BD%D0%BE_%D1%91%D1%80%D0%BE%D1%81

Каракулино ёрос интыяськемын шаермылэн лымшор но шундыӝужан палаз. Бускельёсыз
луо Сарапул ёрос, Татарстан но Башкортостан республикаос. Ёрослэн быдӟалаез
1192, 6 квадрат иськем. Ёрослэн шунды ӝужан палтӥз кошке Кам шур.

Каракулино ёрос кылдӥз 1923-тӥ арын, но вуоно араз сое быдтӥзы. 1926-тӥ арын
4-тӥ ноябре ёросэз выльысь кылдытӥзы. 1931-тӥ арын районэз Сарапул ёрос борды
огазеязы. 1935-тӥ арын Каракулино ёрос кылдӥз куинетӥ ползэ.

Районын улэ 13 сюрс 9 адями. Улӥсьёслэн лыдзыя со шаерысьтымы ёросъёс пӧлын
20-тӥ интыын мынэ. Татын уло 72,6 процент ӟучъёс, 16,9 процент поръёс, 5 процент
удмуртъёс но 3,7 процент бигеръёс. Пусйыны кулэ: шаерамы пор калык огазегес
интыяськемын куинь ёросъёсын. Ӵапак Каракулино ёросысь Ныргында но Быргында
гуртъёсын уло-выло трос поръёс.

Ёросын туж данъясько но сӥлы каро Быдӟым Отечественной ожын Совето Союзлэн
Героез ним басьтэм муртъёсты: Александр Андреевич Девятьяровез, Павел Николаевич
Кирьяновез, Николай Аркадьевич Коровинэз, Алексей Павлович Котельниковез, Иван
Васильевич Масловез но Вадим Александрович Сивковез.



https://udm.wikipedia.org/wiki/%D0%9A%D0%B0%D1%80%D0%B0%D0%BA%D1%83%D0%BB%D0%B8%D0%BD%D0%BE

Каракулино черкогурт - Каракулино ёрослэн центрез. Улӥсьёсыз — 5 сюрс 134 адями.

Черкогурт интыяськемын Удмуртилэн лымшор но шундыӝужан палаз, Кам шурлэн
ярдураз. Каракулиноысен Сарапулозь 53 иськем, Удмуртилэн шоркарозяз — Ижозь —
114 иськем.

Каракулино черкогурт сярысь нырысетӥ ивортонъёс кылемын 1682-тӥ арысен. Соку
черкогурт пыриз Уфа провинцие. 1782-тӥ арын Каракулиноез юнматӥзы Ватка
губерние. 1926-тӥ арын 4-тӥ ноябре кылдӥз Каракулино ёрос. Ёрослэн шорсюлмыз
луиз Каракулино черкогурт.

Каракулиноысь калык киужъёсты утё но азинто татысь центрын. Со кылдэмын 1993-тӥ
арын. Киужъёсъя юртын ужало куроен, кызьпу туен, куисько но пужъятско, сюй
мунёоос лэсьто. Таытн поттэм арбериос вуыло пӧртэм адӟытонъёсы но «Гербер»,
«Семык» выллем шулдыръяськонъёсы, мукет республикаосысь адӟытонъёсы.



https://udm.wikipedia.org/wiki/%D0%9A%D0%B0%D0%BC_%D1%81%D1%8C%D0%BE%D1%80_%D1%83%D0%B4%D0%BC%D1%83%D1%80%D1%82%D1%8A%D1%91%D1%81%D0%BB%D1%8D%D0%BD_%D0%B4%D0%B8%D1%81%D1%8C%D0%BA%D1%83%D1%82%D1%81%D1%8B

Кам сьӧр удмуртъёс (тупалъёс) ас дӥськутазы троссэ башкиръёслэсь асэстӥллям,
соин ӵош ик асьсэлэсь но вашкала тодметъёссэс утьыны быгатӥллям.

Кышномуртъёслэн дӥсьсы пӧлын валтӥсь инты басьтэ дэрем. Сое висъяло вал вурем
материалэзлэн буёл тусызъя но пужъятэмезъя. Кылсярысь, кечато дэралэсь ке
вуремын, дэремзэс "шакмако" шуо, дэра бичаса куэмын ке, - "чептарь"* но мукет.
Пужыё куэмлэсь вуремзэ сюанлы каро вылэм. Дэремзэс одӥг дэра вандэтлэсь вуро,
ӝутэм сюбег сиресэн. Гадь кыретэз пырак. Паськытэз кильымез (диал.: сӧзы) 50 см
пасьта луэ, со кус улланьтӥ ик тупатӥське. Вылӥетӥзгес дуно басмалэсь (яркыт буё
кашамирлэсь) эшшо кык кильымъёс пуктӥсько на.

Гадь вылазы дэрем улэ кышноос лякиётупатэм басма вандэт (диал.:мурашет, кыкрак)
поно вал, нош вылаз камзол* улэ - чеберъяса лэсьтэм гадькотыртэм (муресазь). Со
ньыль сэрего (улӥ палыз конгыро*), укоен кыскемын. Та гадькотыртэмъёссэ нылмурт
бызён азяз дася вал, юрттылӥзы солы матысь ӵыжы-выжыосыз. Пирдан сандыказ бызёно
ныллэн соос трос гинэ люкасько вылэм, угось сюанысен кузьмаськон арбериос пӧлысь
нылкышноос таоосэ тужгес дуноен лыдъяллязы. Воргоронъёслы ӵемгес тамак пуйы
кузьмаллям.

Азькышет (диал.: ашет). Юон дыре дисянозэ бичаса куэм кечато дэралэсь вурылӥзы,
со гадё луэ. Урдэсъёссэ но сӧзулзэ сюрсо дэраен бугоръяллязы. Ужан азькышетсэс
кечато куэм дэралэсь вурылӥзы ке, вӧсяськонлы дасямзэ - тӧдьы дэралэсь. Тазэ
азькышетсэс уг кильымало вылэм.

Юмшан дӥськутсы пӧлын одно ик пильыслэсь вурем нго укоен чебермам камзол луэ. Со
саестэм вуриське, тусызъя тодэ вайытэ бигер но башкир нылкышноослэсь камзолзэс.
Тӧдьы но горд дэралэсь яке басмалэсь кузь яркыт тугъёсын кышет (диал.: ӟалык*)
вурылӥзы. Выль кенлэн пирданаз туго бадӟым буртчин шалез (диал.: чуко шаль*) но
луэ вал. Кузебай Герд нимо музейын тупал удмуртъёслэн одӥг чалмазы но ӧвӧл, сое
нуллӥлям шуыса тодӥськом Н. И. Тезяковлэн гожъямъёсысьтыз (Тезяков Н. И. Вотяки
Больше-Гондырской волости. Чернигов, 1892). Одӥгез тодмо: таӵе чалмаосын ветлӥзы
ке но, XX даурлэн кутсконаз соос улонысь ышизы ини.

Кышетъёс сяна, нылкышноослэн манлай* йыркерттонзы но вылэм. Со пеймыт буё
басмалэсь яке дэралэсь лэсьтэм маке, пумъёсаз калъёс вурӟемын. Улысь дуртӥз кык
чур векчи азвесь коньдон бырттылэмын, вылыз ӧжытак шымыртэмын. Манлаез дӥсяло
вал "дьырсикузя" нимаськись йырси чеберъяськонзы вылтӥ, собере кышет (диал.:
ӟалык) кертто. Дьырсикузя чеберъян нылкышнолэн тыбыртӥз камзол вылтӥз ваське.
Малпан кылдэ, ӵапак та манлай йыркерттэтлы ышыны юрттӥз шуыса.

Чеберъянъёссы: гурултӥ лэзиськисез "пелькузя"* шуиське, гадь вылэ
тупатӥськисьёсыз - "паськыт ошет" нол "ӟоскыт ошет". Паськыт ошет дэра вылтӥ
сюбег уко вандэтъёсын чебермаса лэсьтӥське, вылтӥзы сизьым чур векчи азвесь
коньдон бырттылэмын. Сое юон дыръя гинэ дӥсяло вылэм. Огшоры дыръя нылъёс но
кышномуртъёс ӟоскыт ошет нуллӥллям. Таяз ошетэ векчи азвесь коньдонзэ куинь чур
гинэ бырттыло вылэм. Куд ёросъёсын та чеберъянэз удмуртъёс "ӟака"* шуо. Мукетыз
чеберъяськон "сырга"* шуиське, со жильы борды азвесь коньдонъёс бырттылыса
лэсьтӥське. Нулло сыргаез паськыт но ӟоскыт ошетъёсын. Пельпум вылтӥ
тупатӥськисьсэ чеберманзэс (диал.: сильсюмыс*) вылазы самой берло ошо вылэм.
Суязы поскес (диал.: билязик*) поно, чиньыосазы - векчи коньдоно зундэс (диал.:
ӟизыето зундэс).

Пыдазы кут, колоша но башмак нуллӥллям. Куд-ог семъяосын али ке но колоша выллем
нинлэсь* кутам башмакъёс (диал.: башмак кут) нулло. Гужем пыдазы дӥсяло вылэм
дэралэсь вурем чуглэс (диал.: буйчуглэс*), толалтэ - урдэглэсь вурем чуглэс
(диал.: урдэгчуглэс*) но пыдныр (диал.: нырос). Со озьы ик дэралэсь яке
урдэглэсь пӧрмытӥське. Туала арын воштӥськыны одно ик бигер колоша но кунчизэ
чильпаса керттэм ыж гон пыдныръёс возё.

Ныл дэрем вурон манерзыя кышномурт дэремлэсь трослы пӧртэм. Со кильымамтэ,
куско, кустӥз шымыръямын. Тодӥсьёслэн верамзыя, нылъёс йыразы котырес но кузялэс
такъя нуллӥллям, но XX даурлэн кутсконаз та такъяосыз уд адӟы ни вылэм.

Пиосмуртъёслэн дӥськутсы таӵе: дэрем, гожмо дэралэсь вурем штани (вӧсяськон
штанизы тӧдьы дэралэсь луэ), тӧдьыё-пурысё сюрсо дэралэсь вурем дукес но паськыт
кускерттон (диал.: пукран). Йыразы гын шляпа изьыяло вылэм. Малэсь но кыӵе
тӥрлыкен та шляпаоссэс пӧрмыто вылэм, ӟеч гожъям Н. П. Гринкова, 1939-тӥ арын
Кам сьӧр удмуртъёс доры экспедициен потам бераз.

Пичи пиослы но пиосмуртъёслы урдсо гын шляпа лэсьтыны пӧртэм кабъёс (диал.:
калэп*) куто вылэм. Ужан тӥрлыкъёссы сыӵе ик, маин гын сапег лэсьто. Шляпаоссэс
сӥзьыл вордскем ыжпиослэн тулыс ӵышкем ыж гонзылэсь лэсьтӥллям. Одӥг воргорон
шляпалы 300 г ыж гон мынэм, быдэ вуымтэослы — 200 г, пичи пиослы — 150грамм.



https://udm.wikipedia.org/wiki/%D0%9A%D0%B0%D0%BC%D0%B1%D0%B0%D1%80%D0%BA%D0%B0_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Интыяськемын республикалэн шундыӝужан но лымшор палаз, Кам шурлэн паллян пал
ярдураз. Ёрос кылдэмын 1939-тӥ арын 7-тӥ мартэ. Со дырозь Камбаркаез Сарапул
ёросэ пыртӥзы, нош 1937-тӥ арозь та ёрос вань Удмурт шаерен валче Киров улослэн
оглюкетэз вал.

Татын интыяськемын 1 город но 7 гурт поселениос. Оглом отчы 21 гурт пыре. Татын
21 сюрс адями луэ. Со пӧлысь 40 процентэз гуртын уло, 60 процентэз выжыяськемын
Камбарка городэ. Озьы ке но улӥсьёс пӧлын 53 процентэз нылкышноос, 47 процентэз
луо воргоронъёс. Соос пӧлын 81 процентэз ӟучъёс, 3, 9 процентэз удмуртъёс, 8, 6
процентэз бигеръёс, 1, 3 процентэз поръёс. Озьы ик татын вань украин, белорус,
чуваш но трос мукет выжыысь калык.

Пусйыны кулэ: ёрослы удалтӥз сюресъёсын но. 74 иськем машина сюрес сяна, татын
104 иськем кыстӥське чугун сюрес. Ёрос пыр ортче «Москва-Свердловск» но
«Ижевск-Чайковский» сюресъёс. Ёросын интыяськемын поезд дугдылон 4 станция. Со
сяна, Кам шур кузя ветлэ ву транспорт. Кам шур вамен ужа паром. Ӝоген Кам вамен
выж лэсьтыны чаклало. Соку Камбаркаысь Нефтекамск городэ кӧня ке минут куспын
вуыны луоз.



https://udm.wikipedia.org/wiki/%D0%9A%D0%B0%D0%B7%D0%B0%D0%BD%D1%8C

Кузон (биг. Казан, ӟуч Каза́нь) — Россия Федерациысь кар, Татарстан
Республикалэн шоркарез, вузкаронъя, транспортъя, наукая, религияя но
промышленностья центр.

Та карлэн вашкала удмурт нимыз (али вакытэ со пумозяз вунэмын ӧвӧл на) — Кузон,
бигер кылын — Казан. Со нимлэн кытысь потэмез пумысен учёнойёс огкылэ вуэмын
ӧвӧл. Тужгес оскымын луэ таӵе версия, кудӥз Казаньлэсь нимзэ Булгарын 1367-1370
аръёсын кивалтыса пукем Хасан-ханлэн нимыныз герӟа.

Казаньлэн кылдон дырыз пумысен но споръяськонъёс мыно. Бигер археологъёс оскыто,
Казань 1005 аръёсы волга булгаръёслэн карзы луыса кылдытэмын вал. Мукет учёнойёс
талы уг оско, Казань, пе, XIII даурлэсь вазьгес кылдыны уг быгаты вал, шуо.
Кызьы ваньмыз со зэмзэ вал, шуг вераны.

Котьма ке но, XIII-XIV дауръёсы Казань Зарни Ордалэн вузкаронъя но политикая
центръёсыз пӧлысь бадӟым рользэ шудэ. 1408 аре Казаньысь кивалтӥсьёс асьсэлэсь
коньдонзэс поттыны кутскизы. 1438 арысен Кузон ханстволэн шоркарез луэ.

1552 арысен Казань Россие пыре. Со аре Россиысь эксэйлэн Иван Грознойлэн
ожгарчиосыз басьтӥзы но быдэс Кузон ханствоез киултыны кутскизы (ӧжыт бергес
Россие лымшор удмуртъёс но пыриллям). 1708 арысен Казань — Казан губернялэн
центрез. 1919 аре со луиз огъя Бигер-Башкорт АССР-лэн шоркарез, нош 1920 арысен
со нимаз Бигер АССР-лэн шоркарез луэ ини. 1990 арысен со — Татарстан
Республикалэн шоркарез.

Уно аръёс ӵоже Казаньын пукиллям лымшор удмуртъёслэн кивалтӥсьёссы — нырысьсэ
бигеръёс, собере ӟучъёс. Отысь быдэс Волга-Урал регионэтӥ паськыт вӧлмыны
кутскиз христиан оскон. Казаньысь университет калыкез югдытонъя туж бадӟым
рользэ шудӥз. Университетлэн типографияз печатламын вал нырысетӥ удмурт книгаос
(1847). Казаньын ик дасямын вал нырысетӥ удмурт грамматика (1775). Отын ик
нырысьсэ малпамын вал нимысьтыз удмурт алфавит (Ильминскилэн алфавитэз; 1870-тӥ
аръёсы). Революцилэсь азьвыл Казаньын дасямын но поттэмын вал уно удмурт
книгаос.

1136,566 сюрс адями – 2010-тӥ арын 1-тӥ январьлы лыдпус (городъёс пӧлын
улӥсьёслэн лыдызъя 6 интыын сылэ). Татарстанысь экономикая министерстволэн
кичӧлтэмезъя 2009 арысен Кузон агломерация кылдытэмын. Город паськытаз – пыризы
матысь 6 административной ёросъёс но кык город – Волжск но Звенигово. Огъя
агломерациын улӥсь калыклэн лыдыз 1,56 млн. адями луиз.



https://udm.wikipedia.org/wiki/%D0%98%D1%82%D0%B0%D0%BB%D0%BC%D0%B0%D1%81_(%D0%B0%D0%BD%D1%81%D0%B0%D0%BC%D0%B1%D0%BB%D1%8C)

1936-тӥ арын сентябре Удмуртиысь Совнарком кутӥз решение: удмурт калыклэсь,
Совето Союзлэсь культуразэ вӧлмытон но паськытатон понна кылдытоно эктонъя но
хор кырӟанъя ансамбль. Ним но туж чебер бырйизы — «Италмас» (удмуртъёслэн
яратоно сяськазы, ӵуж пиштӥсь буёлэныз шулдыртэ Кама, Вятка, Чупчи шур дуръёсты.
Та сяна, яратонлэн но мӧзмонлэн, осконлэн но шумпотонлэн пусэз — символэз —
луэ).

«Италмаслы» кивалтӥсе пуктӥзы Мускоысь консерваториез алигес гинэ йылпумъям
Аполлон Каторгинэз. Егит пияш мыло-кыд басьтӥськиз ансамбльлэсь репертуарзэ
кылдытон борды. Озьы ик нылъёсты-пиосты нотаосты мургес валаны дышетӥз.

1962-тӥ арысен туннэ нуналозь ансамблен кивалтэ Удмуртиысь но Россиысь калык
артист Анатолий Мамонтов. Та ансамбльын трос тодмо адямиос вал. Кылсярысь,
балетмейстер Анатолий Бондарев. Со пуктӥз «Зимонька», «Чипак», «Танец с
колокольчиками» эктонъёсты. Пусъёно: та берпуметӥез тапыртон пыртэмын
«Италмаслэн» зарни фондаз. Та коллектив пыриськылӥз пӧртэм конкурсъёсы,
фестивальёсы: «Московские звезды», «Русская зима», «Белорусская осень»,
"Киевская весна" но мукет. А. Мамонтов тодаз вае:

— Ансамбль кема аръёс ӵоже ужа ини. Та дыр куспын Россиын но, Удмуртиын но улон
вошъяськылӥз. Со шӧдӥськытэк ӧз кыльылы ансамбль вылын. Тани Совето вакытэ калык
азе потылӥмы партия сярысь гуръёсын, Н. Хрущёв кивалтон вакытэ одно ик дасялляно
вал гурт удсылы сӥзем эктонъёсты, кырӟанъёсты.

1992-тӥ арын "Италмас" бордын нырысьсэ республикаямы кылдӥз нылпи эктонъя
школа-студия. Соин кивалтэ Росииысь дано артистка, Удмуртиысь калык артистка,
балетмейстер Леонора Мамонтова. Туннэ ансамбльын 30 кырӟасез, 20 эктӥсез, 10
музыкантэз.



https://udm.wikipedia.org/wiki/%D0%98%D0%BB%D1%8C%D0%BC%D0%B8%D0%BD%D1%81%D0%BA%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Николай Иванович Ильминский – Востокын улӥсь калыкъёслэсь историзэс, културазэс,
сям-йылолъёссэс эскерись. Улӥз 1822-тӥ -1891-тӥ аръёсы. Вордскиз священниклэн
семьяяз. 1846-тӥ арын йылпумъяз Казаньысь духовной семинариез. Собере татчы ик
ужаны кылиз. Эскериз бигер кылэ берыктэм Выль Заветэз. 1850-тӥ арын Ильминскиез
келязы Санкт-Петербурге черк книгаосты бигер кылэ берыктонэз эскерон вылысь.

Азьланяз Ильминский улэ но ужа Дамаск, Константинополь, Каир гордъёсын, дышетэ
араб, перс, турча кылъёсты. 19-тӥ даурлэн кыкетӥ ӝыныяз Ильминский Волга но Урал
котырын улӥсь калыкъёслы - удмуртъёслы, бигеръёслы, поръёслы дышетон учреждениос
усьтыны юрттӥз . Со сяна, саклык висъяз калыкъёслэн анай кылынызы инмарлы оскон
книгаос, пособиос поттыны.

1872-тӥ арын Ильминскиез юнмато Казаньысь инородческой духовной семинарилы
кивалтӥсе. Татын со тодон-валан сётыны кутске ӧжыт лыдъем выжыысь калыкъёслы.

Ильминскийлэн ӵектэмезъя удмурт нылпиослы усьтӥськизы 7 школаос. Соос пӧлын
Карлыганысь удмурт школа но. Ильминскийлэн дышетонъя системаез вылын тодон-валан
люказ нырысетӥ удмурт но пор интеллигенция. Азьланяз соос пӧлысь потӥзы нырысетӥ
удмурт дышетӥсьёс.



https://udm.wikipedia.org/wiki/%D0%98%D0%BB%D1%8C%D0%B8%D0%BD_%D0%9C%D0%B8%D1%85%D0%B0%D0%B8%D0%BB_%D0%98%D0%BB%D1%8C%D0%B8%D1%87

Михаил Ильич Ильин — удмурт поэт, удмурт кылбурет удыслы кутскон сётӥсь. Улӥз
1876-тӥ-1935-тӥ аръёсы. Гожъяськиз Гуртысь Пересь, Пересь дышетӥсь, Мер пи
псевдонимъёсын

Вордскиз 1876-тӥ арын 25-тӥ ноябре туала Кизнер ёросысь Макан-Пельга гуртын.
1895-тӥ арын йылпумъяз Казаньысь дышетӥсьёсты дасянъя семинариез. Ужаны кутскиз
Татарстанысь Бавлы ёросысь Урустамак гуртын. Бӧрысь ужаз Алнаш ёросысь школаын.
Тодон-валан сётӥз Елабугаысь дышетӥсьёслы дасянъя семинариын, Можгалась
педтехникумын, Ижысь педтехникумын.

Азьланяз тыршиз «Гудыри» газетлэн редакцияз. Со сяна, солы оскизы Удмуртиысь
шаертодонъя музейлэн директорезлэсь удыссэ.

1928-тӥ арын пыриське «Соперницы» нырысетӥ удмурт кинофильмез дасянэ. Татын со
этнографияя юанъёсъя консультант луыса тыршиз.

Михаил Ильинлэн нырысетӥ гожъямъёсыз вордскизы удмурт фольклорез бичан сяменыз.
Со вакытэ ик 1915-тӥ арын быдэсмиз ««Игры и хороводы вотской молодёжи весной»»
очеркез. Нырысетӥ кылбуръёсыз потӥзы «Войнаысь ивор» газетын. Со сяна,
гожъямъёсыз пыризы «Удморт кылбуръёс» (Елабуга, 1919) но «Удмурт кырӟанъёс»
(Казань, 1920), «Кылбуръёс» (Елабуга, 1921), «Кылбуръёс» (Ижевск, 1926)
гожъясьёслэн огъя сборникъёсазы.

М. Ильинлы луыса, удмурт литературае пыӵаз «кылбур» кыл. 1920-тӥ арын «кывбур»
формаен со пыриз коми кылэ но. Михаил Ильинлэн аслаз 5 сборникез потӥз. 1926-тӥ
арын дасям бичетэзлы гуръёс но гожтэмын вал. Озьы ик рукописьын утиськемын
«Нади» повестез. Со сяна, Ильин туж ӵем гожъяськиз удмурт изданиосы. Кылсярысь,
1927-тӥ арын солэн 297 пумо материалъёсыз печатласькизы газет бамын. Нырысетӥ
писательёс пӧлын Ильинэз кутӥзы удмурт писательёслэн ВУАРП огазеяськоназы.

1923-тӥ арын Удмурт автономной округлэн кивалтӥсьёсыз Михиал Ильинлы сётӥзы
Ужысь Герой дано ним, 1934-тӥ арын нимысьтыз пенсия висъязы. Кулытозяз Михаил
Ильин ужаз удмурт калыклэн сямъёсызлы, йылолъёсызлы, историезлы сӥзем
материалъёс дасян бордын. Озьы ке но солэсь нимзэ шара поттылӥсь ӧй вал 1950-тӥ
арозь - кивалтӥсьёслы ӧз яра Михаил Ильинлэн инмарлы оскон шара мылкыдъёсыз.
Кулӥз Михаил Ильич 1935-тӥ арын Пичи Пурга черкогуртын.



https://udm.wikipedia.org/wiki/%D0%98%D0%BB%D1%8C%D0%B8%D0%BD,_%D0%9C%D0%B8%D1%85%D0%B0%D0%B8%D0%BB_%D0%98%D0%BB%D1%8C%D0%B8%D1%87

Михаил Ильич Ильин — удмурт поэт, удмурт кылбурет удыслы кутскон сётӥсь. Улӥз
1876-тӥ-1935-тӥ аръёсы. Гожъяськиз Гуртысь Пересь, Пересь дышетӥсь, Мер пи
псевдонимъёсын

Вордскиз 1876-тӥ арын 25-тӥ ноябре туала Кизнер ёросысь Макан-Пельга гуртын.
1895-тӥ арын йылпумъяз Казаньысь дышетӥсьёсты дасянъя семинариез. Ужаны кутскиз
Татарстанысь Бавлы ёросысь Урустамак гуртын. Бӧрысь ужаз Алнаш ёросысь школаын.
Тодон-валан сётӥз Елабугаысь дышетӥсьёслы дасянъя семинариын, Можгалась
педтехникумын, Ижысь педтехникумын.

Азьланяз тыршиз «Гудыри» газетлэн редакцияз. Со сяна, солы оскизы Удмуртиысь
шаертодонъя музейлэн директорезлэсь удыссэ.

1928-тӥ арын пыриське «Соперницы» нырысетӥ удмурт кинофильмез дасянэ. Татын со
этнографияя юанъёсъя консультант луыса тыршиз.

Михаил Ильинлэн нырысетӥ гожъямъёсыз вордскизы удмурт фольклорез бичан сяменыз.
Со вакытэ ик 1915-тӥ арын быдэсмиз ««Игры и хороводы вотской молодёжи весной»»
очеркез. Нырысетӥ кылбуръёсыз потӥзы «Войнаысь ивор» газетын. Со сяна,
гожъямъёсыз пыризы «Удморт кылбуръёс» (Елабуга, 1919) но «Удмурт кырӟанъёс»
(Казань, 1920), «Кылбуръёс» (Елабуга, 1921), «Кылбуръёс» (Ижевск, 1926)
гожъясьёслэн огъя сборникъёсазы.

М. Ильинлы луыса, удмурт литературае пыӵаз «кылбур» кыл. 1920-тӥ арын «кывбур»
формаен со пыриз коми кылэ но. Михаил Ильинлэн аслаз 5 сборникез потӥз. 1926-тӥ
арын дасям бичетэзлы гуръёс но гожтэмын вал. Озьы ик рукописьын утиськемын
«Нади» повестез. Со сяна, Ильин туж ӵем гожъяськиз удмурт изданиосы. Кылсярысь,
1927-тӥ арын солэн 297 пумо материалъёсыз печатласькизы газет бамын. Нырысетӥ
писательёс пӧлын Ильинэз кутӥзы удмурт писательёслэн ВУАРП огазеяськоназы.

1923-тӥ арын Удмурт автономной округлэн кивалтӥсьёсыз Михиал Ильинлы сётӥзы
Ужысь Герой дано ним, 1934-тӥ арын нимысьтыз пенсия висъязы. Кулытозяз Михаил
Ильин ужаз удмурт калыклэн сямъёсызлы, йылолъёсызлы, историезлы сӥзем
материалъёс дасян бордын. Озьы ке но солэсь нимзэ шара поттылӥсь ӧй вал 1950-тӥ
арозь - кивалтӥсьёслы ӧз яра Михаил Ильинлэн инмарлы оскон шара мылкыдъёсыз.
Кулӥз Михаил Ильич 1935-тӥ арын Пичи Пурга черкогуртын.



https://udm.wikipedia.org/wiki/%D0%98%D0%B6%D1%8B%D1%81%D1%8C_%D0%BC%D0%B0%D1%88%D0%B8%D0%BD%D0%BE%D1%81%D1%82%D1%80%D0%BE%D0%B8%D1%82%D0%B5%D0%BB%D1%8C%D0%BD%D0%BE%D0%B9_%D0%B7%D0%B0%D0%B2%D0%BE%D0%B4

ОАО «Ижмаш» («Ижмаш» акционеръёслэн усьтэм огазеяськонзы) – Россиысь одӥгез
тужгес бадӟым пыӵал поттӥсь концерн. Со кылдӥз Иж корт поттон заводлэн (бӧрысь -
Ижысь пыӵал но андан поттӥсь завод) инъет вылаз (ОАО Ижсталь выллем ик).

Иж завод бордысь потӥз Удмуртилэн шоркарез. Иж городлэн кылдэмез меӵак
герӟаськемын граф Шуваловлэн нимыныз. 1760-тӥ арын Иж посёлоке вуиз граф Пётр
Шувалов. Тулыс 10-тӥ апреле татын кутскизы ӵыпет лэсьтыны. Со вӧзын кылдӥз корт
ӵыжатон завод. 1763-тӥ арын заводын нырысетӥ корт кисьтӥзы. Сое пароходъёсын
вуттӥзы Тулаысь пыӵал поттонъя заводэ, Петербурге.

Ар ӵоже татын 200 сюрс пуд корт ӵыжатӥзы. Но 1774-тӥ арын заводэз басьтӥз
Пугачёвлэн войскоез. Бӧрысь завод кема выриз пыд йылаз султыны. 1859-тӥ арын
заводын ӵыжатэм кортэз Россиын тужгес устоеныз лыдъязы. Татын поттэм корт мынӥз
Россиысь вань пыӵал-тӥрлык лэсьтонъя заводъёсы. 19-тӥ даурлэн пумаз завод
шӧдскымон паськытаз но выль технологиосты пыӵатыны кутскиз. Нырысетӥ мировой
война дыръя татын чараклы йылӥз корт ӵыжатон. Война дыръя продукция поттон кык
поллы тросгес луиз. 1961-тӥ-1985-тӥ аръёсы заводын шаплы азинскизы выль ужан
амалъёс. Туннэ та завод быдэс дунеелы тодмо «Ижсталь» завод шуыса. Татын ужа
производствоя ньыль цех. Ижын поттэм корт мынэ пӧртэм машина, гурт техника,
самолёт ёзъёс, подшипникъёс, пружинаос лэсьтыны.

Иж заводлэн кыкетӥ вордсконэз герӟаськемын 1807-тӥ арен. Соку татчы вуиз инженер
Андрей Дерябин. Со ӵектэмъя татын ӝутӥськиз пыӵал поттонъя завод. Вакчи дыр
куспын татын кутскизы пыӵал-тӥрлык поттыны. 1891-тӥ арын татын дасязы Мосин
конструкторлэсь винтовкаоссэ. 1897-тӥ арын та пыӵалэз 500 сюрс лыдын поттӥзы ни.

Быдӟым ож дыръя 1941-тӥ арлэн пумаз татын нуналлы быдэ бичазы 10 сюрс винтовка.
«Ижмаш» заводлэн нимыз люконтэм герӟаськемын дано конструкторлэн Михаил
Калашниковлэн нимыныз. Татын со ужаны ӧдъяз 1948-тӥ арысен. Кема дыр ӵоже
заводыны потӥз АК-47 автомат. Азьланяз со вӧзы ватсаськизы АК-74, АК-74М, киын
ыбылон пулёмет но мукет пыӵал-тӥрлык. Та аръёс ӵоже поттэмын 50 миллион АК
автомат.

Озьы ик та заводлэн историяз бадӟым пытьы кельтӥз мукетыз конструктор Евгений
Драгунов. Солэн СВД снайпер винтовкаезлэсь усто пыӵал та дырозь лэсьтымтэ.

XIX–XX-тӥ дауръёсы та заводын Россиысь пыӵалъёслэсь вань видъёссэ лэсьто вал.
Аспӧртэмлыко луэмзэ таӵе лыдпус возьматэ: Быдӟым Отечественной ож дырья та
заводын 11,3 миллион винтовка но карабин лэсьтэмын вал, тросгес, Германиысь вань
заводъёсты лыдэ басьтыса. Со вакытэ конвейер амалэн производство юнматэмын вал
авиационной пулемтъёсты, авиационной пушкаосты, противотанковой орудиосты,
пистолетъёсты но револьверъёсты поттонъя.

Война бере завод АК-47 автоматэз поттыны кутске, кудӥз туннэ нуналлы дуннеын
тужгес тодмо луэ но паськыт вӧлмыны быгатиз (ог 106 кунъёсын официальной ожгар
тӥрлык луэ). Туала куронъёсты чакласа, автоматической, снайперской пыӵалъёслэсь,
пистолетъёслэсь выль модификациосты поттонъя ужзэ радъя.

1757-тӥ арын граф П. И. Шувалов Приуральеын заводъёсты пуктыны кутскиз. Гурезь
ужъёсъя инженер А.С. Москвинлэн ӵектемезъя П. И. Шувалов Иж вылын завод ӝутон
чакла.

1771-тӥ арын Иже вуэм академик Паллас кар посёлокысь мастеръёслэсь
быгатонлыкъёссэ вылӥ дунъя.



https://udm.wikipedia.org/wiki/%D0%98%D0%B3%D0%BD%D0%B0%D1%82%D0%B8%D0%B9_%D0%93%D0%B0%D0%B2%D1%80%D0%B8%D0%BB%D0%BE%D0%B2%D0%B8%D1%87_%D0%93%D0%B0%D0%B2%D1%80%D0%B8%D0%BB%D0%BE%D0%B2

Игнатий Гаврилович Гаврилов — удмурт кылбурчи, прозаик, драматург. Удмурт артист
Василий Гавриловлэн агаез. Вордӥськиз 30-тӥ мартэ 1912-тӥ арын Можга ёросысь
Бадӟым Сибы гуртын. 1924-тӥ арын пыриз Можга педтехникуме, но сое йылпумъяса ӧз
вутты-выжиз Ижысь театр курсъёсы. Бӧрысь кошкиз Москвае - театр искусствоосъя
институтэ. Со вакытэ ик ужаз Удмурт драмтеатрын, вуттӥськиз Удмуртиысь
Писательёслэн союзазы но пыриськыны, правлениезлэн председателез вал.

Удмурт драматургиез гижысь-пиньысь азинтэмез понна УАССР-ысь но РСФСР-ысь
искусство удысысь дано ужась ним сётэмын. 1968-тӥ арын Игнатий Гаврилов но
Удмурт театрысь артистъёс Жингрес сӥзьыл пьеса понна УАССР-ысь кун премилэн
лауреатъёсыз луизы. Писатель данъямын уно гинэ медальёсын но орденъёсын. 1934-тӥ
арысен СССР-ысь Писательёслэн союззылэн членэз луэ.

1927-тӥ арын Гудыри газетын потӥз Гавриловлэн нырысетӥ кылбурез «Ой, мемие».
Солэн произведениосаз лирической герой котьку кыстӥськылӥз выль шӧмо улонэ,
шуг-секытъёс солы нокыӵе ик ӧз потылэ кадь. Шӧдӥське, писатель туж яратылӥз
калык гуръёсты. Оло, соин но тросэз кылбуръёсыз азьланяз кырӟанъёслы пӧрмизы:
Мон витё тонэ гинэ, Уй пеймыт вал соку, Гумы, Гожтэт но мукет. Но та пиосмурт
удмурт калыклэн тодаз кылиз драматург луэменыз. Солэн Вало ӧр куашетэ пьесаеныз
нырысьсэ ӧсъёссэ усьтӥз Удмурт драмтеатр. Ваньзэ-ӧвӧлзэ со гожтӥз куамын пьеса.
Котькудӥз сӥземын удмурт калыклэн улэм-вылэмезлы, солэн сямъёсызлы: Кезьыт
ошмес, Аннок, Камит Усманов, Лымы тӧдьы, Груня Тарасова но мукет.

Игнатий Гавриловлэн творчествояз тужгес но бадӟым инты басьтэ трилогиез
Вордӥськем палъёсын. Та произведенияз автор паськыт усьтэ дышетӥсьлэсь,
артистлэсь, журналистлэсь удысъёссэс.

Писатель выриз кылысь кылэ берыктонэн но. Кылсярысь, ӟучысь удмуртэ берыктӥз А.
Пушкинлэсь Медный всадник, Руслан и Людмила, Борис Годунов, Н. Гогольлэсь
Ревизор произведениоссэс но мукет.

Быдӟым оже пыриськыкуз киын гожъям материалъёссэ тодосчи А. Ермолаев быдэс
книгаен поттыны быгатӥз. Нимаське со Пероен но штыкен (1981).



https://udm.wikipedia.org/wiki/%D0%98%D0%B2%D1%88%D0%B8%D0%BD,_%D0%92%D0%B5%D0%BD%D0%B8%D0%B0%D0%BC%D0%B8%D0%BD_%D0%9D%D0%B8%D0%BA%D0%BE%D0%BD%D0%BE%D1%80%D0%BE%D0%B2%D0%B8%D1%87

Вениами́н Никоно́рович (яке Никанорович ) И́вшин — удмурт гожъясь (кылбурчи),
книга поттон удысын ужась, журналист. Россиысь (1998) но Удмуртиысь (1994)
культура удысын дано ужась, 1984 арысен Россиысь писательёслэн союзазы пыре,
Удмурт Республикалэн Кун премиезлэн лауреатэз.

Поттӥз туж уно кылбур сборникъёссэ: «Мар дуно?», «Инбаммы одӥг», «Выжъёс»,
«Ворпо гуждор» но мукетъёссэ. Аслэсьтыз гожъям сяна, дасяз но поттӥз Михаил
Ильинлэсь «Чильтыро ӟольгыри», Григорий Верещагинлэсь «Куазие, куазие» но мукет
авторъёслэсь кылбур-вероссборникъёссэс. Пушкинлэсь «Сказка о попе и работнике
его Балде» выжыкылзэ удмурт кылэ берыктыса печатлам книгаез калыккуспо конкурсын
вылӥ дунъямын вал.

1971 аре Удмурт кун пединститутэз йылпумъяса, ужаз «Дась лу!», «Советской
Удмуртия» газетъёслэн редакциосазы, «Кизили» но «Кенеш» журналъёслэн валтӥсь
редакторзы вал, нош 1994-тӥ арысен — «Удмуртия» книгапоттонниысь валтӥсь
редактор.



https://udm.wikipedia.org/wiki/%D0%98%D0%94%D0%9D%D0%90%D0%9A%D0%90%D0%A0_(%D0%B6%D1%83%D1%80%D0%BD%D0%B0%D0%BB)

Иднакар: Методы историко-культурной реконструкции (вакчиятыса «Иднакар») — Ижын
потӥсь научной журнал. ISSN 1994‑0599 (Online), ISSN 1994‑5698 (Print), ISSN
1994‑5744 (CD‑ROM). Сӥземын вашкала тодосъя история, вашкала адямитодосъя
археология, кылтодон, этнографи удысысь ужпумъёслы. Потэ ӟуч но англи кылын.
Валтӥсь редакторез — Бехтерев, Сергей Львович. Поттӥсез (продюсерез) —
Коробейников, Алексей Владимирович. 2013 арысен онлайн-версиез уг ни поты,
журналлэн вотэсбамез сайтэз ворсамын. Озьы ке но, журналлэсь вань номеръёсты
eLIBRARY.RU сайтысь шедьыты луэ. Журналлэсь бумага вылэ печатлам номеръёсты
1udm.ru лыдӟетъёсъя книгаосъя вузкаронниысь магазинысь заказать карыны луэ.



https://udm.wikipedia.org/wiki/%D0%97%D0%B8%D0%BD%D0%B0%D0%B8%D0%B4%D0%B0_%D0%A0%D1%8F%D0%B1%D0%B8%D0%BD%D0%B8%D0%BD%D0%B0

Зинаи́да Кири́лловна Вахрушева (ныл дыр нимтулыз Рябинина) — «Удмурт дунне»
газетлэн валтӥсь редакторез, кылбурчи, журналист.

Вордӥськиз 1971-тӥ арын 26-тӥ тулыспалэ Сьӧлта ёросысь Кейлуд-Зунья гуртын.
Нырысетӥ кылбурзэ гожтӥз 1985-тӥ арын, ӟазег возьмакуз("Гужем" кылбур). Печатлаз
сое «Дась лу!» газетын. . Югдон шор ёзо школаез йылпумъяса, егит кылбурчи
УдГУ-ысь кылосбуръя факультетлэн удмурт отделенияз пыре. Дышетскон вакытаз ик,
1992-тӥ арын, «Ӟечбур!» газетлэн редакцияз ужаны кутске. Университетэз
йылпумъякуз, «Лулсэр» нимо творчской диплом гожтӥз. Отчы студенткалэн 48
кылбурез но А. Ахматовалэсь но М. Лермонтовлэсь берыктэм ужъёсыз пыризы.

2008-тӥ арын Hõimurahvaste Programm юрттэмен «12 суред» кылбур бичетэз поттэмын.
Книгаын удмурт, ӟуч, эстон но англи кылъёсын кылбуръёсыз поттэмын.



https://udm.wikipedia.org/wiki/%D0%97%D0%B0%D0%B2%D1%8C%D1%8F%D0%BB_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Завьял ёрос (яке Дэри ёрос) — Удмуртиысь ёрос. Площадез — 2 220 км². Ёрослэн
административной центрез — Дэри черкогурт. Завьял ёрос кылле Удмуртилэн шораз
ик, Ижез котыртыса. Завьял ёрос луэ Удмуртиысь пристоличной ёрос (официальной
статусэз).

Филология наукаосъя доктор М. Г. Атаманов Дэри топонимлэсь кызьы кылдэмзэ тазьы
валэктэ: нырысьсэ Дэри сярысь веран пусъемын 1710-тӥ арын ортчем переписьын.
Арске нуись сюрес вылын Дери-Чудья гурт вань — со ик Завьялово. Завьял — гуртэз
кылдытӥсьлэн нимыз. Дэри гурт ним потэмын Дерьянка шурлэн ӟуч нимыз бордысь,
дэри, напра шуэмез возьматэ. Чудья — удмурт воршуд ним. 1710-тӥ арын гуртын 55
юрт вылэм, улӥсьёсыз чын удмуртъёс гинэ, пе.

Секыт вакытъёс тупазы Ижлы матын интыяськем ёросын улӥсьёслы. Уго Иж заводэз
ӝутон соослэсь палэнэ ӧз кыльы — заводлы 60 иськеме матын пуксем гуртъёсысь
калыкез завод борды гожъязы. Завьял но Юсь волостьёсы пырись крестьянъёсты
кужмысь ужатӥзы: пристане вуэм вузъёсты ӝоктӥзы, чугун но мукет корт нуллӥзы.
Кылсярысь, 1834-тӥ арын Дэри ёросысь 1099 мурт Иж заводын тыршиз.



https://udm.wikipedia.org/wiki/%D0%97%D0%B0%D0%B2%D1%8C%D1%8F%D0%BB

Дэри (яке Завьял, ӟуч Завьялово) — Удмурт шаерысь бадӟым черкогурт, Дэри ёрослэн
шорсюлмыз. Татын улэ 9 сюрс 243 адями. Интыяськемын Быдвай шур дурын. Дэри
черкогуртысен Ижкарлэн шорезозь — 12 иськем, гожезозь — 6 иськем.

Филология наукаосъя доктор М. Г. Атаманов Дэри топонимлэсь кызьы кылдэмзэ тазьы
валэктэ: нырысьсэ Дэри сярысь веран пусъемын 1710-тӥ арын ортчем переписьын.
Арске нуись сюрес вылын Дери-Чудья гурт пе вань — со ик Завьялово. Завьял —
гуртэз кылдытӥсьлэн нимыз. Дэри гурт ним потэмын Дерьянка шурлэн ӟуч нимыз
бордысь, дэри, напра шуэмез возьматэ. Чудья — удмурт воршуд ним.

1859-тӥ арын ортчем ревизияя Дэри черкогуртын вылэм 96 юрт. Гуртын улӥз 731
адями. Татын ужаз почта, тодон-валан сётонъя училище, 4 вуко но кебит.

1917-тӥ арозь Дэри черкогурт пичи вылэм. Татын ульчаос но туж вакчиесь вал.
Тужгес кузь урамез Бадӟым ульча нимазы. Туннэ сое Пугачевлэн урамез нимало.
Мукетыз чебер урам — Черк ульча. Татын ветлыны ӧз лэзе пудо-животэз. Али та
Октябрь урам луэ. Нош бӧрысь удмурт ульча нимъёсты воштӥзы ӟуч нимъёс. 20-тӥ
дауре татчы трос ӟуч калык вуиз. Соин черкогуртын кылдӥсь ульчаослы но ӟуч
нимъёс лякиськизы. Озьы Дэриын кылдӥзы Южный-1, Южный-2, Медик, Пугачёвский,
Солнечный, Северный микрорайонъёс.

1929-тӥ арын Вотской областьын кылдӥз Иж ёрос, отчы ик пыриз Дэри черкогурт но.
Озьы ке но 1937-тӥ арын кылдӥз Дэри ёрос, солэн шорсюлмыз луиз Дэри черкогурт.

Туннэ Дэри черкогуртын вань шоръёзо школа, спортъя школа, кык нылпи сад,
пионеръёслэн юртсы (усьтэмын 1967-тӥ арын), культурая юрт, ёрос больница.
2000-тӥ арын черкогуртын усьтӥськиз шаертодонъя музей.

Ижысен Дэриозь трос транспорт мынылэ: 301-тӥ, 319-тӥ, 321-тӥ, 357-тӥ номеро
автобусъёс, 341-тӥ, 353-тӥ (363-тӥ), 367-тӥ номеро маршрутъя таксиос. Соослэн
мынонзы-ветлонзы радъямын черкогуртын кык автомобиль сюрестӥ гинэ: Гольян урамтӥ
но Калинин урамтӥ.

Спортэз азинтон удысын но черкогуртын трос вормонъёс басьтэмын. Татысь
стадионъёсын толалтэ но гужем кӧня ке пол ини радъяськылӥзы республикаысьтымы
гурт шудонъёс. Таӵе ӵошатсконъёсын Дэри ёрослэн командаез котьку вылӥ интыос
басьтэ. Уго Дэриысь спортсменъёслэн вань адӟем карымон адямиоссы: калык куспо
классъем спортъя мастер, дуннеысь чемпион Нина Парамонова, тодмо биатлонистъёс,
агай-вынъёс Валерий но Сергей Журавлёвъёс, биатлонъя дуннеысь чемпион Александр
Ушаков.



https://udm.wikipedia.org/wiki/%D0%96%D1%83%D0%B9%D0%BA%D0%BE%D0%B2,_%D0%A1%D0%B5%D0%BC%D1%91%D0%BD_%D0%9F%D1%80%D0%BE%D0%BA%D0%BE%D0%BF%D1%8C%D0%B5%D0%B2%D0%B8%D1%87

Семён Прокопьевич Жуйков — удмурт кылтодосчи, доцент, удмурт но ӟуч кылъёслы
дышетскон книгаослэн, удмурт-ӟуч но удмурт орфографияя нырысетӥ кыллюкамъёслэн,
шонер гожъяськон индылэтъёслэн авторзы, Удмурт педагогияя институтысь удмурт кыл
но литература кафедралэн нырысетӥ кивалтӥсез.

С.П. Жуйков вордӥськиз 1891-тӥ арын тулыспал толэзьлэн 2-тӥ нуналаз азьло Вятка
губерниысь Глазов уездысь Ягошур волостьысь Пусошур гуртын куанер удмурт
крестьян семьяын. Тодмо учёной но дышетӥсь луэмезлэсь азьло со трос
шуг-секытъёсыз адӟем: узыръёслы ужано но луылӥз, Волгаын бурлак но вылэм,
извозын Сибыр сюрес кузя но уно пол ортчылэм, вуылэм Украинае но Польшае. Отын
но огаз монастырьын медо луыса ужам. Гожтэтлы кызьы но озьы дышетскемез бере,
1912-1917-тӥ аръёсы, Кизнер ёросысь Асинер гуртысь земской школаын дышетӥсь
луыса ужам. Бугырес ожмаськон аръёсы армиын вылэм. 1919-1921-тӥ аръёсы дышетскем
Вяткаысь Ленин нимо педагоги институтын. Отын дышетскыкуз, огдыре ужам Вяткаысь
калыкез дышетон люкетлэн инструкторез луыса. Педагоги институтэз йылпумъямез
бере сое Глазовысь педагоги техникуме ужаны ыстӥллям (1921-1925 аръёс), нош
1925-1929-тӥ аръёсы сое Ижысь педагоги техникуме выжтӥллям. 1929-тӥ арын со
дышетскыны пыре СССР-ысь Наукаосъя академилэн Ленинградысь Кыл но малпан
институтэзлэн аспирантураяз. Солэн наука ласянь кивалтӥсез вылэм со вакытэ туж
тодмо но сӥё-дано кылтодосчи, академик Н.Я. Марр.

Куамынэтӥ аръёсы, массовой репрессиос дыръя, С. Жуйковлэн туж азинлыко мынӥсь
ужез уриськем: йыр вадьсаз сьӧд пилемъёслэсь вотсаськыны кутскемзэс шӧдыса,
Семён Жуйков Удмуртиысь лушкемак гинэ воксёлы кошконо луэм. Нырысь-валысь со
ужам Шор Азиысь вылӥ дышетсконниосын: Алма-атаысь Казах кун университетын,
Семипалатинскысь кун педагогияя институтын, бӧрысьгес - Ульяновск улосысь
Мелеккес педагогия институтын но Воронеж улосысь Россошанск дышетӥсьёслэн
институтазы. Республикаысьтымы кошкемез бере удмурт кыллы сӟзем ужъёсыз ӧз ни
поталэ, тросгес дырзэ висъяз, вылды, ӟуч кылэз но солэсь пӧртэм диалектъёссэ
дышетонлы. Л. С. Христолюбовалэн гожъямезъя, со пыр-поч эскерем Ульяновск
улосысь Николо-Черемшанск ёросысь ӟучъёслэсь говоръёссэс но Донысь диалектъёсты.



https://udm.wikipedia.org/wiki/%D0%95%D0%BA%D0%B0%D1%82%D0%B5%D1%80%D0%B8%D0%BD%D0%B1%D1%83%D1%80%D0%B3%D0%BB%D1%8D%D0%BD_%D0%B8%D1%81%D1%82%D0%BE%D1%80%D0%B8%D0%B5%D0%B7

1723-тӥ арын Исеть шур вылын завод-крепость ӝутыны чакламын. Вуоно городлэсь
интызэ бырйиз В.Татищев. Заводлы улон шокчиз В. де Геннин. Екатерина II-тӥ
императрицалы сӥзьыса, карлы Екатеринбург ним сётэмын. Завод ыргон, чугун но
корт поттыны чакламын вал. Озьы ке но 1808-тӥ арын Екатеринбург завод ворсамын
вал.

XVIII-тӥ дауре Екатеринбург азинске Урал но Сибирь улосъёслэн горно-промышленной
шоркарез луыса.

1923-тӥ арын Екатеринбург Урал областьлэн шоркарез луиз. 1924-тӥ арын Свердловск
ним юнматэмын. 1934-тӥ арын Урал областлэсь нимзэ Свердловской областьлы
воштӥзы.



https://udm.wikipedia.org/wiki/%D0%95%D0%B3%D0%BE%D1%80_%D0%97%D0%B0%D0%B3%D1%80%D0%B5%D0%B1%D0%B8%D0%BD

Вордскиз 1937-тӥ арын 4-тӥ пӧсьтолэзе Якшур-Бӧдья ёросысь Кутоншур гуртын.
Йылпумъяз Лениградысь Ан. Островский нимо театр институтэз. Ужаз Удмурт театрын
актёр луыса. Бӧрысь бырйиз режиссёрлэсь ужзэ — выжиз Ижысь телевиденилэн
студияз. Со сяна, Удмурт театрлэн литературая ёзэныз кивалтӥз, 1992-тӥ-1999-тӥ
аръёсы «Инвожо» журналлэн редакторез вал. Гожъяськисьёслэн союзазы кутэмын
1978-тӥ арын. 1999-тӥ арысен 2014-тӥ арозь луэ Удмуртись гожъясьёслэн
огазеяськонлэн тӧроез.

«Эш-Тэрэк» и «Кикы нош весь силе но силе» трагедиосыз понна 2001-тӥ арын сётэмын
Удмурт Элькунлэн кун премиез. Калыкылы туж ярало Загребинлэн комедиосыз.
Кылсярысь «Эн кушты монэ, туганэ» пьесаез пуктэмын Чувашиысь К. Иванов нимо
театрын. Егор Загребинлэн произведениосыз берыктэмын ӟуч, чуваш, пор, мордва но
мукет финн-угор кылъёсы.

1991-тӥ арын Егор Егорович пусъемын Удмурт Республикаысь искусство удысысь дано
ужась нимын. 1980-тӥ арын сётэмын Россиысь культура удысысь дано ужась ним.
2004-тӥ арын — Удмуртиысь калык гожъяськись ним. Кулӥз 9-тӥ пӧсьтолэзе 2015-тӥ
арын.



https://udm.wikipedia.org/wiki/%D0%95%D0%B3%D0%BE%D1%80_%D0%95%D0%B3%D0%BE%D1%80%D0%BE%D0%B2%D0%B8%D1%87_%D0%97%D0%B0%D0%B3%D1%80%D0%B5%D0%B1%D0%B8%D0%BD

Вордскиз 1937-тӥ арын 4-тӥ пӧсьтолэзе Якшур-Бӧдья ёросысь Кутоншур гуртын.
Йылпумъяз Лениградысь Ан. Островский нимо театр институтэз. Ужаз Удмурт театрын
актёр луыса. Бӧрысь бырйиз режиссёрлэсь ужзэ — выжиз Ижысь телевиденилэн
студияз. Со сяна, Удмурт театрлэн литературая ёзэныз кивалтӥз, 1992-тӥ-1999-тӥ
аръёсы «Инвожо» журналлэн редакторез вал. Гожъяськисьёслэн союзазы кутэмын
1978-тӥ арын. 1999-тӥ арысен 2014-тӥ арозь луэ Удмуртись гожъясьёслэн
огазеяськонлэн тӧроез.

«Эш-Тэрэк» и «Кикы нош весь силе но силе» трагедиосыз понна 2001-тӥ арын сётэмын
Удмурт Элькунлэн кун премиез. Калыкылы туж ярало Загребинлэн комедиосыз.
Кылсярысь «Эн кушты монэ, туганэ» пьесаез пуктэмын Чувашиысь К. Иванов нимо
театрын. Егор Загребинлэн произведениосыз берыктэмын ӟуч, чуваш, пор, мордва но
мукет финн-угор кылъёсы.

1991-тӥ арын Егор Егорович пусъемын Удмурт Республикаысь искусство удысысь дано
ужась нимын. 1980-тӥ арын сётэмын Россиысь культура удысысь дано ужась ним.
2004-тӥ арын — Удмуртиысь калык гожъяськись ним. Кулӥз 9-тӥ пӧсьтолэзе 2015-тӥ
арын.



https://udm.wikipedia.org/wiki/%D0%94%D1%8D%D0%B1%D0%B5%D1%81_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Дэбес — Удмуртиысь черкогурт, Дэбес ёрослэн шорсюлмыз. Интыяськемын
республикалэн уйпал но шунды пуксён палаз. Дэбес черкогуртысен Ижозь 140 иськем.
Матысь чугун сюрес станциозь - Кезозь - 32 иськем. Озьы ик черкогурт вӧзтӥ ортче
М7 федерал трасса.

Дэбес сярысь нырысетӥ гожъямъёс кылемын 1646-тӥ арысен. 1749-тӥ арын Дэбес
гуртын пу черк пуктыны кутскизы. Сое быдэстӥзы 1754-тӥ арын. Сокку ини Дэбес
луиз черкогурт. Но 1756-тӥ арын черк ӝуаз, вылез храм ӝутӥськиз 1767-тӥ арын.
1796-тӥ арын Дэбесэз сёто Ватка губернилы, кылдэ Дэбес волость.

Дэбес ёрос быдэс республикалы но солэн палэназ тодмо луэ Сибирь трактлэн
люкетэныз. Сое та палан ӝутыны кутскизы 1682-тӥ арын. Сюрес кыстӥськиз Дэбесысен
Кунгурозь. Нош XVIII даурлэн шораз та сюресэз герӟазы Сибирь трактэн. Пусйымон
соиз: Дэбесын ваче вуылӥз кык сюрес. Огез нуылӥз Москвае, мукетыз – Петербурге.
Сибире кошкисьёс яке со палась лыктӥсьёс одно ик Дэбесэ дугдоно луылӥзы. Соос
пӧлын Россия империысь туж тодмо адямиос: А. Н. Радищев, Ф. М. Достоевский, М.
Е. Салтыков-Щедрин, Н. Г. Чернышевский. 1824-тӥ арын татысь священниклэн юртаз
кӧлӥз ӟуч император Александр I. Туннэ вашкала сюреслэн люкетэз пыре Сибирь
трактлэн историезлы сӥзем музее. Ёросын мыло-кыдо пумитало шаерысьтымы но кунгож
сьӧрысь куноосты.

Туннэ черкогуртын вань шор ёзо школа, Г. М. Корепанов-Камский нимо искуствоосъя
нылпи школа, ваньмон дырез радъянъя "Чупчигур" центр, Дэбес ёрос больница,
туризмез азинтонъя "Байгурезь" центр.

Ёросын пото "Новый путь" но "Байгурезь" газетъёс. Озьы ик черкогуртын
интыяськемын Дэбес политехникум. Сое йылпумъязы шаерамы тодмо луись адямиос
«Удмурт дунне» газетлэн 1994-тӥ-2010-тӥ аръёсы валтӥсь редакторез А. П. Шкляев,
калык кырӟанъя "Айкай" кун театрлэн директорез П. П. Данилов но уно мукетъёс.



https://udm.wikipedia.org/wiki/%D0%93%D1%80%D0%B0%D1%85_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Грах (Грак) - Удмуртиысь черкогурт. Грах ёрослэн шорсюлмыз. Кизнер чугун сюрес
станциозь - 41 иськем. Ижозь 164 иськем. Черкогуртын ог 3, 5 сюрс пала улӥсез.
Татын артэ уло удмуртъёс, ӟучъёс, бигеръёс, крашинъёс, поръёс но чувашъёс.

1850-тӥ арысен - Ватка губерниысь Елабуга уездысь Грак волостьлэн центрез.
1921-тӥ арысен - Вотской автономиысь Можга уездысь Грах черкогурт луэ. 1929-тӥ
арысен кылдэ Грах ёрос, солэн шорсюлмыз луэ Грах черкогурт. Интыяськемын
Удмуртилэн лымшор палаз.

Грахын вань шор ёзо школа, кык нылпи сад, ёросысь культурая юрт, кык библиотека.
Со сяна, татын интыяськемын Ашальчи Оки кылбурчилэн музеез. Соин кивалтэ шаерамы
тодмо луэм шаерчи М. М. Козлов. «Удмуртия» издательствоын солэн потӥзы Грах
черкогуртлы но ёрослы сӥзем «Граховский звездопад», «Колыбель генерала Маева»
книгаосыз.



https://udm.wikipedia.org/wiki/%D0%93%D1%80%D0%B0%D1%85

Грах (Грак) - Удмуртиысь черкогурт. Грах ёрослэн шорсюлмыз. Кизнер чугун сюрес
станциозь - 41 иськем. Ижозь 164 иськем. Черкогуртын ог 3, 5 сюрс пала улӥсез.
Татын артэ уло удмуртъёс, ӟучъёс, бигеръёс, крашинъёс, поръёс но чувашъёс.

1850-тӥ арысен - Ватка губерниысь Елабуга уездысь Грак волостьлэн центрез.
1921-тӥ арысен - Вотской автономиысь Можга уездысь Грах черкогурт луэ. 1929-тӥ
арысен кылдэ Грах ёрос, солэн шорсюлмыз луэ Грах черкогурт. Интыяськемын
Удмуртилэн лымшор палаз.

Грахын вань шор ёзо школа, кык нылпи сад, ёросысь культурая юрт, кык библиотека.
Со сяна, татын интыяськемын Ашальчи Оки кылбурчилэн музеез. Соин кивалтэ шаерамы
тодмо луэм шаерчи М. М. Козлов. «Удмуртия» издательствоын солэн потӥзы Грах
черкогуртлы но ёрослы сӥзем «Граховский звездопад», «Колыбель генерала Маева»
книгаосыз.



https://udm.wikipedia.org/wiki/%D0%93%D1%80%D0%B0%D0%BA_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Грах (Грак) - Удмуртиысь черкогурт. Грах ёрослэн шорсюлмыз. Кизнер чугун сюрес
станциозь - 41 иськем. Ижозь 164 иськем. Черкогуртын ог 3, 5 сюрс пала улӥсез.
Татын артэ уло удмуртъёс, ӟучъёс, бигеръёс, крашинъёс, поръёс но чувашъёс.

1850-тӥ арысен - Ватка губерниысь Елабуга уездысь Грак волостьлэн центрез.
1921-тӥ арысен - Вотской автономиысь Можга уездысь Грах черкогурт луэ. 1929-тӥ
арысен кылдэ Грах ёрос, солэн шорсюлмыз луэ Грах черкогурт. Интыяськемын
Удмуртилэн лымшор палаз.

Грахын вань шор ёзо школа, кык нылпи сад, ёросысь культурая юрт, кык библиотека.
Со сяна, татын интыяськемын Ашальчи Оки кылбурчилэн музеез. Соин кивалтэ шаерамы
тодмо луэм шаерчи М. М. Козлов. «Удмуртия» издательствоын солэн потӥзы Грах
черкогуртлы но ёрослы сӥзем «Граховский звездопад», «Колыбель генерала Маева»
книгаосыз.



https://udm.wikipedia.org/wiki/%D0%93%D0%BE%D0%BD%D0%B4%D1%8B%D1%80%D0%B3%D1%83%D1%80%D1%82

Гондыргурт (биг. Аю, ӟуч Гондырево) — интыяськемын Татарстанысь, Балтаси ёросын.

Гондыргурт (Гондырево) интыяськемын Сибир трактлэн паллян палаз. Карозь гуртысен
107 иськем, нош волостной правлениось 7 иськем. Гуртлэн нимыз «ГОНДЫР» кыллэсь
пӧрмем. Азьло гуртамы интыяськиллям вал Бадӟым–Лӧзя гуртын улисьёс, малы ке
шуоно соос пӧйшураны яратӥллям. Гондыргурт пыре Сергеевской приходэ. Крестьян
музъем составить каре 366 десятина. Азьло дыре 25 корка вал. Гуртын 89 пиосмурт
но 92 нылкышно улӥллям, кудъёсыз крещенной вал. 4 пиосмурт но 6 нылкошно
крещенной ӧй вал. Соос ваньзы чош, ог-огзылы юртыса, умой улӥллям. Гуртлэн
общинаяз 4 пиосмурт муш утем, но 50 муш умортоез луэм.

Вань вал черк кудӥз пуктэмын вал 1891-тӥ арын, нош берло аръёсы сое школа
каризы, кудаз дышетскизы но. Нош со усьтэмын вал юртэмен, нош юрттӥз братство
свитея Гурия. Нырысьсэ школаын вал одӥг гинэ дышетӥсь. Кудӥз дышетӥз Инмар
кылэз, нош солэсь дышетэмзэ свещенник учкыса пукем. Школаын дышетскиллям 30
пиосмурт, кудъёсыз ваньзы одӥг гуртысь луиллям. Та данной гожтэмын вал 20
даурлэн кутсконаз…

Гуртын азьло но али дыре но чебер. 19-тӥ даур пумын луэм 60 корка. Нош уноез
семьяос кошкиллям мукет интыосы. Уноез Новосибирской, Амурской, Иркутской
областьёсы. Уноез кошкем малы ке шуоно, ож бере улыны туж секыт луэм. Нош
мукетъёсыз кылиллям. Азьло дыре гуртын тракторъёс но машинаос но луымтэ. Котыр
вож гинэ луэм. Нош адямиос ветлӥллям валэн, пыдын. Мунчооссы но соослэн
ваньзылэн луымтэ. Соин ик шур дуре кык мунчо лэсьтӥллям, кытчы ветлӥз вань гурт
калык. Азьло луэм 5 колодец, нош али дыре огез но ӧвӧл. 4 соос пушкысь мур ик
луымтэ. Но мур луэм, огез гинэ 18 метр, вуэз но отын кезьыт луэм. Уно ошмесъёс
луиллям, но скважина пуктэмзы бере одӥг гинэ ошмес кылиз.



https://udm.wikipedia.org/wiki/%D0%93%D0%BE%D0%BB%D0%B4%D0%B8%D0%BD%D0%B0_%D0%A0%D0%B8%D0%BC%D0%BC%D0%B0_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%BD%D0%B0

Римма Дмитриевна Голдина – история наукаосъя доктор, Удмурт кун университетысь
историяя факультетысь археологияя но первобытной историяя кафедраен кивалтӥсь,
Урал котырын улӥсь калыкъёслэсь историзэс но культуразэ эскеронъя институтлэн
директорез.

1962-тӥ-1963-тӥ аръёсы тодон-валан люказ Уралысь кун университетын. 1971-тӥ арын
СССР-ысь Наукаосъя академилэн Археологияя институтлэн Ленинградысь люкетаз
(ЛОИА-ын) утиз наукая кандидат диссертацизэ, 1991-тӥ арын МГУ-ын - доктор
диссертацизэ.

1973-тӥ арысен Кам-Ватка археологияя экспедицилэн кивалтӥсез луэ. Та Уралысь
тужгес бадӟымез экспедиция. Солэн ужамез дыре усьтэмын 1000-лэсь ятыр археология
памятникъёс, пӧртэм дауръёсысь 300 пала могильникъёс, люкамын удмурт, пор,
коми-пермяк но коми калыклэн историезъя тунсыко матермиал.

1991-тӥ арын пусъемын Удмурт Республикаысь наука удысысь дано ужась нимын,
1996-тӥ арын – Россиысь вылӥ образование сётон удысысь дано ужась луиз. Ижысь
Город Думалэн премиезлэн лауреатэз. 2001-тӥ арын пусъемын Удмурт Республикалэн
кун премиеныз.

Удмурт кун университетысь этнология, археология, история удысын доктор
диссертациосты утёнъя кенешлэн тӧроез. Со кивалтэм улсын Ижысь, Пермьысь,
Сыктывкарысь, Йошкар-Олаысь, Самараысь, Саранскысь, Пензаысь, Екатеринбургысь,
Нижний Тагилысь, Кировысь, Казаньысь егит учёнойёс утизы 153 диссертация.



https://udm.wikipedia.org/wiki/%D0%93%D0%BE%D0%BB%D0%B4%D0%B8%D0%BD%D0%B0,_%D0%A0%D0%B8%D0%BC%D0%BC%D0%B0_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%BD%D0%B0

Римма Дмитриевна Голдина – история наукаосъя доктор, Удмурт кун университетысь
историяя факультетысь археологияя но первобытной историяя кафедраен кивалтӥсь,
Урал котырын улӥсь калыкъёслэсь историзэс но культуразэ эскеронъя институтлэн
директорез.

1962-тӥ-1963-тӥ аръёсы тодон-валан люказ Уралысь кун университетын. 1971-тӥ арын
СССР-ысь Наукаосъя академилэн Археологияя институтлэн Ленинградысь люкетаз
(ЛОИА-ын) утиз наукая кандидат диссертацизэ, 1991-тӥ арын МГУ-ын - доктор
диссертацизэ.

1973-тӥ арысен Кам-Ватка археологияя экспедицилэн кивалтӥсез луэ. Та Уралысь
тужгес бадӟымез экспедиция. Солэн ужамез дыре усьтэмын 1000-лэсь ятыр археология
памятникъёс, пӧртэм дауръёсысь 300 пала могильникъёс, люкамын удмурт, пор,
коми-пермяк но коми калыклэн историезъя тунсыко матермиал.

1991-тӥ арын пусъемын Удмурт Республикаысь наука удысысь дано ужась нимын,
1996-тӥ арын – Россиысь вылӥ образование сётон удысысь дано ужась луиз. Ижысь
Город Думалэн премиезлэн лауреатэз. 2001-тӥ арын пусъемын Удмурт Республикалэн
кун премиеныз.

Удмурт кун университетысь этнология, археология, история удысын доктор
диссертациосты утёнъя кенешлэн тӧроез. Со кивалтэм улсын Ижысь, Пермьысь,
Сыктывкарысь, Йошкар-Олаысь, Самараысь, Саранскысь, Пензаысь, Екатеринбургысь,
Нижний Тагилысь, Кировысь, Казаньысь егит учёнойёс утизы 153 диссертация.



https://udm.wikipedia.org/wiki/%D0%93%D0%BB%D0%B0%D0%B7_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Глаз ёрос — Удмуртилэн уй палаз интыяськемын. 2 160 км². Центрез — Глаз кар.
Мукет улон интыос пӧлысь тужгес тодмо луо Октябрьской, Понина, Дондыкар, Парзи.
Глаз карлы матэ интыяськемын Иднакар гурт – солэн нимыз тодмо луэм вашкала
Иднакар гуӵинэз археологъёслэн шедьтэм беразы. Бускель ёросъёсыз: Яр, Юкамен,
Красногорье, Балезино но Киров улосысь Омутнинск но Афанасьево ёросъёс.

Ёросэтӥ бызё Чупчи, Убыть, Пызеп, Кузьма, Белая, Сёва, Люм, Жаба шуръёс. Та
палъёс узыресь мувӧен, горд сюен, песокен-луоен, гыбедэн, мергелен. Ёрослэн 30 %
му вылаз будэ нюлэс.

Ёрослэн шортӥз ик ортче Киров-Пермь бадӟым чугун сюрес. Та ёрос пыр ик асфальт
сюрес валемын Юкаменск, Красногорск, Карсовай, Понино черкогуртъёсы.



https://udm.wikipedia.org/wiki/%D0%93%D0%BB%D0%B0%D0%B7_%D1%91%D1%80%D0%BE%D1%81

Глаз ёрос — Удмуртилэн уй палаз интыяськемын. 2 160 км². Центрез — Глаз кар.
Мукет улон интыос пӧлысь тужгес тодмо луо Октябрьской, Понина, Дондыкар, Парзи.
Глаз карлы матэ интыяськемын Иднакар гурт – солэн нимыз тодмо луэм вашкала
Иднакар гуӵинэз археологъёслэн шедьтэм беразы. Бускель ёросъёсыз: Яр, Юкамен,
Красногорье, Балезино но Киров улосысь Омутнинск но Афанасьево ёросъёс.

Ёросэтӥ бызё Чупчи, Убыть, Пызеп, Кузьма, Белая, Сёва, Люм, Жаба шуръёс. Та
палъёс узыресь мувӧен, горд сюен, песокен-луоен, гыбедэн, мергелен. Ёрослэн 30 %
му вылаз будэ нюлэс.

Ёрослэн шортӥз ик ортче Киров-Пермь бадӟым чугун сюрес. Та ёрос пыр ик асфальт
сюрес валемын Юкаменск, Красногорск, Карсовай, Понино черкогуртъёсы.



https://udm.wikipedia.org/wiki/%D0%93%D0%BB%D0%B0%D0%B7%D0%BE%D0%B2

Глаз — Удмуртилэн уй палаз интыяськем кар. Ӵемысь сое шуо «Удмуртилэн уйпал
шоркарез».

Городлэн тужгес вылӥ интыез — Солдырь гурезь. Отысен быдэс Глазкар кырым пыдэсын
кадь адске: шунды пуксёнысен шунды ӝужан палозь кыстӥське ог 14 километр, нош
лымшорысен уйпалозь — 5 километр. Городлэн быдӟалаез — 6 сюрс 916 гектар.

2009-тӥ арын ортчытэм лыдъян-чотанъя Глазкарын ваньмыз-ӧвӧлэз улӥсез 105,9 сюрс
мурт. Пӧлысьтызы ӟучъёс — 55,4%, удмуртъёс — 36,4%, бигеръёс — 4,6%, музон
калыкъёс — 3,6%.

Кыкетӥез малпан: городлы ним сётӥз императрица Екатерина II - Глаз карлэсь туссэ
бумага вылэ суредаллям но та кышномуртлы возьматӥллям. Екатерина II-лы со синлы
укша кадь потэм.

Куинетӥяз мадёсын вераськон мынэ кыӵе ке Сингурт сярысь. Но учёнойёс пусъё:
удмуртъёс, пе, Глазовез ноку но удмурт кылэ ӧз берыктылэ. Соин ик “Сингурт” - со
вашкала дауръёсысь кылем мар ке ӧвӧл, шаерчиослэн малпамзы гинэ.

Починкаез, аръёс ортчемъя со Глазлы пӧрмиз ини, кылдытӥзы Горд Слудка гуртысь
потэм удмуртъёс 1670-тӥ арын. Отын черк ӝутэмзы бере починка Глазов черкогуртлы
пӧрмиз. 1780-тӥ арын императрицалэн Екатерина II-лэн указэзъя Глазлы городлэсь
статуссэ но гербзэ юнматӥзы. Озьы со Глазовской уездлэн шорсюлмыз луиз.

1804-тӥ арысен городлы выль кильтро коркаос пуктылыны ӧдъяз Санкт-Петербургысь
архитектор Иван Лем. 1898-тӥ арысен город пыр лэсьтыны кутскизы Транссибирской
чугун сюрес.



https://udm.wikipedia.org/wiki/%D0%93%D0%B0%D1%80%D0%B8%D0%BF%D0%BE%D0%B2,_%D0%9C%D0%B5%D0%BD%D1%81%D0%B0%D0%B4%D1%8B%D0%BA_%D0%93%D0%B0%D1%80%D0%B8%D0%BF%D0%BE%D0%B2%D0%B8%D1%87

Менсады́к Гари́пович Гари́пов – тодмо удмурт суредась но график. Россиысь
сӥё-дано суредась, Удмуртиысь калык суредась. Вордскемын 1946 аре 16 тулыспалэ
Башкириысь Татышлы ёросын, Бальзюга гуртын. Дышетскиз Бигиней черкогуртысь
шор-ёзо школаын, собере – Удмуртиысь педагоги институтысь суредан-графика
факультетын. 1976 аре Гарипов йылпумъяз Мускоысь полиграфи институтэз.

Гариповлэн ужъёсыз пӧлысь уката ик тодмо луо удмурт мифологилы но удмуртъёслэн
вашкала улонзылы сӥзем суредъёс. Надежда Кралиналэн «Мифы, легенды и сказания
удмуртского народа» книгаезлы суредъёс лэсьтэмез понна Гарипов Удмуртилэсь кун
премизэ басьтӥз (1986).



https://udm.wikipedia.org/wiki/%D0%93%D0%B0%D0%BB%D0%B8%D0%BD%D0%B0_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%BD%D0%B0_%D0%9A%D1%83%D0%BB%D0%B0%D0%BA%D0%BE%D0%B2%D0%B0

Галина Алексеевна Кулакова — куас вылын ворттылонъя спортсмен, Олимпиада|Олимпия
шудонъёсын ньыль пол чемпионка луэм кышномурт (1972-тӥ арын — спортлэн куинь
удысаз, 1976-тӥ арын — эстафетаын), Дуннелэн 9 пол луэм чемпионкаез, нош
СССР-лэн – 39 пол.

1965-тӥ арын ай нокыӵе разряд басьтымтэ Галина пыриськиз Смоленскын ортчись
ӵошатсконъёсы. Ваньзэсты азьпалтӥз! Отын спортъя 67 мастеръёс бызьылӥзы ке но!
Ӵошатсконэз радъясьёс паймизы: ма, кытысь шедьтӥзы таӵе шаплы удмурт дояркаез?!

Галина Алексеевна дышетскиз Кемерово улосысь мугорез кыдатон лулчеберетъя
Прокопьевской техникумын. Сое йылпумъяса, келямын вал Ижкарысь «Ижтяжбуммаш»
заводэ. Отын со тыршиз тренер-дышетӥсь луыса.

Галина Алексеевна Кулакова та нуналъёсы улэ-вылэ Удмуртиысь Дэри ёросысь Италмас
каргуртын. Италмас каргурт котырын интыяськемын Г.А. Кулаковалы сӥзем музей. Со
сяна, Удмурт Элькунлэн Азьмуртэз Александр Волков юрттэмъя шаерамы усьтэмын Г.А.
Кулаковалы сӥзем спортъя комплекс. Отын мугорзэс кыдато будӥсь пиналъёс,
Удмуртилэн сборнояз пырисьёс.



https://udm.wikipedia.org/wiki/%D0%93%D0%B0%D0%B2%D1%80%D0%B8%D0%BB%D0%BE%D0%B2,_%D0%98%D0%B3%D0%BD%D0%B0%D1%82%D0%B8%D0%B9_%D0%93%D0%B0%D0%B2%D1%80%D0%B8%D0%BB%D0%BE%D0%B2%D0%B8%D1%87

Игнатий Гаврилович Гаврилов — удмурт кылбурчи, прозаик, драматург. Удмурт артист
Василий Гавриловлэн агаез. Вордӥськиз 30-тӥ мартэ 1912-тӥ арын Можга ёросысь
Бадӟым Сибы гуртын. 1924-тӥ арын пыриз Можга педтехникуме, но сое йылпумъяса ӧз
вутты-выжиз Ижысь театр курсъёсы. Бӧрысь кошкиз Москвае - театр искусствоосъя
институтэ. Со вакытэ ик ужаз Удмурт драмтеатрын, вуттӥськиз Удмуртиысь
Писательёслэн союзазы но пыриськыны, правлениезлэн председателез вал.

Удмурт драматургиез гижысь-пиньысь азинтэмез понна УАССР-ысь но РСФСР-ысь
искусство удысысь дано ужась ним сётэмын. 1968-тӥ арын Игнатий Гаврилов но
Удмурт театрысь артистъёс Жингрес сӥзьыл пьеса понна УАССР-ысь кун премилэн
лауреатъёсыз луизы. Писатель данъямын уно гинэ медальёсын но орденъёсын. 1934-тӥ
арысен СССР-ысь Писательёслэн союззылэн членэз луэ.

1927-тӥ арын Гудыри газетын потӥз Гавриловлэн нырысетӥ кылбурез «Ой, мемие».
Солэн произведениосаз лирической герой котьку кыстӥськылӥз выль шӧмо улонэ,
шуг-секытъёс солы нокыӵе ик ӧз потылэ кадь. Шӧдӥське, писатель туж яратылӥз
калык гуръёсты. Оло, соин но тросэз кылбуръёсыз азьланяз кырӟанъёслы пӧрмизы:
Мон витё тонэ гинэ, Уй пеймыт вал соку, Гумы, Гожтэт но мукет. Но та пиосмурт
удмурт калыклэн тодаз кылиз драматург луэменыз. Солэн Вало ӧр куашетэ пьесаеныз
нырысьсэ ӧсъёссэ усьтӥз Удмурт драмтеатр. Ваньзэ-ӧвӧлзэ со гожтӥз куамын пьеса.
Котькудӥз сӥземын удмурт калыклэн улэм-вылэмезлы, солэн сямъёсызлы: Кезьыт
ошмес, Аннок, Камит Усманов, Лымы тӧдьы, Груня Тарасова но мукет.

Игнатий Гавриловлэн творчествояз тужгес но бадӟым инты басьтэ трилогиез
Вордӥськем палъёсын. Та произведенияз автор паськыт усьтэ дышетӥсьлэсь,
артистлэсь, журналистлэсь удысъёссэс.

Писатель выриз кылысь кылэ берыктонэн но. Кылсярысь, ӟучысь удмуртэ берыктӥз А.
Пушкинлэсь Медный всадник, Руслан и Людмила, Борис Годунов, Н. Гогольлэсь
Ревизор произведениоссэс но мукет.

Быдӟым оже пыриськыкуз киын гожъям материалъёссэ тодосчи А. Ермолаев быдэс
книгаен поттыны быгатӥз. Нимаське со Пероен но штыкен (1981).



https://udm.wikipedia.org/wiki/%D0%93%D0%A2%D0%A0%D0%9A_%22%D0%A3%D0%B4%D0%BC%D1%83%D1%80%D1%82%D0%B8%D1%8F%22_-_%D1%80%D0%B0%D0%B4%D0%B8%D0%BE

ГТРК «Удмуртия» радио — Удмуртиысь тужгес кема ужась радиостанция. 1932-тӥ арын
5-тӥ ноябре ужаны кутскиз выль радиостанция. Диктор Василий Бутаев быдэс шаерлы
кылымон ивортӥз удмурт кылын: "Кылзэлэ, кылзэлэ! Вераське Ижкар! Туннэ нуналысен
ужаны кутске Удмурт радио!" Соку ик эфирын чузъяськиз удмурт кылын передача. Со
луиз Удмурт радиолэн вордскем нуналыз. Нырысь студилы инты висъяськиз ӝутӥськись
Связья юртын. Радио ужаны кутскем бере гуртъёсы вуыны кутскизы радиоточкаос.
Быдӟым ож кутскон азьын шаерамы вал ини 28 сюрс радиоточка. Война аръёсы
радиопередачаос «кошкылӥзы» телефон езъёс пыр. Нуналаз куинь пол гуртъёсын ужаны
ӧдъяллязы радоточкаос - соос пыр сётъязы Совинформбюролэсь сводкаоссэ. Ож
йылпумъяськем бере радио уката паськыт вӧлмыны кутскиз.

Озьы ке но ас вакытаз Удмурт радиоез кылзӥз быдэс республика. 1968-тӥ арын
Балезино посёлокын пуктизы радио вӧлмытонъя передатчик. Соку Удмуртиысь 85
процентэз улӥсьёс УКВ частотаын кылзыны быгатӥзы Удмурт радиоез. Туннэ радио
удысын тырше 50-лэсь ятыр мурт. Нуналлы быдэ 4, 5 час ӵоже эфир кыстӥське.
Передачаос мыно удмурт но ӟуч кылын. Озьы ке но анай кылын передачаослы висъям
дыр арысь аре ичигес луэ. Тодэ вайыны гинэ кыле на иворъёсын «Визыл»
программаез, нылпиослы чаклам «Чагыр, чагыр, дыдыке» передачаез. Нош макем узыр
пуштросоесь вал радиоочеркъёс. Туннэ соосты кылыны луэ архивысь гинэ. Радиолэн
удмурт ёзаз ужазы но кылзӥсьёслэн сюлэмъёсазы кылизы Пимен Касаткин, Милитина
Гаврилова, Галина Баженова, Иван Аркашев, Виктор Ивашкин.



https://udm.wikipedia.org/wiki/%D0%93%D0%A2%D0%A0%D0%9A_%22%D0%A3%D0%B4%D0%BC%D1%83%D1%80%D1%82%D0%B8%D1%8F%22_-_%D0%A3%D0%B4%D0%BC%D1%83%D1%80%D1%82_%D1%82%D0%B5%D0%BB%D0%B5%D0%B2%D0%B8%D0%B4%D0%B5%D0%BD%D0%B8%D0%B5

Ижысь телестудилэн нырысетӥ передачаез эфире потӥз 4-тӥ ноябре 1956-тӥ арын.
Соку ик кутскиз Ижысь телестудилы юрт ӝутон. 1957-тӥ арын июне татын телевидение
рос-прос ужаны ӧдъяз. Соку арняяз куинь пол учкисьёс доры вуылӥзы передачаос.
Арня ӵоже - 289 час. 1958-тӥ арын вещание будӥз 690 часозь. 1962-тӥ арын Ижын
ужан амалъёссэс выльдӥзы, Москваысь телевиденилэсь передачаоссэ учкыны быгатӥзы
ни.

1990-ти аръёсы паськыт азинскиз телевиденилэн анай кылын программаосыз. Соку
эфире потыны кутскиз но учкисьлы туж яраз иворъёсын «Шаер» программа. Сое
кылдытӥсьёс пӧлысь огез - журналист Евгений Михайлов.

1992-тӥ арын потаны кутскизы фин-угор дуннелы сӥзем «Финно-угорский мир»
передачаос. Табере фин-угор улосъёсысь телеканалъёс ортчытъяло асьсэлэсь огъя
фестивальёссэс.

Туннэ телевидениысь анай кылын передачаос понна кыл кутэ Владимир Алашеев,
нуналаз куинь пол луэ удмурт иворъёсын программа. Жаляса верано луэ, ваньмыз
соос эфире пото ӵукна но нуназе бере, ӝытлы чаклам передачаос ӧвӧл.

Туннэ удмурт передачаос но иворъёс кылдытон бордын ужало Валерий Сидоров, Анна
Федотова, Татьяна Денисова, Татьяна Степанова.



https://udm.wikipedia.org/wiki/%D0%92%D0%BE%D1%82%D0%BA%D0%B0_%D0%BA%D1%83%D0%BD%D1%88%D0%B5%D1%82%D1%8D%D0%B7

26-тӥ оштолэзе (апреле) 2006-тӥ арын Вотка Кар Думалэн ньылетӥ ӧтчамезлэн VIII
сессияз депутатъёс кутӥзы Вотка (карлэсь) городлэсь гербсэ но флагзэ.

Та арбериос юнме шорысь гербе ӧз шеде. Кылсярысь, якорь возьматэ, Вотка палъёс
вашкала дырысен кортэз ӵыжатӥзы, солэсь пӧртэм тӥрлыкъёс лэсьязы шуыса. Ӵапак та
удыс ик данэ поттӥз Вотка карез (городэз). Канат возьматэ якорез, кудзэ заводын
ужасьёс дасязы вуоно императорен Александр II-ен ӵош.

Кар пусысь (Гербысь) крезьгур тӥрлык — кларион — Воткаын туала улӥсьёслэн тодазы
вайытэ: татын вордӥськиз быдэс дуннелы тодмо, дано крезьгурчи Пётр Ильич
Чайковский. Гарпунлэн йылыз но отчы токма шедемын ӧвӧл. Со возьматэ, та карын
(городын) ракета поттон туж умой радъямын вал шуыса.



https://udm.wikipedia.org/wiki/%D0%92%D0%BE%D1%82%D0%BA%D0%B0_%D0%B3%D0%BE%D1%80%D0%BE%D0%B4%D0%BB%D1%8D%D0%BD_%D1%81%D0%B8%D0%BC%D0%B2%D0%BE%D0%BB%D0%B8%D0%BA%D0%B0%D0%B5%D0%B7

26-тӥ оштолэзе (апреле) 2006-тӥ арын Вотка Кар Думалэн ньылетӥ ӧтчамезлэн VIII
сессияз депутатъёс кутӥзы Вотка (карлэсь) городлэсь гербсэ но флагзэ.

Та арбериос юнме шорысь гербе ӧз шеде. Кылсярысь, якорь возьматэ, Вотка палъёс
вашкала дырысен кортэз ӵыжатӥзы, солэсь пӧртэм тӥрлыкъёс лэсьязы шуыса. Ӵапак та
удыс ик данэ поттӥз Вотка карез (городэз). Канат возьматэ якорез, кудзэ заводын
ужасьёс дасязы вуоно императорен Александр II-ен ӵош.

Кар пусысь (Гербысь) крезьгур тӥрлык — кларион — Воткаын туала улӥсьёслэн тодазы
вайытэ: татын вордӥськиз быдэс дуннелы тодмо, дано крезьгурчи Пётр Ильич
Чайковский. Гарпунлэн йылыз но отчы токма шедемын ӧвӧл. Со возьматэ, та карын
(городын) ракета поттон туж умой радъямын вал шуыса.



https://udm.wikipedia.org/wiki/%D0%92%D0%BE%D0%B7%D0%BB%D1%8E%D0%B1%D0%B8_%D0%B1%D0%BB%D0%B8%D0%B6%D0%BD%D0%B5%D0%B3%D0%BE_%D1%81%D0%B2%D0%BE%D0%B5%D0%B3%D0%BE_(%D1%80%D0%BE%D0%BC%D0%B0%D0%BD)

«Возлюби ближнего своего» (нем. Liebe Deinen Nächsten) — Эрих Мария Ремарк немец
гожъяськисьлэн романэз. Со бордын автор 1938-тӥ арын ужаны кутскем, йылпумъям
1939-тӥ арын. 1941-тӥ арын романъя So Ends Our Night кино пуктэмын, собере ик —
нимаз книга поттэмын.

Романын возьматэмын Нырысетӥ дунневыл ож бере вакыт, Европаысь секыт улон. Мур
возьматӥське Германиын улӥсь еврейёслэн трагедизы: та калык куинетӥ сорт
лыдъяське, сое уг куто уже, талало документъёссэс но ысто палэнэ, кунгож сьӧры,
кытын соосыз нокин уг возьма. Котыр алдаськисьёс, лушкаськисьёс, чагиськисьёс
трос, соин адямиослэн осконзы быре. Эмигрантъёслэн семьяоссы куашкало, соос
нимаз, котькудӥз аслэсьтыз улонзэ утьыны тыршыса, аслыз выль улон инты утча, но
туж ӧжытэз шедьтэ. Эмигрантъёс трос луэмен, вань кунъёсын катъёс чурытгес
каремын, туж секыт басьтыны паспорт, кунын улыны но ужаны лэзись документъёсты.



https://udm.wikipedia.org/wiki/%D0%92%D0%BB%D0%B0%D0%B4%D1%8B%D0%BA%D0%B8%D0%BD,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%95%D0%BC%D0%B5%D0%BB%D1%8C%D1%8F%D0%BD%D0%BE%D0%B2%D0%B8%D1%87

Влади́мир Емелья́нович Влады́кин – тодмо удмурт этнограф. Истори тодос доктор
(1991), профессор (1992), Удмуртыись тодос удысын дано ужась (1989), Удмуртилэн
кун премиезлэн лауреатэз (1995). Владыкин кылбурчи луыса но тодмо, Россиысь
гожъясьёслэн огазеяськоназы пыре (1993). Вордскемын Можгалан 1943 аре 20
южтолэзе. 1966 арын МГУ-эз но отысь ик аспирантураез йылпумъяса, УдНИИ-ын ужаз,
1972 арысен – Удмурт кун университетын доцент луыса ужа, 1988 арысен вашкала но
шор дауръёсъя историлэн кафедраеныз кивалтэ, 1997 арысен — этнологи но улостодос
кафедраен. 1974-1975 аръёсы Берлинысь Гумбольдт университететын стажировка
ортчиз.

Можга педучилищеез йылпумъяса, Влади́мир Емелья́нович дышетскыны пыре Москваысь
кун университетысь история факультетэ. Татысен ик 1969-тӥ арын этнографилы сӥзем
кандидат диссертацизэ уте, нош 1991-тӥ арын доктор диссертацизэ. Та вакытэ
Владимир Емельянович тодматске тодмо ӟуч гожъяськисьёсын: С. Маршакен, А.
Твардовскиен, Г. Свиридовен. 1969-тӥ-1972-тӥ аръёсы ужа УдНИИ-ын, 1973-тӥ арын
выже Удмурт кун университетэ.

Владыкинлэн гожъяськон мылкыдыз пуромиз, Можгаысь педучилищеын дышетскыкуз.
1980-тӥ арын потӥз кылбуръёсыныз «Отчего поёт тюрагай?» книгаез. 1998-тӥ арын
вордӥськиз мукетыз книгаез - «В народе говорят». Пусъёно: та кыкез но ужез
дасямын ӟуч но удмурт кылъёсын. Огъя пуштросэз но паськыт: вордӥськем шаердэ
яратон, калыклэн ортчем сюресэз но азьлань улонэз, ож, адями, тупаса улон.

Музон кылбурчиослэсь В. Владыкин висъяське мур малпаськыны быгатэменыз,
философиен тунсыкъяськеменыз. Та сяна, со кылдытэ кылбуръёс-миниатюраос,
кылбуръёс-метафораос, эссе жанр бордын тырше. 1992-тӥ арын удмурт литератураын
нырысьсэ поттэ «Йыбыртскон» книга-эссе. Со сӥземын тодмо дас удмурт
гожъяськисьёслы: К. Митрейлы, К. Гердлы, А. Окилы, Г. Красильниковлы, Ф.
Васильевлы но мукет. 1993-тӥ арын сое пырто Россиысь Писательёслэн союзазы.

Удмурт фольклорлы сӥзем «Зарни крезь» 6 книгалэн Влади́мир Емелья́нович валтӥсь
редакторез вал. 1995-тӥ арын Будапештын радъязы В. Владыкинлы сӥзем устолыко
ӝыт. Таӵеез удмурт гожъяськисьёс пӧлын ӧй вал на.

1994-тӥ арын Владимир Владыкин поттэ тужгес бадӟым ужзэ -
«Религиозно-мифологическая картина удмуртов» монографизэ. «Урал», «Арт»,
«Кизили», «Финно-угроведение» журналъёслэн редколлегиосаз пыриськылӥз,
шаерысьтымы Нациосын ужан политикая министерствоысь экспертъёсъя но
консультациосъя кенешлэн тӧроез луиз. Ужаз Удмурт Республикалэн Президентэз
бордын но - нациосын герӟаськем ужпумъёсты сэрттылӥз-пертчылӥз. Тодон-валанзэ
пыӵатылӥз егитъёслы - Москваысь кун университетын, Горький нимо литературая
институтын, Глазовысь пединститутын, Берлинын, Лейпцигын, Будапештын,
Хельсинкиын лекциос лыдӟылӥз. Россиын но кунгож сьӧрын ог 200 статьяоссэ
печатлаз. Удмурт кылын ӟеч вераськем сяна, капчиен лабыртэ ӟуч, англи, немец
кылъёсын. Ужъёсыз берыктэмын мадьяр, фин, эстон, пор, коми, англи, немеч
кылъёсы.

1989-тӥ арын Владыкинлы сётӥзы УАССР-ысь дано ужась ним. 1991-тӥ арын Фин-угор
обществолэн, Фин литературая мерлэн дано кунсьӧр ёзчиез луиз. Данъямын Удмурт
Республикалэн кун премиеныз, Кузебай Герд нимо премиен.



https://udm.wikipedia.org/wiki/%D0%92%D0%B8%D0%BD%D0%BE%D0%B3%D1%80%D0%B0%D0%B4%D0%BE%D0%B2%D0%B0_(%D0%9A%D0%BE%D0%BB%D0%B5%D1%81%D0%BD%D0%B8%D0%BA%D0%BE%D0%B2%D0%B0),_%D0%92%D0%B0%D1%81%D1%81%D0%B0_%D0%9A%D0%B8%D1%80%D0%B8%D0%BB%D0%BB%D0%BE%D0%B2%D0%BD%D0%B0

Васса Кирилловна Виноградова (Колесникова) — удмурт актриса, УАССР-ысь дано
артистка (1940), УАССР-ысь калык артистка (1952) - вордӥськиз 8-тӥ августэ
1909-тӥ арын Алнаш ёросысь Удмурт Гондыр гуртын.

1927-тӥ арын Алнашысь улыны выжиз Ижкарее. Ужаны интыяськиз Ижысь
машиностроительной заводэ. Шутэтскон вакытаз вуттӥськылӥз Удмурт клубын
шудыны-вераны. Огаз концертын солэн жингрес куараезлы синмаськизы драматургъёс
К. А. Ложкин но И. Г. Гаврилов. Егит нылашез ас доразы - Удмурт театре - ужаны
ӧтизы.

Аспӧртэмлыко быгатонлыкезлы луыса, Васса Кирилловналэн театр удысъя нимысьтыз
дышетскемез ӧй вал ке но, соку ик учкисьлэсь сюлэмзэ ас палаз берыктӥз, рольёссэ
туж вольыт быдэсъяз. Виноградовалэн валтӥсь рольёсыз: Жага («Кезьыт ошмес»),
Наталь («Зӥбет зурка»), Чабъя («Камит Усманов»), Васса Железнова (М. Горькийлэн
пьесаез), Туливить («Сюан»), Юбера («Аннок»), Дукъя («Вуж Мултан»), Зоя Кабышева
(«Вуж юрт»).

Васса Кирилловна, спектакльёсын шудэм сяна, К. К. Гаврилова актрисаен ӵош
кырӟалляз-вералляз но. 1958-тӥ арын пусъемын «Знак почёта» орденэн но
медальёсын.



https://udm.wikipedia.org/wiki/%D0%92%D0%B0%D1%82%D0%BA%D0%B0_(%D0%BA%D0%B0%D1%80)

Ки́ров — Россиысь кар, Киров улослэн центрез. 1780-тӥ арозь Хлынов, 1780-1934-тӥ
аръёсы Вятка.

Ватка шурлэн паллян ярдураз сылэ но шур кузя 20 искем кыстӥське. Ижлэсь 287
иськемлы но Мусколэсь 896 иськемлы палэнын интыяськемын. 2010-тӥ арын ортчытэм
Россиысь калыкез лыдъян-чотанъя Кировын 474 сюрс адями улэ.

Валтӥсь заводъёс: «Лепсе нимо электромашзавод», «Маяк», «Физприбор», «Крин» но
мукетъёсыз. Валтӥсь комбинатъёс: пыдкутчан, «Исток», текстильной. Валтись
фабрикаос: спичка поттон, крезьгур инструментъёсты поттон.

Кировын улӥзы гожъяськисьёс М. Е. Салтыков-Щедрин, А. С. Грин, суредасьёс В. М.
и А. М. Васнецовёс, К. Э. Циолковский, эмчиос В. М. Бехтерев но А. Н. Бакулев,
революционеръёс А. И. Герцен но С. Н. Халтурин



https://udm.wikipedia.org/wiki/%D0%92%D0%B0%D1%82%D0%BA%D0%B0_%D0%B3%D1%83%D0%B1%D0%B5%D1%80%D0%BD%D0%B8%D1%8F

Ватка губерния — Россиысь (Россия империысь, Россия республикаысь, Кенешо
Союзысь) губерния. Губерни кар — Ватка. Кылдӥз 1796-тӥ арын Кузон губерниысь
Ватка наместничестволэн интыяз. 1929-тӥ арын солэн музъемез Нижний Новгород
улосэ пыре.

1775-тӥ арын Екатерина II-тӥлэн указэзъя кылдытэм Ватка наместничество люкемын
13 утемлы(уездлы): Ватка, Орлов, Глаз, Сарапул, Алабго, Слободской, Кайгород,
Уржум, Котельнич, Царёвосанчурск, Малмыж, Яранск но Нолинск. Уезд каръёс: Глаз,
Алабго, Котельнич, Малмыж, Нолинск, Орлов, Сарапул, Слободской, Уржум, Яранск.

XIX-тӥ дауре губернилэн улонэз юн герӟаськемын вал Россиысь политика но мер
улонэн. 1812-тӥ арын люкам калык ополчение Вятка губернилэн ог 20 000 улӥсьёсыз
гожтӥськиз. Тужгес тодмоез соос пӧлысь - "ныл-кавалерист" Надежда Дурова
(1783—1866).

Ватка музъем вылэ трос аръёс ӵоже ысъяллям ссыльнойёсты. Та музъем вылтӥ ортче
вал Сибирь тракт - ссыльнойёсты Сибире келян сюрес (со вылэ ог 100 пала
декабристъёс ортчемын). Куд-огез ссыльнойёс Вятка карын улэмын. 1830-60-тӥ
аръёсы татчы тросэз полякъёс Поляк эксэйлыкын ортчем бугыръяськонъёсы
пыриськемзы понна ссылкае келямын вал. Татчы ик ссылкае келямын вал А. Л.
Витберг, А. И. Герцен, М. Е. Салтыков-Щедрин.

XIX-тӥ даурлэн пумаз Ватка губерниын революци-демократи мынон кужмояны кутскиз.
Трос революционеръёс - Ватка губернилэн нылъёсыз но пиосыз вылӥллям: М. П.
Сажин, Н. А.Чарушин, С. Н. Халтурин, Л. В. Чемоданова, А. Д. Кувшинская, А. В.
Якимова.

Быдӟым Октябрь социализмо революция бере Ватка губернилэн кивалтон но
музъемъёслы люкон югдурез воштӥськыны кутскиз.

1920-тӥ арын Алабго, Сарапул но Глаз уездъёсын ӵош Малмыж, Уржум но Яранск
уездъёслэн ог люкетъёссы Пермь губерние, Татреспубликае, Вотской но Мариийской
автономи округъёсы пыризы.



https://udm.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2,_%D0%A4%D0%BB%D0%BE%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Флор Иванович Васильев — удмурт кылбурчи-лирик, Удмуртиысь кылбурчиос пӧлысь
одӥгез тужгес тодмоез. Вордӥськиз 15-тӥ феврале 1934-тӥ арын Яр ёросысь пичи
гинэ Мой шур ярдурын сылӥсь Бердыш гуртын. Укан черкогуртысь школаез йылпумъяса,
Ф. Васильев дышетскыны пыриз Глазысь педучилищеез, нош 1953-тӥ арын - отысь ик
пединститутэ. Тодон-валанзэ муромытэм сяна, дыр шедьтылӥз «Красное знамя» ёрос
газетын ужаны. 1959-тӥ арын валтӥсь редакторлэн воштӥсез луиз. 1962-тӥ арысен
кутскыса, куать ар ӵоже кивалтӥз «Комсомолец Удмуртии» газетэн, нош
1967-тӥ-1968-тӥ аръёсы «Советской Удмуртия» газетлэн редакторезлэн воштӥсез
кариськиз. Бӧрысь ини басьтӥськиз «Молот» журнал борды - редакторе пуктӥзы. Озьы
ик Удмуртиысь Писательёслэн союззылэн тӧроез луиз. 6-тӥ июле 1978-тӥ арын, сюрес
вылын кышкыт учыре шедем бере, больницаын инфарктлэсь кулӥз.

Флор Васильев кылбуръёс гожъяны кутскиз, педучилищеын дышетскыкуз. Таосыз
ужъёсыз ылесьгес вал, шуыны луоз. Пединститутын ини чуръёсыз пур пуштросъемесь,
вольытэсь пӧрмыны шӧтазы. 1957-тӥ арын куд-ог кылбуръёсыз шедизы «Стихи
удмуртских поэтов»,«Ворекъяло кизилиос» бичетъёсы. 1967-тӥ арын потэм «Лирика»
книгаяз удмурт кылбуръёссэ ӟуч кылэ берыктыса сётэ. 1971-тӥ арын Мускоын югыт
дуннеез адӟе солэн «Черёмуха» книгаез. Васильев поттыса вуттӥз удмурт
кылбуръёсын 7 книгазэ, ӟуч кылбуръёсын - 5-сэ.

Флор Васильевлэн кылбуръёсыз печатласькизы Венгриын но. Кылсярысь, 1975-тӥ арын
потэм "Medveének" ("Гондыр кырӟан") антологиын (бичасез - Петер Домокош) мукет
финн-угор гожъяськисьёсын ӵош вань солэн но чуръёсыз.



https://udm.wikipedia.org/wiki/%D0%92%D0%B0%D0%BD%D1%8E%D1%88%D0%B5%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Василий Михайлович Ванюшев — удмурт кылбурчи, литератураез эскерись, публицист.
Филология наукаосъя доктор, профессор. Удмуртиысь калык писатель, культура
удысысь дано ужась, Россиысь Писательёслэн союззылэн членэз, Педагогикая
калыккуспо академилэн членэз. Вордӥськиз 10-тӥ феврале 1936-тӥ арын Удмурт
АССР-ысь Кизнер ёросысь Улӥ Кусо-Какся гуртын.

Йылпумъяз Можга педучилищеез, Москваысь кун университетысь журналистикая
факультетэз, Общественной наукаосъя академилэсь аспирантуразэ. 1973-тӥ арысен
ужа Удмурт историяя, кылъя но литературая институтын: нырысь директорлэн наукая
воштӥсез вал, нош туннэ — наукая валтӥсь сотрудник. 1975-тӥ арын утиз кандидат
диссертацизэ, 1997-тӥ арын — доктор диссертацизэ. 1998-тӥ-2003-тӥ аръёсы Ванюшев
кивалтӥз Удмурт кун университетысь удмурт филология факультетысь удмурт
литературая кафедраен.

Василий Ванюшев басьтӥськиз югдытӥсьлэсь Г. Верещагинлэсь творчествозэ эскерон
борды. Туннэ нуналлы солы сӥзем 9 книгаез потӥз ини. Озьы ик палэнэ ӧз кельты
удмурт писательёсты но — Кузебай Гердэз, Кедра Митреез, Михаил Петровез, Михаил
Коноваловез но мукетъёссэ.



https://udm.wikipedia.org/wiki/%D0%92%D0%B0%D0%B2%D0%BE%D0%B6

Вавож черкогурт кылдӥз XIII-XIV дауръёсы. Татаро-монголъёслэсь пегӟыса,
удмуртъёс вуизы туж шулдыр Ва (али Ува) шур котыре. Ӵапак та интыосын Ва усе
Вало шуре. Та бордысь ик потӥз черкогуртлэн нимыз но — Вавож. Но пусъёно: солы
мукет но нимъёс малпаллязы. Кылсярысь, Вавож-Можга, Николаевское.

Вавожысь Свято-Никольской черклы 170 арлэсь кема ини. Солэн тусыз бордын
тыро-пыдо тыршиз Ижысь пыӵал тӥрлык поттонъя заводысь тодмо архитектор С. Дудин.
16-тӥ сентябре 1835-тӥ арын черклэсь нырысетӥ этажзэ дун-чылкыт вуэн пазязы.
Татын трос баӵкоос ужазы. Пӧлысьтызы огез Удмуртилэн историяз бадӟым пытьы
кельтӥз. Со — Михаил Елабужский, 1912-тӥ арын Ува ёросысь Удугучин гуртысь
Вавоже улыны лыктэм. Никольсклй черкын удмурт сямен чирдэм сяна, та воргорон
мыло-кыдо выриз этнографиен, нуиз дневник, тодӥз пӧртэм кунсьӧр кылъёсты. Но
улон нюжаез Михаил Стефановилэн туж но туж секыт вал: нырысь ик сое коркаысьтыз
уллязы, кивалтӥсьёс черксэ пытсаны вырылӥзы, бӧрысь Елабужскиез воксё кулаке
поттӥзы, висись пересез ыстӥзы нюлэс коранэ… Отец Михаил Вавоже берытскиз на
кулон азяз гинэ. 1937-тӥ арын черкез ворсазы.

Михаил Стефанович юн эшъяськылӥз Меньшикова сузэеръёсын-дышетӥсьёсын. Соос ужазы
Удмурт шаерысь тужгес вашкала школаын — черкогуртысь церковно-приходской школа
усьтӥськиз 1842-тӥ арын. Вунэтоно ӧвӧл: ӵапак та сузэръёс ик шедьтӥзы егит
югдытӥсез, кылбурчиез Кузебай Гердэз. Сютэм улонэн сэрен К. Герд коркась корка
кураськыса ветлоно луылӥз. Меньшиковаосын пумиськемез бере сое сюдӥзы-миськизы.
Озьы со школаысь тужгес усто дышетскисьлы пӧрмиз.

Вавож черкогурт вашкала дыръёсы тодмо луылӥз вуз каронэныз. Татын огыр-бугыр
радъяськылӥз Вавожско-Никольской ярмарка. Соин ик Вавожын трос вуз карон юртъёс
сылӥзы. Вал асьсэлэн драмтеатрзы но. Спектакльёс, концертъёс ортчылӥзы азьло
вина возён интыын.



https://udm.wikipedia.org/wiki/%D0%91%D1%80%D0%BE%D0%B4%D1%81%D0%BA%D0%B8%D0%B9,_%D0%98%D0%BE%D1%81%D0%B8%D1%84_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Ио́сиф Алекса́ндрович Бро́дский (вордскиз 1940-тӥ арын 24-тӥ мае Ленинградын,
кулӥз 1996-тӥ арын 28-тӥ январе Нью-Йоркын, США) — ӟуч но американ кылбурчи,
эссеист, драматург, берыктӥсь, 1987-тӥ арын литературая Нобель премилэн
лауреатэз, 1991—тӥ-1992-тӥ аръёсы США-ысь поэт-лауреат. Тросгес кылбуръёсыз ӟуч
кылын, нош эссеосыз - англи. XX даурысь одӥгез тодмоез кылбурчи.

Иосиф Александрович Бродский вордскиз Ленинградын. Солэн анаез бухгалтер вал,
атаез — тодмо фотожурналист, ож аръёсы ужаз флотын корреспондент луыса. Иосифлэн
анаез малпаз, корка вӧзысьтызы школа ляб шуыса, соин пизэ воргоронъёслэн
школаязы, дорзылэсь кыдёке сётӥз (соку нылъёс но пиос дышетскизы нимаз). 1955-тӥ
арын Бродский йылпумъяз сое но заводэ ужаны интыяськиз. Со вакытэ ик дышетӥз
англи но поляк кылъёсыз.

1964-тӥ арын кылбурчиез пытсазы: солы пумит тунеядствоя уж ӝутӥзы, соя 5 арлы
Архангельск улосысь Коношской ёросысь Норенская гуртэ ссылкае келязы. Отысь
колхозын поэт пӧртэм ужез быдэстӥз, но тазалыкез лябен, солы лэзизы мукет ужен
вырыны. Со фотограф луиз. Та дыре (1965-тӥ арын) кунгож сьӧрын, солы вератэк,
солэсь нырысетӥ книгазэ поттӥзы. Поэт ачиз но тодмо вал ни, но эшшо палаз пыризы
Анна Ахматова, Самуил Маршак, Дмитрий Шостакович но мукет тодмо адямиос,
кудъёсызлэсь малпанзэс совето кивалтэт лыдэ басьтытэк ӧз быгаты. 1965-тӥ арын
кылбурчилэсь ссылказэ вакчиятӥзы, одӥг но ӝыны ар ортчыса, дораз лэзизы.

Бродский Ленинградэ берытскиз. Кылбуръёссэ солэсь печатланы кышказы, соин
ужъёссэ со «ӝӧказ» возиз. Трос аръёс ӵоже, кунгож сьӧры кошкытозяз, со 4
кылбурзэ гинэ поттыны быгатӥз. Солэн творчествоез калык пӧлы вӧлмиз но тодмо
луиз «самиздат» понна гинэ. Вордскем караз улонэз нуналмысь секытгес но секытгес
луиз. Выльысь басьтӥськиз берыктон уж борды, но кема ӧз чида - 1972-тӥ арын 4-тӥ
июне СССР-ысь кошкиз, интыяськиз Нью-Йоркын. Отын профессор Бродский Саутхедлиын
ӟуч но англи литературалэн историезъя дышетӥз, ӟуч кылбуръёс гожъяз, но выль кыл
творчествояз пыӵатэк ӧз кыльы: 1973-тӥ арысен куд-ог кылбуръёссэ но эссеоссэ
англи кылын кылдытъяз. 1987-тӥ арын Бродский Нобель премия утӥз (Бунин,
Пастернак, Шолохов но Солженицын бере со витетӥ ӟуч кылбурчи луиз, кудӥзлы
литература удысын та вылӥ премиез сётӥзы). 1987-тӥ арын «Новый мир» журнал
поттӥз быдэс дуннелы тодмо луэм Бродскийлэсь кӧня ке кылбуръёссэ. Собере солэсь
ужъёссэ поттыны кутскизы кунысь мукет газет-журналъёс но. Нош 1992-тӥ-1994-тӥ
аръёсы Пушкинлэн фондэз, Бродскийлэсь ужъёссэ люкаса, дасяз но поттӥз 4 томен
бичет. Озьы ик книгаосыз потӥзы кунгож сьӧрын но, тросгес - США-ын.



https://udm.wikipedia.org/wiki/%D0%91%D1%80%D0%B5%D1%81%D1%82_%D0%BA%D1%80%D0%B5%D0%BF%D0%BE%D1%81%D1%82%D1%8C

Бре́ст кре́пость (белор. Брэсцкая крэпасць, крепость Брест-Литовск) —
Белоруссиысь Брест карысь крепость, интыяське Мухавец шур Шундыпуксён Буге усён
вадесын.

Нырысетӥ дунневыл ож кутскем бере крепость утиськыны дасяськиз, но уйин 1915-тӥ
арын нырысетӥ (13-тӥ) августэ, чигнамлы луыса, со ӟуч войскоосын кельтэмын но
кӧня ке пуштытъямын вал. 1918-тӥ арын 3-тӥ мартэ Цитадельын Брест огкыл гожтэмын
вал. 1918-тӥ ар пумозь крепость немецъёс киын вал, нош собере полякъёслы выжиз.
1920-тӥ арын сое киултӥз Горд Армия, но бӧрысь Рига огкылъя со выжиз II Речь
Посполитаялы.

1939-тӥ арын 14-тӥ сентябре немец войскоос турттӥзы басьтыны городэз но
крепостез, но соослэн ӧз пормы. Со нуналэ ик немец артиллерия но авиация
крепостез пуштытъяны кутскизы. Вуоно ӵукнаяз, секыт ожмаськонъёс бере, немецъёс
киултӥзы городлэсь бадӟым люкетсэ. Брестэз утисьёс чигназы крепосте. 16-тӥ
сентябре ӵукна тушмонъёс крепость вылэ мерскизы, но басьтыны сое ӧз быгатэ. Уйин
17-тӥ сентябре сӧсырмем Плисовский крепостез кельтон но, Бугез потыса, лымшоре
кошкон сярысь приказ сётӥз. Войскоос выжизы йӧтылымтэ выжетӥ Терасполь
укрепление, отысен - Терасполе.

22-тӥ сентябре немецъёс Брестэз Горд Армилэн 29-тӥ танковой бригадаезлы сётӥзы.
Озьы Брест но Брест крепость выжизы СССР-лы.



https://udm.wikipedia.org/wiki/%D0%91%D0%BE%D1%82%D0%B0%D0%BB%D0%BE%D0%B2%D0%B0_%D0%9D%D0%B0%D0%B4%D0%B5%D0%B6%D0%B4%D0%B0_%D0%9F%D1%80%D0%BE%D1%85%D0%BE%D1%80%D0%BE%D0%B2%D0%BD%D0%B0

Надежда Прохоровна Боталова вордскиз 15-ӥ коньывуонэ 1959-тӥ арын Можга ёросысь
Бадӟым Сибы гуртын. Можгаысь школазэ йылпумъямез бере, 2 ар "Ижмаш" заводын
ужаз.

1979-тӥ арын Удмурт кун университетысь кылосбуръя факультетысь удмурт отделенияз
пыриз. 1984-тӥ арын, распределение бере, Дэри ёросысь Юбилейной шор ёзо школае
ыстӥзы. Отын удмурт кыл, удмурт литература, ӟуч кыл, но ӟуч литература
предметъёслы дышетӥз.

1998-тӥ арысен Дышетон удысысь йӧскалык ужпумъёсты тодон-эскеронъя институтын
старший научной сотрудник луыса ужа. Надежда Прохоровна "Ӟеч-а, бур-а, удмурт
кыл!" учебно-методической комплектлэн авторез луэ. Ужъёсаз ӟучомем нылпиослы
удмурт кылэз дышетон ужпумез эскере.

Надежда Прохоровна Удмурт Элькунысь Кун Кенешлэн но Дышетонъя но наукая
министерстволэн Почётной грамотаосыныз пусъемын.



https://udm.wikipedia.org/wiki/%D0%91%D0%BE%D0%B1%D1%8C%D1%8F-%D0%A3%D1%87%D0%B0

Одӥг пол Бадӟым Учаысь (Большая Уча, Можгинский район) пӧйшурась Эдэй вуиз та
интыосы. Татын туж кельшиз солы ошмес, кудӥз али нимаське Дада ошмес шуыса.
Малпаз со ошмес вӧзы корка пуктыны. Семъяеныз берен лыктэм бераз, ӧз шедьты ни
со ошмессэ. Утчанъяз, со азе сюрылӥзы пичи шуръёс но ошмесъёс, но ӧй вал ни
сыӵеез, кудӥз солы яраз. Озьы ветлонъяз со вуиз лапег яр дуре, кытысен потыны
кутске вал пичи ошмес, берло со Мырк ошмес нимаськиз ини. Татчы ик Эдэй аслыз
корка пуктӥз. Чебер но кужмо, шуо, Эдэй вылэм. Бадӟым Учаысен аслаз гуртаз
вуытозь, пӧсь нянь но, пе,сӥяса уг вуы вал. Котыр адямиос но вуылыны кутскиллым
татчы, юртъеръёс трос но трос луиллям. Нюлэсэз сайкиллям, гыриллям-кизиллям.
Гуртлэн нимыз озьы Эдэйгурт луэм. Озьы кылдӥз Пичи Пурга ёросысь одӥгез гурт.

Мырк ошмес али но жильыртыса бызе на. Нош Дада ошмесэз адямиос шедьтӥзы ик. Со
Тыло (Сыръезшур) гуртлы кутскон сётӥз.



https://udm.wikipedia.org/wiki/%D0%91%D0%B5%D1%85%D1%82%D0%B5%D1%80%D0%B5%D0%B2%D0%B0,_%D0%9B%D1%8E%D0%B4%D0%BC%D0%B8%D0%BB%D0%B0_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

Людми́ла Никола́евна Бе́хтерева — Удмуртиысь историк, истори наукаосъя кандидат
(1998). Тунсыкъяське НЭП-лэн вакытэныз.

Вордскемын Грах ёросысь Куюк гуртын интеллигентъёслэн семьяязы. Анаез Алевти́на
Проко́пьевна — удмурт, кема аръёс школаын ӟуч кыллы дышетӥз, берлогес культурая
юртэн кивалтӥз. Атаез Никола́й Миха́йлович Пара́нин — ӟуч, ужаз киномеханик
луыса, собере колхозын бригадирын.

Людмила Николаевна дас класс бере Казаньысь кун университетлэсь историяя
факультетсэ йылпумъя. Собере ужаны кутске Историяя, кылъя но литературая Удмурт
институтын.

Картэз Сергей Львович — история наукаосъя доктор, профессор, дышетэ Удмурт кун
университетысь правоя, социальной кивалтонъя но кышкыттэмлыкъя институтын
дышетэ. Сергей нимо пизы вань.



https://udm.wikipedia.org/wiki/%D0%91%D0%B5%D0%BB%D0%B8%D1%86%D0%B5%D1%80,_%D0%92%D0%B5%D1%80%D0%B0_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

Ве́ра Никола́евна Бе́лицер — ӟуч этнограф, Волга-Урал котырысь калыкъёслэсь
материальной культуразэс (уката ик дӥськутсэс) эскерись.

Вордскиз Рязаньын 1903 аре 5 апреле (вуж стилья 23 мартэ). Дышетскиз Мускоысь
кун университетысь общественной наукаосъя факультетлэн этнологи-кылтодон
люкетаз. Дышетскемзэ йылпумъям бераз, Калыктодонъя музейын (берлогес — СССР-ысь
калыкъёслэн музейзы) ужаз (1925-1941). Музейын ужан дыръяз ик Белицер трос пол
вуылӥз Волга-Урал котырысь калыкъёс доры этнографической экспедициосы. 1943
арысен Белицер — СССР-ысь Наукаосъя академилэн этнографияя институтаз: нырысь
аспирант, собере старшей научной ужась (1945-1968) но старшей научной
консультант (1968-1978) луыса.

Аспирантураын дышетскем дыръяз Белицер дасяз но азинлыко утиз кандидат луон
диссертацизэ («Народная одежда удмуртов. Материалы к этногенезу»). Нош доктор
луон диссертациеныз (1959) луиз 1958 аре печатлам «Очерки по этнографии народов
коми. XIX – начало XX в.» нимо монографиез. Комиослы (зырянъёслы, пермякъёслы,
зюздякъёслы, язваослы, имжаослы) но удмуртъёслы сяна, Белицерлэн вань
бесерманъёслы но сӥзем ужез («К вопросу о происхождении бесермян (по материалам
одежды)»). Уно аръёс ӵоже Белицер кивалтӥз Мордва этнографической экспедициен.



https://udm.wikipedia.org/wiki/%D0%91%D0%B0%D1%83%D1%88%D0%B5%D0%B2,_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Константи́н Миха́йлович Ба́ушев (1894 аре 18 сентябре — 1977 аре 30 март) —
удмурт кылчи, методист. Вордскемын 1894 аре 18 сентябре Ватка губерняысь Сарапул
утемысь Бураново гуртын. Дышетскемын Кузонысь духовной семинариын но духовной
академиын. Академиысь потэм бере Баушев Удмуртиысь гурт школаосын, Ижысь
педтехникумын удмурт но ӟуч кылъёслы дышетылӥз. 1926 аре со Ленинградысь
пединститутэ аспирантурае пыре; 1928 арысен, аспирантураез быдэстэм бераз,
Баушев со институтын ик ӟуч кылъя кафедраын доцент луыса пенсие потытозь ик
ужаз.

1933—1939 аръёсы Баушев СОФИН ужъя пытсэт сьӧрын пуконо луиз. Пытсэт сьӧрысь
потыса, со ужаз Томскысь мединститутын, собере – нош ик Ленинградын. 1941—1945
аръёсы Баушев Ленинградэз утёнын ожмаськиз.

Научной ужъёсыз удмурт кыллэсь грамматиказэ эскеронлы но ӟуч кылэз удмурт
школаосын дышетон методикалы сӥземын вал. Соос пӧлысь уката ик дуно луэ
«Синтаксический строй вотской речи и генезис частиц союзного порядка» (М.-Л.,
1929) шуыса нимам монография.



https://udm.wikipedia.org/wiki/%D0%91%D0%B0%D0%B4%D1%80%D0%B5%D1%82%D0%B4%D0%B8%D0%BD%D0%BE%D0%B2,_%D0%A3%D0%BB%D1%8C%D1%84%D0%B0%D1%82_%D0%A8%D0%B0%D0%B9%D1%85%D1%83%D1%82%D0%B4%D0%B8%D0%BD%D0%BE%D0%B2%D0%B8%D1%87

Ульфа́т Шайхутди́нович Бадретди́нов (1957-тӥ арын 21-тӥ толшоре Башкирия Бураево
ёрос Алтау (Алтаево)) — удмурт прозаик, журналист. «Кизили» нимо удмурт нылпи
журналлэн валтӥсь редакторез.

Тямыс аръем школаез йылпумъяса, 1972-тӥ арын Можгаысь педучилищее пыриз.
Дышетскемъяз литературно-художественной кружоке ветлӥз, ӵапак соку соин
кивалтӥзы гожъяськисьёс Григорий Данилов но Николай Байтеряков. Со вакытэ ик
Ульфат Бадретдинов гожтэ аслэсьтыз нырысетӥ веросъёссэ. Соос печатламын вал
«Советской Удмуртия», «Дась лу!» (иворбамъёсын (газетъёсын), «Молот» журналын.
«Дась лу!» иворбамен (газетэн) кылдытӥсь (автор) нырысьсэ тодматске 1969-тӥ
арын, туж мыло-кыдо ужась юнкор луэ.

Училищеез йылпумъямез бере, ас гуртаз дышетӥсь луыса ужаз. Армиысь бертыса, кык
ар Большой Качакысь шор ёзо школаын тыршиз (Башкирия, Калтаси ёрос). Удмурт кун
университетлэн филология факультетлэн заочной люкетаз дышетскыны пыриз.

1982-тӥ арын «Советской Удмуртия» иворбаме (газетэ) ужаны кариськиз.
1990—1992-ти аръёсы «Инвожо» журналлэн валтӥсь редакторезлэн воштӥсез вал.
1992-тӥ арын куарусён толэзьысен «Кизили» журналын — валтӥсь редакторлэн
кивоштӥсез, 1995-тӥ арын пӧсьтолэзе — валтӥсь редакторез. 2000-тӥ арысен
Россиысь гожъяськисьёслэн огазеяськоназы (СП РФ) пыриз.

«Мар со кадик?» — пиналъёслы яркыт бадӟым лыдӟет (книга), Александр Абрамовлэн
суредъёсыныз чеберъямын. Татчы пыремын куд-ог печатлам веросъёс, озьы ик
выльёсыз: «Дыртӥсь Эльза», «Кужмо… ӵужкушманъёс», «Юн кор» но мукет. «Юный
корреспондент» кылэн шудон пример вылын но адӟиськом кылдытӥсьлэсь (авторлэсь)
кылэз шӧдэмзэ, юморен гожъяськыны быгатэмзэ, дуннеез шулдыр синмын учкемзэ.

1997-тӥ арын «Удмуртия» лыдӟетпоттонниын (издательствоын) «Ӧте…» нимо пичи
классъёсын дышетскись пиналъёслы сценкаосын но сценарийёсын лыдӟет (книга)
дасямын. Суредъёссэ быдэстэ «Кизили» журналысь нылпиослэн яратоно суредасьсы
Василий Мустаев. Татын пӧртэм сценкаос, нотаосын кырӟанъёсын сценарийёс, Выль
арез пумитаны «Дырез юбое уд думы» чебер кыз котырын шудон потӥзы. Со арын ик ас
уксёеныз «Серекъян — адскисьтэм кужым» юморескаосын бичет (сборник) печатла.
Суредъёссэ дася тодмо суредась но архитектор К. Галиханов. Та лыдӟетын (книгаын)
озьы ик азьланьтӥське удмурт гурт, семья, будон сюрес, ӵошен тупаса улон тема.
2000-тӥ арын «Инвожо» журналын «Шордӥн» автобиографи повестез потэ. Со лыдӟет
(книга) потэмын нимаз ӟуч берыктэмен но (берыктӥз А. Демьянов) — «Шордин,
седцевина моя зоревая» (2004).



https://udm.wikipedia.org/wiki/%D0%91%D0%B0%D0%B3%D1%80%D0%B0%D1%88-%D0%91%D0%B8%D0%B3%D1%80%D0%B0

Баграш-Бигра – Удмурт элькунысь Пичи Пурга ёросысь вашкала удмурт гурт. Агрыз
карысен кык иськеме пуксемын. Гуртлы ог 350 арес.

Гурт кылдэм сярысь коня ке веранъёс вань. Кин ке шуэ, калык татчы вуиз Кам шур
возын сылись Бадзым Бигра гуртысь, соос полын, пе, вал чебер нылаш Бигра солэн
нимыныз ик гуртэз но нимазы. Кин ке вера, соос Татарстанысь вуизы шуыса, нош кин
ке - Киров улоспалысь. Йырзы, пе, соослэн вылэм Бураш, нош кышноез вылэм Бигра.
Со интыез, кытын нырысети коркаос лэсьтэмын вал, та дыре но нимало Вужгурт.
Берлогес Вавож но Нылга палась вуиллям на мукет адямиос, азьветлисьсы соослэн
вылэм батыр Ядыгар, соин соосты Ядыгар боляк шуо вылэм. Бигралан али ке но вань
ай Ядгар нимо ульча. Собере кылдэмын на Уллапал (татын улиллям Алнаш палась вуэм
калык). Музъем тырмымтэен, Бигралась потэм калык кошкылиз мукет гуртъёсы (Орлой
гурт, Курег гурт, Пуны гурт но мукет).

Баграш-Бигра гуртысь потэмын Камит Усман, кудизлэн кивалтэмез улсын эксэй пумит
жутскылиз котыр гуртысь калык (та веран вылэ пыкиськыса Игнатий Гаврилов гожтэ
"Сани" поэмазэ но "Камит Усманов" трагедиязэ).



https://udm.wikipedia.org/wiki/%D0%90%D1%88%D0%B0%D0%BB%D1%8C%D1%87%D0%B8_%D0%9E%D0%BA%D0%B8

Акилина Григорьевна Векшина (литература удысын уже кутоно кушем нимыз Ашальчи́
Оки́) — тодмо удмурт кылбурчи, гожъяськись но эмъясь. Ашальчи — сяськалэсь нимзэ
псевдоним.

Вордскемын 1898-тӥ аре 16-тӥ оштолэзе туала Грах ёрослэн музъем вылаз Ускы (ӟуч
нимыз Кузебаево) гуртын. Айво Ивилэн сузэрез. Нырысь-валысь дышетскиз
гуртысьтызы 2 классъем школаын. Собере выжиз Марийской АССР-ысь Карлыган
черкогуртэ. Тае йылпумъямез бере дышетӥсь луиз (Окилы соку 16 арес гинэ вал).
1919-тӥ арын дышетсконзэ азьланьтӥз Казаньысь рабфакын. Бырйиз эмъясьлэсь
удыссэ. 1928-тӥ арозь тыршиз син эмъясь луыса. Уно калыкез утиз синтэм
кылёнлэсь. Трахома висёнэн ӟеч-ӟеч нюръяськемез понна басьтӥз Удмурт АССР-ысь
дано врачлэсь нимзэ. Быдӟым война дыръя Оки хирург кариськиз. Ож йылпумъяськем
бере ужаз Алнаш черкогуртысь больницаын. Акилина Векшина — УАССР-ысь дано
эмъясь.

1933 но 1937 аръёсы сое политикаен герӟаськем мугъёсын янгыше уськытыны
тыршиллям но кӧня ке дыр ӵоже пытсэт сьӧрын но возиллям, но янгыше уськытэмзы
вал юнме шорысь. Озьы ке но, Ашальчи литература удысын ужамысь дугдоно луиз.

Кулӥз 1973 аре 31 коньывуонэ Алнашын. Алнаш черкогуртын усьтэмын быдӟым
кылбурчилы сӥзем музей.

Ашальчи Оки – удмурт калыклэн яратоно кылбурчиез. Кылбуръёсыз пӧлысь куд-огез
пӧрмытэмын кырӟанлы, соосты али но яратыса кырӟало. Печатласькыны 1918 арысен
кутскиз «Гудыри» но «Виль синь» газетъёсын. 1928 аре солэн кык книгаез потэ:
«Сюрес дурын» удмурт кылын но «О чём поёт вотячка» ӟуч кылын (та книгалы
кылбуръёссэ берыктӥз но дасяз Кузебай Герд), «Мар тодӥз тракома сярысь Карпа
агай» (1930) но «Мон тодам вайисько» (1968). Со сяна, Ашальчи кӧня ке туж
устоесь очеркъёс но гожтӥз. Ашальчи Оки нылпиослы сӥзьыса но кылбуръёс,
очеркъёс, веросъёс пӧрмытъяз. Но калыклы усьтӥськиз кылбуръёсыныз - лирической
героез мур пуштросъем, малпаськонэ выйытӥсь. Лина Григорьевна улонысь кошкем
бере эшшо куать бичет печатласькемын вал.

Ӵем дыръя лирической героез — выль улонэ кыстӥськись возьдаськись сямо нылмурт.
Со шӧдӥське, кылсярысь, «Возьдаськон», «Мон тодам вайисько», «Мон визьтэм вал
азьло» но мукет кылбуръёсаз. Ашальчи Оки А. С. Пушкинлэсь «Если жизнь тебя
обманет» кылбурзэ удмуртэ берыктӥз.

Акилина Григорьевналэн ужъёсыз пӧртэм кунсьӧр кылъёсы берыктэмын. Франциысь
кылысь кылэ берыктӥсь Жан-Люк Моро гожтэ: «Ашальчи Окилэн кылбуръёсыз туж
ненегесь, кышномурт кадесь». Ашальчи Окилэн француз кылэ берыктэм кылбуръёсыз
кырӟанъёслы пӧрмизы ни.



https://udm.wikipedia.org/wiki/%D0%90%D1%80-%D0%A1%D0%B5%D1%80%D0%B3%D0%B8%2C_%D0%92%D1%8F%D1%87%D0%B5%D1%81%D0%BB%D0%B0%D0%B2

Вячесл́ав А́р-Серги́ (зэмос нимыз – Вячесла́в Вита́льевич Серге́ев; в. 1962 аре
5 апреле).— удмурт кылбурчи, сценарист, берыктӥсь но драматург. Россиысь
писательёслэн союззылэн членэз. Удмурт Республикаысь калык писатель (2003).

Вордӥськиз 1962 аре 5 апреле Завьял ёросысь Выль Казьмас (Новая Казмаска)
гуртын. Дышетскиз Удмурт кун университетын но Москваысь литературая институтын.

Ар-Серги – пӧртэм жанръёсын гожтэм ог 30 книгаослэн авторзы. Солэн сценариезъя
пуктэмын нырысетӥ удмурт кинофильм «Алангасарлэн вужерез» (киностудия «Кайрос»,
1994). Озьы ик солэн гожъямъёсыз печатламын Венгриын, Эстониын, Франциын,
Швециын, берыктэмын пӧртэм кылъёсы. Ачиз гожъя удмурт но ӟуч кылын. Ӵем
печатлаське Москваысь валтӥсь газетъёсын но журналъёсын.



https://udm.wikipedia.org/wiki/%D0%90%D1%80%D1%82%D0%B0%D0%BC%D0%BE%D0%BD%D0%BE%D0%B2,_%D0%90%D0%BB%D1%8C%D1%84%D1%80%D0%B5%D0%B4_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Альфред Александрович Артамонов — УАССР-ысь культура удысысь дано ужась (1986),
Россия Федерациысь культура удысысь дано ужась (1996), ИТАР-ТАСС-лэн Удмуртиысь
собкорез, телевидение но радио удысъёсысь отличник (1985) - вордӥськиз 5-тӥ
январе 1935-тӥ арын Ижкарын.

1957-тӥ-1962-тӥ аръёсы ужаз «Комсомолец Удмуртии» газетын. Нырысь литсотрудник
вал, бӧрысь отделэн кивалтӥсе пуктӥзы. 1958-тӥ арын Альфред Александровичез
пырто Россиысь Журналистъёслэн союзазы.

1962-тӥ-1997-тӥ аръёсы тыршиз Ижысь телевидениын. Дасялляз но нуылӥз «День
республики», «Телевизионная неделя», «Ижевск вечерний», «Вам отвечают…», «Адрес:
правительство», «Время торопит», «Что было, то было» но мукет передачаосты.
Артамонов 40 телефильмлэн авторез луэ.

1972-тӥ-1992-тӥ аръёсы «Правда» газетлэн внештатной корреспондентэз кариське.
Отын 700-лэсь ятыр пӧртэм пуштросъем ужъёссэ печатла. 1989-тӥ арын ИТАР-ТАСС-лэн
собкорез луэ. Поттэ 11 книгазэ: «Подвиг не кончается» (1975), «Подвиг
стюардессы» (1990), «Кто зажигает звёзды» (1987) но мукет.



https://udm.wikipedia.org/wiki/%D0%90%D1%80%D0%BD%D1%8F_%D3%B5%D1%83%D0%BA%D0%BD%D0%B0

«Арня ӵукна» – Удмурт радиоын уно аръёс ӵоже арня нуналъёсы потӥсь
литературно-музыкальной радиожурнал.

Нырысьсэ «Арня ӵукна» эфире потӥз 3 мартэ 1955 аре. Радиожурнал кылдытэмын вал
со вакытэ Удмурт радиоын ужась кылбурчилэн Гай Сабитовлэн кичӧлтэмезъя. Со ачиз
ик луиз та радиожурналлэн нырысетӥ нуисез но сое кызь ар ӵоже нуиз, соин ик
«Арня ӵукна» радиожурналлэн нимыз люконтэм герӟаськемын Гай Сабитовлэн нимыныз.
Озьы ик, «Арня ӵукнаез» пӧртэм вакытъёсы нуэм мукет журналистъёс но туж
нимо-дано луо: Милитина Гаврилова (Решитько), Ольга Ведрова, Анастасия Гребина.
«Арня ӵукналэн» нырысетӥ режиссёрез вал Борис Саушкин, собере – Анатолий
Митрофанов но Леонид Гусев.



https://udm.wikipedia.org/wiki/%D0%90%D0%BB%D0%BD%D0%B0%D1%88_(%D1%87%D0%B5%D1%80%D0%BA%D0%BE%D0%B3%D1%83%D1%80%D1%82)

Со интыяськемын Удмурт шаерлэн лымшор палаз. Ӵапак отӥ Алнашка но Туймы
шуръёслэн вуоссы огинэ ӧръясько. Шулдыр черкогуртын улэ-вылэ ог 6 сюрс 765
адями.

Алнаш пыр кошке Муское нуись федерал сюрес, 12 километрлы палэнэтӥгес ортче
Огырчие нуись чугун сюрес. Та сяна, Алнашлэсь 5 километрлы палэнэтӥгес
читыр-чутыр кошке Екатерина II императрицалэн трактэз.

1791-тӥ арозь та черкогурт Кузон епархилэн бур улаз лыдъяськылӥз. Нош 1791-тӥ
арын выжиз Ватка епархие. 1796-тӥ арын, Алабуго уездысь волостьёсты люкылыку,
кылдӥз Асаново волость. Бӧрысь кылдӥз Алнаш волость, шорсюлмыз - Алнаш
черкогурт.

1921-тӥ арын Алнаш волостез выжтӥзы Можга уездэ. 1929-тӥ арын кылдӥз Алнаш ёрос,
шорсюлмыз – Алнаш черкогурт.



https://udm.wikipedia.org/wiki/%D0%90%D0%BB%D0%BD%D0%B0%D1%88_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Со интыяськемын Удмурт шаерлэн лымшор палаз. Ӵапак отӥ Алнашка но Туймы
шуръёслэн вуоссы огинэ ӧръясько. Шулдыр черкогуртын улэ-вылэ ог 6 сюрс 765
адями.

Алнаш пыр кошке Муское нуись федерал сюрес, 12 километрлы палэнэтӥгес ортче
Огырчие нуись чугун сюрес. Та сяна, Алнашлэсь 5 километрлы палэнэтӥгес
читыр-чутыр кошке Екатерина II императрицалэн трактэз.

1791-тӥ арозь та черкогурт Кузон епархилэн бур улаз лыдъяськылӥз. Нош 1791-тӥ
арын выжиз Ватка епархие. 1796-тӥ арын, Алабуго уездысь волостьёсты люкылыку,
кылдӥз Асаново волость. Бӧрысь кылдӥз Алнаш волость, шорсюлмыз - Алнаш
черкогурт.

1921-тӥ арын Алнаш волостез выжтӥзы Можга уездэ. 1929-тӥ арын кылдӥз Алнаш ёрос,
шорсюлмыз – Алнаш черкогурт.



https://udm.wikipedia.org/wiki/%D0%90%D0%BB%D0%BD%D0%B0%D1%88

Со интыяськемын Удмурт шаерлэн лымшор палаз. Ӵапак отӥ Алнашка но Туймы
шуръёслэн вуоссы огинэ ӧръясько. Шулдыр черкогуртын улэ-вылэ ог 6 сюрс 765
адями.

Алнаш пыр кошке Муское нуись федерал сюрес, 12 километрлы палэнэтӥгес ортче
Огырчие нуись чугун сюрес. Та сяна, Алнашлэсь 5 километрлы палэнэтӥгес
читыр-чутыр кошке Екатерина II императрицалэн трактэз.

1791-тӥ арозь та черкогурт Кузон епархилэн бур улаз лыдъяськылӥз. Нош 1791-тӥ
арын выжиз Ватка епархие. 1796-тӥ арын, Алабуго уездысь волостьёсты люкылыку,
кылдӥз Асаново волость. Бӧрысь кылдӥз Алнаш волость, шорсюлмыз - Алнаш
черкогурт.

1921-тӥ арын Алнаш волостез выжтӥзы Можга уездэ. 1929-тӥ арын кылдӥз Алнаш ёрос,
шорсюлмыз – Алнаш черкогурт.



https://udm.wikipedia.org/wiki/%D0%90%D0%BB%D0%B0%D1%82%D1%8B%D1%80%D0%B5%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Василий Иванович Алатырев - тодмо удмурт кылчи, удмурт но фин-угор кылъёсъя
специалист, филология наукаосъя кандидат (1937), доцент (1938), УАССР-ысь наука
удысысь дано ужась, Финн-угор калыкъёслэн обществозылэн ёзчиез (1968).
Вордӥськиз нырысетӥ гудырикошконэ 1908-тӥ арын Татарстанысь Бавлы ёросысь
Покровской Урустамак черкогуртын. Кулӥз нырысетӥ (1) шуркынмонэ (ноябрь) 1994-тӥ
арын

1934-тӥ арын йылпумъяз Ленинградысь педагогикая кун институтэз. 1936-тӥ-1937-тӥ
аръёсы ужаз СССР-ысь Кылъёсъя институтлэн Ленинградысь ёзаз. 1937-тӥ-1944-тӥ
аръёсы Карело-Финской университетысь ӟуч кылъя кафедраен кивалтӥз.
1955-тӥ-1980-тӥ аръёсы УдНИИ-ысь удмурт кылъя сектореныз валтӥз.



https://udm.wikipedia.org/wiki/%D0%90%D0%B9%D0%BA%D0%B0%D0%B9_(%D1%82%D0%B5%D0%B0%D1%82%D1%80)

Фольклор кырӟанъя «Айкай» кун театр кылдӥз 1990-тӥ арын УАССР-ысь
Композиторъёслэн союззы бордысь концертной коллективын воштӥськонъёс ортчем
бере. «Айкай» жин-жин возьматэ пӧртэм калыкъёслэсь эктонъёссэс, кырӟанъёссэс,
сям-йылолъёссэс. Но тужгес бадӟым саклык висъя удмурт фольклорлы, калыклы.
Шаермылэн зарни фондэз, шуыны луоз, «Весенние игрища на горе «Айкай», «Сюан»,
«Армие келян», «Пӧйшурасьёс», «Йӧ келян», «Выль кен дӥсян» постановкаоссы,
Татарстанысь Балтаси ёросысь удмуртъёслэн «Апай сямен эктон», «Зыгытларской»,
«Слободская кадриль», «Бондари», «Озорные гармонисты», «Сон шамана»
тапыртонъёссы. Калык туж яратӥз «Урам гуръёс», «Вамыштомы артэ», «Тон-а со?»,
«Мон бачям мертто тӧдьы льӧмпу» но мукет кырӟанъёссэс.

Пусъёно: удмурт постановкаос дасям сяна, айкайёс тупен-тупен возьмато пор,
бигер, мадьяр, фин, мордва калыкъёслэсь йылолъёссэс но. Артистъёслы визь-кенешен
юртто дано постановщикъёс: А. Поздеев, А. Прокопьев, П. Данилов, Е.
Серебренников, Н. Чиркова, М. Роготнева, Д. Кургузова.

Та коллектив ӵемысь пыриськылэ Удмурт шаерын ортчылӥсь бадӟым ужрадъёсы.
Быгатэмзэс возьмато палэнын но - Мускоын, Казаньын, Пермьын... Трос пол
поталлязы ини кунгож сьӧрысь учкись доры.

1991-тӥ арын Швециын, Венгриын, Италиын, Швейцариын, Финляндиын, Хорватиын,
Германиын, Нидерландын ортчылэм калыккуспо фольклор фестивальёсысь «Айкай»
тужгес устоез фольклор ансамбль нимын берытскиз.

2003-тӥ арын Фольклор кырӟанъя «Айкай» удмурт театр луиз Фольклор кырњанъя
«Айкай» кун театр. Отын туннэ нуналлы ваньмыз-ӧвӧлэз 25 адями: кырасьёс,
эктӥсьёс, крезьгур инструментъёсын шудӥсьёс но мукет. Пӧлысьтызы куинез - Россия
Федерациысь дано артистъёс, ньылез - Удмурт Республикаысь калык кырӟасьёс, витез
- Удмурт Республикалэн дано артистъёсыз. Чеберлыкъя кивалтӥсез - Е.
Серебренников - Россия Федерациысь дано артист, Удмурт Республикаысь калык
кырӟась. «Айкайлэн» кивалтӥсез - П. Данилов - Удмурт шаерысь искусство удысысь
дано ужась.



https://udm.wikipedia.org/wiki/%C2%AB%D0%9C%D0%BE%D1%8F_%D0%A3%D0%B4%D0%BC%D1%83%D1%80%D1%82%D0%B8%D1%8F%C2%BB

«Мынам Удмуртие» (ӟуч Моя́ Удму́ртия) — Удмурт Элькунысь самой егитэз
телерадиокомпания. Передачаоссэ возьматыны кутскиз 2002 аре [[2 коньывуонэ] -
октябре. Телепрограммаосыз эфире потыло дециметровой диапазонын (аслаз
программаосызлы нуналлы быдэ куинь (3) час висъямын), радиопрограммаосыз —
FM-диапазонын (аслаз программаосызлы — дас тямыс (18) час). ТРК «Моя Удмуртия» —
кун унитарной предприятие, солэн учредителез — [[Удмурт Элькунысь кивалтэт].

Телепрограммаосыз пӧлысь тросэз пото удмурт кылын, ӵемысь — ӟуч титръесын.
Тужгес но тодмо проект луэ реалити-шоу «По соседству мы живём» («Бускель луыса
ми улӥськом»). Пиналъёслы нимаз передача вань — «Шудон корка»: нуисьёсыз –
Малыок (Ольга Ардашева) но мунё Моко. Со программа [[«Тэффи» премия|«Тэффи»
коньдонкузьымез басьтӥз (2006). «Моя Удмуртия»-лэн кизилиез — режиссёр Лев
Вахитов, со — уно тунсыкоесь фильмъёслэн авторзы, «Солнечный зайчик» фильмез
понна «Тэффи» коньдонкузьым басьтӥз (2005): отын вераськон мынӥз суредась но
удмурт выжыкылъёсын лыдӟетъёслы иллюстрациосты лэсьтӥсь Менсадык Гарипов сярысь.
Трос проектъёс Светлана Кибординалэн. Тросэз учкизы солэсь программазэ «Витисько
тонэ». Али Света нуэ котькуд кӧснунал ӵукнаосы меӵак эфирын «Шундыберганъёс»
программазэ. Тросэз учкизы программа "Светӥ дорын куноын" (Светлана Белых,
Светлана Пикулева но Светлана Кибардина)

Ӟуч кылын потӥсь кылдытӥсьёслэн программаосыз пӧлысь уката тодмо луэ «Шурики»
нимо проект (ужа 1996 арысен). Со потӥз нырысьсэ «Мой регион» нимо [[Ижкарысь
телекомпанилэн эфираз, нош али улонзэ азьланьтэ «Моя Удмуртия»-ын. Та проектлэн
жанрез пумысен кивалтӥсез Юрий Широбоков вера, со комикс луэ шуыса. Та проектлэн
геройесыз пӧртэм серемес учыръесы шедё; ӵемгес уже кутӥсько пӧртэм
звукоподражаниос но междометиос. «Моя Удмуртия»-ын ужа бигер редакция но.



https://udm.wikipedia.org/wiki/%C2%AB%D0%98%D0%BD%D0%B2%D0%BE%D0%B6%D0%BE%C2%BB

Инвожо — удмурт кылын егитъёслы сӥзем Удмуртиын потӥсь журнал. Со висъяське
аслаз туала луэменыз, удмуртъёсыз вань дуннелы возьматыны, огъя дунне культурае
пыртыны тыршеменыз. Потэ удмурт но ӟуч кылын. Кылдӥз 1990 арын. Со дырысен
журнал ортчиз кузь сюресэз, вошъяз вылтуссэ, пуштроссэ.

Журналлэн кылдон сюресаз пытьы кельтӥз Удмуртиысь культура удысысь дано ужась
Никвлад Самсонов. Со луиз журналлэн нырысетӥ редакторез. Солэн кичӧлтэмезъя
удмурт егитъёс понна нырысьсэ потыны ӧдъяз яркыт журнал. Бӧрысь журналэн кема
аръёс ӵоже кивалтӥз Удмуртиысь калык писатель Егор Загребин. Туннэ журналлэсь
редакцизэ валтэ Пётр Захаров.

2005-тӥ арын журнал бордын кылдӥз ПЕН-клуб. Солэн ёзчиосыз луизы Удмуртиысь дано
адямиос: профессоръёс Владимир Владыкин, Татьяна Владыкина, Удмурт Республикалэн
гимнэзлы кылъёссэ гожтӥсь Алексей Шепталин, Анатолий Ишмуратов, профессор Юрий
Перевощиков, суредасьёс Пётр Ёлкин но Василий Морозов, Сергей Орлов, режиссёръёс
Лев Вахитов, Василий Ушаков, мукет егит учёнойёс, гожъясьёс, журналистъёс.

"Инвожо" журналлэн редакциез матысь кусыпъёс возе фин, эстон, венгер, но мукет
фин-угор выжыысь егитъёсын, озьы ик удмурт егитъёслэн «Шунды» огазеяськонэнызы.
Кема аръёс ини редакция пыриське удмурт пиналъёслы чаклам «Шундыкар» лагере,
журналлэн редакторез литература удыслы синмаськытэ гуртъёсысь удмурт пиналъёсты.



https://udm.wikipedia.org/wiki/%C2%AB%D0%98%D0%94%D0%9D%D0%90%D0%9A%D0%90%D0%A0%C2%BB_%D0%B6%D1%83%D1%80%D0%BD%D0%B0%D0%BB%D0%BB%D1%8D%D0%BD_%D0%BA%D1%8B%D0%BA%D0%B5%D1%82%D3%A5_%D0%BD%D0%BE%D0%BC%D0%B5%D1%80%D0%B5%D0%B7_%D0%BF%D0%BE%D1%82%D1%8D%D0%BC%D1%8B%D0%BD

Алигес потэмын «ИДНАКАР» нимо научной журналлэн кыкетӥ номерез; со сярысь
ивортӥзы журналлэн редакциысьтыз. Та журналэз котьку шедьтыны луоз интернетысь
(idnakar.ru адресъя), озьы ик, вань на компакт-дискъёсы гожтэм но бумага вылэ
печатлам версиосыз. Солэн материалъёсыз тунсыко потозы наукаын ужасьёслы но,
студентъёслы но, шаермылэн историеныз тунсыкъяськись вань адямиослы но.

Журналлэн выль номерез быдэсак сӥземын Удмуртиысь нимо-дано кылчилэн, профессор
Риф Насибуллинлэн вордскемез дырысен сизьымдон ар тырмемлы. Лыдӟись отысь
шедьтод удмурт кылъя но удмуртъёслэн историзыя выль тунсыко статьяос. Журнал
«ИДНАКАР» потэ арлы быдэ кык пол. Солэн нырысетӥ номерез потэмын таяз аре тулыс.



https://udm.wikipedia.org/wiki/%22%D0%A3%D0%B4%D0%BC%D1%83%D1%80%D1%82%D1%81%D0%BA%D0%B0%D1%8F_%D0%BF%D1%80%D0%B0%D0%B2%D0%B4%D0%B0%22_%D0%B3%D0%B0%D0%B7%D0%B5%D1%82

Удмуртская правда — республикаысьтымы огъя югдурез возьматӥсь газет. Потэ ӟуч
кылын. Газетлэн учредительёсыз Удмурт Республикаысь Кун Кенеш но Правительство.

Газетлэн нырысетӥ номерез потӥз 1917-тӥ арын 7-тӥ сентябре "Известия Ижевского
совета рабочих, солдатских и крестьянских депутатов" нимын. Газетлэн кылдытӥсез
но нырысетӥ редакторез В. А. Матвеев. Бӧрысь 1918-тӥ арын августэ Ижын но
Воткаын ӝутӥськем вожвылъяськон дыръя газет выжиз Сарапулэ. Татын со "Борьба"
нимын потыны кутскиз. Озьы ке но революцилэн комитетэз изданиез берыктӥз Иже,
татын 1918-тӥ арын 4-тӥ декабре со "Ижевская правда" нимын потыны ӧдъяз. Соку
редактор луиз Азинлэн дивизиысьтыз комиссар, Петроградысь журналист Д. Ф. Зорин.

Кылсярысь, Юрий Филиппович Кедров — тодмо удмурт писательлэн Филипп Кедровлэн
пиез. Вуоно редактор вордскиз 1937-тӥ арын Ижын. Йылпумъяз Свердловскысь
юридической институтэз. Кема аръёс ужаз Удмурт телевидениын но радиоын. 1986-тӥ
-1990-тӥ аръёсы валтӥз "Удмуртская правда" газетэз. 1990-тӥ арын кивалтӥз Удмурт
Республикалэн суверинетэзлы сӥзем Декларациез кылдытон группаен, чаклаз
Удмуртилэсь гербзэ, флагзэ но гимнзэ кылдытонэз.



https://udm.wikipedia.org/wiki/%22%D0%9A%D0%B5%D0%BD%D0%B5%D1%88%22_%D0%B6%D1%83%D1%80%D0%BD%D0%B0%D0%BB

Кенеш — республикаысьтымы литературалы сӥзем журнал. Солэн бамъёсаз асьсэлэсь
ужъёссэс печатлало шаерысьтымы тодмо писательёс но поэтъёс, озьы ик егит
авторъёс.

Журналлэн историез кутске 1926-тӥ арын. Соку республикаямы кылдӥз удмурт
писательёслэн нырысетӥ огазеяськозы ВУАРП. Солы кутскон сётӥз тодмо учёной,
этнограф но поэт Кузебай Герд. 1931-тӥ-34-тӥ аръёсы журнал нимзэ воштӥз но луиз
"Кылбурет удсын", берлогес "Пролетар кылбурет удысын".

Журналлэн редакторъёсыз пӧртэм аръёсы вал М. А. Коновалов, М. П. Петров , Т. А.
Архипов, С. А. Самсонов, А. Г. Шкляев но мукетъёсыз. 1994-тӥ арысен журнал
оскемын П. В. Куликовлы. кылдэмгес вакытаз "Кенеш" удмурт гожъясьёслы эскерон
инты выллем луиз. 1920-тӥ аръёсын одӥг номерын авторъёс кыӵе ке ужпумъя
асьсэлэсь пӧртэм малпанъёссэс вераны быгатылӥзы. Бӧрысь журнал пыр ортчылӥзы
удмурт литератураын классика луэм произведениос.

Берло дыре "Кенешын" ӟеч сям луиз арлы быдэ огзэ номерзэс быдэсак сӥзьыны одӥг
темалы. Озьы бӧрсьысь аръёс ӵоже потӥзы удмурт кырӟанъёслы, серемес веранъёслы,
сценкаослы, сиён-юонлы сӥзем журналъёс. Туннэ журналын ужало туж тодмо но дано
адямиос: Удмурт Республикаысь культура удысысь дано ужась, прозаик Олег Четкарёв
, Ашальчи Оки нимо премилэн лауреатэз, кылбурчи Галина Романова , прозаик но
кылбурчи Лидия Нянькина ,тодмо писатель Генрих Перевощиков, Пётр Сергеев, Ольга
Бородина но мукетъёсыз.



https://udm.wikipedia.org/wiki/Ustani_bane

Ustani bane (Султы, бан!) — хорват калык кырӟан. Сӥземын Хорватиысь банлэн граф
Карой Кун-Хедервари де Хедерварлэн венгеромытон политиказэ улонэ пыӵатыны
кутскемезлы. Кырӟась вазиське Хорватиысь национальной геройлы, банлы граф Йосип
Елачич фон Бужимлы.

:Bilo je to godine, devetsto i treće, Kad su našu Hrvatsku stigle nesreće.:
Mađarske zastave digo Héderváry, Silom hoće Hrvatsku da nam pomađari. :Ustani
bane, Hrvatska te zove, zove, Ustani bane Jelačiću!:

:Nema junaka, nema Hrvata, Kao što je bio Jelačić ban.: A sada njega crna zemlja
krije, I zelena trava prekrila mu grob. :Ustani bane, Hrvatska te zove, zove,
Ustani bane Jelačiću!:

Со вал укмыстон куинетӥ аре, Куке Хорватиямы вуизы шуг-секытъёс: Хедервари ӝутӥз
венгер флагъёсты, Хорватиез кужмысь венгеромытэмез потэ. Султы, бан, Хорватия
тонэ ӧте, ӧте, Султы, бан Елачич!

Ӧвӧл батыр, ӧвӧл хорват Таӵеез, кыӵе вал бан Елачич. Нош али сое соге сьӧд
музъем, Вож турын нош согиз солэсь шайгузэ. Султы, бан, Хорватия тонэ ӧте, ӧте,
Султы, бан Елачич!



https://udm.wikipedia.org/wiki/Ullapala_Boy

Вордӥськиз 8-тӥ гудырикошконэ 1990-тӥ арын Пичи Пурга ёросысь Пичи Пурга
черкогуртын. Пичи Пурга черкогуртысь 1-тӥ номеро школаез йылпумъяз, нош 2012-тӥ
арын Удмурт кун университетысь исторической факультэтэз. Али дыре дышетске
УИИЯЛлэн аспирантураяз, научной ужлэн валтӥсь темаез - этнофутуризм. Пыриське
пӧртэм удмуртлыкен герӟаськем ужрадъёсы. «Шунды» организацилэн ёзчиез луэ.
Пыриськиз "АМИСО ВОТ" группае. Али нимаз кырӟась луыса выступать каре - Ullapala
Boy. Али дырэ кылдытӥз выль удмурт хип-хоп проект "Мурӝол Underground".

Школаын дышетскыкуз уг вала вал удмурт кыллэсь кулэлыксэ, нош Удмурт
университетэ дышетскыны пырем бераз валаз солэсь дунзэ, соин ик ачиз дышетӥз
удмурт кылэз. Тросэз кылбуръёсыз солэн сӥземын вордӥскем палъёсызлы. Нош кунгож
кырӟанъёслэн берыктэмъёссы туж тунсыкоесь пӧрмо. Солэн кышноез вал Евгения
Иванова[источник гожтэмын ӧвӧл 613 нунал].



https://udm.wikipedia.org/wiki/%D0%AF%D1%88%D0%B8%D0%BD,_%D0%94%D0%B0%D0%BD%D0%B8%D0%B8%D0%BB_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Даниил Александрович Яшин (1929–1988) Можга ёросысь Вуж Какся гуртын вордиськиз.
Пинал дырыз Данииллэн туж секыт вал. Сизьым арес дыръяз атайтэк кылиз. Быдзым
Атыкай Ож кутскыку ик ваньмыз ньылез агайёсыз ивортэк ож бусые ышизы. Номыр соос
сярысь тодмо ой вал, нош кыкезлэн быремзы сярысь похоронка вуиз. Анаез, весь
дугдылытэк бордыса улонтияз, дыр, синтэм кылиз. Табере анаезлэн кылиз одиг пиез,
со ик луиз вань осконэз. Даниил котьку юрттиз анаезлы котькыче ужын: бусыын но,
юртъер котырын но. Анаез малпа вал, пиез нянь будэтись луоз шуыса. Озьы оз
кылды. Пинал дыръяз ик Даниил ас улонзэ калыкезлэн адзонэныз герзаны малпаз.

Куамын арлэсь трос Удмурт пединститутысь литературно-творческой кружокен
кивалтиз. Кылбурчи ваньмон дырзэ егит гожъяськисьёсызлы сизьылиз. Котькуд выль
вормонъёссылы шумпотэ вал, данъяське «будэтэм» пиналъёсыныз. кружоклэн
занятиосаз студентъёс кылбур гожъян амалъёсын, прозаез гожъянэн тодматскылизы.
Портэм аръёсы Даниил Яшинлэн «бурд улаз» гожъяськизы В. Романов, В. Ившин, Ан.
Леонтьев, Ан. Перевозчиков, Р. Валишин, П. Куликов, О. Четкарев но мук.



https://udm.wikipedia.org/wiki/%D0%AF%D1%80_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Бускельёсыз — Удмурт шаерысь Глаз но Юкамен ёросъёс, Киров улосысь Фалёнки ёрос
но Омутнинск ёрос.

Яр ёрос кылдытэмын 1929-тӥ арын 15-тӥ июне. Отчы пыризы Глазов уездысь Укан,
Ежево но Пудем волостьёсысь 19 сельсоветъёс. Ёрослэн администрациез интыяськиз
соку Укан черкогуртын, нош 1932-тӥ арын ёрослэн центрез выжтэмын кар типъем Яр
посёлоке.

1962-тӥ арын Яр ёрос быдтэмын, отчы пырись сельсоветъёсыз люкемын Глазов гурт
ёрос но Глазкар куспын.

Яр ёросын улӥсез — 17 сюрс 984 адями (2009-тӥ арлы). Со пӧлысь 6 сюрс 922 мурт
улэ кар типъем Яр посёлокын. Удмуртъёс — 68,5 %, ӟучъёс — 29 %, бигеръёс — 1 %,
бесерманъёс но мукет калыкъёс — 1,5 %.

3. Муниципал кылдытэтлэн администрациезлэн кивалтӥсез — Николай Андреевич Дёмин.

Ёросын ужа нюлэс дасянъя Пудем завод, етӥн сэстонъя фабрика, кирпич шуккон
завод.

Яр ёросын кутсконзэ басьтэ Ватка шур, озьы ик Тум гуртын интыяськемын гыбедэн
узыр инты.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D3%A7%D0%B4%D1%8C%D1%8F_%D1%91%D1%80%D0%BE%D1%81

Якшур-Бодья (Якшур-Бӧдья) ёрос — Удмурт Республикае пырись ёрос. Интыяськемын
шаерлэн шораз, Тыловай вырйылын 1778,4 квадрат иськем вылын, 63%-эз шобыртэмын
нюлэсэн. Якшур-Бӧдья ёрос пыр бызё таӵе шуръёс: Мукшинка, Большая Умринка, Чур,
Сылӥзь (Селычка), Оӵ (Иж) но мукет. Ёрослэн шорсюлмыз - Якшур-Бӧдья. Гожъёсыз
тупало Эгра, Шаркан, Вотка, Дэри, Ува, Сьӧлта ёросъёсын.

Якшур-Бӧдья ёрос кылдытэмын ВЦИК-лэн Вотяк автономной областез люкон сярысь
Постановлениезъя 15-тӥ июле 1929-тӥ арын. Отчы соку пыризы 13 сельсоветъёс, 131
гурт. 1921-тӥ арлы улӥсез - 22 сюрс 750 адями. Та вакытэ - 23 сюрс 100 мурт
(2006-тӥ арлы). 59 %-эз удмуртъёс, 34 % ӟучъёс но мукет калыкъёс. Ёросэ пырись
гуртъёслэн лыдзы та нуналлы - 91. 1963-тӥ арысен 1965-тӥ арозь Якшур-Бӧдья пыриз
Эгра ёросэ. 1996-тӥ арын Якшур-Бӧдья ёросэ пыриз 12 сельсовет: Маляпочинка
(Варавай), Мукши, Кӧкоран, Лынга, Пушкари, Сылӥзь, Вуж Ӟатча, Сьӧдӟи (Чернушка),
Якшур, Чур, Ӵошкыт (Большие Ошворцы) но Якшур-Бӧдья.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D0%BE%D0%B4%D1%8C%D1%8F_%D1%91%D1%80%D0%BE%D1%81

Якшур-Бодья (Якшур-Бӧдья) ёрос — Удмурт Республикае пырись ёрос. Интыяськемын
шаерлэн шораз, Тыловай вырйылын 1778,4 квадрат иськем вылын, 63%-эз шобыртэмын
нюлэсэн. Якшур-Бӧдья ёрос пыр бызё таӵе шуръёс: Мукшинка, Большая Умринка, Чур,
Сылӥзь (Селычка), Оӵ (Иж) но мукет. Ёрослэн шорсюлмыз - Якшур-Бӧдья. Гожъёсыз
тупало Эгра, Шаркан, Вотка, Дэри, Ува, Сьӧлта ёросъёсын.

Якшур-Бӧдья ёрос кылдытэмын ВЦИК-лэн Вотяк автономной областез люкон сярысь
Постановлениезъя 15-тӥ июле 1929-тӥ арын. Отчы соку пыризы 13 сельсоветъёс, 131
гурт. 1921-тӥ арлы улӥсез - 22 сюрс 750 адями. Та вакытэ - 23 сюрс 100 мурт
(2006-тӥ арлы). 59 %-эз удмуртъёс, 34 % ӟучъёс но мукет калыкъёс. Ёросэ пырись
гуртъёслэн лыдзы та нуналлы - 91. 1963-тӥ арысен 1965-тӥ арозь Якшур-Бӧдья пыриз
Эгра ёросэ. 1996-тӥ арын Якшур-Бӧдья ёросэ пыриз 12 сельсовет: Маляпочинка
(Варавай), Мукши, Кӧкоран, Лынга, Пушкари, Сылӥзь, Вуж Ӟатча, Сьӧдӟи (Чернушка),
Якшур, Чур, Ӵошкыт (Большие Ошворцы) но Якшур-Бӧдья.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D0%BE%D0%B4%D1%8C%D1%8F_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Якшур-Бӧдья черкогурт (нимыз кылдэмын огъя перм вакытэ: яг — бор, шур — река,
Бӧдья — воршуд ним) — Якшур-Бӧдья ёрослэн шорсюлмыз. Нимзэ вакчиятыса —
Як.-Бодья — шуыса верало. Интыяськемын Оӵ шурлэн Селычка нимаськись ӧр дураз.
Ижкарлэсь 41 иськемлы интыяськемын, Иж — Глаз автосюрес вылын.

Улӥсез 7 сюрс 211 адями (2012-тӥ арлы). Уло удмуртъёс но, бигеръёс но, мукет
калыкъёс но.

Якшур-Бӧдья нырысьсэ пусъемын 1710-тӥ арын: Арчае нуись сюрес вылын сылӥсь гурт
шуыса. Кылдэмын 1682-тӥ арын, соку гуртын сылӥз 12 юртъер, 3-ез кузётэм кылемын
(1716-тӥ арын ортчем переписья).

Кема дыр ӵоже та черкогуртын нокыӵе предприятиос усьтэмын ӧй вал. Быдӟым Атыкай
ожлэсь азьвыл ужазы сӧсыръёс — соос пунӥзы гозы, сюло. Со сяна, черкогуртын
ӝоген усьтӥськиз пыдкутчан вурон мастерской. 1994-тӥ арын Якшур-Бӧдья
черкогуртын кылдытэмын «Сельхозлес» предприятие, отын дасяло пу, солэсь пӧртэм
арбериос. Ужзэ радъя «Ижторф», «Агрохимия» огазеяськонъёс. Черкогуртлэн шораз
интыяськемын Фрунзе нимо предприятилэн валтӥсь ёзэз.

Якшур-Бӧдья черкогурт пыр ортче Ижысь Глазкаре Р321 автомобиль сюрес. Чугун
сюрес вылысь самой матысез станция — Кӧкоран каргурт.

Черкогуртын 2 шор ёзо школа, Шаертодонъя музей (1981-тӥ арын усьтэмын),
Адӟисьтэмъёслы но кылӥсьтэмъёслы чаклам лицей, Искусствоосъя школа, ёрос
библиотека но ёрос эмъяськонни. Черкогуртын утисько историлы сӥзем 2
синпелетъёс. 2003-тӥ — 2005-тӥ аръёсы Якшур-Бӧдья ёросын ӝутӥськиз Николай
Чудотворецлы сӥзем черк.



https://udm.wikipedia.org/wiki/%D0%AF%D0%BA%D1%88%D1%83%D1%80-%D0%91%D0%BE%D0%B4%D1%8C%D1%8F

Якшур-Бӧдья черкогурт (нимыз кылдэмын огъя перм вакытэ: яг — бор, шур — река,
Бӧдья — воршуд ним) — Якшур-Бӧдья ёрослэн шорсюлмыз. Нимзэ вакчиятыса —
Як.-Бодья — шуыса верало. Интыяськемын Оӵ шурлэн Селычка нимаськись ӧр дураз.
Ижкарлэсь 41 иськемлы интыяськемын, Иж — Глаз автосюрес вылын.

Улӥсез 7 сюрс 211 адями (2012-тӥ арлы). Уло удмуртъёс но, бигеръёс но, мукет
калыкъёс но.

Якшур-Бӧдья нырысьсэ пусъемын 1710-тӥ арын: Арчае нуись сюрес вылын сылӥсь гурт
шуыса. Кылдэмын 1682-тӥ арын, соку гуртын сылӥз 12 юртъер, 3-ез кузётэм кылемын
(1716-тӥ арын ортчем переписья).

Кема дыр ӵоже та черкогуртын нокыӵе предприятиос усьтэмын ӧй вал. Быдӟым Атыкай
ожлэсь азьвыл ужазы сӧсыръёс — соос пунӥзы гозы, сюло. Со сяна, черкогуртын
ӝоген усьтӥськиз пыдкутчан вурон мастерской. 1994-тӥ арын Якшур-Бӧдья
черкогуртын кылдытэмын «Сельхозлес» предприятие, отын дасяло пу, солэсь пӧртэм
арбериос. Ужзэ радъя «Ижторф», «Агрохимия» огазеяськонъёс. Черкогуртлэн шораз
интыяськемын Фрунзе нимо предприятилэн валтӥсь ёзэз.

Якшур-Бӧдья черкогурт пыр ортче Ижысь Глазкаре Р321 автомобиль сюрес. Чугун
сюрес вылысь самой матысез станция — Кӧкоран каргурт.

Черкогуртын 2 шор ёзо школа, Шаертодонъя музей (1981-тӥ арын усьтэмын),
Адӟисьтэмъёслы но кылӥсьтэмъёслы чаклам лицей, Искусствоосъя школа, ёрос
библиотека но ёрос эмъяськонни. Черкогуртын утисько историлы сӥзем 2
синпелетъёс. 2003-тӥ — 2005-тӥ аръёсы Якшур-Бӧдья ёросын ӝутӥськиз Николай
Чудотворецлы сӥзем черк.



https://udm.wikipedia.org/wiki/%D0%AE%D0%BA%D0%B0%D0%BC%D0%B5%D0%BD_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Юкаменск ёрос Удмуртилэн уй палаз интыяськемын. Центрез — Юкаменск черкогурт.
Мукет улон интыос пӧлысь тужгес тодмо луо Ёжгурт, Палагай, Пышкизь, Ӵаӵӵагурт.

Юкаменск ёрос кылдытэмын 15-тӥ июле 1929-тӥ арын. Отчы пыризы Глаз уездысь
Юкаменск, Ёжевской но Курьинской волостьёсысь 17 сельсоветъёс. 1931-тӥ арын
быдтэмын вал Святогорск ёрос, отчы пырись сельсоветъёс выжтэмын Юкаменск ёросэ.
1935-тӥ арын та ёрос нош ик люкемын кыклы: Юкаменск но Святогорской.
1963-тӥ-1967-тӥ аръёсы Юкаменск ёрос пыртэмын вал гурт удысъя Глаз ёросэ. 3-тӥ
январе 1967-тӥ арын Юкаменск ёрос выльысь кылдытэмын вал.

Юкаменск ёросын 10 сюрс 455 улӥсез. Удмурт Республикалэн 25 ёросъёсыз пӧлысь
калыклэн лыдызъя Юкаменск ёрос 24-тӥ интыын. Удмуртъёс - 48,2%, ӟучъёс - 16,1%,
бигеръёс - 19,5%, бесерманъёс - 15,1% (2002-тӥ арлы).

Юкаменск ёросысь "Агрохимия" огазеяськон гыбед поттэ, "Монолит" предприятие -
кирпич. Вань етӥн сэстон заводзы. Юкаменск ёросын нюлэс, пу арбериос дасяло. 27
гурт предприятиос но 76 пала фермер огазеяськонъёс. Будэто картошка, ю нянь,
етӥн, бакча емыш. Потто сӥль но йӧл-вӧй. Юкаменск ёрос Ижкарен герӟаське
Юкаменск - Глаз - Ижкар автомобиль сюресэн.



https://udm.wikipedia.org/wiki/%D0%AE%D0%BA%D0%B0%D0%BC%D0%B5%D0%BD%D1%81%D0%BA_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Юкаменск черкогурт — Юкаменск ёрослэн центрез. Интыяськемын Ю но Лекма шуръёс
вылын, Глазовлэсь 40 иськемлы палэнын. Улӥсез 4,6 сюрс (1995-тӥ арлы).

Черкогурт кылдэмын 18-тӥ даурлэн 70-тӥ аръёсаз. 1775-тӥ арын Глазов уездысь Юм
волостьысь крестьянъёс вазиськизы, соослэн волостязы черк пуктыны курыса.
Матысез черк гуось интыяськемын вал кыдёкын - 70 иськемлы палэнысь Укан
черкогуртын. Священной Синодлэн 1776-тӥ арын пуктэмезъя, черкез ӝутыны чакламын
Солшурка шур вылын. Но тодмо луиз: та инты чер пуктыны уг тупа. Укан черкысь
баӵкоос вазиськизы Вяткалэн епископезлы но Великопермской Лаврентийлы, черклэсь
интызэ воштыны курыса. Соос ӵектӥзы черкез из музъем вылын ӝутыны - Лякма но Ю
шуръёс вискын. Озьы пуктэмын вал черк. Со интыез нимазы Юкаменск черкогурт шуыса
- Лякма но Ю шур вискын интыяськем село шуэмез возьматэ. Черк сӥземын
Богоявленилы.

Нырысь-валысь черк пулэсь ӝутэмын вал. 30 ар ортчыса, Неофит Ильич Мышкин баӵко
сюлмаськемъя черкез излэсь ӝутыны кутскизы, сое йылозяз-пумозяз вуттӥзы 1837-тӥ
арлы. Сӥзизы сое Дунчылкыт Троицалы. 1844-тӥ арын черк бордын усьтӥськиз
попечительство, со пыр юрттэт сётӥськиз ёрмись но ляб тазалыкен адямиослы,
висъяськиз эстӥськон пу, уже интыяськиз калык. 1917-тӥ арозь черкогуртлы висъям
музъемез черк гинэ уже кутыны быгатӥз. Кылсярысь, кирпич шуккон завод селолэсь
палэнын сылӥз. Соин ик Юкаменской село православилэн шорсюлмыз луиз. Праздникъёс
дыръя черкогуртын ортчылӥзы ярмаркаос.

Юкаменской селоысь черкез улӟытон мытэмын вал 1990-тӥ аръёсы. Сое усьтон понна
висъямын книгаосын вуз каронъя магазинлэн юртэз. 2003-тӥ арын «Удмуртэнерго»
огазеяськон юрттэмъя черк выжтэмын выль юртэ.



https://udm.wikipedia.org/wiki/%D0%AD%D1%82%D0%BD%D0%B8%D0%BA-%D1%80%D0%B0%D0%B4%D0%B8%D0%BE

«Э́тник-ра́дио» («EthnicRadio») – 2006 аре кылдытэм интернет-проект: интернетэтӥ
передачаоссэс вӧлмытӥсь крезьгуро радиостанциос. «Этник-радиолэн» сайтаз дунтэк
но уй-нуналлы быдэ 24 час ӵоже Россын улӥсь куд-ог калыкъёслэсь кырӟанъёссэс но
крезьгурзэс кылзыны луэ. Вань отын удмурт крезьгуро канал но.

Проектлэн целез: тодматскыны пӧртэм шаеръёсысь интернетэз уже кутӥсьёсты
Россиысь калыкъёслэн аспӧртэмлыко крезьгур культураенызы но со калыкъёс пӧлысь
потэм адямиослы, кудъёсыз али вордӥськем музъемъёссылэсь кыдёкын оло нош воксё
Россилэн палэназ уло, национальной крезьгурез кылзонъя луонлык сётыны.



https://udm.wikipedia.org/wiki/%D0%AD%D0%BA%D1%82%D0%BE%D0%BD_%D0%BA%D0%BE%D1%80%D0%BA%D0%B0

«Эктон корка» – удмурт калык эктонъя фольклор студия. Кылдытэмын 1997 арын
толсур толэзе.

Венгриысь «táncház» движенилэсь амалъёссэ уже кутыса, «эктон корка» нимо
фольклор ужрадъёсты (презентациосты, адзытонъёсты) радъян; концерт программаосты
дасян; Удмуртиысь, Россиысь но кунгож сьöрысь фольклор ужрадъёсы (фестивальёсы,
форумъёсы но мукет) пыриськон; удмуртъёслэсь но мукет калыкъёслэсь крезьгуро но
эктон фольклор удысысь материалъёсты экспедиция амалэн люкан, соосты эскерон;
вашкала удмурт крезьгуро инструментъёсты улӟытон но республикаысьтыты культуры
удысын соосты вӧлмытон; крезьгуро но эктон фольклорлы сӥзем семинаръёсты,
конференциосты, фестивальёсты, лагерьёсты но мукет ужрадъёсты дасянын юрттэт но
экспертиза сётон; Россиысь но кунгож сьӧрысь чеберлык но тодос удысысь
калыккуспо организациосын но центръёсын огъя уж нуон (ECTC - Европаысь калык
культураез эскеронъя центр, Дуннеысь калык крезьгуръя кенеш, CIOFF – Дуннеысь
фольклор фестивальёслэн кенешсы но мукет), ивор вöлмытонъя удысын зэмос калык
искусствоез азинтон (радио, телевидение, газетъёс но интернет пыр аудио, видео
но печатной продукциез вӧлмытон)

1999 арысен кутскыса, «Эктон корка» студия нимысьтыз концерт программаосты
дасянын но гастрольёсты радъянын бадӟым уж нуэ, Удмуртиысь, Россиысь но кунгож
сьӧрысь фольклор ужрадъёсы пыриськылэ: Ижын ортчем финн-угор калыкъёслэн VII
калыккуспо фольклор фестивалязы (1999) но финн-угор фольклоръя «Воршуд»
фестивале (2002-2006) ; Чебоксарыысь «Родники Поволжья» нимо калык творчествоя
VIII фестивале (2000); Финляндиысь Иматра карысь «UGRIJUHLA» нимо финн-угор
культураослэн этнофутуризмъя калыккуспо фестивалязы (2000-2005); Эстониын
ортчытэм «Ӵыжы-выжы калыкъёслы сӥзем нуналъёс-2000» ужрадэ; Эстониысь ик
«BALTICA» нимо XIV калыккуспо фольклор фестивале, Выру городын ортчем VII
калыккуспо фольклор фестивале, Вильянди карын радъям калык крезьгуръя IX
калыккуспо фестивале (2001); Венгриысь Ясберень карын ортчытэм Европаысь ичи
лыдъем калыкъёслэн фольклорзылы сӥзем калыккуспо фестивале но Печ карысь
культурая калыккуспо арня нимо ужрадэ (2001).

2001 арысен студилэн крезьгур инструментъёсъя группаез вашкала удмурт крезьгуро
инструментъёсты (кубыз, дымбыр, шуланъёс, бызгетон но мукет) улӟытон бордын ужа.

Студилэн туннэ репертуараз лымшор, уйпал, шор ёросъёсысь, ваткасьӧр но камсьӧр,
Слободской палась удмуртъёслэн эктон, шудон, кырӟан но крезьгур сямъёссы;
финн-угор но тюрк выжыосысь калыкъёслэн эктонъёссы; «Нуны сюан», «Пӧртмаськон»,
«Мажес ваён», «Аулак корка» но мукет обрядовой композициос.

«Эктон корка» студилэн художественной кивалтӥсез – дуннеысь калык крезьгуръя
кенеш бордын ужась этнохореологъёслэн калыккуспо огазеяськоназы пырись мурт,
Удмуртиысь тодмо этнохореолог Андрей Прокопьев. Студиын ужасьёс – крезьгур,
фольклор но культура удысъёсын дышетскем егит специалистъёс но Удмурт кун
университетысь студентъёс. «Эктон коркалэн» крезьгур группаезлэсь ужзэ радъяло
А. Кузнецов (арган, кубыз), А. Добряков (кларнет, цитра, бызгетон, шуланъёс), А.
Кузьмин (арган, шуланъёс) но А. Прокопьев (кубыз, дымбыр, ымкрезь). Студилэн
киуж чеберлыкъя но удмурт костюмъя постановщикез Н. Прокопьева, фольклор
проектъёсыз но концерт программаосыз озьы ик дасяло Н. Кузнецова, В. Степанова
(сюй мунёосъя но сюйлэсь лэсьтэм крезьгуро инструментъёсъя специалист), Е.
Байкова (фольклор театръя öнерчи-этнограф), С. Кононова, Е. Ишмуратова, О.
Овсянникова, Е. Петрова но мукет егит усточиос.



https://udm.wikipedia.org/wiki/%D0%AD%D0%B4%D1%8D%D0%B9%D0%B3%D1%83%D1%80%D1%82

Одӥг пол Бадӟым Учаысь (Большая Уча, Можгинский район) пӧйшурась Эдэй вуиз та
интыосы. Татын туж кельшиз солы ошмес, кудӥз али нимаське Дада ошмес шуыса.
Малпаз со ошмес вӧзы корка пуктыны. Семъяеныз берен лыктэм бераз, ӧз шедьты ни
со ошмессэ. Утчанъяз, со азе сюрылӥзы пичи шуръёс но ошмесъёс, но ӧй вал ни
сыӵеез, кудӥз солы яраз. Озьы ветлонъяз со вуиз лапег яр дуре, кытысен потыны
кутске вал пичи ошмес, берло со Мырк ошмес нимаськиз ини. Татчы ик Эдэй аслыз
корка пуктӥз. Чебер но кужмо, шуо, Эдэй вылэм. Бадӟым Учаысен аслаз гуртаз
вуытозь, пӧсь нянь но, пе,сӥяса уг вуы вал. Котыр адямиос но вуылыны кутскиллым
татчы, юртъеръёс трос но трос луиллям. Нюлэсэз сайкиллям, гыриллям-кизиллям.
Гуртлэн нимыз озьы Эдэйгурт луэм. Озьы кылдӥз Пичи Пурга ёросысь одӥгез гурт.

Мырк ошмес али но жильыртыса бызе на. Нош Дада ошмесэз адямиос шедьтӥзы ик. Со
Тыло (Сыръезшур) гуртлы кутскон сётӥз.



https://udm.wikipedia.org/wiki/%D0%AD%D0%B3%D1%80%D0%B0_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Эгра — Удмуртиысь каргурт (посёлок). Эгра ёрослэн шорсюлмыз. Интыяськемын Лоза
шур дурын, республикамылэн уйпалаз. Эграысен Ижозь 92 иськем. 1954-тӥ арысен
2012-тӥ арозь городлы тупась посёлок вал.

Эгра пыр ортче Иж — Пибаньшур чугун сюрес, Иж — Глаз но Кузон — Пермь асфальт
сюресъёс. Эгралан 22 сюрс улӥсез. Соос пӧлысь 50 процентэз удмуртъёс, 44
процентэз ӟучъёс, 2 процентэз бигеръёс. Эгралэн кылдонэз кутске 1678-тӥ арын.
18-тӥ даурлэн шораз та пала вуо Россилэн шор улосъёсысьтыз крестьянъёс.

40 пумо вуз поттэ «Игра-молоко» огазеяськон. Вуз вӧлмытон удысын азинлыко ужало
Игра райполэн но «Комета» огазеяськонлэн магазинъёсыз.

Автостанцилэн юртаз усьтэмын удмурт суредасьёслэн ужъёсынызы галерея. Суредъёсты
татчы дунтэк кузьмаз Россиысь наукаысь дано ужась Н. В. Витрук.



https://udm.wikipedia.org/wiki/%D0%A8%D1%83%D0%BD%D0%B4%D1%8B_%D0%BF%D1%83%D0%BA%D1%81%D1%91%D0%BD_%D0%BF%D0%B0%D0%BB_%D0%9A%D0%B0%D0%BD%D0%B0%D0%B4%D0%B0%D1%8B%D1%81%D1%8C_%D0%B8%D0%BD%D1%83%D0%B8%D1%82_%D0%BA%D1%8B%D0%BB

Шунды пуксён пал Канадаысь инуит кыл, Шунды пуксён пал Канадаысь инуктитут кыл
яке Инувиалуктун (аслаз нимыз: Inuvialuktun ; англи нимыз Inuvialuktun,
Inuvialuit language, Western Canadian Inuit language, Western Canadian Inuktitut
language) — Эскимос-алеут кылъёслэн семьяысьтызы эскимос инуит кылъёслэн
группаязы пырись кыл. Канадаын Уйпал — шунды пуксён пал Территориосыз штатын но
Нунавутын улӥсь Шунды пуксён пал Канадаысь инуитъёслэн кылзы.

Уйпал — шунды пуксён пал Территориез штатын (Инувиалуктун [= Сиглитун диалект]
но Инуиннактун "кылъёс") но Нунавутын (Инуиннактун "кыл") со кыл — официальной
кыл.



https://udm.wikipedia.org/wiki/%D0%A8%D0%B0%D1%80%D0%BA%D0%B0%D0%BD_(%D1%87%D0%B5%D1%80%D0%BA%D0%BE%D0%B3%D1%83%D1%80%D1%82)

Шаркан черкогурт — Шаркан ёрослэн шорыз. Интыяськемын Вотка карлэсь 30 иськемлы
палэнын. Улӥсез — 6 сюрс 600 адями (Шаркан ёросын улӥсьёс пӧлысь 30 %-эз). Соос
пӧлысь тросэз — удмуртъёс.

Нырысьсэ та черкогурт пусъемын 1678-тӥ арын Лонлез гурт нимын. 1838-тӥ арын
Шаркан гурт чрекогурт чотэ выжтэмын. Со арын ик йылпумъямын Петропавловской
черкез ӝутон. 1849-тӥ арын Шаркан черкогуртын Чугун поттонъя но корт кисьтонъя
завод. Со лыдъяськиз М. И Родыгин купечлэн-промышленниклэн огазеяськонэз. 19-тӥ
даурлэн пумаз Шаркан пӧрме вуз каронъя бадӟым центрлы. 1859-тӥ арын ортчем
ревизия возьматӥз: Вятка губерниысь Сарапул уездысь Шаркан черкогуртысь 57 юртын
улӥз 541 адями. Черкогуртын усьтэмын вал гурт удыслы дышетонъя училище, земской
станция, пызь изон вуко.

Ижевск-Воткинск бугыръяськон (восстание) дыръя Шаркан басьтэмын вал ож пала
дурбасьтэмъёсын. Шарканын улӥсьёс пӧлысь тросэз бугыръяськонэ пыриськизы, бӧрысь
Колчаклэн армиез борды итӥськизы. Революция бӧрсьы Шаркан черкогурт пыртэмын
Вотской Автономной областе, нош 1929-тӥ арын Шаркан ёрослэн центрез шуыса
юнматэмын. 1930-тӥ аръёсы Шаркан черкогуртын кылдӥзы ёрос эмъяськонни, шор ёзо
школа, ӧсъёссэ вӧлъяз ёрос библиотека. Быдӟым Отечественной ож бере Чугун
поттонъя но корт кисьтонъя завод ворсаськиз, со интые усьтӥськиз дӥсь вуронъя
фабрика. Та нуналлы Шарканысь шор ёзо школаын тодон-валан басьтэ 1 сюрслэсь ятыр
пиналъёс.



https://udm.wikipedia.org/wiki/%D0%A7%D1%83%D0%BC%D0%BE%D0%B9

Чумой черкогурт пыре Эгра ёросысь «Мужбер» гурт администрацие. Администрацилэн
тӧроез Шкляев Валентин Анатольевич луэ. Мужбер, Верх-Чумой, Шорни, Узырмон,
Кабаново гуртъесын ООО "Мужбер" кылдыто. Ерос центрозь 45 иськем луэ. Гурт
люкиське 7 ульчалы - Центральной, Речной, Заречной, Родниковой, переулок
Родниковой, Школьной но Полевой. Гуртын 42 пала корка, 1 медпункт, 1
огъядышетсконни но 1 магазин. Али нуналлы гуртын черк ӧвӧл, сое школалы
спортивной зал пӧрмытӥзы, но нылпи сад. Алигес, 2012 арын гужем, гуртысь сюресэз
выльдытӥзы — гравий вӧлдӥзы. Черкогуртын 100 тросгес адями улэ.Самой пересез
адями Никитина Ксения Петровна лыдъяське. Нош самой егитэз - Поторочина Таисия
Андреевна, вордӥськиз 2013 арын. Со вордиськиз 1930 арын.8 % ӟуч калык
лыдъяське.



https://udm.wikipedia.org/wiki/%D0%A7%D0%B5%D1%80%D0%B5%D0%B7%D0%BE%D0%B2_%D0%98%D0%B2%D0%B0%D0%BD_%D0%AE%D1%80%D1%8C%D0%B5%D0%B2%D0%B8%D1%87

Ива́н Ю́рьевич Че́резов — Россияысь биатлонист, дано спортъя мастер, кык полъем
олимпи эстафетаосын вормӥсь, 2005-тӥ арын быдэс дуннелэн чемпионэз смешанной
эстафетаын, 2007-тӥ арын дуннелэн чемпионэз но 2008-тӥ арын пиосмуртъёслэн
эстафетаязы вормись, 2011-тӥ арын пиосмуртъёслэн эстафетаязы дуннелэн азвесь
чемпион, 2009-тӥ арын стартысь ваньзы ӵош потон видья ыргон призёр.

Биатлонэн эшъяськыны кутскиз 9 аресысен (1989-тӥ арысен). Нырысетӥ тренерез —
Новиков Владимир Игнатьевич. Нырысетӥ биатлонын вормонэз луиз спринт видъя 1995
арын Удмуртиын.

Гужем чемпионатын Россияын 2011 арын Уфаын Черезов Иван Юрьевич чиге палян
пыдзэ, соин сэрен со уг пыриськы 2011-тӥ но 2012-тӥ аръёсы этапъёсаз.



https://udm.wikipedia.org/wiki/%D0%A4%D0%BE%D0%BB%D1%8C%D0%BA%D0%BB%D0%BE%D1%80_%D0%BA%D1%8B%D1%80%D3%9F%D0%B0%D0%BD%D1%8A%D1%8F_%C2%AB%D0%90%D0%B9%D0%BA%D0%B0%D0%B9%C2%BB_%D0%BA%D1%83%D0%BD_%D1%82%D0%B5%D0%B0%D1%82%D1%80

Фольклор кырӟанъя «Айкай» кун театр кылдӥз 1990-тӥ арын УАССР-ысь
Композиторъёслэн союззы бордысь концертной коллективын воштӥськонъёс ортчем
бере. «Айкай» жин-жин возьматэ пӧртэм калыкъёслэсь эктонъёссэс, кырӟанъёссэс,
сям-йылолъёссэс. Но тужгес бадӟым саклык висъя удмурт фольклорлы, калыклы.
Шаермылэн зарни фондэз, шуыны луоз, «Весенние игрища на горе «Айкай», «Сюан»,
«Армие келян», «Пӧйшурасьёс», «Йӧ келян», «Выль кен дӥсян» постановкаоссы,
Татарстанысь Балтаси ёросысь удмуртъёслэн «Апай сямен эктон», «Зыгытларской»,
«Слободская кадриль», «Бондари», «Озорные гармонисты», «Сон шамана»
тапыртонъёссы. Калык туж яратӥз «Урам гуръёс», «Вамыштомы артэ», «Тон-а со?»,
«Мон бачям мертто тӧдьы льӧмпу» но мукет кырӟанъёссэс.

Пусъёно: удмурт постановкаос дасям сяна, айкайёс тупен-тупен возьмато пор,
бигер, мадьяр, фин, мордва калыкъёслэсь йылолъёссэс но. Артистъёслы визь-кенешен
юртто дано постановщикъёс: А. Поздеев, А. Прокопьев, П. Данилов, Е.
Серебренников, Н. Чиркова, М. Роготнева, Д. Кургузова.

Та коллектив ӵемысь пыриськылэ Удмурт шаерын ортчылӥсь бадӟым ужрадъёсы.
Быгатэмзэс возьмато палэнын но - Мускоын, Казаньын, Пермьын... Трос пол
поталлязы ини кунгож сьӧрысь учкись доры.

1991-тӥ арын Швециын, Венгриын, Италиын, Швейцариын, Финляндиын, Хорватиын,
Германиын, Нидерландын ортчылэм калыккуспо фольклор фестивальёсысь «Айкай»
тужгес устоез фольклор ансамбль нимын берытскиз.

2003-тӥ арын Фольклор кырӟанъя «Айкай» удмурт театр луиз Фольклор кырњанъя
«Айкай» кун театр. Отын туннэ нуналлы ваньмыз-ӧвӧлэз 25 адями: кырасьёс,
эктӥсьёс, крезьгур инструментъёсын шудӥсьёс но мукет. Пӧлысьтызы куинез - Россия
Федерациысь дано артистъёс, ньылез - Удмурт Республикаысь калык кырӟасьёс, витез
- Удмурт Республикалэн дано артистъёсыз. Чеберлыкъя кивалтӥсез - Е.
Серебренников - Россия Федерациысь дано артист, Удмурт Республикаысь калык
кырӟась. «Айкайлэн» кивалтӥсез - П. Данилов - Удмурт шаерысь искусство удысысь
дано ужась.



https://udm.wikipedia.org/wiki/%D0%A4%D0%BB%D0%BE%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87_%D0%92%D0%B0%D1%81%D0%B8%D0%BB%D1%8C%D0%B5%D0%B2

Флор Иванович Васильев — удмурт кылбурчи-лирик, Удмуртиысь кылбурчиос пӧлысь
одӥгез тужгес тодмоез. Вордӥськиз 15-тӥ феврале 1934-тӥ арын Яр ёросысь пичи
гинэ Мой шур ярдурын сылӥсь Бердыш гуртын. Укан черкогуртысь школаез йылпумъяса,
Ф. Васильев дышетскыны пыриз Глазысь педучилищеез, нош 1953-тӥ арын - отысь ик
пединститутэ. Тодон-валанзэ муромытэм сяна, дыр шедьтылӥз «Красное знамя» ёрос
газетын ужаны. 1959-тӥ арын валтӥсь редакторлэн воштӥсез луиз. 1962-тӥ арысен
кутскыса, куать ар ӵоже кивалтӥз «Комсомолец Удмуртии» газетэн, нош
1967-тӥ-1968-тӥ аръёсы «Советской Удмуртия» газетлэн редакторезлэн воштӥсез
кариськиз. Бӧрысь ини басьтӥськиз «Молот» журнал борды - редакторе пуктӥзы. Озьы
ик Удмуртиысь Писательёслэн союззылэн тӧроез луиз. 6-тӥ июле 1978-тӥ арын, сюрес
вылын кышкыт учыре шедем бере, больницаын инфарктлэсь кулӥз.

Флор Васильев кылбуръёс гожъяны кутскиз, педучилищеын дышетскыкуз. Таосыз
ужъёсыз ылесьгес вал, шуыны луоз. Пединститутын ини чуръёсыз пур пуштросъемесь,
вольытэсь пӧрмыны шӧтазы. 1957-тӥ арын куд-ог кылбуръёсыз шедизы «Стихи
удмуртских поэтов»,«Ворекъяло кизилиос» бичетъёсы. 1967-тӥ арын потэм «Лирика»
книгаяз удмурт кылбуръёссэ ӟуч кылэ берыктыса сётэ. 1971-тӥ арын Мускоын югыт
дуннеез адӟе солэн «Черёмуха» книгаез. Васильев поттыса вуттӥз удмурт
кылбуръёсын 7 книгазэ, ӟуч кылбуръёсын - 5-сэ.

Флор Васильевлэн кылбуръёсыз печатласькизы Венгриын но. Кылсярысь, 1975-тӥ арын
потэм "Medveének" ("Гондыр кырӟан") антологиын (бичасез - Петер Домокош) мукет
финн-угор гожъяськисьёсын ӵош вань солэн но чуръёсыз.



https://udm.wikipedia.org/wiki/%D0%A4%D0%B8%D0%BB%D0%B8%D0%BF%D0%BF_%D0%9A%D0%B5%D0%B4%D1%80%D0%BE%D0%B2%D0%BB%D1%8D%D0%BD_%22%D0%9A%D0%B0%D1%82%D1%8F%22_%D0%BF%D0%BE%D0%B2%D0%B5%D1%81%D1%82%D0%B5%D0%B7

«Катя» — Филипп Кедровлэн повестез, суреда Бектышын 1910-1917 аръёсы ортчем
событиосыз. История но география ласянь пырак учконо ке, асьмеос ум шедьтэ
чылкак сыче ик Бектыш гуртэз но, отысь адямиос сярысь исторической документъёсыз
но. Повестьын верам учыръёс нокыче архивысь бумагаосын гожтыса кылемын овол.

Филипп Кедров та произведенияз азинтиз Иван Дядюковлэсь («Пашка Педор») но Кедра
Митрейлэсь («Секыт зибет» но «Зурка Вужгурт») истогрической проза кылдытон
амалъёссэс. Соослэн произведениосазы сямен ик, татын со нырысь интые пуктэм
революцилэсь азьло гуртын куспазы тэрытэк улэмзэс, нюръяськемзэс, тусызъя но
Бектыш Вужгуртэз тодэ вайытэ.



https://udm.wikipedia.org/wiki/%D0%A3%D0%B7%D1%8B-%D0%B1%D0%BE%D1%80%D1%8B

«Узы-Боры» (англ. Uzý-Borý, Berry-Strawberry, , ӟуч Узы-Боры,
Земляника-Клубника) — удмурт егитъёслы нырысетӥез комедия. Фильмлэн радъясьёсыз
но уксёен юрттӥсьёсыз поляк пияшъёс Петр но Доминик Палганъёс.

Кино пуктыны малпанзэ Польшаысь вуэм Петр Палган усьтӥз, со ик вал кинолэн
продюсерез. Сценарий солы Дарали Лели гожтӥз. «Узы-борыез» лэсьтонэ пыриськизы
трос удмурт егитъёс. Удмуртъёсын артэ ужазы поляк продюсер – ачиз Петр Палган но
Англиын дышетскись Доминик Палган. Со быдэстӥз операторлэсь ужзэ. Эшшо одӥг
поляк эшсы Варшаваын быдэс киноез монтировать кариз.

«Узы-борыез» лэсьтыку, Петыр нырысетӥзэ продюсер луыса тыршиз, Дарали нырысетӥзэ
сыче баӟдым сценарий гожтиз, Лена Фролова (Виктория Ядыгарова), Костя Никитин
(Максим Гондырев), Коля Смирнов (Максимлэн эшез), Ирина Зангарик (Дыды), Максим
Князев (Алмаз) но трос мукет удмурт егитъёс нырысетӥзэ киноын шудӥзы. Соос
тыршизы узырмытыны асьме историмес, возьматӥзы анай кылмылэсь, вордскем
музъеммылэсь чеберлыксэ. Нырысетӥез, тужгес секытэз, вамыш лэсьтэмын.

«Мынам Удмуртие» телеканал возьматӥз «Узы-боры» фильмез 2 коньывуонэ 2011 аре 11
часын 55 минутэ.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D1%88%D0%B0%D0%B5%D1%80

Координатаос: 57°17′ у. ш. 52°45′ ӵ. д.﻿ / ﻿57.283333° у. ш. 52.75°
ӵ. д. (G) (O) (Я)57.283333, 52.75

Удмуртия (Удмурт Республика, офиц. Удмурт Элькун, ӟуч Удму́ртия, Удму́ртская
Респу́блика) — Ӵукпал Европаын интыяськем кун (республика), Россия Федерациысь
субъект. Приволжской федеральной округысь улосъёс пӧлы пыре.

Удмурт шаер интыяськемын Шор Ураллэн шунды пуксён палаз, Кам но Ватка шуръёс
вискын. Удмурт шоркарысен Мускоозь — 1 129 иськем, Санкт-Петербургозь — 1 904
иськем, Екатеринбургозь — 800 иськем, Кузонозь — 395 иськем.

Удмурт Республикалэн шунды пуксён но уйпал ласянь бускелез — Киров улос, шунды
ӝужан палан — Пермь шаер, лымшор ласянь — Башкортостан но Татарстан
республикаос.

Удмурт шаер интыяськемын Шунды ӝужан пал-Европа равнина лэн шунды ӝужан палаз,
Кам шур но солэн бур ӧрыз — Ватка — шуръёс вискын. Бадӟым зарезьёс Удмуртилэсь
кыдёкын, соин ик омыр сокем чурыт ӧвӧл: толалтэзэ кезьыт но лымыё, гужемзэ пӧсь
но шундыё. Тужгес но кезьыт толэзь — толшор, (шоро-куспо температура Цельсийя —
9,9 градус) самой пӧсь толэзь — пӧсьтолэзь (шоро-куспо температура Цельсийя +
20,9 градус).

Музъем узырлыкъёс пӧлысь валтӥсьёсыз — нюлэс но мувӧй. Удмурт шаерлэн музъем
вылаз усьтэмын мувӧй кысконъя 114 месторождение. Удмуртиын кыскем мувӧй пӧлысь
96%-эз уже кутӥське шаерлэн палэназ.

Удмурт музъемез адямиос уже кутӥллям асьме эралэсь азьло VIII—V сюрсаре ини —
мезолит вакытэ. Та сярысь иворто Удмурт Республикалэн музъем вылаз шедьтэм
археологияя синпелетъёс. Асьме вакытлэсь азьло VIII—III дауръёсы — корт дауре —
Кама шаерын бадӟым гинэ кылдӥз ананьино культура. X даурын удмуртъёс пыризы
Булгар шаере, нош XIII даурысен лымшор удмуртъёс Зарни Орда улын улӥзы, бӧрысь
Кузон ханстволы пыриськизы. Уйпал удмуртъёс выжыяськизы туала Глазкар котыре
(отысь тужгес тодмо археологи синпелет — Иднакар).

Быдӟым Октябрь революция дырозь Удмурт шаерлэн музъемез люкемын Кузон но Ватка
губерниос куспын. Нимаз шаерлы Удмуртия пӧрмиз Октябрь революция бере гинэ.

1920-тӥ аре 4-тӥ шуркынмонэ В. И. Ленин кӧня ке выль автономи улосъёс кылдытон
сярысь РСФСР-ысь ВЦИК-лэсь но СНК-лэсь постановленизэс юнматӥз. Со
постановлениын верамын вал: «кылдытоно… ужась калыкъёслэсь — калмыкъёслэсь,
поръёслэсь но вотякъёслэсь — автономи улосъёссэс». Озьы кылдӥз Вотяк автономи
улос.

1932-тӥ аре 1-тӥ толшоре СССР-ысь ВЦИК-лэн постановлениезъя улосмылэн нимыз
воштэмын вал: «Вотяк автономи улослэн коренной калыкез… удмурт калык луэ бере,
…Вотяк автономи улослы выль ним сётоно: Удмурт автономи улос».

11-тӥ коньывуонэ 1991-тӥ арысен Удмуртиысь Вылӥ Кенеш шаермылэсь выль нимзэ
юнматӥз — Удмурт Республика.

Удмуртстатлэн даннойёсызъя 1-тӥ толшоре 2017-тӥ арын республикаын улӥсьёслэн
лыдзы вал 1 516 731 адями. Улӥсьёслэн ӵемлыксы (плотностьсы) — 36,06 адями/км²
(2017). Соос пӧлысь каръёсын улэ — 65,57 % (994 504 адями).

Удмуртия луэ трос калыкъем кун. Шаерамы сюлэсь тросгес йӧскалыкъёслэн адямиоссы
уло. Соос пӧлысь ваньмызлэсь ӵемгес шедьылӥсь калыкъёс — удмуртъёс, ӟучъёс,
бигеръёс, поръёс, чувашъёс, бесермянъёс.

Удмурт шаере пыре 6 город, 25 ёрос, 11 посёлок но 2119 гуртъёс. Шоркарез — Иж,
отын улӥсез 643,5 сюрс адями (2016-тӥ арлы). Мукет каръёс: Вотка — 98,1 сюрс
адями, Глаз — 94 сюрс адями, Можга — 49,7 сюрс адями, Сарапул — 98,6 сюрс адями,
Камбарка — 10,6 сюрс адями.

Удмуртиын кун власть быдэсъяське Удмурт Республикалэн Президентэныз,
Правительствоен но Кун Кенешен.

Удмуртиен кивалтэ президент (2014-тӥ арысен — Александр Соловьёв).
Правительствоен кивалтэ премьер-министр (2014 арысен — Виктор Савельев),
республикалэн парламентэныз (Кун Кенешен) — Владимир Невоструев.

Удмурт Республика улонзэ радъя кунлэн валтӥсь законэз — Конституция — вылэ
пыкъяськыса.

Удмуртилэн ӟеч интые интыяськемез луонлык кылдытӥз корт поттонэз азинтыны но
Россиысь валтӥсь улосъёс пӧлы пырыны. Валтӥсь предприятиос: «Ижмаш», «Ижысь
механикая завод», «Ижысь электромеханикая завод», «Радиозавод», «Ижсталь».

Удмурт шаерын улӥз но ужаз быдэс дуннелы тодмо луэм конструктор
М. Т. Калашников. Солы сӥзем музей шумпотыса пумита калыкез.

Шаерамы одӥг гинэ аэропорт вань. Со интыяськемын Иж кар дорын. Лобанъёсын
кивалтэ кун авиакомпания — ОАО «Ижавиа».

Удмуртиын туж умой азинтэм чугун сюрес транспорт вань. Со бадӟым роль шудэ
республикамес мукет улосъёсын герӟаса. Поездъёс мыно-ветло кӧня ке гожъёстӥ:
«Кузон — Огырчи — Екатеринбург», «Киров — Балезино — Пермь», «Балезино — Иж —
Алнаш», «Иж — Вотка», «Люкшудья — Кильмезь».



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%BD%D0%B8%D0%BC%D1%8A%D1%91%D1%81

В настоящее время удмурты используют в основном русские христианские имена,
переиначивая их произношение на свой манер. Ударение при этом практически всегда
ставится на последний слог, вне зависимости от того, где оно стояло в оригинале.
Однако при этом в официальных документах используются русские «прообразы».

Кроме того, продолжают использоваться и дохристианские имена, зачастую
обозначающие на удмуртском языке животных и птиц (например, Атас — «петух»,
Балян — «рысь», Гондыр — «медведь», Койык — «лось», Пислэг — «синица», Сяла —
«рябчик», Туливит — «суслик», Чучыбей — «лазоревка», Юбер — «дрозд-рябинник»,
Шырчик - «скворец», Паля — «ягнёнок», Тутыгыш — «павлин», Какся — «цапля», Дыдык
— «голубь», Сэдык — «пигалица», Жакы — «сойка», Куажы — «коростель», «дергач»,
Кайсы — «клёст»).

Пиосмурт нимъёс: Дзянкей, Камай, Курбанай, Апас, Есекей, Едей, Будя, Бекельдей,
Тукташ, Дзюйка, (И)Зянхват, Бегеней, Келдык, Туктар, Падек, Зяндерыш, Датугым,
Бекта, Дзямемет, Абыл, Абей, Агым, Адай, Аданаш, Адыр, Азиян, Азмак, Азьмакет,
Айсулы, Айтэмыш, Акбай, Акзян, Акки, Акман, Акмая, Аксабей, Аксябей, Акчубей,
Ядыгар, Яги, Язбике, Янчабей, Ярхей, Яркипей, Кайсы, Сяськабей, Чачабей,
Зангари, Сезяй, Сяськан, Кокон, Койык, Сэдык, Донды.

Нылкышно нимъёс: Чима, Сетым, Дзусван, Узан, Зянсула, Шады, Бисултан, Нылка,
Бегичань, Алмас, Чана, Италмас, Эвика.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%BA%D1%80%D0%B5%D0%B7%D1%8C%D0%B3%D1%83%D1%80_%D1%82%D3%A5%D1%80%D0%BB%D1%8B%D0%BA%D1%8A%D1%91%D1%81

Удмуртъёслэн крезьгур тӥрлыкъёссы пӧлысь тужгес но тодмоез луэ крезь. Вылтусызъя
но шудон манерезъя крезь тупа ӟуч гуслилы, эстон каннельлы, финн кантелелы,
венгер цитералы. Соин шудо ал вылэ поныса, сиосты чиньыосын чепылляса. Эшшо
одӥгез вашкала шудон арбери – чипчирган. Чипчирган кузь ныдо вал, пумыз
паськытомыса кошке. Куараез - чипсӥсь, шулдыр, кисьтаськись. Со сяна, трос мукет
инструментъёссы но вань удмуртъёслэн: быз (волынка), кубыз (скрипка), скал сюр
но мукет. Азьвыл вакытэ паськыт пумиськем инструментъёс пӧлысь али тросэз уг ни
кутӥсько, озьы ке но, вашкала сямъёсты улӟытонъя уж каллен мынэ.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%B2%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Удмурт Википедия — со Википедилэн удмурт кылын версизы. 24-тӥ коньывуонэ 2005-тӥ
арын Илья Евлампиевлэн (Казань), Денис Сахарныхлэн (Ижкар) но Вячеслав Ивановлэн
(Владикавказ—Вӧсьбуро Петыркар (Санкт-Петербург)) ӵектэмзыя удмурт кылын
Википедиялэн люкетэз усьтэмын вал. Со усьтон вал Удмурт шаерлэн кунлыкезлы 85 ар
тырмонэзлы сӥземын, Элькунмылэн вӧрдӥськем нуналыз понна аспӧртэмлыко кузьымлы
пӧрмиз. 31-тӥ толшоре удмурт википедиын 1000 статьяос вал (203-тӥ инты мукет
кылъя википедиос пӧлысь). 15-тӥ тулыспалэ 2011-тӥ арын со пыртӥз нырысетӥ интые
фин-угор википедиос пӧлысь, Коми Википедиез азьпалтыса.

2010-тӥ арын Кастрен нимо огазеяськон висъяз коньдон ИПК и ПРО УР-лы удмурт
википедиез азинтон понна. Институтын ужасьёс но öтем кылдытӥсъёс (авторъёс)
кылдытӥзы 200-лэсь ятыр статьяос, кудъёсыз историко-регионоведческой öр
кылдытӥзы. Кылдытӥсьёслэн (Авторъёслэн) малпамзыя, öрлэн ӝог будэмез
тунсыкъяськытоз но выль (кылдытӥсьёсты)авторъёсты бордаз кыскоз.

Удмурт википедиез азинтон понна 2013-тӥ арын оштолэзе «ВКонтакте» мер вотэсын
UdmWiki нимаз огин кылдытэмын вал.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%AD%D0%BB%D1%8C%D0%BA%D1%8B%D0%BD%D1%8B%D1%81%D1%8C_%D0%99%D3%A7%D1%81%D0%BA%D0%B0%D0%BB%D1%8B%D0%BA_%D0%BA%D0%BD%D0%B8%D0%B3%D0%B0_%D0%B2%D0%BE%D0%B7%D1%91%D0%BD%D0%BD%D0%B8

Удмурт Элькынысь Йӧскалык книга возённи, элькунысьтымы печатлам произведеносты
бадӟым возённи, научной, информационно-библиографической но методической центр
Удмурт Элькунысь вань сӧзнэтъёсысь но ведомствоосысь книга возённиос понна.
Усьтэмын 1918-тӥ арын 15-тӥ куартолэзе, 1934-тӥ арозь заводской офицерской ожгар
люкамлэн (собранилэн), Ижевскысь Нагорной но Шурсьӧр (Заречной) огъя книга
возённиослэн, Калык юртлэн но ревизированной частной люкамъёслэн фондъёссы вылын
кылдытэм Шор кар книга возённи нимаськиз. 1934-тӥ арысен Элькынысь научной
универсальной книга возённи, 1936-тӥ арысен книга возённилы А. С. Пушкинлэн
нимыз сётэмын, 1957-тӥ арын 27-тӥ шуркынмон толэзе УАССР-ысь министръёслэн
Кенешсылэн Президиумезлэн пуктэмезъя, йӧскалык книга возённи статус сётэмын.
«Книга возённиысь ужъёсты автоматизировать карон», «Удмуртия сярысь тодэ
ваёнъёс» (йӧскалык библиографиез, шер пумиськись но дуно луись ужкагазъёсты,
Удмуртилэсь огъя йӧскалык фондзэ люкан но утён) целевой программаосъя ужа. Книга
возённилэн пуштросаз 20 люкетэз (отделэз) но 5 секторез лыдъяське.

Лит-ра: Удмуртская республиканская универсальная научная библиотека им. В. И.
Ленина: Путеводитель. Ижевск, 1989.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%AD%D0%BB%D1%8C%D0%BA%D1%8B%D0%BD%D1%8B%D1%81%D1%8C_%D0%99%D1%9C%D1%81%D0%BA%D0%B0%D0%BB%D1%8B%D0%BA_%D0%BA%D0%BD%D0%B8%D0%B3%D0%B0_%D0%B2%D0%BE%D0%B7%D1%91%D0%BD%D0%BD%D0%B8

Удмурт Элькынысь Йӧскалык книга возённи, элькунысьтымы печатлам произведеносты
бадӟым возённи, научной, информационно-библиографической но методической центр
Удмурт Элькунысь вань сӧзнэтъёсысь но ведомствоосысь книга возённиос понна.
Усьтэмын 1918-тӥ арын 15-тӥ куартолэзе, 1934-тӥ арозь заводской офицерской ожгар
люкамлэн (собранилэн), Ижевскысь Нагорной но Шурсьӧр (Заречной) огъя книга
возённиослэн, Калык юртлэн но ревизированной частной люкамъёслэн фондъёссы вылын
кылдытэм Шор кар книга возённи нимаськиз. 1934-тӥ арысен Элькынысь научной
универсальной книга возённи, 1936-тӥ арысен книга возённилы А. С. Пушкинлэн
нимыз сётэмын, 1957-тӥ арын 27-тӥ шуркынмон толэзе УАССР-ысь министръёслэн
Кенешсылэн Президиумезлэн пуктэмезъя, йӧскалык книга возённи статус сётэмын.
«Книга возённиысь ужъёсты автоматизировать карон», «Удмуртия сярысь тодэ
ваёнъёс» (йӧскалык библиографиез, шер пумиськись но дуно луись ужкагазъёсты,
Удмуртилэсь огъя йӧскалык фондзэ люкан но утён) целевой программаосъя ужа. Книга
возённилэн пуштросаз 20 люкетэз (отделэз) но 5 секторез лыдъяське.

Лит-ра: Удмуртская республиканская универсальная научная библиотека им. В. И.
Ленина: Путеводитель. Ижевск, 1989.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%AD%D0%BB%D1%8C%D0%BA%D1%83%D0%BD%D1%8B%D1%81%D1%8C_%D0%BA%D1%8B%D1%80%D3%9F%D0%B0%D0%BD%D1%8A%D1%8F_%D0%BD%D0%BE_%D1%8D%D0%BA%D1%82%D0%BE%D0%BD%D1%8A%D1%8F_%D0%BA%D1%83%D0%BD_%D0%B0%D0%BA%D0%B0%D0%B4%D0%B5%D0%BC%D0%B8%D1%87%D0%B5%D1%81%D0%BA%D0%BE%D0%B9_%C2%AB%D0%98%D1%82%D0%B0%D0%BB%D0%BC%D0%B0%D1%81%C2%BB_%D0%B0%D0%BD%D1%81%D0%B0%D0%BC%D0%B1%D0%BB%D1%8C

1936-тӥ арын сентябре Удмуртиысь Совнарком кутӥз решение: удмурт калыклэсь,
Совето Союзлэсь культуразэ вӧлмытон но паськытатон понна кылдытоно эктонъя но
хор кырӟанъя ансамбль. Ним но туж чебер бырйизы — «Италмас» (удмуртъёслэн
яратоно сяськазы, ӵуж пиштӥсь буёлэныз шулдыртэ Кама, Вятка, Чупчи шур дуръёсты.
Та сяна, яратонлэн но мӧзмонлэн, осконлэн но шумпотонлэн пусэз — символэз —
луэ).

«Италмаслы» кивалтӥсе пуктӥзы Мускоысь консерваториез алигес гинэ йылпумъям
Аполлон Каторгинэз. Егит пияш мыло-кыд басьтӥськиз ансамбльлэсь репертуарзэ
кылдытон борды. Озьы ик нылъёсты-пиосты нотаосты мургес валаны дышетӥз.

1962-тӥ арысен туннэ нуналозь ансамблен кивалтэ Удмуртиысь но Россиысь калык
артист Анатолий Мамонтов. Та ансамбльын трос тодмо адямиос вал. Кылсярысь,
балетмейстер Анатолий Бондарев. Со пуктӥз «Зимонька», «Чипак», «Танец с
колокольчиками» эктонъёсты. Пусъёно: та берпуметӥез тапыртон пыртэмын
«Италмаслэн» зарни фондаз. Та коллектив пыриськылӥз пӧртэм конкурсъёсы,
фестивальёсы: «Московские звезды», «Русская зима», «Белорусская осень»,
"Киевская весна" но мукет. А. Мамонтов тодаз вае:

— Ансамбль кема аръёс ӵоже ужа ини. Та дыр куспын Россиын но, Удмуртиын но улон
вошъяськылӥз. Со шӧдӥськытэк ӧз кыльылы ансамбль вылын. Тани Совето вакытэ калык
азе потылӥмы партия сярысь гуръёсын, Н. Хрущёв кивалтон вакытэ одно ик дасялляно
вал гурт удсылы сӥзем эктонъёсты, кырӟанъёсты.

1992-тӥ арын "Италмас" бордын нырысьсэ республикаямы кылдӥз нылпи эктонъя
школа-студия. Соин кивалтэ Росииысь дано артистка, Удмуртиысь калык артистка,
балетмейстер Леонора Мамонтова. Туннэ ансамбльын 30 кырӟасез, 20 эктӥсез, 10
музыкантэз.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%AD%D0%BB%D1%8C%D0%BA%D1%83%D0%BD%D1%8B%D1%81%D1%8C_%D0%99%D1%9C%D1%81%D0%BA%D0%B0%D0%BB%D1%8B%D0%BA_%D0%BC%D1%83%D0%B7%D0%B5%D0%B9

1920-тӥ арын шуркынмон толэзе интыысь улосвылъя Ижевской музей выллем
кылдытэмын, 1929–34-тӥ аръёсы – Вотской автономной улосвыллэн шаретодонъя
областной музеез, 1935–47-тӥ аръёсы – УАССР-ысь шаертодонъя музей, 1947–95-тӥ
аръёсы – Удмурт Элькунысь шаертодонъя музей, 1995-тӥ арысен пӧсьтолэзьысен –
Удмурт Элькунысь Йӧскалык музей. УЭЙ м.-лэн экспозициосыз пӧртэм дыре пӧртэм
интыын возиськизы: 1920–26-тӥ аръёсы – национализированной лютеранской кирхаын
(Советская урамын Красная но Карл Маркс нимо урамъёс вискын), 1931–32-тӥ аръёсы
– Александро-Невской соборын, 1932–37-тӥ аръёсы – Михайловской соборын,
1937–39-тӥ аръёсы – К. Маркс нимо ульчаысь 23-тӥ номеро юртын. 1939-тӥ арысен
куарусён толэзьысен музейлэн коллекциосыз Сарапулысь шаертодонъя музее нуэмын
(Певомайской урам, 68-тӥ номеро юрт). 1945-тӥ арын музей понна Ижкарын юртъер
висъямын (Ленин урамысь 180-тӥ номеро юрт, 1970-тӥ арысен – Сивковлэн урамаз).
1970-тӥ арысен музей Арсеналлэн юртъераз (жкарысь пыӵал лэсьтон заводлэн)
интыямын. Музейлэн азинсконаз туж бадӟым юрттэт директоръёсыз: А. М. Филимонов
(1920–22-тӥ аръёс), К. П. Чайников – Кузебай Герд (1925-тӥ арысен инвожо
толэзьысен 1926-тӥ арозь куарусён толэзёзь), М. И. Ильин (1926–32-тӥ аръёс), Т.
А. Шилова (1982–97-тӥ аръёс).

1970–84-тӥ аръёсы Арсеналлэн юртъераз (Коммунаръёслэн урамысьтызы 287-тӥ номеро
юрт) улосвыллэн историезлы сӥзем экспозиция ужаз. 1989-тӥ арын Г. Д.
Красильников писательлэн квартира-музеез кылдытэмын (Ижкарысь М. Горькийлэн
урамысьтыз 45-тӥ номеро юртын). 1984-тӥ арысен Удмурт Элькунысь Завьял ёросысь
Ильинка гурт дорын усьтэмы инбам улын Архитектурно-этнографической музеез
лэсьтон мынэ. УЭЙ м.-лэн Удмуртилэн ёрос шоръёсаз но мукет каръёсаз трос
филиалъёсыз усьтэмын: 1968-тӥ арын – Глазов карлэн шаертодонъя музеез (1992-тӥ
арысен музей ас кожаз каремын, 1997-тӥ арысен пӧсьтолэзьысен – Удмурт Элькунысь
«Иднакар» нимо историко-культурной музей-заповедник); 1972-тӥ арын Воткинск
карлэн шаертодонъя музеез (1994-тӥ арысен ас кожаз каремын, Воткинскысь
шаертодонъя музей); 1978-тӥ арын – Ува посёлокын «Декоративно-прикладной
искусствоя» музей; 1979-тӥ арын – Можга карын «Удмурт калык творчество» нимо
музей; 1990-тӥ арын – Кизнер посёлоклэн шаертодонъя музеез (1996-тӥ арысен – ас
кожаз каремын, ёрос музей); 1978-тӥ арын – Алнашысь огазеям
историко-литературной музей (1991-тӥ арысен – УЭЙ м.-лэн филиалэз, кудаз куинь
музей пыремын: нырысетӥез – Ашальчи Окилэн Мемориальной музей-коркаез, 1987-тӥ
арын усьтэмын со коркан, кудаз 1952–73-тӥ аръёс ӵоже тодмо кылбурчи улӥз –
500-лэсь трос арбери люкамын; 2-тӥез – Г. Д. Красильниковлэн Мемориальной
музей-коркаез – Алнаш черкогуртысь Красильниковлэн урамысьтыз 16-тӥ номеро юрт,
1989-тӥ арын усьтэмын со коркан, кудаз 1959–63-тӥ аръёсы гожъяськись улӥз –
300-лэсь трос арбери люкамын; 3-тӥез – Историко-краеведческой отдел, 1987-тӥ
арын усьтэмын вал Удмурт Элькунысь изобразительной искусствоосъя музейлэн
филиалэз выллем. Адӟытоннилэн быдӟалаез 112 м2); 1998-тӥ арын – Вавож ёросысь
Гурезь-Пудга гуртын Кузебай Гердлэн музеез.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%AD%D0%BB%D1%8C%D0%BA%D1%83%D0%BD

Координатаос: 57°17′ у. ш. 52°45′ ӵ. д.﻿ / ﻿57.283333° у. ш. 52.75°
ӵ. д. (G) (O) (Я)57.283333, 52.75

Удмуртия (Удмурт Республика, офиц. Удмурт Элькун, ӟуч Удму́ртия, Удму́ртская
Респу́блика) — Ӵукпал Европаын интыяськем кун (республика), Россия Федерациысь
субъект. Приволжской федеральной округысь улосъёс пӧлы пыре.

Удмурт шаер интыяськемын Шор Ураллэн шунды пуксён палаз, Кам но Ватка шуръёс
вискын. Удмурт шоркарысен Мускоозь — 1 129 иськем, Санкт-Петербургозь — 1 904
иськем, Екатеринбургозь — 800 иськем, Кузонозь — 395 иськем.

Удмурт Республикалэн шунды пуксён но уйпал ласянь бускелез — Киров улос, шунды
ӝужан палан — Пермь шаер, лымшор ласянь — Башкортостан но Татарстан
республикаос.

Удмурт шаер интыяськемын Шунды ӝужан пал-Европа равнина лэн шунды ӝужан палаз,
Кам шур но солэн бур ӧрыз — Ватка — шуръёс вискын. Бадӟым зарезьёс Удмуртилэсь
кыдёкын, соин ик омыр сокем чурыт ӧвӧл: толалтэзэ кезьыт но лымыё, гужемзэ пӧсь
но шундыё. Тужгес но кезьыт толэзь — толшор, (шоро-куспо температура Цельсийя —
9,9 градус) самой пӧсь толэзь — пӧсьтолэзь (шоро-куспо температура Цельсийя +
20,9 градус).

Музъем узырлыкъёс пӧлысь валтӥсьёсыз — нюлэс но мувӧй. Удмурт шаерлэн музъем
вылаз усьтэмын мувӧй кысконъя 114 месторождение. Удмуртиын кыскем мувӧй пӧлысь
96%-эз уже кутӥське шаерлэн палэназ.

Удмурт музъемез адямиос уже кутӥллям асьме эралэсь азьло VIII—V сюрсаре ини —
мезолит вакытэ. Та сярысь иворто Удмурт Республикалэн музъем вылаз шедьтэм
археологияя синпелетъёс. Асьме вакытлэсь азьло VIII—III дауръёсы — корт дауре —
Кама шаерын бадӟым гинэ кылдӥз ананьино культура. X даурын удмуртъёс пыризы
Булгар шаере, нош XIII даурысен лымшор удмуртъёс Зарни Орда улын улӥзы, бӧрысь
Кузон ханстволы пыриськизы. Уйпал удмуртъёс выжыяськизы туала Глазкар котыре
(отысь тужгес тодмо археологи синпелет — Иднакар).

Быдӟым Октябрь революция дырозь Удмурт шаерлэн музъемез люкемын Кузон но Ватка
губерниос куспын. Нимаз шаерлы Удмуртия пӧрмиз Октябрь революция бере гинэ.

1920-тӥ аре 4-тӥ шуркынмонэ В. И. Ленин кӧня ке выль автономи улосъёс кылдытон
сярысь РСФСР-ысь ВЦИК-лэсь но СНК-лэсь постановленизэс юнматӥз. Со
постановлениын верамын вал: «кылдытоно… ужась калыкъёслэсь — калмыкъёслэсь,
поръёслэсь но вотякъёслэсь — автономи улосъёссэс». Озьы кылдӥз Вотяк автономи
улос.

1932-тӥ аре 1-тӥ толшоре СССР-ысь ВЦИК-лэн постановлениезъя улосмылэн нимыз
воштэмын вал: «Вотяк автономи улослэн коренной калыкез… удмурт калык луэ бере,
…Вотяк автономи улослы выль ним сётоно: Удмурт автономи улос».

11-тӥ коньывуонэ 1991-тӥ арысен Удмуртиысь Вылӥ Кенеш шаермылэсь выль нимзэ
юнматӥз — Удмурт Республика.

Удмуртстатлэн даннойёсызъя 1-тӥ толшоре 2017-тӥ арын республикаын улӥсьёслэн
лыдзы вал 1 516 731 адями. Улӥсьёслэн ӵемлыксы (плотностьсы) — 36,06 адями/км²
(2017). Соос пӧлысь каръёсын улэ — 65,57 % (994 504 адями).

Удмуртия луэ трос калыкъем кун. Шаерамы сюлэсь тросгес йӧскалыкъёслэн адямиоссы
уло. Соос пӧлысь ваньмызлэсь ӵемгес шедьылӥсь калыкъёс — удмуртъёс, ӟучъёс,
бигеръёс, поръёс, чувашъёс, бесермянъёс.

Удмурт шаере пыре 6 город, 25 ёрос, 11 посёлок но 2119 гуртъёс. Шоркарез — Иж,
отын улӥсез 643,5 сюрс адями (2016-тӥ арлы). Мукет каръёс: Вотка — 98,1 сюрс
адями, Глаз — 94 сюрс адями, Можга — 49,7 сюрс адями, Сарапул — 98,6 сюрс адями,
Камбарка — 10,6 сюрс адями.

Удмуртиын кун власть быдэсъяське Удмурт Республикалэн Президентэныз,
Правительствоен но Кун Кенешен.

Удмуртиен кивалтэ президент (2014-тӥ арысен — Александр Соловьёв).
Правительствоен кивалтэ премьер-министр (2014 арысен — Виктор Савельев),
республикалэн парламентэныз (Кун Кенешен) — Владимир Невоструев.

Удмурт Республика улонзэ радъя кунлэн валтӥсь законэз — Конституция — вылэ
пыкъяськыса.

Удмуртилэн ӟеч интые интыяськемез луонлык кылдытӥз корт поттонэз азинтыны но
Россиысь валтӥсь улосъёс пӧлы пырыны. Валтӥсь предприятиос: «Ижмаш», «Ижысь
механикая завод», «Ижысь электромеханикая завод», «Радиозавод», «Ижсталь».

Удмурт шаерын улӥз но ужаз быдэс дуннелы тодмо луэм конструктор
М. Т. Калашников. Солы сӥзем музей шумпотыса пумита калыкез.

Шаерамы одӥг гинэ аэропорт вань. Со интыяськемын Иж кар дорын. Лобанъёсын
кивалтэ кун авиакомпания — ОАО «Ижавиа».

Удмуртиын туж умой азинтэм чугун сюрес транспорт вань. Со бадӟым роль шудэ
республикамес мукет улосъёсын герӟаса. Поездъёс мыно-ветло кӧня ке гожъёстӥ:
«Кузон — Огырчи — Екатеринбург», «Киров — Балезино — Пермь», «Балезино — Иж —
Алнаш», «Иж — Вотка», «Люкшудья — Кильмезь».



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%8B%D1%81%D1%8C_%D0%94%D1%8B%D1%88%D0%B5%D1%82%D3%A5%D1%81%D1%8C%D1%91%D1%81%D0%BB%D1%8D%D1%81%D1%8C_%D1%82%D0%BE%D0%B4%D0%BE%D0%BD-%D0%B2%D0%B0%D0%BB%D0%B0%D0%BD%D0%B7%D1%8D%D1%81_%D0%B1%D1%83%D0%B4%D1%8D%D1%82%D0%BE%D0%BD%D1%8A%D1%8F_%D0%BD%D0%BE_%D0%BF%D0%B0%D1%81%D1%8C%D0%BA%D1%8B%D1%82%D0%B0%D1%82%D0%BE%D0%BD%D1%8A%D1%8F_%D0%B8%D0%BD%D1%81%D1%82%D0%B8%D1%82%D1%83%D1%82

Удмурт Республикаысь Дышетон удысын ужасьёслэсь тодон-валанзэс будэтонъя но
паськытатонъя институт (ИПК и ПРО УР) — дышетӥсьёслы ватсаса тодон-валан сётонъя
кун учреждение.

Кылдытэмын 1938-тӥ арын. Та институт бадӟым юрттэт сётэ вылӥ тодон-валан басьтэм
специалистъёслы: та дышетсконниын соос дышетонлэн но наукалэн туала амалъёсынызы
тодматско, азьвыл басьтэм тодон-валанзэс выльдо. Одӥг но ӝыны ар ӵоже ини
Институтын выль амал пыӵа: отын тодон-валан люкаса, чылкак выль квалификация
басьтыны но соя дышетонэз радъяны луонлык кылдытэмын. Институтын бадӟым саклык
висъяське удмурт кылъя но литературая дышетӥсьёслэсь тодон-валанзэс будэтонлы.
Та ласянь улонэ пыӵало пӧртэм программаос. Удмурт Республикаысь Дышетон удысын
ужасьёслэсь тодон-валанзэс будэтонъя но паськытатонъя институтын ужзэ радъя одӥг
факультет, 9 кафедра, дышетонъя но методикая 32 кабинет, наукая 9 лаборатория.
Отын тыршо докторъёс, профессоръёс, пӧртэм наукаосъя кандидатъёс но доцентъёс.
Институтлэн вань аслаз книгапоттонниез. Институтлэн кивалтӥсезлэсь ужзэ быдэсъя
Людмила Мустаева. Удмурт Республикаысь Дышетон удысын ужасьёслэсь тодон-валанзэс
будэтонъя но паськытатонъя институт (ИПК и ПРО УР) интыяськемын Ижысь Ухтомского
ульчаын, 25 номеро юртын.

Интернетын сайтэз: www.ipkpro.ru. Электрон гожтэт ыстыны луоз таӵе адресъя:
ipk18@mail.ru.



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82%D1%81%D0%BA%D0%B8%D0%B9_%D0%A2%D0%BE%D0%B9%D0%BC%D0%BE%D0%B1%D0%B0%D1%88

Туймыйыл (ӟуч. Удмуртский Тоймобаш) — Алнаш ёросысь одӥгез бадӟым гурт. Калыкын
вакчияк Туймыл шуо.

Нимыз гуртлэн герӟаськемын Туймы шурлэн нимыныз, кудӥз бызе гурт пыртӥ но басьтэ
кутсконзэ гуртлэсь ӧжыт гинэ вылӥын. Кылдэмез Туймыйыллэн герӟаськемын
батыръёсын, кудъёсыз вуиллям та гурезё-нюлэсо-шуро палъёсы интыяськон инты
утчаса.

Туймыйыл гурт сярысь тырмыт тодонъёс шедьтыны луоз али гинэ поттэм книгаысь
"Туймыйыл - у истоков Тоймы реки", кудӥз быдэсак сӥземын солэн историезлы,
калыкезлы но лулчеберетэзлы. Кылдытӥсез но луэ гуртын улӥсь гажамон арлыдо мурт
— Мишагай (Пачей Миша)- кудӥз трос дыр ӵоже люкаса возем гуртын ортчись
воштӥськонъёс сярысь материал. Туймыл гурт - вордӥськем шаерез тодмо удмурт
гожъяськисьлэн Садовников, Василий Евдокимовичлэн, Удмурт Элькунысь егитъёсын
ужанъя министрлэн В. М. Соловьевлэн. Гурт пыре "Прогресс" колхозэ, луэ солэн
шорыз. Туймыйылын 300 палан хозяство. Школаын 100 мында дышетскисез (отчы
дышетскыны ветло на Вишур но Шубино гуртысь пиналъёс).



https://udm.wikipedia.org/wiki/%D0%A3%D0%B4%D0%BC%D1%83%D1%80%D1%82%D1%81%D0%BA%D0%B0%D1%8F_%D0%BF%D1%80%D0%B0%D0%B2%D0%B4%D0%B0

Удмуртская правда — республикаысьтымы огъя югдурез возьматӥсь газет. Потэ ӟуч
кылын. Газетлэн учредительёсыз Удмурт Республикаысь Кун Кенеш но Правительство.

Газетлэн нырысетӥ номерез потӥз 1917-тӥ арын 7-тӥ сентябре "Известия Ижевского
совета рабочих, солдатских и крестьянских депутатов" нимын. Газетлэн кылдытӥсез
но нырысетӥ редакторез В. А. Матвеев. Бӧрысь 1918-тӥ арын августэ Ижын но
Воткаын ӝутӥськем вожвылъяськон дыръя газет выжиз Сарапулэ. Татын со "Борьба"
нимын потыны кутскиз. Озьы ке но революцилэн комитетэз изданиез берыктӥз Иже,
татын 1918-тӥ арын 4-тӥ декабре со "Ижевская правда" нимын потыны ӧдъяз. Соку
редактор луиз Азинлэн дивизиысьтыз комиссар, Петроградысь журналист Д. Ф. Зорин.

Кылсярысь, Юрий Филиппович Кедров — тодмо удмурт писательлэн Филипп Кедровлэн
пиез. Вуоно редактор вордскиз 1937-тӥ арын Ижын. Йылпумъяз Свердловскысь
юридической институтэз. Кема аръёс ужаз Удмурт телевидениын но радиоын. 1986-тӥ
-1990-тӥ аръёсы валтӥз "Удмуртская правда" газетэз. 1990-тӥ арын кивалтӥз Удмурт
Республикалэн суверинетэзлы сӥзем Декларациез кылдытон группаен, чаклаз
Удмуртилэсь гербзэ, флагзэ но гимнзэ кылдытонэз.



https://udm.wikipedia.org/wiki/%D0%A2%D1%83%D1%80%D0%B0-%D1%85%D0%B0%D0%BD

Вань кӧня ке малпанъёс Тура-хан пумысен, но рос-прос тодмо ӧвӧл, кин со сыӵе
вылэм. Одӥгезъя малпанъя, со чингизид вылэм — Чингисханлэн выжы-кумыез. Одӥг
вакытэ со Иртыш кузя (туала Тобольск палъёсти) калгем. Ӵыжы-выжыосыныз керетэмез
бере, Шундыпуксён Сибирьысь кошкем но башкир музъемъёсы вуэм.

Мукет малпанъя, Тура-хан Басман ханлэн выныз вылэм но междоусобной ожын бырыны
шедем.

Историяя туала учебникъёсын ивортэмын, Тура-хан Башкортостанын XVI даурлэн
кутсконаз кивалтӥз шуыса. Куд-ог башкиръёс верало, солэн ставкаез Туратау
гурезьын Тӧдьы Кам шур вылын интыяськиз шуыса.

Тура-ханлэн мавзолеез — XIV—XV дауръёсы излэсь пуктэм инты, со «Судлэн коркаез»
вылэм, отын пӧртэм судъёс ортчылӥллям. Вӧзаз интяськем из мечеть.

Мавзолей интыяське Башкириысь Чишмы ёросын, Чишмылэсь 12 иськемын, Чишмы —
Нижние Термы сюрес вӧзын ик.

Тура-ханлэн мавзолеезлэсь кыдёкын ӧвӧл — Чишмыысь Акзират шайвылын —
Хусейн-беклэн мавзолеез интыяське.



https://udm.wikipedia.org/wiki/%D0%A2%D1%83%D0%B9%D0%BC%D1%8B%D0%B9%D1%8B%D0%BB_%D0%B3%D1%83%D1%80%D1%82

Туймыйыл (ӟуч. Удмуртский Тоймобаш) — Алнаш ёросысь одӥгез бадӟым гурт. Калыкын
вакчияк Туймыл шуо.

Нимыз гуртлэн герӟаськемын Туймы шурлэн нимыныз, кудӥз бызе гурт пыртӥ но басьтэ
кутсконзэ гуртлэсь ӧжыт гинэ вылӥын. Кылдэмез Туймыйыллэн герӟаськемын
батыръёсын, кудъёсыз вуиллям та гурезё-нюлэсо-шуро палъёсы интыяськон инты
утчаса.

Туймыйыл гурт сярысь тырмыт тодонъёс шедьтыны луоз али гинэ поттэм книгаысь
"Туймыйыл - у истоков Тоймы реки", кудӥз быдэсак сӥземын солэн историезлы,
калыкезлы но лулчеберетэзлы. Кылдытӥсез но луэ гуртын улӥсь гажамон арлыдо мурт
— Мишагай (Пачей Миша)- кудӥз трос дыр ӵоже люкаса возем гуртын ортчись
воштӥськонъёс сярысь материал. Туймыл гурт - вордӥськем шаерез тодмо удмурт
гожъяськисьлэн Садовников, Василий Евдокимовичлэн, Удмурт Элькунысь егитъёсын
ужанъя министрлэн В. М. Соловьевлэн. Гурт пыре "Прогресс" колхозэ, луэ солэн
шорыз. Туймыйылын 300 палан хозяство. Школаын 100 мында дышетскисез (отчы
дышетскыны ветло на Вишур но Шубино гуртысь пиналъёс).



https://udm.wikipedia.org/wiki/%D0%A2%D0%A0%D0%9A_%22%D0%9C%D0%BE%D1%8F_%D0%A3%D0%B4%D0%BC%D1%83%D1%80%D1%82%D0%B8%D1%8F%22

«Мынам Удмуртие» (ӟуч Моя́ Удму́ртия) — Удмурт Элькунысь самой егитэз
телерадиокомпания. Передачаоссэ возьматыны кутскиз 2002 аре [[2 коньывуонэ] -
октябре. Телепрограммаосыз эфире потыло дециметровой диапазонын (аслаз
программаосызлы нуналлы быдэ куинь (3) час висъямын), радиопрограммаосыз —
FM-диапазонын (аслаз программаосызлы — дас тямыс (18) час). ТРК «Моя Удмуртия» —
кун унитарной предприятие, солэн учредителез — [[Удмурт Элькунысь кивалтэт].

Телепрограммаосыз пӧлысь тросэз пото удмурт кылын, ӵемысь — ӟуч титръесын.
Тужгес но тодмо проект луэ реалити-шоу «По соседству мы живём» («Бускель луыса
ми улӥськом»). Пиналъёслы нимаз передача вань — «Шудон корка»: нуисьёсыз –
Малыок (Ольга Ардашева) но мунё Моко. Со программа [[«Тэффи» премия|«Тэффи»
коньдонкузьымез басьтӥз (2006). «Моя Удмуртия»-лэн кизилиез — режиссёр Лев
Вахитов, со — уно тунсыкоесь фильмъёслэн авторзы, «Солнечный зайчик» фильмез
понна «Тэффи» коньдонкузьым басьтӥз (2005): отын вераськон мынӥз суредась но
удмурт выжыкылъёсын лыдӟетъёслы иллюстрациосты лэсьтӥсь Менсадык Гарипов сярысь.
Трос проектъёс Светлана Кибординалэн. Тросэз учкизы солэсь программазэ «Витисько
тонэ». Али Света нуэ котькуд кӧснунал ӵукнаосы меӵак эфирын «Шундыберганъёс»
программазэ. Тросэз учкизы программа "Светӥ дорын куноын" (Светлана Белых,
Светлана Пикулева но Светлана Кибардина)

Ӟуч кылын потӥсь кылдытӥсьёслэн программаосыз пӧлысь уката тодмо луэ «Шурики»
нимо проект (ужа 1996 арысен). Со потӥз нырысьсэ «Мой регион» нимо [[Ижкарысь
телекомпанилэн эфираз, нош али улонзэ азьланьтэ «Моя Удмуртия»-ын. Та проектлэн
жанрез пумысен кивалтӥсез Юрий Широбоков вера, со комикс луэ шуыса. Та проектлэн
геройесыз пӧртэм серемес учыръесы шедё; ӵемгес уже кутӥсько пӧртэм
звукоподражаниос но междометиос. «Моя Удмуртия»-ын ужа бигер редакция но.



https://udm.wikipedia.org/wiki/%D0%A1%D1%8E%D0%BC%D1%81%D0%B8_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Сюмси черкогурт — Сюмси ёрослэн центрез. Черкогурт интыяськемын Кильмезь шурлэн
ӧрыз - Сюмсинка шур дурын. Сюмси черкогуртысен Ижозь - 132 иськем. Улӥсез - 6
сюрс 429 адями (2002-тӥ арлы). Сюмси черкогуртын уло удмуртъёс, бигеръёс,
ӟучъёс.

Сюмси черкогурт нырысьсэ пусъемын 1615-тӥ арын ортчем переписьын. 1780-тӥ арозь
Сюмси гурт пыриз Казань уездэ (соку черкогурт ӧй вал на со, угось озьы ниманы
луэ вал черк пуктэм бере гинэ). Удмурт кун архивын утиськись документъёсъя
1759-тӥ арын Сюмси герӟамын вал Зонской приходэн (черкен). Отчы соку ваньзэ
ӧвӧлзэ пыриз 16 гурт. Со вакытэ селоын вал 11 юртъер но 126 улӥсез. Гуртэз соку
Вуж Сюмси гурт шуыса нималлязы. 1826-тӥ арын Сюмсиын усьтӥськиз пу черк. Нош
1839-тӥ арын со вӧзы пуктӥзы Сретенской нимаськись из черк. Озьы 1826-тӥ арын
Сюмси гуртэз черкогурт ниманы кутскизы. Село пыр ортчиз
Казань-Малмыж—Пермь—Екатеринбург городъёсты герӟась Сибирь тракт, соин ик
1822-тӥ арын отын усьтэмын вал тюрьма.

Сюмси черкогуртын нырысетӥ усьтӥськем предприятие - химияя суретъёсты поттонъя
артель. 1990-тӥ арын усьтӥськиз нюлэс ворттонъя, пулэсь арбериос лэсьтонъя
«Мехлесхоз», «Сельхозхимия», сӥльлэсь сиён поттонъя «Тур» огазеяськонъёс. Сюмси
черкогуртын ужзэс радъяло пӧртэм банкъёслэн 3 ёзъёссы. Сюмси черкогурт пыр ортче
Ува—Нылга сюрес.

Сюмси черкогуртын ужа ёрос эмъяськонни, Нылпи искусствоосъя школа,
Дышетскисьёслэн творчествозыя юрт, 3 нылпи сад, 4 библиотека. Сюмси селоын сылэ
Быдӟым ожлы сӥзем 1 монумент, озьы ик «Сюмси черкогурт пыр ортчиз тодмо ӟуч
писатель А.Н. Радищев» гожтэмен памятник.



https://udm.wikipedia.org/wiki/%D0%A1%D1%8C%D3%A7%D0%BB%D1%82%D0%B0_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Сьӧлта ёрос интыяськемын Удмурт Республика шундыпуксён палаз. Площадез - 1883,7
сюрс квадрат иськем пала. Ёрос пыр ортче 34 шур но уно ошмесъёс, тужгес но
бадӟымез - Калмез шур. Улӥсез 12 сюрс 915 адями (2009-тӥ арлы). Удмурт
Республикаысь 25 ёрос пӧлысь Сьӧлта ёрос калыклэн лыдызъя 21-тӥ интыын сылэ.

Сьӧлта ёрос кылдӥз 15-тӥ июле 1929-тӥ арын, отчы пыризы Ижевск уездысь Копки,
Сьӧлта но Вуж Ӟатча волостьёсысь 21 сельсовет. 1932-тӥ арын Выль Мултан ёросэз
быдтэм бере, 11 сельсовет выжтэмын Сьӧлта ёросэ. Нош 1935-тӥ арын пасьтана луэм
ёрос висъямын вал куинь люкетлы: Сьӧлта, Ува, Вуж Ӟатча. 1963-тӥ-1965-тӥ аръёсы
ёрослэн радлыкез нош ик воштӥськиз, озьы тӥни Сьӧлта ёрослэн музъемез люкемын
вал Ува но Эгра промышленной ёросъёс куспын. 16-тӥ январе 1965-тӥ арын выльысь
кылдытэмын Сьӧлта ёрос.

Кун власть Сьӧлта ёросын быдэсъяське, районлэн Уставез вылэ пыкъяськыса. Закон
кылдытъян бордын тырше Ёрос депутатъёслэн кенешсы, отчы пыре 31 депутат. «Сьӧлта
ёрос» муниципал кылдытэтлэн тӧроез - Николай Петрович Останин, ёрос
администрацилэн кивалтӥсез - Михаил Васильевич Вязников. Сьӧлта ёросысь гуртъёс
берлозэ радъямын 2005-тӥ арын, Административной законъёс, воштонъёс вылэ
пыкиськыса. Та нуналлы Сьӧлта ёросын кылдытэмын 9 поселение: Валамаз, Сьӧлта,
Кильмезь, Копки, Выль Мӧнья, Колесур, Узи, Сюромошур, Калдӥ.

Сьӧлта ёрос туж узыр данэ потэм адямиосын. Кылсярысь, Россиысь Кун Думалэн
депутатэз Николай Мусалимов, «Удмурт дунне» газетлэн валтӥсь редакторез Зинаида
Вахрушева, филология наукаосъя тодосчи Анна Измайлова-Зуева, Кун премилэн
лауреатэз (1967-тӥ арын), дано композитор Герман Корепанов (1924-1985), тодмо
прозаикъёс Пётр Блинов (1913-1942), Михаил Иванов (1931) но мукетъёсыз.



https://udm.wikipedia.org/wiki/%D0%A1%D1%8C%D3%A7%D0%BB%D1%82%D0%B0_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Сьӧлта черкогурт (ӟуч сямен: Селты́) — Сьӧлта ёрослэн центрез. Интыяськемын
Удмурт Республикалэн шунды пуксён палаз.

Улӥсез - 5 сюрс 800 адями (2009-тӥ арлы). Сьӧлта черкогурт сылэ Кильмезь шур
вылын, Ижлэсь 138 иськемлы палэнын. Сьӧлта черкогурт нырысьсэ пусъемын 1710-тӥ
арын ортчем переписьын, отын со пыртэмын Сибире нуись сюрес вылэ интыяськем
гуртъёс пӧлы. Сьӧлта сярысь гожъяз тодмо ӟуч писатель А. Радищев - та черкогурт
пыр сое ссылкае нуизы.

Нош кылдэмын та черкогурт вазенгес: Ватка музъемез Ӟуч кунэн огазеян вакытэ,
1596-тӥ арын. Соку кӧня ке удмурт семья Сьӧлта селолэн интыяз каръяськем. Сьӧлта
нимыз кылдэмын вашкала удмуртъёслэн воршуд нимзылэсь.

1845-тӥ арын Сьӧлта гуртын усьтӥськиз Пророко-Ильинской черк. 1870-тӥ арын та
черкогурт пусъемын Малмыж уездысь Сьӧлта волостьлэн центрезз шуыса, нош 1929-тӥ
арысен - Сьӧлта ёрослэн центрез.



https://udm.wikipedia.org/wiki/%D0%A1%D1%82%D1%83%D0%B4%D0%B8%D1%8F_%C2%AB%D0%9D%D0%B5%D0%BE%D1%84%D0%BE%D0%BB%D0%BA%C2%BB

«Неофо́лк» – Удмурт кун университетлэн удмурт филологияя факультетэз бордын
ужась дӥськут дизайнъя студия. Со усьтӥськиз 2003 аре, кивалтӥсез – Любовь
Розенфельд. Cтудие вeтлӥcьёс трикотаж дӥськут кертто-куо но сое чеберман
арбериос лэсьто-бичало.

Неофолк – туала модаысь одӥгез валтӥсь удыс. Азинтэ та ужез одӥг тодмо малпан:
ваньмызлэсь пӧртэм но чебер луыны потон но быгатон. Винтаж, кантри но этно
амалъёсты уже кутыса, студие ветлӥсьёс выль ужъёссэс дасяло.Ваньмыз та куинь
амальъёс инкуазьлы матын. Соин ик «Неофолк» студиын уже куто ыж гон, етӥн
шортэз, со сяна – буртчинэз но хлопокез. Дӥсез чебермало бисерен, куэн но пу
арбериосын.

Студие ветлӥсьёс Ижын радъям кöня ке адӟытонъёссы но пыриськылӥзы ни. Гуртын
будэм егит нылъёслы туж но туж кулэ пӧртэм дизайнэн но вуриськон амалъёсын
тодматскон – калык дэрем нош ик мед выльдüськоз но улонэ етӥз мед вамыштоз.



https://udm.wikipedia.org/wiki/%D0%A1%D0%B8%D0%BB%D0%B0%D1%80%D0%B4_%D0%A2%D0%BE%D1%82

Силáрд Фéренцевич То́т (венг. Tóth Szilárd Tibor) — венгер кылчи. Венгер, эстон
но мукет славян но финн-угор кылёсъя специалист. Вордӥськиз 1970 аре 17 мартэ
Будапештын. Дышетскиз Будапештысь Лоранд Этвёш нимо университетын, Ленинградысь
Герцен нимо пединститутын, Ленинградысь кун университетын но Берлинысь Гумбольдт
университетын.

Докторантуразэ Сегедысь Аттила Йожеф нимо университетын но Таллинысь
университетын ортчытӥз.

1996–1997 аръёсы Сегедысь Аттила Йожеф нимо университетысь финн-угор кафедраын
курсъёсты лыдӟиз. 1998–2001 аръёсы Тартуысь университетын, 2004–2007 аръёсы Иж
карын Удмурт кун университетысь удмурт филологияя факультетын Будапештысь
Балашши Балинт нимо институтлэсь командировкаын венгер кыллы дышетӥсь луыса
ужаз. 2007 арысен — Тартуысь университетлэн Нарва колледжаз эстон кылъя, 2004
аре но 2008 арысен Рига карын Латвиысь университетын венгер кылъя дышетӥсь.
2010–2012 аръёсы Удмурт кун университетлэн филиалаз Кудымкарын тодосъя стажер но
венгер кылъя дышетӥсь.

Солэн кичӧлтэмезъя 1996 аре Сегедысь Аттила Йожеф нимо университетын «Finnugor
Világ» («Финн-угор дунне») нимо научно-популярной журнал усьтэмын вал. 1996–1998
аръёсы ачиз журналын валтӥсь редактор луыса ужаз.



https://udm.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%96%D0%B8%D0%BB%D0%B8%D0%BD

Сергей Алексеевич Жилин – ӟуч поэт, журналист. Удмурт Республикаысь
Писательёслэн огазеяськонзылэн муртэз. Вордскиз 1960-тӥ арын 2-тӥ декабре Ижын.
Школаез йылпумъяса, ужаз заводын фрезеровщик луыса. Армие ветлыса, дышетскыны
пыриз Удмурт кун университетысь филологияя факультетэ. 1986-тӥ арын ужаны
кутскиз Красногорск ёросысь Кулюшевской шор ёзо школаын, бӧрысь ужаны кутскылӥз
Удмурт кун университетын. Соку ик кусып возьыны но гожъяськыны ӧдъяз «Комсомолец
Удмуртии» газетэ, «Странник» издательстволэн валтӥсь редакторезлэн воштӥсез вал.

1994-тӥ арысен улонзэ герӟаз журналистикаен. Гожъямъёссэ печатлазы «Неделя
Удмуртии», «Городской стиль», «Панорама», «Перекресток» газетъёс, «Мой город»,
«Мастер-дом», «Ижевск» но мукет журналъёс. Автор тросгес гожъя историлы сӥзем
очеркъёс но эссеос. Бадӟым саклык висъя Ижлэн но Удмуртилэн историзылы. Ужъёсыз
пусъемын пӧртэм премиосын. Студент вакытаз ик Жилин кылбуръёс гожъяны ӧдъяз.
Отысь кылдӥзы кырӟанъёсыз. Автор кырӟанъя фестивальёсын лауреат ним басьяз.
Сергей Жилинлэсь кырӟанъёссэ быдэсто мукет кырӟасьёс но.

2001-тӥ арын Сергей Жилин печатлаз нырысетӥ «Перед ледоставом» сборниксэ.
2002-тӥ арын потӥз «Собор на снегу», 2005-тӥ арын — «Прощёное воскресенье».
Сергей Жилинлэн кылбуръёсаз ӝутэмын улон но кулон, яратон но люкиськон, город но
сюрес темаос. Али ужа литературая «Луч» журналын.



https://udm.wikipedia.org/wiki/%D0%A1%D0%B5%D1%80%D0%B3%D0%B5%D0%B5%D0%B2,_%D0%92%D1%8F%D1%87%D0%B5%D1%81%D0%BB%D0%B0%D0%B2_%D0%92%D0%B8%D1%82%D0%B0%D0%BB%D1%8C%D0%B5%D0%B2%D0%B8%D1%87

Вячесл́ав А́р-Серги́ (зэмос нимыз – Вячесла́в Вита́льевич Серге́ев; в. 1962 аре
5 апреле).— удмурт кылбурчи, сценарист, берыктӥсь но драматург. Россиысь
писательёслэн союззылэн членэз. Удмурт Республикаысь калык писатель (2003).

Вордӥськиз 1962 аре 5 апреле Завьял ёросысь Выль Казьмас (Новая Казмаска)
гуртын. Дышетскиз Удмурт кун университетын но Москваысь литературая институтын.

Ар-Серги – пӧртэм жанръёсын гожтэм ог 30 книгаослэн авторзы. Солэн сценариезъя
пуктэмын нырысетӥ удмурт кинофильм «Алангасарлэн вужерез» (киностудия «Кайрос»,
1994). Озьы ик солэн гожъямъёсыз печатламын Венгриын, Эстониын, Франциын,
Швециын, берыктэмын пӧртэм кылъёсы. Ачиз гожъя удмурт но ӟуч кылын. Ӵем
печатлаське Москваысь валтӥсь газетъёсын но журналъёсын.



https://udm.wikipedia.org/wiki/%D0%A1%D0%B5%D0%BC%D1%91%D0%BD_%D0%96%D1%83%D0%B9%D0%BA%D0%BE%D0%B2

Семён Прокопьевич Жуйков — удмурт кылтодосчи, доцент, удмурт но ӟуч кылъёслы
дышетскон книгаослэн, удмурт-ӟуч но удмурт орфографияя нырысетӥ кыллюкамъёслэн,
шонер гожъяськон индылэтъёслэн авторзы, Удмурт педагогияя институтысь удмурт кыл
но литература кафедралэн нырысетӥ кивалтӥсез.

С.П. Жуйков вордӥськиз 1891-тӥ арын тулыспал толэзьлэн 2-тӥ нуналаз азьло Вятка
губерниысь Глазов уездысь Ягошур волостьысь Пусошур гуртын куанер удмурт
крестьян семьяын. Тодмо учёной но дышетӥсь луэмезлэсь азьло со трос
шуг-секытъёсыз адӟем: узыръёслы ужано но луылӥз, Волгаын бурлак но вылэм,
извозын Сибыр сюрес кузя но уно пол ортчылэм, вуылэм Украинае но Польшае. Отын
но огаз монастырьын медо луыса ужам. Гожтэтлы кызьы но озьы дышетскемез бере,
1912-1917-тӥ аръёсы, Кизнер ёросысь Асинер гуртысь земской школаын дышетӥсь
луыса ужам. Бугырес ожмаськон аръёсы армиын вылэм. 1919-1921-тӥ аръёсы дышетскем
Вяткаысь Ленин нимо педагоги институтын. Отын дышетскыкуз, огдыре ужам Вяткаысь
калыкез дышетон люкетлэн инструкторез луыса. Педагоги институтэз йылпумъямез
бере сое Глазовысь педагоги техникуме ужаны ыстӥллям (1921-1925 аръёс), нош
1925-1929-тӥ аръёсы сое Ижысь педагоги техникуме выжтӥллям. 1929-тӥ арын со
дышетскыны пыре СССР-ысь Наукаосъя академилэн Ленинградысь Кыл но малпан
институтэзлэн аспирантураяз. Солэн наука ласянь кивалтӥсез вылэм со вакытэ туж
тодмо но сӥё-дано кылтодосчи, академик Н.Я. Марр.

Куамынэтӥ аръёсы, массовой репрессиос дыръя, С. Жуйковлэн туж азинлыко мынӥсь
ужез уриськем: йыр вадьсаз сьӧд пилемъёслэсь вотсаськыны кутскемзэс шӧдыса,
Семён Жуйков Удмуртиысь лушкемак гинэ воксёлы кошконо луэм. Нырысь-валысь со
ужам Шор Азиысь вылӥ дышетсконниосын: Алма-атаысь Казах кун университетын,
Семипалатинскысь кун педагогияя институтын, бӧрысьгес - Ульяновск улосысь
Мелеккес педагогия институтын но Воронеж улосысь Россошанск дышетӥсьёслэн
институтазы. Республикаысьтымы кошкемез бере удмурт кыллы сӟзем ужъёсыз ӧз ни
поталэ, тросгес дырзэ висъяз, вылды, ӟуч кылэз но солэсь пӧртэм диалектъёссэ
дышетонлы. Л. С. Христолюбовалэн гожъямезъя, со пыр-поч эскерем Ульяновск
улосысь Николо-Черемшанск ёросысь ӟучъёслэсь говоръёссэс но Донысь диалектъёсты.



https://udm.wikipedia.org/wiki/%D0%A1%D0%B5%D0%BB%D1%82%D0%B0_%D1%91%D1%80%D0%BE%D1%81

Сьӧлта ёрос интыяськемын Удмурт Республика шундыпуксён палаз. Площадез - 1883,7
сюрс квадрат иськем пала. Ёрос пыр ортче 34 шур но уно ошмесъёс, тужгес но
бадӟымез - Калмез шур. Улӥсез 12 сюрс 915 адями (2009-тӥ арлы). Удмурт
Республикаысь 25 ёрос пӧлысь Сьӧлта ёрос калыклэн лыдызъя 21-тӥ интыын сылэ.

Сьӧлта ёрос кылдӥз 15-тӥ июле 1929-тӥ арын, отчы пыризы Ижевск уездысь Копки,
Сьӧлта но Вуж Ӟатча волостьёсысь 21 сельсовет. 1932-тӥ арын Выль Мултан ёросэз
быдтэм бере, 11 сельсовет выжтэмын Сьӧлта ёросэ. Нош 1935-тӥ арын пасьтана луэм
ёрос висъямын вал куинь люкетлы: Сьӧлта, Ува, Вуж Ӟатча. 1963-тӥ-1965-тӥ аръёсы
ёрослэн радлыкез нош ик воштӥськиз, озьы тӥни Сьӧлта ёрослэн музъемез люкемын
вал Ува но Эгра промышленной ёросъёс куспын. 16-тӥ январе 1965-тӥ арын выльысь
кылдытэмын Сьӧлта ёрос.

Кун власть Сьӧлта ёросын быдэсъяське, районлэн Уставез вылэ пыкъяськыса. Закон
кылдытъян бордын тырше Ёрос депутатъёслэн кенешсы, отчы пыре 31 депутат. «Сьӧлта
ёрос» муниципал кылдытэтлэн тӧроез - Николай Петрович Останин, ёрос
администрацилэн кивалтӥсез - Михаил Васильевич Вязников. Сьӧлта ёросысь гуртъёс
берлозэ радъямын 2005-тӥ арын, Административной законъёс, воштонъёс вылэ
пыкиськыса. Та нуналлы Сьӧлта ёросын кылдытэмын 9 поселение: Валамаз, Сьӧлта,
Кильмезь, Копки, Выль Мӧнья, Колесур, Узи, Сюромошур, Калдӥ.

Сьӧлта ёрос туж узыр данэ потэм адямиосын. Кылсярысь, Россиысь Кун Думалэн
депутатэз Николай Мусалимов, «Удмурт дунне» газетлэн валтӥсь редакторез Зинаида
Вахрушева, филология наукаосъя тодосчи Анна Измайлова-Зуева, Кун премилэн
лауреатэз (1967-тӥ арын), дано композитор Герман Корепанов (1924-1985), тодмо
прозаикъёс Пётр Блинов (1913-1942), Михаил Иванов (1931) но мукетъёсыз.



https://udm.wikipedia.org/wiki/%D0%A1%D0%B5%D0%BB%D1%82%D0%B0_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Сьӧлта черкогурт (ӟуч сямен: Селты́) — Сьӧлта ёрослэн центрез. Интыяськемын
Удмурт Республикалэн шунды пуксён палаз.

Улӥсез - 5 сюрс 800 адями (2009-тӥ арлы). Сьӧлта черкогурт сылэ Кильмезь шур
вылын, Ижлэсь 138 иськемлы палэнын. Сьӧлта черкогурт нырысьсэ пусъемын 1710-тӥ
арын ортчем переписьын, отын со пыртэмын Сибире нуись сюрес вылэ интыяськем
гуртъёс пӧлы. Сьӧлта сярысь гожъяз тодмо ӟуч писатель А. Радищев - та черкогурт
пыр сое ссылкае нуизы.

Нош кылдэмын та черкогурт вазенгес: Ватка музъемез Ӟуч кунэн огазеян вакытэ,
1596-тӥ арын. Соку кӧня ке удмурт семья Сьӧлта селолэн интыяз каръяськем. Сьӧлта
нимыз кылдэмын вашкала удмуртъёслэн воршуд нимзылэсь.

1845-тӥ арын Сьӧлта гуртын усьтӥськиз Пророко-Ильинской черк. 1870-тӥ арын та
черкогурт пусъемын Малмыж уездысь Сьӧлта волостьлэн центрезз шуыса, нош 1929-тӥ
арысен - Сьӧлта ёрослэн центрез.



https://udm.wikipedia.org/wiki/%D0%A1%D0%B0%D1%80%D0%B0_%D0%91%D0%B5%D1%80%D0%BD%D0%B0%D1%80

Сара Бернар (фр. Sarah Bernhardt; зэмос нимыз — Генриетт Розин Бернар, фр.
Henriette Rosine Bernard; 22 коньывуон 1844 — 26 южтолэзь 1923) — француз
актриса, кудзэ XX-тӥ даурлэн кутсконаз нималлязы «тужгес но тодмо актриса быдэс
историын». Тодмо луиз со Европалэн сцена вылаз 1870-тӥ аръёсы, собере
гастрольёсын шудылӥз Америкаын но. Тросгес шудылӥз драматической сценаосын, соин
ик сое нимазы «Божественная Сара».

Сара Бернар вордскиз 22-тӥ коньывуонэ 1844 арын Парижын. Анаез — Юдифь (собере
со Юлия луиз) Бернар (1821, Амстердам — 1876, Париж) вордскиз еврей семьяын но
вал коммивояжёрлэн Мориц Барух Бернардтлэн но Сара Гиршлэн (1727-1829) нылзы.
1835 арысен Юдифез, ньыль сузэрзэ но братсэ будэтӥз сюранайзы — Сара Кинсберген
(1809-1878). Атаез сярысь номыр но тодмо ӧвӧл. Куддыръя соин лыдъяло Поль
Моремез, француз флотысь офицерез. Мукетъёыз малпало Эдуард Бернарез, егит
адвокатэз.

Францие вуэмзылэсь азьло Юдифь ужа вал модистка луыса. Но Парижын со луиз
куртизанка. Вордскем нылыз люкетӥз солы тазьы улыны, соин ик со Сараез келяз
Англие, кытын со улӥз няняен. Со отын кыльысал, дыр, быдэ вуытозяз, но соин
шудтэм учыр луиз: няняез кельтӥз Сараез огназэ аслаз кузпалэныз (кудӥз инвалид
вал), Сара креслоысьтыз потӥз но камин доры вуиз. Дэремез ӝуаны кутскем.
Бускельёссы юрттӥллям пичи нылашез мозмытыны. Со дыре Саралэн анаез Европаетӥ
путешествовать каре вылэм аслаз очередной спонсореныз. Сое ӧтизы нылыз доры, со
вуиз но нуиз Сараез сьӧз Париже, но вылысен кельтӥз сое выль нянька вылэ. Саралы
улыны кылдӥз туж «мрачной» интыын, кытчы ваиз сое няняез. Сара вераськисьтэм
луиз, векчиомиз. Но адӟон герӟаз выльысен анаез но нылэз. Куке со пумитаз
аслэсьтыз тётязэ (Розинаез), кудӥз озьы ик вал куртизанка, Саралы умойтэм луиз.
Солы луиз сыӵе урод, что со усиз няняезлэн киосыз вылысь но тӥяз пыдзэ но кизэ.
Анаез сое нуиз сьӧраз но трос аръёс кулэ луизы огназ кылем ныллы тодаз вайыны,
мар со анай яратон.

Ужаз «Комеди Франсез», «Жимниз», «Порт-Сен-Мартен», «Одеон» нимо театръёсын.
1893 арын басьтӥз «Ренессанс» нимо театрез, 1898 арын — «Насьон» театрез, кудӥз
собере нимамын вал «Театр Сары Бернар» шуыса. Тросэз тодмо театр удысын
тыршисьёс (кылсярысь К. С. Станиславский) Бернарлэсь искусствозэ лыдъязы
«образцом технического совершенства».

Тросэз тодмо современникъёс (А. П. Чехов, И. С. Тургенев, А. С. Суворин но Т. Л.
Щепкина-Куперник) ӧз шедьтылэ актрисалэсь талантсэ. Тужгес но умойъёсыз
рольёсыз: донья Соль («Эрнани» Гюголэн), Маргарита Готье («Дама с камелиями»
Дюма пилэн), Теодора («Теодора» Сардулэн), принцесса Грёза, герцог Рейхштадский
(«Герцог Рейхштадский» но «Орлёнок» Ростанлэн), Гамлет («Гамлет» Шекспирлэн),
Лорензаччо («Лорензаччо» Мюсселэн). 1880-тӥ арысен Бернар гастролиосын выступать
карылӥз Европаын но Америкаын, Россиын (1881, 1892, 1908-1909) Михайловской
театрын но провинциын.

1905 арын Рио-де-Жанейроын Сара Бернар бур пыдзэ повредить кариз, кудзэ 1915
арын вандӥзы. Но Бернар ӧз кельты сценаез. Нырысетӥ Мировой война дыръя но со
выступать карылӥз фронтын. 1914 арын сое наградить каризы Почётной легионлэн
орденэныз. 1922 арын сцена вылысь кошкиз.

Актриса кулӥз 26 южтолэзе 1923 арын Парижын 78 аресказ. Ватэмын Пер-Лашез нимо
кладбищеын.



https://udm.wikipedia.org/wiki/%D0%A1%D0%B0%D1%80%D0%B0%D0%BF%D1%83%D0%BB_%D0%BA%D1%83%D0%BD%D1%88%D0%B5%D1%82%D1%8D%D0%B7

Эксэй кышно Екатерина II кивалтон вакытэ ик — ог 1781-тӥ аръёсы — Сарапул
городлэн кылдӥз аслаз символикаез. Российской империлэн законъёсын бичетаз
пусъемын: "Кунпуслэн вылӥяз интыяськемын Вятской герб, нош улӥяз — азвесь гурезь
йылысь таркам город".

Та эмблема, кык сю аръёс ортчыса но, ӧз вуны. Нош малпаз сое герольдмейстер А.
А. Волков. Герб кылдытыкуз, Волков лыдэ басьтӥз немец тодосчилэсь, медицина
наукаосъя докторлэсь Пётр Симмон Палласлэсь гожъямъёссэ. Та воргорон 1773-тӥ
аръёсы улӥз-вылӥз Сарапул карын.

XIX даурлэн кыкетӥ люкетаз — геральдикаын реформа ортчон вакытэ — Сарапуллэн
кылдэ вал ини выль гербез, куинь пинё азвесь коронаен но Александровской
лентаен. Но со улонэ ӧз пыӵа — эксэй Александр II выль гербез но, реформаез но
отӥгес кариз.

Совето вакытэ эксэй кышно Екатерина II дыръя кылдытэм герблэн тусыз воштӥськиз.
Вылӥыз — Вятка карлэн гербеныз щит — усиз. Но та герб инъет выллем луиз туала
кунпуслы. Кылдэмын со азвесь но лызалэс-чагыр буёлъёслэсь. Нырысетӥез возьматэ
инбамез, нош кыкетӥез — Кам шурез.



https://udm.wikipedia.org/wiki/%D0%A1%D0%B0%D1%80%D0%B0%D0%BF%D1%83%D0%BB_%D0%BA%D1%83%D0%BD%D0%BF%D1%83%D1%81%D1%8D%D0%B7

Эксэй кышно Екатерина II кивалтон вакытэ ик — ог 1781-тӥ аръёсы — Сарапул
городлэн кылдӥз аслаз символикаез. Российской империлэн законъёсын бичетаз
пусъемын: "Кунпуслэн вылӥяз интыяськемын Вятской герб, нош улӥяз — азвесь гурезь
йылысь таркам город".

Та эмблема, кык сю аръёс ортчыса но, ӧз вуны. Нош малпаз сое герольдмейстер А.
А. Волков. Герб кылдытыкуз, Волков лыдэ басьтӥз немец тодосчилэсь, медицина
наукаосъя докторлэсь Пётр Симмон Палласлэсь гожъямъёссэ. Та воргорон 1773-тӥ
аръёсы улӥз-вылӥз Сарапул карын.

XIX даурлэн кыкетӥ люкетаз — геральдикаын реформа ортчон вакытэ — Сарапуллэн
кылдэ вал ини выль гербез, куинь пинё азвесь коронаен но Александровской
лентаен. Но со улонэ ӧз пыӵа — эксэй Александр II выль гербез но, реформаез но
отӥгес кариз.

Совето вакытэ эксэй кышно Екатерина II дыръя кылдытэм герблэн тусыз воштӥськиз.
Вылӥыз — Вятка карлэн гербеныз щит — усиз. Но та герб инъет выллем луиз туала
кунпуслы. Кылдэмын со азвесь но лызалэс-чагыр буёлъёслэсь. Нырысетӥез возьматэ
инбамез, нош кыкетӥез — Кам шурез.



https://udm.wikipedia.org/wiki/%D0%A1%D0%B0%D1%80%D0%B0%D0%BF%D1%83%D0%BB_%D0%B3%D0%BE%D1%80%D0%BE%D0%B4%D0%BB%D1%8D%D0%BD_%D1%81%D0%B8%D0%BC%D0%B2%D0%BE%D0%BB%D0%B8%D0%BA%D0%B0%D0%B5%D0%B7

Эксэй кышно Екатерина II кивалтон вакытэ ик — ог 1781-тӥ аръёсы — Сарапул
городлэн кылдӥз аслаз символикаез. Российской империлэн законъёсын бичетаз
пусъемын: "Кунпуслэн вылӥяз интыяськемын Вятской герб, нош улӥяз — азвесь гурезь
йылысь таркам город".

Та эмблема, кык сю аръёс ортчыса но, ӧз вуны. Нош малпаз сое герольдмейстер А.
А. Волков. Герб кылдытыкуз, Волков лыдэ басьтӥз немец тодосчилэсь, медицина
наукаосъя докторлэсь Пётр Симмон Палласлэсь гожъямъёссэ. Та воргорон 1773-тӥ
аръёсы улӥз-вылӥз Сарапул карын.

XIX даурлэн кыкетӥ люкетаз — геральдикаын реформа ортчон вакытэ — Сарапуллэн
кылдэ вал ини выль гербез, куинь пинё азвесь коронаен но Александровской
лентаен. Но со улонэ ӧз пыӵа — эксэй Александр II выль гербез но, реформаез но
отӥгес кариз.

Совето вакытэ эксэй кышно Екатерина II дыръя кылдытэм герблэн тусыз воштӥськиз.
Вылӥыз — Вятка карлэн гербеныз щит — усиз. Но та герб инъет выллем луиз туала
кунпуслы. Кылдэмын со азвесь но лызалэс-чагыр буёлъёслэсь. Нырысетӥез возьматэ
инбамез, нош кыкетӥез — Кам шурез.



https://udm.wikipedia.org/wiki/%D0%A1%D0%B0%D1%80%D0%B0%D0%BF%D1%83%D0%BB_%D0%B3%D0%BE%D1%80%D0%BE%D0%B4

Сарапул — Удмуртилэн лымшор палаз интыяськем кар (2002 аре — ог 103 сюрс
улӥсьёс). Интыяськемын Кам шурлэн бур палаз. Ижысен Сарапулозь — 63 километр.
Улӥсез — 108,0 сюрс адями: ӟучъёс — 81,8%, бигеръёс — 8,9%, удмуртъёс — 3,8%,
укаинецъёс — 0,9%, мукет выжыысь калыкъёс — 4,6%.

Сарапул ним XVI даурысен тодмо луэ. 1596 аре калыкез лыдъян книгаын гожтэмын:
«Кузон утемын, Кам шур йылынгес... Сарапулысь но Сиваысь чорыг кутыло». Кызьы
адӟиськомы, ӵапак кар сярысь татын вераськон уг на мыны: Сарапул шуыса Кам
шурлэн оглюкетэз нимамын, шӧдске.

Сарапул нимлэсь кытысь потэмзэ ӵемысь герӟало чорыг кутонэн: чуваш кылын сарă
пулă ‘ӵуж чорыг’ (Acipenser gueldenstaedtii) шуэмез возьматэ.

Вуоно карлы Вознесенской черкогуртэз кылдытэмен инъет сётэмын вал. 1621 аре
дозорной книга «Сарапул дурын Вознесенской черкогурт» сярысь вера. Берло ини
Вознесенской черкогурт Сарапул нимо дворцовой слободае пӧрмиз. 1780 аре
Екатерина II косэмъя Ватка наместичество кылдытэмен Сарапуллы кар статус сётэмын
вал.

Сарапулын вань бадӟым порт. Кам шур кузя со Сарапулэз герӟа Улысь Новгород,
Пермь каръёсын.



https://udm.wikipedia.org/wiki/%D0%A1%D0%B0%D0%BC%D1%81%D0%BE%D0%BD%D0%BE%D0%B2,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%AF%D0%BA%D0%BE%D0%B2%D0%BB%D0%B5%D0%B2%D0%B8%D1%87

Никвла́д Самсо́нов (зэмос нимыз Самсо́нов, Влади́мир Я́ковлевич) – удмурт
гожъяськись, прозаик. Вордскиз 1946 арын Удмуртиын, Пичи Пурга ёросын. Никвлад
Самсонов ассэ эскериз пӧртэм жанръёсын: гожъяз драматической мылкыдын тырмем
веросъёс, миниатюраос. Пьесаосаз саклык висъялляз адями но инкуазь кусыпъёслы.
Никвлад Самсонов гожъяз бадӟымесь эпической произведениос но, тужгес но тодмо
луо «Адӟон» повестез но «Агбай» романэз.Повестяз со возьматыны тыршиз сьӧлыко
адямилэсь улон философизэ, солэсь адямиосын кусыпъёссэ. Нош романаз эскериз
удмурт литератураысь выль геройлэсь утчанъёссэ но «выль улонлэсь» геройзэ.

Никвлад Самсонов вал туала удмурт литература тулкымлэн одӥгез яркыт
гожъяськисез. Кулӥз 2002 арын.



https://udm.wikipedia.org/wiki/%D0%A1%D0%B0%D0%B0%D0%BC_%D1%84%D0%BB%D0%B0%D0%B3

Саамъёслэн йӧскалык куншет (Саам калыклэн куншетэз) — саамъёслэн йӧскалык
куншетсы.

13—15-тӥ гудырикошконэ 1986-тӥ аре швед Ореын ортчиз XIII Калыккуспо саам
конференция. Конференция азьын вал конкурс, кудаз Астрид Бальлэн (Astrid Bahl),
Норвегиысь суредасьлэн вариантэз лыдъямын луиз тужгес но умой. 14-тӥ
гудырикошконэ 1986-тӥ аре саамъёслэн куншетсы вал нырысетӥ ӝутэмын, нош 15-тӥ
гудырикошконэ юнматэмын.

Куншетлэн стандартной быдӟалаез — 2020 1500 мм вылэ. Куншет вылын суредамын кӧня
ке пӧртэм ширинаен вертикальной гож: лыз, ӵуж, вож но горд. Вань эшшо горд-лыз
котырес гож.



https://udm.wikipedia.org/wiki/%D0%A0%D0%BE%D1%85%D0%B8%D1%80_%D0%91%D0%BB%D0%BE%D0%BA%D0%BB%D0%B0%D0%BD%D0%B4

Рохир Блокланд (нидерл. Rogier Philip Charles Eduard Blokland, вордскиз 1971-тӥ
арын 16-тӥ тулыспалэ, Дордрехтын) — нидерланд кылтодосчи, 2014-тӥ арысен Уппсала
университетысь финн-угор кылъёсъя профессор.

1997-тӥ арын Блокланд Гронинген университетын магистрлэсь степеньзэ басьтӥз, нош
2005-тӥ арын Корнелиус Хассельблатт дорын кандидат диссертацизэ утиз.
Дышетсконзэ йылпумъяса, пӧртэм университетъёсын (кылсярысь, Таллинысь, Тартуысь,
Грайфсвальдысь, Берлинысь Гумбольдт нимо университетын) доцент, ӧтем доцент,
тодос ужась луыса тыршиз.

2005-тӥ-2006-тӥ аръёсы Гронинген университетысь финн-угор кафедраен кивалтӥз,
нош 2009-тӥ-2010-тӥ аръёсы - Гамбург университетысь финн-угор кафедраен. 2011-тӥ
арысен тодос ужась луыса тыршиз Мюнхенысь Людвиг-Максимилиан нимо университетысь
финн-угор кафедраын.

2014-тӥ арын Рохир Блокландлы Уппсала университысь туала кунсьӧр кылъёсъя
институтысь финн-угор кафедраын Ларс-Гуннар Ларссонлэсь ужзэ азинтыны оскизы.



https://udm.wikipedia.org/wiki/%D0%9F%D1%91%D1%82%D1%80_%D0%97%D0%B0%D1%85%D0%B0%D1%80%D0%BE%D0%B2

Пётр Миха́йлович Заха́ров – удмурт кылбурчи, журналист, берыктӥсь но драматург.
Россиысь писательёслэн союзазы пыре, Удмурт ПЕН-клублэн президентэз, «Инвожо»
журналлэн валтӥсь редакторез.

Вордӥськиз 1961 аре 26 январе Татарстанысь Кукмор ёросысь Старая Кня-Юмья
гуртын. Дышетскиз Удмурт кун университетын.

Пётр Захаров гожъяське пӧртэм жанръёсын. 1991 но 1992 аръёсы печатласькиз
«Инӟарекъян» но «Интыл» книгаосын. 1993 аре удмурт драмтеатр пуктэ солэсь
кылбурен гожтэм «Эбга» эпической трагедизэ. 1994 аре удмурт драмтеатр возьматӥз
сое Финляндиын, калыккуспо финно-угор фестивальын. Та постановка туж кельшиз
финн учкисьёслы. Финн газетъёс Пётр Захаровез ӵошатылизы Шекспирен но Лёнротэн.
Со аре ик «Инвожо» журналлэн 9-тӥ номераз нырысьсэ Удмуртиынын печатлаз
этнофутуризм сярысь статья. Со луиз Удмуртиысь этнофутуризмлэн кутсконэз.

2000—2001 аръёсы потӥзы «Эбга» но «Вож выж» книгаосыз. 2005 аре вань дуннеысь
писательёслэсь «ПЕН-клуб» нимо огазеяськонзылэсь «Удмурт ПЕН-клуб» ёзнэтсэ
кылдытӥз.



https://udm.wikipedia.org/wiki/%D0%9F%D0%BE_%D1%81%D0%BE%D1%81%D0%B5%D0%B4%D1%81%D1%82%D0%B2%D1%83_%D0%BC%D1%8B_%D0%B6%D0%B8%D0%B2%D1%91%D0%BC_(%D1%80%D0%B5%D0%B0%D0%BB%D0%B8%D1%82%D0%B8-%D1%88%D0%BE%D1%83)

«По сосе́дству мы́ живём» – «Моя Удмуртия» телерадиокомпанилэн телепрограммаез,
эфире потылэ 2003 арысен. Со проектлэн идеяез таӵе вылэм: нырысь Иже ваемын вал
удмурт пересь кышномуртъёс, кудъёсыз тодматскыны кулэ вал карын улонэн, нош
вуоно араз куинь егит муртъёс гуртэ келямын вал. 2005 арын конкурсэ пыриськизы
ини быдэс семьяос. Нош 2006 арын программаез нуисьёс Андрей но Марина тодмато
учкисьёсты ужбергатӥсьёсын но асьсэ вылын быдэсто пӧртэм ужъёсты. Та проектлэн
шорсюлмаз – чиданлык сярысь валан, кудӥз оте возысьтыд адямиез валаны но гажаны.



https://udm.wikipedia.org/wiki/%D0%9F%D0%BE%D0%BB_%D0%A3%D1%8D%D1%81%D0%BB%D0%B8

Пол Томас Уэсли (англ. Paul Thomas Wesley; вордскыкуз Пол Томас Василевский) —
америкаысь тодмо артист но кинорежиссер.

Вордӥськиз 23 пӧсьтолэзе 1982-тӥ арын, США-ысь, Нью Джерси карын. Будӥз Мальборо
карын. Солэн анай-атаез Агнешка но Томас Василевские. Вань бадӟым апаез Моника
но пичи кык сузэръёсыз — Джулия но Лия. Умой тодэ поляк кылэз, одӥг арлы 4
толэзьзэ дас куать аресозяз ортчытэ вал Польшаын.

Ветлӥз Christian Brothers Academy Линкрофте но Marlboro High School. Школаын
дышетскон дыръяз «Направляющий свет» киносериалын Макс Никерсонэз шудыны отбор
ортчиз. Киноактреской расписаниез плотной луэменыз, со кошкиз выль школае —
Lakewood Prep School кудӥз вал Хэуэльын. 2000 арын йылпумъяз школазэ но пыриз
дышетскыны Рутгерский университетэ, но отын со одӥг семестырзэ гинэ дышетскиз,
малы ке шуоно солэн актёреской карьеразэ азинтэмез потӥз.

Али «Дневники вампира» телесериалын шудэ Стефан Сальватороез. «Curfew»(«Сейчас
или никогда», 2012) кинолэн продюсэрез луэ. 2011 арын апреле со кузпалъяськиз,
но сое нокин но ӧз тоды. Солэн кышноез луэ актриса но модель Торри Де Вито. 13
мае 2011-тӥ арын гинэ тодӥзы соос ӵош шуыса.



https://udm.wikipedia.org/wiki/%D0%9F%D0%B8%D1%87%D0%B8_%D0%9F%D1%83%D1%80%D0%B3%D0%B0_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Пичи Пурга - Удмурт шаерысь бадӟым черкогурт (село). Со Пичи Пурга ёрослэн
центрез луэ. Интыяськемын Ижлэсь 37 иськемлы палэнын, Удмурт Республикалэн
лымшор палаз. Черкогуртлэсь кыдёкын ик ӧвӧл Бигер республика: 4 иськемлы палэнын
сылэ бигер шаере пырись Огырчи город - Горький чугун сюреслэн Иж ёзэзлэн
станциез.

1921-тӥ арозь Пичи Пурга черкогурт пыриз Вятской губернилэн Сарапул уездысьтыз
Пичи Пурга волосте, бӧрысь со выжтэмын Вотской областьлэн Иж уездаз. 1929-тӥ
арын, Иж уездэз выль сямен радъяку, Пичи Пурга нимаз ёрослы висъямын. Пичи Пурга
черкогурт ёрослэн шорсюлмыз луиз.

Культура удыс огсыр азинске. Пиналъёслы мур тодон-валан сётон понна черкогуртын
усьтэмын гимназия, шор ёзо школа. Кибашлы нылпиослэсь быгатонлыксэс волятон
понна 20 ар талэсь азьло - 1989-тӥ арын - кылдытэмын «Пурга кизилиос» центр.
Черкогуртын ӟеч радъямын калыклэсь тазалыксэ утён но эмъян. Удмурт Республикалэн
президентэз Александр Волков юрттэмъя Пичи Пурга селоын 2002-тӥ арын усьтӥськиз
валтӥсь больницалэн улыно-вылыно юртэз. Со сяна, ӝутэмын нуны витись
кышномуртъёслы чаклам выль юрт.

Пичи Пурга черкогуртын вань урамъёс шобыртэмын асфальтэн, котькуд юртэ вуэ чагыр
эстӥськон (газ). Берло аръёсы черкогуртын зол азинскиз лэсьтӥськон удыс. Пичи
Пургаын кылдӥзы ини уно выль урамъёс: черкогурт тани-тани огазеяськоз Можга
нуись тракт вылын сылӥсь Миндэргуртэн.



https://udm.wikipedia.org/wiki/%D0%9F%D0%B5%D1%80%D0%BC%D1%8C_(%D0%B8%D1%81%D1%82%D0%BE%D1%80%D0%B8%D1%8F)

Пермьлэн туж тунсыко кылдон но азинскон сюресэз луэ. Карлы улон омыр шокчиз
гурезь инженер, историк но географ Татищев (1686-1750). 1723-тӥ арын та адямилэн
ӵектосэзъя (проектэзъя) Егошихинской ыргонпоттон заводэз ӝутон уж радъямын вал.
Завод котырын улӟиз Егошихин (Ягошихин) гуртлэн улонэз но (азьвыл, 1692-тӥ
арысен та интыын Брюхановка гурт сылэ вылэм). Та гурт но завод (ворсаське
1788-тӥ арын) бордысен кутске Пермьлэн историез.

20 ноябре 1780-тӥ арын Екатерина II указэзъя Егошихинской завод котырын ӝутскем
карлы «Пермь» ним сёто но губернской статусэз юнмато. Со дырысен со Урал
улосвылосэ пырыны кутске. Областьлэн шоркарез Екатеринбург луэ. 1938-тӥ арын
гинэ Пермь кар туала статуссэ басьтэ.

1858-тӥ арын Данилиха шур вылын Гуллет англи инженерлэн кивалтэмез улсын
механической завод ужаны кутске. Отын шур буксиръёсты поттыны кутско. Та заводын
1875-тӥ арын Н.В. Воронцов механиклэн проектэзья Эксэй-молот (50 тонна) лэсьто.
Венаын ортчись промышленностья адӟытонын та ужан тӥрлыклы нырысетӥ инты сёто.

XVIII даурлэн пумаз Усолье но Соликамск котыръёсын сылал поттон заводъёс ужаны
кутско. Пермьын «тӧдьы зарниез» складъёсы тыбыр вылазы нулло вылэм. Соин сэрен
нуллӥсьлэн нунал ӵоже пелъёсыз сылалэн шобырско вал. Тае лыдэ басьтыса, веран но
кылдӥз: "пермяк – сылалэсь пельёс"

Пермаысь духовной семинариын дышетскизы П.П. Бажов (1879-1950),
Д.Н.Мамин-Сибиряк (1852 - 1912), А.С.Попов (1859- 1906). Кема дыр ӵоже та карын
улӥз но ужаз В.В.Маяковскийлэн эшез, кылбурчи В.В.Каменский (1884 - 1961). Кар
училищеын дышетскиз кылбурчи но литературовед А.Ф.Мерзляков (1778 - 1830).
Вордӥськиз Пермьын тодмо суредась П.П.Верещагин (1834-1886). «Звезда» газетын
ужаз Аркадий Гайдар (1904-1941). Быдӟым ож дыръя улӥзы но ужазы гожъяськись
В.А.Каверин, суредась Б.В.Иогансон, балерина Г.С.Уланова, композитор
А.И.Хачатурян, лётчик-космонавт В.Савиных, композитор Е.Крылатов.



https://udm.wikipedia.org/wiki/%D0%9F%D0%B5%D1%80%D0%BC%D1%8C_(%D0%B8%D1%81%D1%82%D0%BE%D1%80%D0%B8%D0%B5%D0%B7)

Пермьлэн туж тунсыко кылдон но азинскон сюресэз луэ. Карлы улон омыр шокчиз
гурезь инженер, историк но географ Татищев (1686-1750). 1723-тӥ арын та адямилэн
ӵектосэзъя (проектэзъя) Егошихинской ыргонпоттон заводэз ӝутон уж радъямын вал.
Завод котырын улӟиз Егошихин (Ягошихин) гуртлэн улонэз но (азьвыл, 1692-тӥ
арысен та интыын Брюхановка гурт сылэ вылэм). Та гурт но завод (ворсаське
1788-тӥ арын) бордысен кутске Пермьлэн историез.

20 ноябре 1780-тӥ арын Екатерина II указэзъя Егошихинской завод котырын ӝутскем
карлы «Пермь» ним сёто но губернской статусэз юнмато. Со дырысен со Урал
улосвылосэ пырыны кутске. Областьлэн шоркарез Екатеринбург луэ. 1938-тӥ арын
гинэ Пермь кар туала статуссэ басьтэ.

1858-тӥ арын Данилиха шур вылын Гуллет англи инженерлэн кивалтэмез улсын
механической завод ужаны кутске. Отын шур буксиръёсты поттыны кутско. Та заводын
1875-тӥ арын Н.В. Воронцов механиклэн проектэзья Эксэй-молот (50 тонна) лэсьто.
Венаын ортчись промышленностья адӟытонын та ужан тӥрлыклы нырысетӥ инты сёто.

XVIII даурлэн пумаз Усолье но Соликамск котыръёсын сылал поттон заводъёс ужаны
кутско. Пермьын «тӧдьы зарниез» складъёсы тыбыр вылазы нулло вылэм. Соин сэрен
нуллӥсьлэн нунал ӵоже пелъёсыз сылалэн шобырско вал. Тае лыдэ басьтыса, веран но
кылдӥз: "пермяк – сылалэсь пельёс"

Пермаысь духовной семинариын дышетскизы П.П. Бажов (1879-1950),
Д.Н.Мамин-Сибиряк (1852 - 1912), А.С.Попов (1859- 1906). Кема дыр ӵоже та карын
улӥз но ужаз В.В.Маяковскийлэн эшез, кылбурчи В.В.Каменский (1884 - 1961). Кар
училищеын дышетскиз кылбурчи но литературовед А.Ф.Мерзляков (1778 - 1830).
Вордӥськиз Пермьын тодмо суредась П.П.Верещагин (1834-1886). «Звезда» газетын
ужаз Аркадий Гайдар (1904-1941). Быдӟым ож дыръя улӥзы но ужазы гожъяськись
В.А.Каверин, суредась Б.В.Иогансон, балерина Г.С.Уланова, композитор
А.И.Хачатурян, лётчик-космонавт В.Савиных, композитор Е.Крылатов.



https://udm.wikipedia.org/wiki/%D0%9F%D0%B5%D1%80%D0%BC%D1%8C_%D0%BA%D0%B0%D1%80%D0%BB%D1%8D%D0%BD_%D0%B8%D1%81%D1%82%D0%BE%D1%80%D0%B8%D0%B5%D0%B7

Пермьлэн туж тунсыко кылдон но азинскон сюресэз луэ. Карлы улон омыр шокчиз
гурезь инженер, историк но географ Татищев (1686-1750). 1723-тӥ арын та адямилэн
ӵектосэзъя (проектэзъя) Егошихинской ыргонпоттон заводэз ӝутон уж радъямын вал.
Завод котырын улӟиз Егошихин (Ягошихин) гуртлэн улонэз но (азьвыл, 1692-тӥ
арысен та интыын Брюхановка гурт сылэ вылэм). Та гурт но завод (ворсаське
1788-тӥ арын) бордысен кутске Пермьлэн историез.

20 ноябре 1780-тӥ арын Екатерина II указэзъя Егошихинской завод котырын ӝутскем
карлы «Пермь» ним сёто но губернской статусэз юнмато. Со дырысен со Урал
улосвылосэ пырыны кутске. Областьлэн шоркарез Екатеринбург луэ. 1938-тӥ арын
гинэ Пермь кар туала статуссэ басьтэ.

1858-тӥ арын Данилиха шур вылын Гуллет англи инженерлэн кивалтэмез улсын
механической завод ужаны кутске. Отын шур буксиръёсты поттыны кутско. Та заводын
1875-тӥ арын Н.В. Воронцов механиклэн проектэзья Эксэй-молот (50 тонна) лэсьто.
Венаын ортчись промышленностья адӟытонын та ужан тӥрлыклы нырысетӥ инты сёто.

XVIII даурлэн пумаз Усолье но Соликамск котыръёсын сылал поттон заводъёс ужаны
кутско. Пермьын «тӧдьы зарниез» складъёсы тыбыр вылазы нулло вылэм. Соин сэрен
нуллӥсьлэн нунал ӵоже пелъёсыз сылалэн шобырско вал. Тае лыдэ басьтыса, веран но
кылдӥз: "пермяк – сылалэсь пельёс"

Пермаысь духовной семинариын дышетскизы П.П. Бажов (1879-1950),
Д.Н.Мамин-Сибиряк (1852 - 1912), А.С.Попов (1859- 1906). Кема дыр ӵоже та карын
улӥз но ужаз В.В.Маяковскийлэн эшез, кылбурчи В.В.Каменский (1884 - 1961). Кар
училищеын дышетскиз кылбурчи но литературовед А.Ф.Мерзляков (1778 - 1830).
Вордӥськиз Пермьын тодмо суредась П.П.Верещагин (1834-1886). «Звезда» газетын
ужаз Аркадий Гайдар (1904-1941). Быдӟым ож дыръя улӥзы но ужазы гожъяськись
В.А.Каверин, суредась Б.В.Иогансон, балерина Г.С.Уланова, композитор
А.И.Хачатурян, лётчик-космонавт В.Савиных, композитор Е.Крылатов.



https://udm.wikipedia.org/wiki/%D0%9F%D0%B5%D1%80%D0%B5%D0%B2%D0%BE%D1%89%D0%B8%D0%BA%D0%BE%D0%B2_%D0%93%D0%B5%D0%BD%D1%80%D0%B8%D1%85

Генрих Ксенофонтович Перевощиков — тодмо удмурт гожъяськись, Россиысь
гожъяськисьёслэн огазеяськонзылэн ёзчиез, Удмурт Элькунысь калык писатель.

Генрих Ксенофонтович Перевощиков вордскиз 1937-тӥ арын 14-тӥ куарусёнэ Игра
ёросысь Верх-Нязь гуртын. Чутырь черкогуртысь сизьым классъем школаез
йылпумъяса, Ижкарысь индустриальной техникуме пырыны малпаз. Но пыриз
Якшур-Бодья педучилищее, собере Дэбес педучилищее выжиз, сое Генрих Перевощиков
1954-тӥ арын йылпумъяз. Нош 1960-тӥ арын быдтӥз Удмурт пединститутысь история но
филология факультетэз. Кышнояськиз Мокрушина Роза Васильевна вылын (одиг пиез но
кык нылыз). 1958-тӥ арысен Удмурт радиоын ужаз. 1960-тӥ арын поттӥз пиналъёслы
книга «Тӧдьы гырлы». Собере потӥзы граждан-публицистической пуштросо очеркъёсын
книгаос «Кыдазы егитъёс» но «Куашетӥз сильтӧл».

Генрих Перевощиков — туала удмурт литератураысь одӥгез валтӥсь прозаик. Ас мытэм
удыссэ со ӝыны даур пала ини «гыре». 1977-тӥ арын Генрих Перевощиков пыре
Писательёслэн Союзазы. Та арын ик со поттэ «Йыбыртты музъемлы» книгазэ, кудӥз
луиз тетралогилэн нырысетӥ люкетэз. «Йыбыртты музъемлы» тетралогия борды
кутсконлэн одӥгез мугез таӵе но вал: 1970-тӥ аръёсы Россиысь калыкъёслэсь
литературазэс дунъянын одӥг «гожтымтэ курон» кузёяськиз: вань-а отын (ӟуч
литератураын сямен!) бадӟым жанрен гожтэм ужъёс. Вань ке, умой, ӧвӧл ке,
литература быдэ вуымтэгес на кадь.

Г. Перевощиков возьматӥз, удмурт литератураын вань сыӵе ужпумъёс но характеръёс,
кудъёсыз одӥг яке кык романэ гинэ уг тэро, романъёслэн сузьетазы курисько.
1980-тӥ арын потэ тетралогилэн кыкетӥ книгаез – «Югдонын» ӟардэ», собере –
«Тулкымлы пумит» (1981) но «Нуназе азьын» (1986). «Прозаик умой возьматӥз, мар
со косъяськон-приказъяськон (командно-административной) система но тоталитаризм,
мар мугъёсъя социализмо шаерамы ужась адямиослы шудо улон пуктыны уг луы.
Улонмылэсь кыӵе палъёссэ гинэ уг усьты Г. Перевощиков, кыӵе вормон гинэ колхозын
ужасьёс уг басьто, – котькытын кылдо но возьматӥсько социализмлэн «вужеро»
палъёсыз, адямилы пумит луись инъетъёсыз» (В.Л. Шибанов). 1989 арын потэ
«Йӧвалег» роман-дилогиез.В.Емельянов тазьы гожтэ «Йӧвалег» роман сярысь: «Мынам
малпамея, со (Генрих Перевощиков – П.Ш.) удмурт литераторъёс пӧлысь нырысез
ӟеч-ӟеч басьтӥськиз ноку быронтэм, весяк улӥсь темаос борды – ог-огдэ жалян,
ог-огедлы юрттон, адямилык. Созэ но пусйыны кулэ, писатель романзэ гожтӥз
«огинтыын лёгаськон» шуоно вакытлэн буй-буй пушъён аръёсаз...». «Йӧвалег»
дилогиын журналист-писатель Роман Овчинников улон югдурлэсь инъетсэ валаны
тыршэ, сюлмаське, кызьы калык пӧлын адямилыкез утёно. Романын аспӧртэмлыко луэ
сюреслэн образэз, татын со адӟонэн герӟаське. Генрих Перевощиков астэ ачид
быдтон (суицид) ужпумез но ӝутэ.

«Тӧдьы куака» романын возьматӥське выльдӥськон вакыт. Романлэн валтӥсь героез
Николай Ушаков. Со бертэ вордскем гуртаз Афган ож бере но котькытысь шонерлык
утчаны кутске. Романлэн пумаз сое виё. Ушаков образэз дунне литератураысь
«дон-кихотъёслэн» сузьетазы но пыртыны луэ, дыр.

2006-тӥ арын Финляндиысь М. Кастрен нимо общество ортчытӥз ӵошатскон. Россиысь
берпуметӥ аръёсы гожтэм финн-угор произведениос ӵошатскизы. Жюри нырысетӥ инты
сётӥзы Г. Перевощиковлэн «Узы сяськаян вакытэ» повестьлы но премиен сое пусйызы.
Та произведение дуннеысь «улонлы йылпумъян карон» романъёсын (роман подведения
итогов) одӥг радэ пуктэмын (Т. И. Зайцева). Повестьлэн валтӥсь героез заводысь
цехен кивалтӥсь Назаров. Со котьку зэмлык понна но ноку ас принципъёслэсь уг
палэнтӥськы. Но солэн сыӵе луэмез кышнозэ но заводысь куд-ог ужасьёсты туж
бадӟым кайгуэ вутто. Секыт висьыны кутскыса, Назаров ортчем улонэз вылэ выль
синмын учкыны кутске, улонэз берыктыны луысал ке, со троссэ воштысал. Али Генрих
Перевощиков «Кенеш» журналын ужа.



https://udm.wikipedia.org/wiki/%D0%9F%D0%B5%D1%80%D0%B5%D0%B2%D0%BE%D1%89%D0%B8%D0%BA%D0%BE%D0%B2,_%D0%93%D0%B5%D0%BD%D1%80%D0%B8%D1%85_%D0%9A%D1%81%D0%B5%D0%BD%D0%BE%D1%84%D0%BE%D0%BD%D1%82%D0%BE%D0%B2%D0%B8%D1%87

Генрих Ксенофонтович Перевощиков — тодмо удмурт гожъяськись, Россиысь
гожъяськисьёслэн огазеяськонзылэн ёзчиез, Удмурт Элькунысь калык писатель.

Генрих Ксенофонтович Перевощиков вордскиз 1937-тӥ арын 14-тӥ куарусёнэ Игра
ёросысь Верх-Нязь гуртын. Чутырь черкогуртысь сизьым классъем школаез
йылпумъяса, Ижкарысь индустриальной техникуме пырыны малпаз. Но пыриз
Якшур-Бодья педучилищее, собере Дэбес педучилищее выжиз, сое Генрих Перевощиков
1954-тӥ арын йылпумъяз. Нош 1960-тӥ арын быдтӥз Удмурт пединститутысь история но
филология факультетэз. Кышнояськиз Мокрушина Роза Васильевна вылын (одиг пиез но
кык нылыз). 1958-тӥ арысен Удмурт радиоын ужаз. 1960-тӥ арын поттӥз пиналъёслы
книга «Тӧдьы гырлы». Собере потӥзы граждан-публицистической пуштросо очеркъёсын
книгаос «Кыдазы егитъёс» но «Куашетӥз сильтӧл».

Генрих Перевощиков — туала удмурт литератураысь одӥгез валтӥсь прозаик. Ас мытэм
удыссэ со ӝыны даур пала ини «гыре». 1977-тӥ арын Генрих Перевощиков пыре
Писательёслэн Союзазы. Та арын ик со поттэ «Йыбыртты музъемлы» книгазэ, кудӥз
луиз тетралогилэн нырысетӥ люкетэз. «Йыбыртты музъемлы» тетралогия борды
кутсконлэн одӥгез мугез таӵе но вал: 1970-тӥ аръёсы Россиысь калыкъёслэсь
литературазэс дунъянын одӥг «гожтымтэ курон» кузёяськиз: вань-а отын (ӟуч
литератураын сямен!) бадӟым жанрен гожтэм ужъёс. Вань ке, умой, ӧвӧл ке,
литература быдэ вуымтэгес на кадь.

Г. Перевощиков возьматӥз, удмурт литератураын вань сыӵе ужпумъёс но характеръёс,
кудъёсыз одӥг яке кык романэ гинэ уг тэро, романъёслэн сузьетазы курисько.
1980-тӥ арын потэ тетралогилэн кыкетӥ книгаез – «Югдонын» ӟардэ», собере –
«Тулкымлы пумит» (1981) но «Нуназе азьын» (1986). «Прозаик умой возьматӥз, мар
со косъяськон-приказъяськон (командно-административной) система но тоталитаризм,
мар мугъёсъя социализмо шаерамы ужась адямиослы шудо улон пуктыны уг луы.
Улонмылэсь кыӵе палъёссэ гинэ уг усьты Г. Перевощиков, кыӵе вормон гинэ колхозын
ужасьёс уг басьто, – котькытын кылдо но возьматӥсько социализмлэн «вужеро»
палъёсыз, адямилы пумит луись инъетъёсыз» (В.Л. Шибанов). 1989 арын потэ
«Йӧвалег» роман-дилогиез.В.Емельянов тазьы гожтэ «Йӧвалег» роман сярысь: «Мынам
малпамея, со (Генрих Перевощиков – П.Ш.) удмурт литераторъёс пӧлысь нырысез
ӟеч-ӟеч басьтӥськиз ноку быронтэм, весяк улӥсь темаос борды – ог-огдэ жалян,
ог-огедлы юрттон, адямилык. Созэ но пусйыны кулэ, писатель романзэ гожтӥз
«огинтыын лёгаськон» шуоно вакытлэн буй-буй пушъён аръёсаз...». «Йӧвалег»
дилогиын журналист-писатель Роман Овчинников улон югдурлэсь инъетсэ валаны
тыршэ, сюлмаське, кызьы калык пӧлын адямилыкез утёно. Романын аспӧртэмлыко луэ
сюреслэн образэз, татын со адӟонэн герӟаське. Генрих Перевощиков астэ ачид
быдтон (суицид) ужпумез но ӝутэ.

«Тӧдьы куака» романын возьматӥське выльдӥськон вакыт. Романлэн валтӥсь героез
Николай Ушаков. Со бертэ вордскем гуртаз Афган ож бере но котькытысь шонерлык
утчаны кутске. Романлэн пумаз сое виё. Ушаков образэз дунне литератураысь
«дон-кихотъёслэн» сузьетазы но пыртыны луэ, дыр.

2006-тӥ арын Финляндиысь М. Кастрен нимо общество ортчытӥз ӵошатскон. Россиысь
берпуметӥ аръёсы гожтэм финн-угор произведениос ӵошатскизы. Жюри нырысетӥ инты
сётӥзы Г. Перевощиковлэн «Узы сяськаян вакытэ» повестьлы но премиен сое пусйызы.
Та произведение дуннеысь «улонлы йылпумъян карон» романъёсын (роман подведения
итогов) одӥг радэ пуктэмын (Т. И. Зайцева). Повестьлэн валтӥсь героез заводысь
цехен кивалтӥсь Назаров. Со котьку зэмлык понна но ноку ас принципъёслэсь уг
палэнтӥськы. Но солэн сыӵе луэмез кышнозэ но заводысь куд-ог ужасьёсты туж
бадӟым кайгуэ вутто. Секыт висьыны кутскыса, Назаров ортчем улонэз вылэ выль
синмын учкыны кутске, улонэз берыктыны луысал ке, со троссэ воштысал. Али Генрих
Перевощиков «Кенеш» журналын ужа.



https://udm.wikipedia.org/wiki/%D0%9F%D0%B0%D1%80%D0%B8%D0%BD,_%D0%92%D0%B0%D1%81%D0%B8%D0%BB%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Василий Николаевич Парин (1877 - 1947) – хирург, медицина наукаосъя доктор,
РСФСР-ысь наука удысысь дано ужась.

Вордӥськиз Вятской губерниысь Малмыж уездысь Сюмси черко гуртын (та черко гурт
али Удмурт Республикае пыре). Школазэ но Малмыжысь кар училищеез йылпумъямез
бере В.Н. Парин дышетске Кузонысь дышетӥсьёслы институтын (шор ёзо
педагогической дышетсконни). 1897-тӥ арын сое йылпумъя но дышетӥсь луыса ньыль
ар ужа. 1901-тӥ арын Кузонысь университетэ пыре но отличиен йылпумъя сое.

Университет бере ик ужаны кутске В.И. Разумовский профессорлэн кивалтэмез улсын
факультетской хирургической клиникаын. 1912-тӥ арын медицинской наукаосъя доктор
диссертация уте но Европае научной командировкаен вуылэ.

Нырысетӥ мировой война дырья В.Н. Парин Горд Киросысь консультант луыса армиын
ужа но ожгар госпитальёсты кылдытонэ трос кужым сётэ. 1921-тӥ арын Пермьысь
госпитальной хирургия кафедралэн кивалтӥсез луыса тырше. Бӧрысь солэн вань
улонэз (26 ар) Пермьысь эм академиен герӟаськиз ини.

Кык ар улӥз Иж карын но: 1933-1935-тӥ аръёсы Ижысь медициная институтэз
кылдытыны юрттӥз. Ужаз академиысь кивалтӥсезлэн научно-учебной ужъя кивоштӥсез
луыса.

Быдӟым Отечественной ож дырья госпитальной хирургической клиникаен кивалтӥз,
валтӥсь хирург луыса тыршиз Пермь областьысь эвакуационной госпитальёсын. Трос
кужымзэ сётӥз госпиталъёслэсь ужзэ умоятон понна.



https://udm.wikipedia.org/wiki/%D0%9F%D0%B0%D0%BB%D0%BB%D0%B0%D0%B4%D0%B8%D0%B9_(%D0%B5%D0%BF%D0%B8%D1%81%D0%BA%D0%BE%D0%BF)

Епископ Палла́дий (в миру Пётр Алекса́ндрович Шиман; 15 октябре 1939 - 7
коньывуонэ (октябре) 2000) – Ижысь но Удмуртиысь епископ (1988-1993).

Вуоно епископ Палладий вордскемын 1939 аре 15 октябре Белоруссиын, Витебск
улосын, Десна карын Ӟуч православи черкысь священниклэн Александр Шиманлэн
семьяяз. Соин ик, дыр, солэн вань улонэз герӟаськемын вал черклы служить
каронэн. Школаез быдтӥз 1957 аре, собере Гродноысь медициная техникуме
дышетскыны пыриз. Ар отчыса, Пётр отысь кошке но пыре Минскысь лулпушлыко
Семинарие. 1962 аре, семинариез быдтэм бераз ик, Пётр Шиман пыре Мускоысь
духовной академие. 1966 аре со быдтӥз Академиез но богословиея кандидат луэ
(диссертациезлэн темаез вал «Учение о Церкви христианских писателей доникейского
периода»). Академилэн дышетон кенешлэн пуктэмезъя, Пётр Академия бордын аспирант
луыса кельтэмын вал. Со аре ик Пётр монахе кошке: 13 мае Троице-Сергиева
лавраын, Троицкой соборын лавралэн наместникез архимандрит Платон солэсь йырсизэ
ӵышкиз но, Еленопольысь епископез Палладиез буре вайыса, солы выль ним сётӥз –
Палладий.

1966 аре ик (22 мае) Палладий монахез иеродиаконэ пуктӥз Ленинградысь но
Новгородысь митрополит Никодим; 1967 аре 8 октябре со ик Палладиез иеромонахе
пуктӥз но. 1969 аре, аспирантуразэ быдтэм бераз, Палладий иеромонахез Одессаысь
духовной семинарие служить карыны ысто. Отын со луэ Семинарилэн Кенешезлэн
секретарез, уно аръёс ӵоже лыдӟе священной библейской вашкала тодосъя (историяя)
но ӵошатон (Инмаркылъя) богословиея курсъёсты. 1971 аре иеромонах Палладий
игумен луиз. 1978 аре Палладий архимандрит санэз басьтӥз но семинарилэн
инспекторез луиз. 1987 аре 7-8 феврале Палладий Киевын епископе пуктэмын вал но
Переяславль-Хмельницкий епархиен кивалтыны пуктэмын вал (огдыре со луиз Киевысь
митрополилэн викариез).

1988 аре выльысь кылдытэмын вал Ижысь но Удмуртиысь епархия. Солэн нырысетӥ
епископ луиз (30 ноябре) владыка Палладий. Иже вуыса, Палладий мылысь-кыдысь
басьтӥське черк улонэз ладъян уж борды. Палладий дыръя черклы берен сётэмын вал
Ижысь Александр Невскийлэн из черкезлэн (соборез)лэн азьвыл юртэз. Палладий
ӵемысь печатласькиз интыысь прессаын. Озьы ке но, патриархие туж уно
ӝожтӥськонъёс вуыны кутскиллям. 1992 аре июле Палладилэн епархиезлы Муско
улосысь Одинцово ёросын интыяськем тазалыкез юнматонъя комплексэз (азьвыл со
Россельхозмашлэн собственностез вал) остаточной шуэм стоимостья басьтыны луонлык
сётэмын вал. Та комплексэн кивалтон вылысь кылдытэмын вал ТОО «Палладион». Солэн
учредительёсыз пӧлын Палладий но куд-ог частной фирмаос вылӥллям. Шуркынмон
(Ноябрь) толэзе Палладий шӧдтэк шорысь учредительёсыз пӧлысь кошкиз но
епархилэсь собственностья правооссэ мукет учредительёслы кузьмаз. Со сярысь
тодыса, Роскомимущество Россиысь Азьмуртлы (президентлы) вазиськиз, та
комплексэз ТОО «Палладионлэсь» таланы курыса (озьы ик лэстэмын вал). Югдурез
эскерон вылысь Святейшей Синод 1993 аре 22-23 феврале ортчытэм кенешоназ Иже
ревизионной комиссиез ыстыны пуктэм (Калугаысь но Боровскысь архиепископ Климент
но Тамбовысь но Мичуринскысь архиепископ Евгений). 1993 аре 22 мартэ Палладий Иж
но Удмуртия епархиен кивалтонлэсь мозмытэмын вал но штат сьӧры ыстэмын вал. 1994
аре 21 апреле Палладиез ысто, 1988 аре выллем ик, алигес гинэ кылдытэм епархиен
– Чита но Байкал сьӧр епархиен – кивалтыны. Отын со умой радъяны быгатӥз
епархилэсь миссионер ужзэ но финансово-экономической югдурзэ. 1996 аре 11 ноябре
сое Читаысь епископ луыса служить каремысь мозмыто но «чалмыт улонэ» кошкыто.
Епископ Палладий кулэмын 2000 аре.



https://udm.wikipedia.org/wiki/%D0%9F%D0%B0%D0%BB%D0%BB%D0%B0%D0%B4%D0%B8%D0%B9,_%D0%98%D0%B6%D1%8B%D1%81%D1%8C_%D0%BD%D0%BE_%D0%A3%D0%B4%D0%BC%D1%83%D1%80%D1%82%D0%B8%D1%8B%D1%81%D1%8C_%D0%B5%D0%BF%D0%B8%D1%81%D0%BA%D0%BE%D0%BF

Епископ Палла́дий (в миру Пётр Алекса́ндрович Шиман; 15 октябре 1939 - 7
коньывуонэ (октябре) 2000) – Ижысь но Удмуртиысь епископ (1988-1993).

Вуоно епископ Палладий вордскемын 1939 аре 15 октябре Белоруссиын, Витебск
улосын, Десна карын Ӟуч православи черкысь священниклэн Александр Шиманлэн
семьяяз. Соин ик, дыр, солэн вань улонэз герӟаськемын вал черклы служить
каронэн. Школаез быдтӥз 1957 аре, собере Гродноысь медициная техникуме
дышетскыны пыриз. Ар отчыса, Пётр отысь кошке но пыре Минскысь лулпушлыко
Семинарие. 1962 аре, семинариез быдтэм бераз ик, Пётр Шиман пыре Мускоысь
духовной академие. 1966 аре со быдтӥз Академиез но богословиея кандидат луэ
(диссертациезлэн темаез вал «Учение о Церкви христианских писателей доникейского
периода»). Академилэн дышетон кенешлэн пуктэмезъя, Пётр Академия бордын аспирант
луыса кельтэмын вал. Со аре ик Пётр монахе кошке: 13 мае Троице-Сергиева
лавраын, Троицкой соборын лавралэн наместникез архимандрит Платон солэсь йырсизэ
ӵышкиз но, Еленопольысь епископез Палладиез буре вайыса, солы выль ним сётӥз –
Палладий.

1966 аре ик (22 мае) Палладий монахез иеродиаконэ пуктӥз Ленинградысь но
Новгородысь митрополит Никодим; 1967 аре 8 октябре со ик Палладиез иеромонахе
пуктӥз но. 1969 аре, аспирантуразэ быдтэм бераз, Палладий иеромонахез Одессаысь
духовной семинарие служить карыны ысто. Отын со луэ Семинарилэн Кенешезлэн
секретарез, уно аръёс ӵоже лыдӟе священной библейской вашкала тодосъя (историяя)
но ӵошатон (Инмаркылъя) богословиея курсъёсты. 1971 аре иеромонах Палладий
игумен луиз. 1978 аре Палладий архимандрит санэз басьтӥз но семинарилэн
инспекторез луиз. 1987 аре 7-8 феврале Палладий Киевын епископе пуктэмын вал но
Переяславль-Хмельницкий епархиен кивалтыны пуктэмын вал (огдыре со луиз Киевысь
митрополилэн викариез).

1988 аре выльысь кылдытэмын вал Ижысь но Удмуртиысь епархия. Солэн нырысетӥ
епископ луиз (30 ноябре) владыка Палладий. Иже вуыса, Палладий мылысь-кыдысь
басьтӥське черк улонэз ладъян уж борды. Палладий дыръя черклы берен сётэмын вал
Ижысь Александр Невскийлэн из черкезлэн (соборез)лэн азьвыл юртэз. Палладий
ӵемысь печатласькиз интыысь прессаын. Озьы ке но, патриархие туж уно
ӝожтӥськонъёс вуыны кутскиллям. 1992 аре июле Палладилэн епархиезлы Муско
улосысь Одинцово ёросын интыяськем тазалыкез юнматонъя комплексэз (азьвыл со
Россельхозмашлэн собственностез вал) остаточной шуэм стоимостья басьтыны луонлык
сётэмын вал. Та комплексэн кивалтон вылысь кылдытэмын вал ТОО «Палладион». Солэн
учредительёсыз пӧлын Палладий но куд-ог частной фирмаос вылӥллям. Шуркынмон
(Ноябрь) толэзе Палладий шӧдтэк шорысь учредительёсыз пӧлысь кошкиз но
епархилэсь собственностья правооссэ мукет учредительёслы кузьмаз. Со сярысь
тодыса, Роскомимущество Россиысь Азьмуртлы (президентлы) вазиськиз, та
комплексэз ТОО «Палладионлэсь» таланы курыса (озьы ик лэстэмын вал). Югдурез
эскерон вылысь Святейшей Синод 1993 аре 22-23 феврале ортчытэм кенешоназ Иже
ревизионной комиссиез ыстыны пуктэм (Калугаысь но Боровскысь архиепископ Климент
но Тамбовысь но Мичуринскысь архиепископ Евгений). 1993 аре 22 мартэ Палладий Иж
но Удмуртия епархиен кивалтонлэсь мозмытэмын вал но штат сьӧры ыстэмын вал. 1994
аре 21 апреле Палладиез ысто, 1988 аре выллем ик, алигес гинэ кылдытэм епархиен
– Чита но Байкал сьӧр епархиен – кивалтыны. Отын со умой радъяны быгатӥз
епархилэсь миссионер ужзэ но финансово-экономической югдурзэ. 1996 аре 11 ноябре
сое Читаысь епископ луыса служить каремысь мозмыто но «чалмыт улонэ» кошкыто.
Епископ Палладий кулэмын 2000 аре.



https://udm.wikipedia.org/wiki/%D0%9F%D0%B0%D0%BB%D0%BB%D0%B0%D0%B4%D0%B8%D0%B9

Епископ Палла́дий (в миру Пётр Алекса́ндрович Шиман; 15 октябре 1939 - 7
коньывуонэ (октябре) 2000) – Ижысь но Удмуртиысь епископ (1988-1993).

Вуоно епископ Палладий вордскемын 1939 аре 15 октябре Белоруссиын, Витебск
улосын, Десна карын Ӟуч православи черкысь священниклэн Александр Шиманлэн
семьяяз. Соин ик, дыр, солэн вань улонэз герӟаськемын вал черклы служить
каронэн. Школаез быдтӥз 1957 аре, собере Гродноысь медициная техникуме
дышетскыны пыриз. Ар отчыса, Пётр отысь кошке но пыре Минскысь лулпушлыко
Семинарие. 1962 аре, семинариез быдтэм бераз ик, Пётр Шиман пыре Мускоысь
духовной академие. 1966 аре со быдтӥз Академиез но богословиея кандидат луэ
(диссертациезлэн темаез вал «Учение о Церкви христианских писателей доникейского
периода»). Академилэн дышетон кенешлэн пуктэмезъя, Пётр Академия бордын аспирант
луыса кельтэмын вал. Со аре ик Пётр монахе кошке: 13 мае Троице-Сергиева
лавраын, Троицкой соборын лавралэн наместникез архимандрит Платон солэсь йырсизэ
ӵышкиз но, Еленопольысь епископез Палладиез буре вайыса, солы выль ним сётӥз –
Палладий.

1966 аре ик (22 мае) Палладий монахез иеродиаконэ пуктӥз Ленинградысь но
Новгородысь митрополит Никодим; 1967 аре 8 октябре со ик Палладиез иеромонахе
пуктӥз но. 1969 аре, аспирантуразэ быдтэм бераз, Палладий иеромонахез Одессаысь
духовной семинарие служить карыны ысто. Отын со луэ Семинарилэн Кенешезлэн
секретарез, уно аръёс ӵоже лыдӟе священной библейской вашкала тодосъя (историяя)
но ӵошатон (Инмаркылъя) богословиея курсъёсты. 1971 аре иеромонах Палладий
игумен луиз. 1978 аре Палладий архимандрит санэз басьтӥз но семинарилэн
инспекторез луиз. 1987 аре 7-8 феврале Палладий Киевын епископе пуктэмын вал но
Переяславль-Хмельницкий епархиен кивалтыны пуктэмын вал (огдыре со луиз Киевысь
митрополилэн викариез).

1988 аре выльысь кылдытэмын вал Ижысь но Удмуртиысь епархия. Солэн нырысетӥ
епископ луиз (30 ноябре) владыка Палладий. Иже вуыса, Палладий мылысь-кыдысь
басьтӥське черк улонэз ладъян уж борды. Палладий дыръя черклы берен сётэмын вал
Ижысь Александр Невскийлэн из черкезлэн (соборез)лэн азьвыл юртэз. Палладий
ӵемысь печатласькиз интыысь прессаын. Озьы ке но, патриархие туж уно
ӝожтӥськонъёс вуыны кутскиллям. 1992 аре июле Палладилэн епархиезлы Муско
улосысь Одинцово ёросын интыяськем тазалыкез юнматонъя комплексэз (азьвыл со
Россельхозмашлэн собственностез вал) остаточной шуэм стоимостья басьтыны луонлык
сётэмын вал. Та комплексэн кивалтон вылысь кылдытэмын вал ТОО «Палладион». Солэн
учредительёсыз пӧлын Палладий но куд-ог частной фирмаос вылӥллям. Шуркынмон
(Ноябрь) толэзе Палладий шӧдтэк шорысь учредительёсыз пӧлысь кошкиз но
епархилэсь собственностья правооссэ мукет учредительёслы кузьмаз. Со сярысь
тодыса, Роскомимущество Россиысь Азьмуртлы (президентлы) вазиськиз, та
комплексэз ТОО «Палладионлэсь» таланы курыса (озьы ик лэстэмын вал). Югдурез
эскерон вылысь Святейшей Синод 1993 аре 22-23 феврале ортчытэм кенешоназ Иже
ревизионной комиссиез ыстыны пуктэм (Калугаысь но Боровскысь архиепископ Климент
но Тамбовысь но Мичуринскысь архиепископ Евгений). 1993 аре 22 мартэ Палладий Иж
но Удмуртия епархиен кивалтонлэсь мозмытэмын вал но штат сьӧры ыстэмын вал. 1994
аре 21 апреле Палладиез ысто, 1988 аре выллем ик, алигес гинэ кылдытэм епархиен
– Чита но Байкал сьӧр епархиен – кивалтыны. Отын со умой радъяны быгатӥз
епархилэсь миссионер ужзэ но финансово-экономической югдурзэ. 1996 аре 11 ноябре
сое Читаысь епископ луыса служить каремысь мозмыто но «чалмыт улонэ» кошкыто.
Епископ Палладий кулэмын 2000 аре.



https://udm.wikipedia.org/wiki/%D0%9E%D0%B3%D0%B0%D0%B7%D0%B5%D1%8F%D1%81%D1%8C%D0%BA%D0%B5%D0%BC_%D0%9A%D0%B0%D0%BB%D1%8B%D0%BA%D1%8A%D1%91%D1%81%D0%BB%D1%8D%D0%BD_%D0%9E%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B7%D1%8B

Огазеяськем Нациослэн Организацизы, ОНО (англ. United Nations) — калыккуспо
организация, калыккуспо мирез но кышкыттэмлыкез юнматыны но возьыны, пӧртэм
кунъёс куспын огкылысь ужанэз азинтылыны кылдытэмын.

Солэн инъетъёсыз но ужпумъёсыз пыр-поч эскериськизы Кыкетӥ дунне ож ӵоже.
«Огезеяськем нациос» термин нырысьсэ уже кутэмын вал Огазеяськем Нациослэн
Декларациязы, кудӥз 1 толшоре 1942-тӥ арын гожтӥськемын вал.

Организацилэн уставез юнматэмын вал оштолэзьысен инвожоозь 1945-тӥ арын ортчем
Сан-Франциско конференциын.

Огазеяськем Нациослэн Организацизылэн официальной кылъёсыз — англи, француз,
ӟуч, испан, китай но араб.



https://udm.wikipedia.org/wiki/%D0%9E%D0%B3%D0%B0%D0%B7%D0%B5%D1%8F%D1%81%D1%8C%D0%BA%D0%B5%D0%BC_%D0%99%D3%A7%D1%81%D0%BA%D0%B0%D0%BB%D1%8B%D0%BA%D1%8A%D1%91%D1%81%D0%BB%D1%8D%D0%BD_%D0%9E%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B7%D1%8B

Огазеяськем Нациослэн Организацизы, ОНО (англ. United Nations) — калыккуспо
организация, калыккуспо мирез но кышкыттэмлыкез юнматыны но возьыны, пӧртэм
кунъёс куспын огкылысь ужанэз азинтылыны кылдытэмын.

Солэн инъетъёсыз но ужпумъёсыз пыр-поч эскериськизы Кыкетӥ дунне ож ӵоже.
«Огезеяськем нациос» термин нырысьсэ уже кутэмын вал Огазеяськем Нациослэн
Декларациязы, кудӥз 1 толшоре 1942-тӥ арын гожтӥськемын вал.

Организацилэн уставез юнматэмын вал оштолэзьысен инвожоозь 1945-тӥ арын ортчем
Сан-Франциско конференциын.

Огазеяськем Нациослэн Организацизылэн официальной кылъёсыз — англи, француз,
ӟуч, испан, китай но араб.



https://udm.wikipedia.org/wiki/%D0%9D%D0%B8%D0%BD%D0%B0_%D0%94%D0%BE%D0%B1%D1%80%D0%B5%D0%B2

Нина До́брев (англ. Nina Dobrev; Николина Константинова Добрева) вордӥськиз 9
толшоре 1989 арын, София, Калык Кун Болгария — Канадаысь актриса, фотомодель но
гимнтастка. Тодмо луэ «Дневники вампира» телесериалысь Елена Гилберт но Кэтрин
Пирс рольёсъя. Малы ке шуоно мыным та сериал туж яра, озьы ик кельшо геройёсыз,
исторической событиосын герзаськемез.

Добрев вордӥськиз Болгариын, программистлэн но суредаськисьлэн семьяяз. Солэн
вань агаез Александр. Ниналы 2 арес дыръяз, семьяез Канадаысь Торонтое улыны
кошкиз. Пичи дыръяз тунсыкъяськиз эктонэн, гимнастикаен, театрэн, крезьгурен,
изобразительной искусствоен но актёрской мастерствоен. Дышетскиз искусствоя
дышетсконниын — Wexford Collegiate School for the Arts. Школаез йылпумъяса,
дышетскыны мынэ Ryerson University университетэ. Дышетсконзэ пумозяз ӧз вутты.
Дышетсконзэ йылпумьяз 2008 арын, актёр луэмез понна. 2009 аре Добрев вормиз
валтӥсь роль американской сериалын «Дневники вампира», кудаз мадиське Елена ныл
сярысь, кудзэ ярато кык братъёс-вампиръёс. Та роль понна со басьтӥз 2 премия.
Али нуналъёсы кусып возе Йен Сомерхолдерен, кудиныз чош ик шудэ сериалын. Нош
мукетыз героез Пол Уэсли, кудиз шудэ Стефан Сальваторилэсь рользэ.



https://udm.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%A1%D0%B5%D0%BC%D1%91%D0%BD%D0%BE%D0%B2%D0%B8%D1%87_%D0%91%D0%B0%D0%B9%D1%82%D0%B5%D1%80%D1%8F%D0%BA%D0%BE%D0%B2

Николай Семёнович Байтеряков (9-тӥ гудырикошконэ 1923-тӥ арын Алнаш ёрос Ӟатча —
1-тӥ ожтолэзе 1997-тӥ арын Можга) — тодмо удмурт кылбурчи.

Вордӥськиз 9-тӥ гудырикошконэ 1923-тӥ арын Алнаш ёросысь Ӟатча черкогуртын.
1938-тӥ арын тодон-валанзэ муромытыны пыриз Можгаысь педтехникуме. Но висеменыз
сэрен дышетсконзэ йылозяз-пумозяз вуттыны ӧз быгаты. Нырысь ужаз гуртысьтыз
колхозын, бӧрысь Сарапулысь кирпич поттонъя заводын, Ува — Кильмезь чугун сюрес
лэсьтонын. 1942—1944-тӥ аръёсы ожмаськиз Быдӟым Атыкай ожын, вал танкист,
миномётчик. Данъямын Горд Кизили, II степенё Отечественной война орденъёсын, «За
отвагу» медален. Ож бере дышетскиз Ярославльысь военно-политехнической
училищеын. Та бӧрсьы вамыштӥз Ижысь областной партийной школае, собере —
СССР-ысь Гожъяськисьёслэн Союззылэн вылӥ литературая курсъёсазы. 1974-тӥ арысен
рос-прос кырмиське литература удыс борды.

Кылбур дуннее кыстӥськон мылкыдыз ӝутӥськиз, Можгаын дышетскыкуз. Нырысетӥ
кылбурзэ — «Тямыс март» — печталаз «Дась лу!» газетын. Нош 1953-тӥ арын потӥз
нырысетӥез книгаез — «Кылбуръёс», 1992-тӥ арын кыкетӥез — «Луысал ке ваньзэ
вераме». Чуръёссэ ӟуч кылэ берыктыса, вордӥсько «Вдоль серебряной Варзи»,
«Черёмуха в цвету», «Над родником» книгаосыз. Автор улэп дыръя лыдӟисьёс кие
вуиз солэн 11 кылбур бичетэз. 2003-тӥ арын ӟуч но удмурт кылбуръёсыныз потӥз
«Жин азвесь крезьгурен — Серебряная мелодия» книгаез. Николай Семёновичлэсь
чуръёссэ ӟуч кылэ берыктылӥзы В. Семакин, О. Поскрёбышев, В. Емельянов но
мукетъёсыз. Пусъёно: кылбуръёсыз 25 пӧртэм кунсьӧр кылъёсы берыктэмын! Ужъёсыз
печатласькизы литературалы сӥзем журналъёсын — «Нева», «Дружба народов»,
«Волга», «Урал», «Наш современник», «Полымя». «Эштэрек» поэмазэ лыдӟыны быгатӥзы
Венгриын улӥсьёс но.

1970-тӥ арын Байтеряков басьтӥське нылпиослы веросъёс гожъян борды. Куд-ог
ужъёсыз печатласькизы «Марӟан», «Куинь кызьпуос улын», «Сьӧд валъёс» бичетъёсын.
«Крезь бурд вылын» но «Кылбуръёс. Поэма» книгаосыз понна Николай Байтеряковлы
сётэмын Удмурт АССР-ысь кун премия. Нош 1986-тӥ арын луиз Удмуртиысь калык
кылбурчи.



https://udm.wikipedia.org/wiki/%D0%9D%D0%B0%D1%81%D0%B8%D0%B1%D1%83%D0%BB%D0%BB%D0%B8%D0%BD,_%D0%A0%D0%B8%D1%84_%D0%A8%D0%B0%D0%BA%D1%80%D0%B8%D1%81%D0%BB%D0%B0%D0%BC%D0%BE%D0%B2%D0%B8%D1%87

Риф Шакрисла́мович Насибу́ллин(15 октябрь 1936-тӥ ар, д.Четырман, Янаул ёрос,
БАССР) — тодмо удмурт кылчи, диалектология но кылтодон география удысысь
специалист, Удмурт кун университетысь математической кылтодонъя лабораториен
кивалтӥсь, филологи наукаосъя доктор, профессор, Удмурт кун университетысь
Гуманитарной технологиосъя финн-угор научно-образовательной центрысь
лингвистической картографирования но исторической лексикология лабоараторилэн
кивалтӥсез, 300 ятыр статьяослэн авторез. Россиысь нырысетӥ электронно-цифровой
диалектологической атласлэн кылдытисез. Улэ но ужа Ижын.

Вордӥськиз Башкириысь Янаул ёросысь Четырман гуртын. Покчи классъёсын
тодон-валанъёсты басьтӥз удмурт кылын, 5-7 классъёсын – бигер кылын, 8-10
классъёсын – ӟуч кылын.

1960-тӥ арын Бирскысь педагогической кун инситутэз йылпумъямез бере, ужаны
интыяськиз Башкириысь Татышлы ёросысь районной газетэ бигер кылысь удмурт кылэ
берыктӥсь луыса.

Т.И. Тепляшиналэн но В.И. Алатыревлэн дэмламъёсызъя Ижкаре вуэ, аспирантурае
пырыны дасяське. Ужа «Дась лу!» газетын.

1969-1972-тӥ арёсы В.И. Лыткинлэн кивалтэмез улсын Мускоысь Кылтодонъя
институтын аспирантураын дышетске.

1983-тӥ арысен Удмурт кун университетысь археологъёслэн научной лабораторияз,
Р.Д. Голдиналэн кивалтэмез улсын ужа.

Солэн кивалтэмез улсын Кузебай Гердлэн творчествоез математической методэн
эскеремын вал. Пумозяз ӝоген вуттэмын луоз удмурт филологиын нырысетӥ Частотной
словарь.

Тодос дуннеын Риф Шакрисламовичез удмурт диалектъёсты эскерисен тодо. 2009-тӥ
арын куартолэзе Р.Ш. Насибуллинлэн лабораториез поттэ трос томъем Удмурт кыллэн
диалектологической атласэзлэсь нырысетӥ книгазэ. Кыкетӥез книга потэмын 2011
арын.



https://udm.wikipedia.org/wiki/%D0%9D%D0%B0%D0%B4%D0%B5%D0%B6%D0%B4%D0%B0_%D0%9A%D1%80%D0%B0%D0%BB%D0%B8%D0%BD%D0%B0

Наде́жда Петро́вна Кра́лина (в. 1923) — Удмуртиысь фольклорист но литературовед,
берыктӥсь. Филологи наукаосъя кандидат, Удмуртиысь кун премилэн лауреатэз.

Вордскемын туала Саратов улосысь Вольск карын. 1942 арысен Улэ Ижын. 1942–1946
аре дышетске Удмурт кун педагогика институтын ӟуч кылъя но литературая
факультетын. Распределениея Каракулино черкогуртысь ёрос школае ужаны мынэ.
1948–1951 аръёсы — Ленинградысь Герцен нимо педагогикая институтлэн
аспирантураяз. Кандидат луон диссертацизэ утем бере ужа Удмурт
научно-исследовательской институтын, дас ар ӵоже кивалтэ литературая но
фольклоръя люкетэныз. 1963–1985-тӥ аръёсы Надежда Кралина — Удмурт кун
университетысь доцент.



https://udm.wikipedia.org/wiki/%D0%9D%D0%B0%D0%B3%D0%BE%D0%B2%D0%B8%D1%86%D1%8B%D0%BD_%D0%98%D0%BE%D1%81%D0%B8%D1%84_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Иосиф Алексеевич Наговицын — советской кун ужась, революционер. Удмурт
автономной областез кылдытӥсь.

Вордӥськиз 6 сентябре 1888-тӥ арын Вятка губерниысь Глазов уездысь Лудошурской
волостьысь Омутница гуртын. Улонысь кошкиз 21 ноябре 1937-тӥ арын. Ватэмын Крым
улосысь Мисхор посёлокын.

Потэмын удмурт крестьян семьяысь. 1904-тӥ арын Глаз карысь гурезь училищеез
йылпумъямез бере, Вяткаысь гурт ужъёсъя технической училищее дышетскыны пыриз.
1905-тӥ арын забастовкае пыриськемез понна училищеысь уллямын вал. Со арын ик
РСДРП-лэн ёзчиез луэ. Нуэ партийной уж пӧртэм каръёсын – Вотка, Глаз,
Екатеринбург, Кыштым но мукет.

РСФСР-ысь удмуртъёслэн ужъёссыя Наркомнацэзлэн комиссарез, РКП(б)-лэн ЦК-езлэн
агитацияя но пропагандая Вотской бюроезлэн тӧроез (1919–20-тӥ аръёсы), ВАО-лэн
револиционной комитетэзлэн тӧроез (1921-ти арын), Вотской областной
исполнительной комитетлэн тӧроез (1921–25-тӥ аръёсы), РСФСР-ысь Наркомпрослэн
коллегиезлэн ёзчиез но ӧжыт лыдын калыкъёсты дышетонъя Кенешлэн тӧроез
(1925–26-тӥ аръёсы), РСФСР-ысь социальной обеспечениея нарком (1926–37-тӥ
аръёсы). СССР-ысь Кенешъёслэн I-VIII-тӥ ӧтчамъёсазы делегат (1922–36-тӥ аръёсы),
РКП(б)-лэн X-тӥ (1921-тӥ арын), XIII-тӥ (1924-тӥ арын) ӧтчамъёсызлэн делегатэз,
ВКП(б)-лэн XV-тӥ (1927-тӥ арын), XVI-тӥ (1930-тӥ арын), XVII-тӥ (1934-тӥ арын)
ӧтчамъёсызлэн делегатэз, СССР-ысь ВЦИК-лэн (1926–37-тӥ аръёсы), ЦИК-лэн
(1927–37-тӥ аръёсы) ёзчиез. «Социальной обеспечение» журналлэн редакторез
(1926–37-тӥ аръёс ӵоже).



https://udm.wikipedia.org/wiki/%D0%9C%D0%BE%D1%8F_%D0%A3%D0%B4%D0%BC%D1%83%D1%80%D1%82%D0%B8%D1%8F_(%D1%82%D0%B5%D0%BB%D0%B5%D1%80%D0%B0%D0%B4%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D1%8F)

«Мынам Удмуртие» (ӟуч Моя́ Удму́ртия) — Удмурт Элькунысь самой егитэз
телерадиокомпания. Передачаоссэ возьматыны кутскиз 2002 аре [[2 коньывуонэ] -
октябре. Телепрограммаосыз эфире потыло дециметровой диапазонын (аслаз
программаосызлы нуналлы быдэ куинь (3) час висъямын), радиопрограммаосыз —
FM-диапазонын (аслаз программаосызлы — дас тямыс (18) час). ТРК «Моя Удмуртия» —
кун унитарной предприятие, солэн учредителез — [[Удмурт Элькунысь кивалтэт].

Телепрограммаосыз пӧлысь тросэз пото удмурт кылын, ӵемысь — ӟуч титръесын.
Тужгес но тодмо проект луэ реалити-шоу «По соседству мы живём» («Бускель луыса
ми улӥськом»). Пиналъёслы нимаз передача вань — «Шудон корка»: нуисьёсыз –
Малыок (Ольга Ардашева) но мунё Моко. Со программа [[«Тэффи» премия|«Тэффи»
коньдонкузьымез басьтӥз (2006). «Моя Удмуртия»-лэн кизилиез — режиссёр Лев
Вахитов, со — уно тунсыкоесь фильмъёслэн авторзы, «Солнечный зайчик» фильмез
понна «Тэффи» коньдонкузьым басьтӥз (2005): отын вераськон мынӥз суредась но
удмурт выжыкылъёсын лыдӟетъёслы иллюстрациосты лэсьтӥсь Менсадык Гарипов сярысь.
Трос проектъёс Светлана Кибординалэн. Тросэз учкизы солэсь программазэ «Витисько
тонэ». Али Света нуэ котькуд кӧснунал ӵукнаосы меӵак эфирын «Шундыберганъёс»
программазэ. Тросэз учкизы программа "Светӥ дорын куноын" (Светлана Белых,
Светлана Пикулева но Светлана Кибардина)

Ӟуч кылын потӥсь кылдытӥсьёслэн программаосыз пӧлысь уката тодмо луэ «Шурики»
нимо проект (ужа 1996 арысен). Со потӥз нырысьсэ «Мой регион» нимо [[Ижкарысь
телекомпанилэн эфираз, нош али улонзэ азьланьтэ «Моя Удмуртия»-ын. Та проектлэн
жанрез пумысен кивалтӥсез Юрий Широбоков вера, со комикс луэ шуыса. Та проектлэн
геройесыз пӧртэм серемес учыръесы шедё; ӵемгес уже кутӥсько пӧртэм
звукоподражаниос но междометиос. «Моя Удмуртия»-ын ужа бигер редакция но.



https://udm.wikipedia.org/wiki/%D0%9C%D0%BE%D1%8F_%D0%A3%D0%B4%D0%BC%D1%83%D1%80%D1%82%D0%B8%D1%8F_(%D1%82%D0%B5%D0%BB%D0%B5%D0%BA%D0%B0%D0%BD%D0%B0%D0%BB)

«Мынам Удмуртие» (ӟуч Моя́ Удму́ртия) — Удмурт Элькунысь самой егитэз
телерадиокомпания. Передачаоссэ возьматыны кутскиз 2002 аре [[2 коньывуонэ] -
октябре. Телепрограммаосыз эфире потыло дециметровой диапазонын (аслаз
программаосызлы нуналлы быдэ куинь (3) час висъямын), радиопрограммаосыз —
FM-диапазонын (аслаз программаосызлы — дас тямыс (18) час). ТРК «Моя Удмуртия» —
кун унитарной предприятие, солэн учредителез — [[Удмурт Элькунысь кивалтэт].

Телепрограммаосыз пӧлысь тросэз пото удмурт кылын, ӵемысь — ӟуч титръесын.
Тужгес но тодмо проект луэ реалити-шоу «По соседству мы живём» («Бускель луыса
ми улӥськом»). Пиналъёслы нимаз передача вань — «Шудон корка»: нуисьёсыз –
Малыок (Ольга Ардашева) но мунё Моко. Со программа [[«Тэффи» премия|«Тэффи»
коньдонкузьымез басьтӥз (2006). «Моя Удмуртия»-лэн кизилиез — режиссёр Лев
Вахитов, со — уно тунсыкоесь фильмъёслэн авторзы, «Солнечный зайчик» фильмез
понна «Тэффи» коньдонкузьым басьтӥз (2005): отын вераськон мынӥз суредась но
удмурт выжыкылъёсын лыдӟетъёслы иллюстрациосты лэсьтӥсь Менсадык Гарипов сярысь.
Трос проектъёс Светлана Кибординалэн. Тросэз учкизы солэсь программазэ «Витисько
тонэ». Али Света нуэ котькуд кӧснунал ӵукнаосы меӵак эфирын «Шундыберганъёс»
программазэ. Тросэз учкизы программа "Светӥ дорын куноын" (Светлана Белых,
Светлана Пикулева но Светлана Кибардина)

Ӟуч кылын потӥсь кылдытӥсьёслэн программаосыз пӧлысь уката тодмо луэ «Шурики»
нимо проект (ужа 1996 арысен). Со потӥз нырысьсэ «Мой регион» нимо [[Ижкарысь
телекомпанилэн эфираз, нош али улонзэ азьланьтэ «Моя Удмуртия»-ын. Та проектлэн
жанрез пумысен кивалтӥсез Юрий Широбоков вера, со комикс луэ шуыса. Та проектлэн
геройесыз пӧртэм серемес учыръесы шедё; ӵемгес уже кутӥсько пӧртэм
звукоподражаниос но междометиос. «Моя Удмуртия»-ын ужа бигер редакция но.



https://udm.wikipedia.org/wiki/%D0%9C%D0%BE%D1%8F_%D0%A3%D0%B4%D0%BC%D1%83%D1%80%D1%82%D0%B8%D1%8F

«Мынам Удмуртие» (ӟуч Моя́ Удму́ртия) — Удмурт Элькунысь самой егитэз
телерадиокомпания. Передачаоссэ возьматыны кутскиз 2002 аре [[2 коньывуонэ] -
октябре. Телепрограммаосыз эфире потыло дециметровой диапазонын (аслаз
программаосызлы нуналлы быдэ куинь (3) час висъямын), радиопрограммаосыз —
FM-диапазонын (аслаз программаосызлы — дас тямыс (18) час). ТРК «Моя Удмуртия» —
кун унитарной предприятие, солэн учредителез — [[Удмурт Элькунысь кивалтэт].

Телепрограммаосыз пӧлысь тросэз пото удмурт кылын, ӵемысь — ӟуч титръесын.
Тужгес но тодмо проект луэ реалити-шоу «По соседству мы живём» («Бускель луыса
ми улӥськом»). Пиналъёслы нимаз передача вань — «Шудон корка»: нуисьёсыз –
Малыок (Ольга Ардашева) но мунё Моко. Со программа [[«Тэффи» премия|«Тэффи»
коньдонкузьымез басьтӥз (2006). «Моя Удмуртия»-лэн кизилиез — режиссёр Лев
Вахитов, со — уно тунсыкоесь фильмъёслэн авторзы, «Солнечный зайчик» фильмез
понна «Тэффи» коньдонкузьым басьтӥз (2005): отын вераськон мынӥз суредась но
удмурт выжыкылъёсын лыдӟетъёслы иллюстрациосты лэсьтӥсь Менсадык Гарипов сярысь.
Трос проектъёс Светлана Кибординалэн. Тросэз учкизы солэсь программазэ «Витисько
тонэ». Али Света нуэ котькуд кӧснунал ӵукнаосы меӵак эфирын «Шундыберганъёс»
программазэ. Тросэз учкизы программа "Светӥ дорын куноын" (Светлана Белых,
Светлана Пикулева но Светлана Кибардина)

Ӟуч кылын потӥсь кылдытӥсьёслэн программаосыз пӧлысь уката тодмо луэ «Шурики»
нимо проект (ужа 1996 арысен). Со потӥз нырысьсэ «Мой регион» нимо [[Ижкарысь
телекомпанилэн эфираз, нош али улонзэ азьланьтэ «Моя Удмуртия»-ын. Та проектлэн
жанрез пумысен кивалтӥсез Юрий Широбоков вера, со комикс луэ шуыса. Та проектлэн
геройесыз пӧртэм серемес учыръесы шедё; ӵемгес уже кутӥсько пӧртэм
звукоподражаниос но междометиос. «Моя Удмуртия»-ын ужа бигер редакция но.



https://udm.wikipedia.org/wiki/%D0%9C%D0%BE%D1%81%D0%BA%D0%B2%D0%B0

Муско — Россилэн шоркарез, Россиысь бадӟымез карез, Россия Федерациысь субъект.
Муско интыяськемын Ока но Волга шуръёс вискын - Смоленско-Московской выр
музъемлэн, озьы ик Москворецко-Окской улыг музъемлэн огазеяськон интыязы.
Городлэн площадез - 1 сюрс 91 квадрат иськем, со пӧлысь бадӟым люкетэз усе
МКАДэ. Москва интыяськемын Москва шурлэн кыкпал ярдураз. Та шур сяна, картӥ бызё
таӵе шуръёс но: Сходня, Химка, Пресня, Неглинная, Яуза, Нищенка, Сетунь,
Котловка, Городня. Тросэз та шуръёс бызё кар пушкетӥ - коркаос ултӥ мынӥсь
гумыос кузя. Россиысь городъёс пӧлын Москва тужгес но узыр луэ нюлэсэн но
будосъёсын. Отын утемын Измайлово, Тимирязев, Битца паркъёс, озьы ик Нескучный
но Ботанической садъёс.

Улӥсьёсызлэн лыдзы – ог 10 миллион 382 сюрс 800 адями (2002). Муско висъямын 9
округъёслы. Шор округ интыяськемын городлэн вашкала люкетаз. Мукетъёсыз 8
округъёс Москвалэн котыръёсаз интыяськемын, МКАД котырын но со сьӧрын. Уйпал —
шунды пуксён пал округе пыро таӵе ёросъёс - Куркино, Митино; Уйпал — шунды ӝужан
пал округе - кар типъем Северный посёлок, Шунды ӝужан пал округе - Выхино,
Жулебино; Лымшор — шунды пуксён пал округе - Уйпал но Лымшор Бутово. Со сяна,
Москва городэ чотэ пыро солэн котыраз интыяськем Зеленоград, Внуково,
Толстопальцево, Рублёво, Некрасовка, Люберцы, Одинцово, Видное, Долгопрудный,
Мытищи,Королёв, Балашиха, Реутов, Химки городъёс.

Мусколэн валтӥсь кивалтӥсез карлэн йырыз — мэр. Та ужез али валтэ Собянин,
Сергей Семёнович. Кат кылдытъянэн выре Карысь Дума. Отчы пыре 35 депутат, соосты
быръё 4 арлы.

Нырысь тодос эскоронъёс кутскизы та карын 1755-тӥ арын, куке ӧсъёссэ усьтӥз
Мускоысь университет. Озьы ик та вакытэ уксёё муртъёслэн мылкыдзыя ужаны
кутскизы тодос лабораториос (шуом, Я.В. Брюслэнэз). XIX даурлэн кутсконаз
университет бордын кылдылӥзы наукалэн пӧртэм вайёсызъя сообществоос: вашкала
историяя (1804), эмъянъя но физикая (1804), инкуазез эскерись сообщество (1805),
кылэз яратӥсез (1811) но мукетъёсыз. XIX даурлэн шораз тодосъя эскоронъёс
радъяськылӥзы ни мукет университетъёс бордын но.

Российской Федерацилэн шорсюлмаз утемын архитектура синпелетъёс, кудъёсыз туннэ
нуналлы историмылэсь азинскон сюрессэ син учкымон но кие кутымон адӟытыны
быгато. Тросэз вашкала юртъёс ЮНЕСКО огазеяськонэн утисько, соос пӧлын: Мускоысь
Кремль, Горд площадь, Коломенскоеын Вознесение черк, монастыръёс (Андроников,
Донской, Новодевичьей), усадьбаос (Кусково, Останкино, Царицыно, Кузьминки),
Пашковлэн юртэз, Бадӟым театр но мукетъёсыз.

XII-XIV дауръёсы пулэсь лэсьтэм юртъёс Пулэсь лэсьтэм юртъёс туннэ нунналозь
утьыны ӧз луы. Ӵем пуромылись тылӝуос архитектурной синпелетъёсты весяклы
быдтӥзы. Озьы ке но пуэн лэстӥськон йылолъёс изен лэстӥськон йылолъёслы
азинскыны луонлык сётӥзы. Туннэ нуналлы Боровицкой вырйылын Дьяковской
культураысь городищелэн люкетъёсыз кылемын ӧвӧл ке но, туала ӧнерчиосын куд-ог
реконструкционной ужъёссы вашкала Мусколэсь вылтуссэ адӟытыны быгато ик.

XIV-XV дауръёсы излэсь лэсьтэм юртъёс Мускоын излэсь лэсьтэм нырысетӥ юрт
Успенской собор луэ (1326). 1367-тӥ арын Дмитрий Донской кивалтон дырья тӧдьы
излэсь Кремлез лэсьтыны ӧдъяло. 1485-тӥ арын Иван III Кремльлэсь вылтуссэ но
планировказэ воштон уж борды кутӥське. Горд кирпичлэсь Кремлен ӵош ӝутӥсько
Благовещенской собор, Грановитой палата, Архангельской собор, кудъёсыз огинын
Мускоысь Кремльлэсь аспӧртэмлыко ансамбльзэ кылдыто.

Совето союз дыръя лэстӥськон 1930-тӥ аръёсы трос православной юртъёс тӥямын вал.
Соос пӧлы пыриз Христослэн Храмез но. 1960-тӥ аръёсы урамъёсты паськытатон ужъёс
весяклы ӵушизы Мусколэн вылтусыз вылысь тодмо муртъёслэсь улон коркаоссэс (шуом,
Хомяков кылбурчилэсь, Римский-Корскаовлэсь но мукетъёсызлэсь). Ленинградэн
ӵошатыса Мускоын трос исторической юртъёс быдтэмын вал, уго Совето Союзлэн
шорсюлмыз совето историен гинэ герӟаськыны кулэ вал.

Туала архитектура Куд-ог эскерисьёслэн лыдъян-чотанзыя Мускоын 1990-тӥ арысен
быдтэмын вал эшшо ог 700 архитектурной синпелетъёс (Москва гостиница, Шуныт
вузкарон радъёс, Военторг…). Соос интыын туннэ туала модерн стилен лэсьтэм
юртъёс сыло. «Лужковский стиль» термин но кылдӥз, куке огазеяськемын луэ одӥг
интыын постмодернизм, историзм но эклетика: «Наутилус «вузкарон центр, «Пушкин
но Натали» фонтан, «Самсунг» офисной центр но мукетъёсыз.

Театръёс Туала Мускоын ог сю пала пӧртэмесь театръёс ужало. Тужгес тодмоосыз –
Бадӟым театр, Покчи театр, Чехов нимо МХТ, Современник, Ленком, Таганка, Петр
Фоменколэн театрез но мукетъёсыз.

Музейёс Москоысь кун университетлэн тыршеменыз усьтэмын вал таӵе музейёс:
Политехнической, Исторической, Зоологической, Антропологической, Пушкин нимо
суредаськон искусствоя музей, Ботанической, Зоологической сад но мукетъёсыз.
Тужгес тодмо луэ Третьяковской галерея, кудиз кылдытэмын Третьяков меценатлэн
уксёёз вылэ. Адӟытон павильонъёс ужало – Суредаськисьлэн шорюртэз, Манеж но
мукетъёсыз. Мускоын кун музейёсын одӥг радын ужало частной музейёс но.

Кинотеатръёс Мускоын ужало уно кинотеатръёс, кудъёсыз пӧртэм форматъёсын
адӟытыны быгато. Тросэз кинотеатръёс мультикомплексной луо: учкыны луэ одӥг
интыын одӥг дырэ пӧртэм кинолентаосты.



https://udm.wikipedia.org/wiki/%D0%9C%D0%BE%D1%80%D0%B8%D0%B0,_%D0%9F%D0%BE%D0%BB%D1%8C

Поль Мориа́ (Paul Mauriat) — быдэс дуннелы тодмо композитор, дирижёр но
аранжировщик, Россиын тужгес тодмо француз крезьгурчи. Вордскемын Марсельын 1925
аре 4 мартэ крезьгурчиослэн семьяязы. Пинал дырысен ик вуоно крезьгур талантсэ
синйылтыны луэ вал: ньыль аресысен Поль шудыны кутскиз фортепьяноен, соин ик
солэн атаез ыстӥз егит Полез (солы дас арес гинэ вал соку) Марсельысь
консерваторие. Консерваториез Поль азинлыко быдтӥз фортепиано классъя. Отын сое
классической крезьгурлыгес дышетылӥзы ке но, ассэ сое ас бордаз трослы кыскиз
джаз. 17 арес луыса Поль люка аслэсьтыз нырысетӥ орекстрзэ но та эшъёсыныз ӵош
отӥ-татӥ ветлэ Франциетӥ. Кӧня ке дыр улыса, со тунсыкъяськыны кутскиз эстрада
крезьгурен, гожтэ популярной крезьгуръёслы нырысетӥ аранжировкаоссэ.

Солэн нимыз тросэзлы тодмо луэ, но 1958 аре, Париже лыктэм бере, солы но солэн
оркестрезлы грамзаписья одӥгаз фирмаын аккомпанемент карыса ужаны ӵектӥллям.
Поль Мориа ужаз аранжировщик луыса но, собере та ужен ӵош аслэсьтыз
композициоссэ но кылдытыны кутске. Соос уката ик йылэтӥзы Польлэсь данзэ: пӧртэм
вакытъёсы со гожтэ крезьгуръёс Шарль Азнавурлэн, Далидалэн, Морис Шевальелэн,
Мирей Матьёлэн кырӟанъёссылы. Кылсярысь, Азнавурлы Мориа сю кызьлэсь трос
крезьгуръёс аранжировать карем.

1962 аре Поль Мориалэн крезьгурез «Chariot» (гожтэмын Франк Пурселен и Раймонд
Лефеврен ӵош) Европаысь «Евровидение» фестивальын гран-при басьтыны быгатӥз.
1963 аре нош со туж яратоно луиз США-ын улӥсьёс пӧлын (солы гожтэмын вал англи
текст но сётэмын англи ним — «I will follow him»). 1965 аре Мориа кылдытэ
«Сиосын шудон бадӟым орекстрзэ».

1967 аре Мориа нырысьсэ вуэ СССР-е, Мирей Матьёлэн аккомпаниаторез луыса. Вераны
кулэ, ӵапак Мирей Матьёен ӵош ужаса Мориа асьлэстыз тужгес усто пластинкаоссэ
гожтыса кельтыны быгатэм. Соос пӧлысь огез — «Viens ce soir» — пусъемын вал
Франциысь эмъясьёслэн обществозылэн призэныз (Мориа шуоз на, солы та приз
ваньмызлэсь мукет наградаослэсь дуногес луэ, пе). Матьёлэн но Мориалэн ӵош
гожтэм альбомзы — «Mireille Matieu chante Paul Mauriat» — Франциын туж яратоно
луэм.

1968 аре Мориалэн пластинкаез «L'amour est bleu» быдэс дуннеетӥ вӧлме, солэн
тиражез 6 миллионлэсь экземпляр вылэм. Сое «зарни» шуиллям США-ын, Австриын,
Канадаын, Аргентинаын, Мексикаын, Япониын, Бразилиын. Франциын со пластинка
Бадӟым диск премиез утэм.

Мориа гастрольёсы ветлэм США-е, Японие (Япониын сое туж ӟеч тодо но ярато, ачиз
нош Мориа аслэсьтыз нырысетӥ авторской альбомзэ— «Love sounds journey» (1976) —
ӵапак Японилы сӥзем), озьы ик со ветлэм Австралие, Бразилие. Куинь пол со вуылӥз
Россие: 1967 аре (Мирей Матьёен ӵош), 1978 аре (аслаз орекстреныз) но 2002 аре.
Россиын али но туж ярато Мориалэсь крезьгуръёссэ: «Un home et une femme»,
«Parapluies de Cherbourg», «Toccata», «Manchester et Liverpool» но мукетъёссэ.



https://udm.wikipedia.org/wiki/%D0%9C%D0%BE%D1%80%D0%B4%D0%BE%D0%B2%D0%B8%D0%BB%D1%8D%D0%BD_%D0%B3%D0%B8%D0%BC%D0%BD%D1%8D%D0%B7

Мордовия Республикалэн гимнэз (мокша Мордовия Республикань Гимнать, эрзя
Мордовия Республикань Гимнань) — Мордовия Республикалэн кун символэз. Куинь
куплетъёсыз но припевез пыртыса та торжественной кырӟан куинь кун кылъёсын
гожтэмын (нырысетӥ куплетэз мокша кылын гожтэмын, кыкетӥез — эрзя кылын,
куинетӥез — ӟуч кылын). Припев мокша но эрзя кылъёсты сураса гожтэмын. Кылъёслэн
авторзы — Мордовиысь сӥё-дано кылбурчи Сергей Васильевич Кинякин. Крезьгурез
гожтӥсь — Мордовиысь калык артистка Нина Васильевна Кошелева. Гимн юнматэмын 30
южтолэзе 1995 арын Мордовия Республикалэн Конституционной катэныз.



https://udm.wikipedia.org/wiki/%D0%9C%D0%BE%D0%B6%D0%B3%D0%B0_%D0%BA%D0%B0%D1%80

Можга — Удмуртиысь кар, Можга ёрослэн центрез, интыяськемын Удмурт шаерлэн
лымшор палаз Вало шур дурын.

Интыяськемын Удмуртилэн лымшор-шундыпуксён палаз, Ижен вискыз — 93 иськем. Можга
пыр ортче Горький чугун сюрес, озьы ик Муское нуись федеральной сюрес. Можга
город пыр ортче Сюга шур — со Вало шурлэн вайяськемез.

Можгалэн историез кутске 1835 аре: соку Алабгоысь купец Фёдор Чернов Сюга шур
дурын кылдытӥз Сюгиысь пияла поттон заводэз. Со завод бордын кылдӥз Сюгинской
нимо посёлок. 1924 аре посёлоклы выль ним сётэмын вал — Красной, собере 1929 аре
Красной посёлок каре пӧрмытэмын вал но выль нимзэ басьтӥз — Можга. Та ним Можга
карлы матын сылӥсь Можга черкогуртлэн нимызлэсь басьтэмын вал.

1892-тӥ арын заводэз валтыны ӧдъяз мукет адями — А. П. Сырнев. Но таиз но кема
ужаны уг вутты — сое воштэ С. А. Шишков.

Ӵапак та вакытэ — 1902-тӥ арын — заводэ вуылэ дано гожъясьчи писатель А. Н.
Толстой. С. А. Шишков — та гожъяськисьлэн ӵыжы-выжыез — тодматэ Толстоез
заводлэн ужан ӧреныз. Ӟеч продукциенызы можгаос вуз карылӥзы Алабгоын,
Сызраньын, Самараын, Чистопольын.

1914-тӥ арын Можгаын лэсьтыны кутскизы Кузон Казань-Екатеринбург чугун сюрес. Со
юрттӥз черкогуртлэсь экономиказэ ӝутыны, азьланьтыны.

Карын Городын ог дасо школаос вань, 3 дышетон ужъюртъёс учреждениос — Можга
педколледж (1922), Ветеринария колледж (1929), Медучилище (1933), 2 ПТУ, музей,
5 лулчеберетъя культурая юрт, «Спутник» киноюрт но мукет.

Улӥсез — 48,3 сюрс адями: ӟучъёс — 54,2%, удмуртъёс — 27,8%, бигеръёс — 14,9%,
музон калыкъёс — 3,2 %.



https://udm.wikipedia.org/wiki/%D0%9C%D0%BE%D0%B6%D0%B3%D0%B0_%D0%B3%D0%BE%D1%80%D0%BE%D0%B4%D0%BB%D1%8D%D0%BD_%D1%81%D0%B8%D0%BC%D0%B2%D0%BE%D0%BB%D0%B8%D0%BA%D0%B0%D0%B5%D0%B7

Можга карлэсь гербзэ юнматӥз ёросысь депутатъёслэн Кенешсы 24-тӥ декабре 1980-тӥ
арын ньылетӥ сессияз.

Герблэн тусыз матын РСФСР-лэн кун флагезлы - гордо-лызо. Вылӥ люкетаз лыз буёл
вылын зарнивуам бадӟым букваосын гожтэмын «Можга».

Горд буёл вылын пиштэ зарни шапык. Со валатон сётэ - та городын ӵыжатылӥзы
пияла. Нош шапык пушкын адске адями - пияла пельтӥсь. Оглом кунпуслэн тусыз
возьматэ Можга карлэсь ортчем сюрессэ. Со кылдӥз «Свет» пияла поттон заводлы
луыса.

Горд шапыкез котыртэ шестерня. Можга - Удмурт Республикалэн лымшор шоркарыз
выллем луэ. Татын промышленность удыс юн азинскиз но азинске.

Герб шортӥ ортчись лыз сӥньыс возьматэ Можга карлэсь Сюгинка шур дуре
интыяськемзэ.



https://udm.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%9F%D0%B5%D1%82%D1%80%D0%BE%D0%B2%D0%B8%D1%87_%D0%9F%D0%B5%D1%82%D1%80%D0%BE%D0%B2

Михаил Петрович Петров (8-тӥ шуркынмонэ 1905-тӥ ар — 29-тӥ шуркынмонэ 1955-тӥ
ар) — удмурт прозаик, кылбурчи, драматург, кылысь кылэ берыктӥсь.

Вордӥськиз Татарстан Республикаысь Менделеевск ёросысь Монашево гуртын. 1923-тӥ
арын областной совпартшколаез йылпумъямез бере дышетскыны келяло Ульяновскысь
военной школае.

1926—1932-тӥ аръёсы Тирасполь но Ижкар городъёсын служить кариз. 1931-тӥ арын
потэ солэн «Ваче пинь» веросъёсын бичетэз 1934-тӥ арын — кылбуръёсын нырысетӥ
бичетэз, кудӥз нимаське «Ошмес син».

1947-тӥ арын Михаил Петров Удмурт книга поттонниен кивалтэ. Со арын ик «Кырӟан
улоз» поэмазэ печатла. Та поэма сиземын удмурт кылбурчилы Филипп Кедровлы, кудиз
ожын быриз. Поэмалэн валтись героез огшоры кылбурчи гинэ уг луы, со — зэмос
солдат, кудиз сётиз ас улонзэ вордскем музъемез понна. Петров пыртэ пэмаяз
кылбурчилэн улонысьтыз зэмос учыръёсты но фактъёсты, солэсь малпанъёссэ но
сюлэмшугъясконъёссэ. 1950-тӥ арын Михаил Петровез Удмуртия писательёслэн
огазеяськонзылэн председателе быръё, нош 1951-тӥ арын тазалыкез сэрен со кельтэ
та ужинтыез. Михаил Петров трос саклык висъяз берыктон ужлы. Удмурт кылэ со трос
зуч классикъёсты берыктиз. 1955-тӥ арын Михаил Петров сюлэм висёнлэсь кулэ.
Аслаз ужъёсыныз со возьматиз: сталинизм вакытэ но выли зечлыкъем произведениос
кылдытыны луэ, со понна «пыраклы» (вечные) тунсыко луись темаосты но ужпумъёсты
жутыны кулэ.

Нырысетӥ кылбуръёсэ но веросъёссэ 1928-тӥ арын «Гудыри» газетын печатлазы. 30-тӥ
аръёсы кылбуръёссэ лирик амалэн гожъя (Удмурт шаерез яратон, Партиез данъян,
Икуазьлы вазиськон). Со вакытэ ик пыриське фольклор экспедицие, кудӥз бере ик
поттэ 3 кылык кырӟанъёсын бичетъёсты. Фольклор материалъёсын ужамез юрттӥзы
М. П. Петровлы выль лирической кырӟанъёсты гожтыны, кудъёсыз паськыт вӧлмизы
удмурт калык пӧлын («Ой, шулдыр, туж шулдыр», «Марым, лэся», «Уй тылъёс»). 30-тӥ
аръёслэн пумаз поэма жанр борды басьтӥське. Тужгес тодмо луизы «Италмас» (1946)
но «Кырӟан улоз» (1950) поэмаосыз.

Быдӟым Атыкай ож вакытысь веросъёсыз но очеркъёсыз ожгарчиослы сӥземын. 1948-тӥ
арын «Улон понна» война сярысь веросъёсын бичет поттэ.

50-тӥ аръёсы басьтӥське повесть но роман гожтон борды. 1952-тӥ арын печатламын
«Ӟардон азьын» повестез, кудӥзлы Петер Домокош вылӥ денъет сётӥз. 1954-тӥ арын
йылпумъя «Вуж Мултан» романзэ.

1945: «Италмас». 1945-тӥ арын, ожысь лыктыса, М. Петров гожтэ «Италмас» поэмазэ.
Солэн инъетэз луэ удмурт калыклэн национальной мифологиез. Поэмаын егит пияш
эмез октыку пумита нылашез но соос синмасько ог-огзылы. Пияш ваньзэ мачке
анаезлы, маде солы ас уйвотъёсыз сярысь. Анаез солы вера сыче уйвотъёс уродлы
шуыса. Тулыс шудонъёс дыръя егитъёс нош ик пумисько. Пияш нылызлы италмас
сяськаос кузьманы малпа но мынэ соос понна шурлэн мукет ярдураз. Сяськаосын
шурез выжыкуз со усе шуре но вые. Нылаш быдтэ ас улонзэ, тэтчиз шуре со ик
интые. Та поэма дышетэ кадь: мултэс шудбур кайгуэн артэ ветлэ. Со вакытысь
критикъёс уг дунъяло «Италмас» поэмаез, верало со пессимистической луэ шуыса
(кулон ворме яратонэз).

1954: Мултан уж. Дано бадзым романзэ печатламлэсь азьло М.Петров гожтэ «Зардон
азьын» повестьсэ, кытын гуртлэсь, ожгар мыныку, секыт улэмзэ возьматиз. Мадёслэн
валтись героез, Кима Бобров, трос шуг-секытъёсын пумиське. Писатель Г.
Медведевлэн «Лозя бесмен» трилогиысьтыз коллизиосты выль сямен усьтыны тырше.
1954-тӥ арын М. Петров «Молот» журналлэн редакцияз ужаны кутске. Со дыре со
поттыны дася ас улонысьтыз валтись ужзэ — «Вуж Мултан» романзэ. Со бордын
гожъясьчи ужаз ог кызь ар. Романаз М. Петров возьматэ удмуртъёслэн историысьтызы
одиг кошкемыт учырез. XIX-ти даурлэн пумаз Мултан гурт дорысь шедьтизы куанер
кураськисьлэсь шойзэ. Мултанысь удмуртъёсты янгыше уськытизы соос со кураськисез
инмарлы восязы. Нырысети суд пумкыл поттиз тямыс удмуртъёсты каторгае келяно
шуыса, но Сенат та пумкылэз оз юнматы. Ар ортчыса нош ик суд ортчиз, татын но
нокыче пумкыл оз поттэ. Куинети суд дыръя гинэ со удмуртъёсты оправдать каро. Та
романын Михаил Петров возматэ, кызьы зуч интеллигенция дурбасьтэ удмуртъёс пала
(романлэн социальной палыз). Но туала лыдзисьёслы озьы ик тунсыко потто ни
«кыкети планысь» геройёс но — удмурт ужбергатись Буграш, зуч нылаш Даша Гришина,
угось татын М. петров мур психолог луэмзэ яркыт возьматыны быгатиз.



https://udm.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%98%D0%B2%D0%B0%D0%BD%D0%BE%D0%B2%D0%B8%D1%87_%D0%A4%D0%B5%D0%B4%D0%BE%D1%82%D0%BE%D0%B2

Михаил Иванович Федотов вордӥськиз 7-тӥ коньывуонэ 1958-тӥ арын Яр ёросысь Ворца
гуртын бесерман семьяын. Удмурт кун университетын филологияя факультетын
дышетскиз. Тунсыкъяськылӥз наукаен, но кылбуран удысэз азьпал радэ потӥз.
«Удмуртия» книга поттониын трос аръёс ӵоже ужатозяз Михаил Федотов ваньмызлэсь
сямен удмурт писательёслэсь книгаоссэс редактировать кариз, авторъёслы юрттэм
сяна, ачиз но соослэсь дышетскиз. Пӧртэм аръёсы «Кенеш» журналын, «Советской
Удмуртия» газетын тыршылӥз. Флор Васильев нимо премилэн лауреатэз луиз.
Кылбурчилы кема улыны ӧз кылды. Куамын куать арескын, секыт висьыса, со улонысь
кошкиз.



https://udm.wikipedia.org/wiki/%D0%9C%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82_%D0%9D%D0%B8%D0%BA%D0%BE%D0%BB%D0%B0%D0%B9_(%D0%A8%D0%BA%D1%80%D1%83%D0%BC%D0%BA%D0%BE)

Митрополи́т Никола́й (паспортэзъя Николай Яковлевич Шкрумко; 22 куартолэзе 1927
- 3 инвожое 2015) – Ӟуч Православной Черклэн епископез, 1993-тӥ арысен Ижысь но
Удмуртиысь архиепископ (2007-тӥ арысен митрополит).

Вордӥськиз Украинаысь Каменец-Подольск ёросысь Кизя черко гуртын. Школазэ
йылпумъямез бере Вознесенской храмын черкын ужасьлэн юрттӥсез луыса тыршиз. 22
мартэ 1948-тӥ арын арест улэ сюре. Келяло тямыс арлы ссылкае Карело-Финской
ССРе. Ужа леспромхозъёсын (Энозеро, Печная Губа, Амбарная станциосын). Берпуметӥ
ужан интыез – Петразоводскын стройкаын слесарь луыса. 1553-тӥ арын дырызлэсь
вазь арестэзлэсь мӧзмыто.

1956–1960-тӥ аръёсы Калининской епархиын служить кариз; 1960–1968 аръёсы –
Иваново городысь Преображенской кафедральной соборын.

11 мае 1969-тӥ арын Тулаысь но Белёвскысь Ювеналий (Поярков) епископен иеромонах
санэ выжытэмын но Тула городысь Всехсвятской кафедральной соборе ыстэмын.

1970-тӥ арын заочно йылпумъяз Мускоысь духовной семинарияез, 1973-тӥ арын –
Мускоысь духовной академияез (татын ик «Профессор В. Н. Бенешевич и его труды по
церковному праву» ужез понна богословия кандидат званиез сёто).

21 июльысен 1985-тӥ арын – Дамаск карысь (Сирия) Антиохийской Петриарх бордын
Муско Патриархлэн представителез.



https://udm.wikipedia.org/wiki/%D0%9C%D0%B5%D0%B4%D0%B2%D0%B5%D0%B4%D0%B5%D0%B2,_%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Григорий Сергеевич Медведев (Татарстан, Балтаси ёрос, Лöзя гурт 1904 — Магадан,
Берлех посёлок 1938) — удмурт прозаик, удмурт литературае чылкак выль сямен
гожтэм нырысетü бадӟым романэн — «Лӧзя бесмен» трилогиен но фантастика вылын
гожтэм «Выль дунне» веросэн ноку вунонтэм пытьы кельтüз.

Григорий Медведев вордскиз 1904 арын Малые Лызи черкогуртын (туннэ Татарстанысь
Балтаси ёрос) шоро-куспо улӥсь крестьян семьяын. Со дышетскиз земской но средней
школаын. 1922—1925 аръёсы дышетскиз Можга педтехникумын. Соку ик гожъяны но
кутске. 1927—1929 аръёсы «Гудыри» газетын но «Кенеш» журналын пото писательлэн
нырысь веросъёсыз. Соос пӧлын таӵе веросъёсыз: «Ярдурын», «Выль улон
лэсьтӥське», «Выль дунне», «Лёва Матран», «Лулпыжет». 1929—1930 аръёсы
Г. С. Медведев печатла веросъёсын но очеркъёсын «Ез юбо кырӟа» но «Етӥн штурм»
нимо сборникъёссэ.

Григорий Сергеевич Медведев вордüськиз 1904-тü арын 5-тü южтолэзе Лöзя (Малые
Лызи) гуртын (туала Татарстанысь Балтаси ёросысь) трос нылпиё семьяын. Атаез
Сергей Федотович но анаез Екатерина Прокопьевна сизьым нылпи будэтüзы. Лӧзяысь
куинь классъем покчи ёзо школаын дышетскüз. Гришаез дышетüз Мария Емельяновна
Филиппова. Со витьтон ар ужаз Лӧзя школаын, кема аръёс ӵоже тыршемез понна Ленин
орденэн пусъемын. 1919-тü арын Г.Медведев Алабгоысь (Елабугаысь) епархиальной
училищелэн ньыль аръем педагогической курсаз дышетскыны пыриз. Кыкетü курсысен,
Колчак вуэмен, дышетсконзэ куспетü кароно луиз. 1922-тü арын Казаньысь рабфаке
пыриз, но ӝоген отысь кошкиз.

1922—1925-тü аръёсы Григорий Медведев Можга педтехникумын дышетскиз. Татысен ик
гожъяськыны но кутскиз. Уката ик пияш веросъёс гожъян борды басьтüське. 1925-тü
арын лыдӟисьёс доры вуэ нырысетüез произведениез — «Берпум вуз» веросэз. Потüз
со «Гудыри» газетын. Педтехникумез йылпумъяса, Г. С. Медведев Можга ёросысь
Бадӟым Кибья школаын ужаз. 1928—1929 аръёсы Григорий Сергеевич Шарканысь ШКМ-ен
(крестьян егитъёслэн школаенызы) кивалтиз. Со сяна кружокъёс усьтüз, футбол
команда кылдытüз, куасэн бызьылонъёс ортчытъяз. Татысен Григорий Медведев улонзэ
ӟуч дышетüсен Клавдия кирилловнаен герӟа. Соослэн Эмилия нылзы вордüське.
1929-тü арлэн пумазгес Г.Медведев «Гудыри» газетлэн редакцияз ужаны кутске,
сельхозотделэн но литература но искусство люкетъёсын кивалтэ, ачиз но трос
гожъяське. Трос гуртъёсы потано луэ, коллективизацилэн улонэ пыӵамез сярысь
гожъя. Малпанъёссэ-чакланъёссэ егит автор очеркъёсаз но веросъёсаз усьтэ. («Ез
юбо кырӟа» — 1930; «Етӥн штурм» — 1932). Удмурт пединститутлэн ӝыт ужась ёзэтэз
усьтӥськем бере, Григорий Сергеевич кылъя но литературая факультетэ дышетскыны
пыре. 1932-тӥ арын Г.Медведев писательёслэсь огазеяськонзэс радъян понна
оргкомитетын ужаны кутске, берло сое прозая секцие кивалтӥсе быръё. Кык ар
ортчыса писательёслэн съездазы пыриське. 1932—1936-тӥ аръёсы тырше «Лӧзя бесмен»
трилогиез бордын. 1935-тӥ арысен со быдэсак выже литература уже. Писательлэн
мукет творческой малпанъёсыз ӧз быдэсме. Егит писатель 1938-тü арын 4-тü
куартолэзе тюрьмае пукто но лагере келяло. Нош 20-тü шуркынмонэ со Магаданысь
Берлех посёлокын быре.



https://udm.wikipedia.org/wiki/%D0%9C%D0%B0%D1%81%D0%BB%D1%8E%D0%BA%D0%BE%D0%B2,_%D0%AE%D1%80%D0%B8%D0%B9_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Ю́рий Дми́триевич Маслюко́в (30 сентябрь 1937-тӥ ар, Ленинабад – 1 апрель
2010-тӥ ар, Муско) – советской но российской кун ужась, ЦК КПСС-лэн
Политбюроезлэн ёзчиез(1989—1990), СССР-ысь Министръёслэн Советсылэн
кивалтӥсезлэн нырысетӥ кивоштӥсез(1988—1990), Россиысь Кивалтэтлэн Тӧроезлэн
нырысетӥ кивоштӥсез (1998—1999). 2007-тӥ арысен Россиысь Кун Думаысь
промышленностья Комитетлэн тӧроез.

Юрий Дмитриевич Маслюков вордӥськиз 30 сентябре 1937-тӥ арын Таджикистанысь
Ленинабад городысь шофер семьяын. Атаез Быдӟым Атакай ожын быриз.

1957-тӥ арозь дышетскиз Ленинградысь Вылӥ артиллерийской инженерной училищеын,
1962-тӥ арын Ленинградысь механической институтэз йылпумъяз (квалификациез –
«инженер-механик»).

1962–1970-тӥ аръёсы инженер, отделлэн кивалтӥсез, валтӥсь инженер луыса Ижкарысь
научно-исследовательской техологической институтын ужаз.

1970–1974-тӥ аръёсы Ижысь машиностроительной заводлэн 1-тӥ номеро филиалэзлэн
директорезлэн кивоштӥсез луыса тыршиз.

1985–1988-ти аръёсы – СССР-ысь Министръёслэн Советсылэн Председателезлэн
кивоштӥсез. Чернобыльской АЭС-ын катастрофа бервылэз утялтонын тыршиз.

2003-тӥ арын но 2007-тӥ арын КПРФ-лэсь списокъя Кун Думае депутат луыса
бырйылэмын.



https://udm.wikipedia.org/wiki/%D0%9C%D0%B0%D0%BC%D0%BE%D0%BD%D1%82%D0%BE%D0%B2_%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Анатолий Васильевич Мамонтов Калык эшъяськон орденэн данъям Удмурт Элькунысь
кырӟанъя но эктонъя кун академической «Италмас» ансамбльлэн чеберлыкъя
кивалтӥсез луэ .

Ныльдон ареслэсь ятыр кивалтэ та коллективен асьме удмурт адямимы. Вордӥськиз 7
апреле 1937-тӥ арын Завьял ёросысь Изгуртын (Каменное).

Дас куинь арес тырмыса, 1950-тӥ арын Ижысь крезьгурья училищее пыре. Мыло-кыдо
дышетскемзэ, быгатонлыкъёссэ пусъё тросэз дышетӥсьёс. Азинскон мылыкыдъёсыз
вутто Татарстан Республикае. Татын со 1960-тӥ арын Кузонысь кун консерваториысь
дирижёр люкетсэ йылпумъя. Аспирантураын дышетскыны луонлыкез ке но вал, берытске
вордӥськем палъёсаз. «Италмас» ансамбльлэн хормейстерез луыса ужаны кутске. Кык
ар ортчыса, со дыре ини быдэс Россилы тодмо коллективлэн чеберлыкъя кивалтӥсе
юнмато. Арысь аре «Италмаслэн» данэз Россиын гинэ ӧвӧл, кунгож сьӧры но вӧлмыны
кутскиз. Та нуналлы крезъгурья но эктонъя ансамбль пӧртэм калыккуспо
конкурсъёслэн вормисез, дуннеын радъяськись фестивальёслэн лауреатсы луэ. А.В.
Мамонтовлэн кивалтэмез улсын та коллектив шаермылэн но Россимылэн одӥгез дано
коллективез луиз.

Кышноез Леонора Викторовна Мускоысь артист выжысь потэмын. Анатолий Васильевичез
ӧтё вылэм кунмылэн шоркараз, Муское, ужаны, но кышноеныз ӵош пумит луизы, Иже
кылизы. Вань улонзэс герӟазы «Италмас» ансамблен. Кык пизы вордӥськиз. Бадӟымез,
Виктор, Мускоысь университетэз йылпумъяса, Мускоын ик ужа. Пичиез, Константин,
йылпумъяз Ижысь университетэз, улэ но ужа Ижын.



https://udm.wikipedia.org/wiki/%D0%9C%D0%B0%D0%BC%D0%BE%D0%BD%D1%82%D0%BE%D0%B2%D0%B0_%D0%9B%D0%B5%D0%BE%D0%BD%D0%BE%D1%80%D0%B0_%D0%92%D0%B8%D0%BA%D1%82%D0%BE%D1%80%D0%BE%D0%B2%D0%BD%D0%B0

Леонора Викторовна Мамонтова — балетместер, педагог, УАССР-ысь кылык артистка
(1976), РСФСР-ысь дано артистка (1987). Вордӥскемын Мускоын 15 декабре 1940-тӥ
арын. Артист выжысь потэмын.

Шимес война вакытэ кык-куинь аресъем нылаш кузесь черодъёсын нянь но пызь понна
сылылӥз. Пичи ныллэн чиданэз тырмылиз соку ини. Бертыкуз репродукторысь
чузъяськись кырӟанъёсты кылзылӥз но ульча шорын ик эктылӥз. Анаезлэн юн мылкыдыз
вал, нылыз балет школаез мед йылпумъялоз шуыса. Озьы ик луиз. 1958-тӥ арын
Леонора йылпумъяз Мускоысь хореография училищеез (И.А. Моисеевлэн кивалтэмез
улсын калык эктонъёсъя ёзэтсэ). Мускоысь коллективёсы со вакытэ шуг сюрыны вал,
соин ик студентъёсты СССР-ысь пӧртэм каръёсы келяло вал. Озьы Леонора Викторовна
Иже вуэ.

1964-тӥ арысен ужа «Италмас» ансамбльын. Лирик амалэн валтӥсь партиосты быдэсъя
(«Гырлыосын эктон» (А.Бондаревлэн пукт.), «Пужыос» (В. Климовлэн пукт.)).
Эктонъёсаз удмурт но ӟуч калыкъёслэсь эктон манеръёссэс–сямъёссэс возьматыны
тырше.

Трос аръёс чоже дышетон удысын тырше: дышетскисьёсыз Россиысь пӧртэм театръёсын
ужало (Л. Кунакова, С.-Петербург, Н. Рогозина, Одесса, но мукетъёсыз).

Картэныз ӵош, Анатолий Васильевич Мамонтовен, вань улонзэс герӟазы «Италмас»
ансамблен. Кык пизы вордӥськиз. Бадӟымез, Виктор, Мускоысь университетэз
йылпумъяса, Мускоын ик ужа. Пичиез, Константин, йылпумъяз Ижысь университетэз,
улэ но ужа Ижын.



https://udm.wikipedia.org/wiki/%D0%9C%D0%B0%D0%BC%D0%BE%D0%BD%D1%82%D0%BE%D0%B2%D0%B0,_%D0%9B%D0%B5%D0%BE%D0%BD%D0%BE%D1%80%D0%B0_%D0%92%D0%B8%D0%BA%D1%82%D0%BE%D1%80%D0%BE%D0%B2%D0%BD%D0%B0

Леонора Викторовна Мамонтова — балетместер, педагог, УАССР-ысь кылык артистка
(1976), РСФСР-ысь дано артистка (1987). Вордӥскемын Мускоын 15 декабре 1940-тӥ
арын. Артист выжысь потэмын.

Шимес война вакытэ кык-куинь аресъем нылаш кузесь черодъёсын нянь но пызь понна
сылылӥз. Пичи ныллэн чиданэз тырмылиз соку ини. Бертыкуз репродукторысь
чузъяськись кырӟанъёсты кылзылӥз но ульча шорын ик эктылӥз. Анаезлэн юн мылкыдыз
вал, нылыз балет школаез мед йылпумъялоз шуыса. Озьы ик луиз. 1958-тӥ арын
Леонора йылпумъяз Мускоысь хореография училищеез (И.А. Моисеевлэн кивалтэмез
улсын калык эктонъёсъя ёзэтсэ). Мускоысь коллективёсы со вакытэ шуг сюрыны вал,
соин ик студентъёсты СССР-ысь пӧртэм каръёсы келяло вал. Озьы Леонора Викторовна
Иже вуэ.

1964-тӥ арысен ужа «Италмас» ансамбльын. Лирик амалэн валтӥсь партиосты быдэсъя
(«Гырлыосын эктон» (А.Бондаревлэн пукт.), «Пужыос» (В. Климовлэн пукт.)).
Эктонъёсаз удмурт но ӟуч калыкъёслэсь эктон манеръёссэс–сямъёссэс возьматыны
тырше.

Трос аръёс чоже дышетон удысын тырше: дышетскисьёсыз Россиысь пӧртэм театръёсын
ужало (Л. Кунакова, С.-Петербург, Н. Рогозина, Одесса, но мукетъёсыз).

Картэныз ӵош, Анатолий Васильевич Мамонтовен, вань улонзэс герӟазы «Италмас»
ансамблен. Кык пизы вордӥськиз. Бадӟымез, Виктор, Мускоысь университетэз
йылпумъяса, Мускоын ик ужа. Пичиез, Константин, йылпумъяз Ижысь университетэз,
улэ но ужа Ижын.



https://udm.wikipedia.org/wiki/%D0%9C%D0%B0%D0%B9%D0%B5%D1%80_%D0%92%D0%B8%D0%BB%D1%8C%D0%B3%D0%B5%D0%BB%D1%8C%D0%BC_%D0%95%D0%B2%D0%B3%D0%B5%D0%BD%D1%8C%D0%B5%D0%B2%D0%B8%D1%87

Вильгельм (Василий) Евгеньевич Майер — история наукаосъя доктор, профессор.
Удмуртиысь дано но визьмо адямиос пӧлысь тужгес но яркытэз.

Вильгельм Майер вордӥськиз 1918-тӥ арын Высокополье черкогуртын, Херсон город
котырысь немец колониын. 1937-тӥ арын Запорожьеысь шор ёзо школаез йылпумъяса,
Вильгельм Майер дышетскыны пыриз страналэн валтӥз дышетсконнияз — Москваысь М.
В. Ломоносов нимо кун университетэ. Но диплом басьтытозяз, вить ар гинэ ӧз
ортчы, угось Быдӟым Отечественной ож кутскем бере Вильгельм вамыштӥз фронтэ. Но
отын солы рос-прос ожмаськыны ӧз кылды, сое ыстӥзы Удмуртие. Кин луыса но ӧз
тыршы со Удмурт шаерын! Пӧртэм секыт ужез быдэсъяз, Ува ёросысь Выль Мултан
школаын дышетӥсь луыса но, военнопленнойёслэн лагерязы политинструктор луыса но
тыршиз. Отын ик тодматскиз вуоно кузпалэныз Борислава Петровнаен. 1937-тӥ арын
пырыса, 1945-тӥ арын гинэ Вильгельм Майерлы МГУ-лэсь дипломзэ басьтыны кылдӥз.
Солы ӵектӥзы дышетсконзэ аспирантураын азьланьтыны, но со, номыр шоры учкытэк,
берытскиз Удмуртие. 20-тӥ сентябре 1945-тӥ арын В. Е. Майер улыны каръяськиз
Удмуртилэн шоркараз - Ижкаре.

Вильгельм Евгеньевич ӟеч тыршиз публицистика удысын но. 30 ар ӵоже солэн ужъёсыз
печатласькизы «Удмуртская правда» газетын. Пусйыны кулэ: Удмурт кун
университетысь историяя факультетысь вань сямен ик дышетӥсьёс будэтэмын но
визьнодамын Вильгельм Евгеньевич Майерен. 1985-тӥ арын та тодочси улонысь
кошкиз. Удмурт кун университетысть историяя факультетлэн одӥгез аудиториез В. Е.
Майерлэсь нимзэ нуллэ.



https://udm.wikipedia.org/wiki/%D0%9C%D0%B0%D0%B9%D0%B5%D1%80,_%D0%92%D0%B0%D1%81%D0%B8%D0%BB%D0%B8%D0%B9_(%D0%92%D0%B8%D0%BB%D1%8C%D0%B3%D0%B5%D0%BB%D1%8C%D0%BC)_%D0%95%D0%B2%D0%B3%D0%B5%D0%BD%D1%8C%D0%B5%D0%B2%D0%B8%D1%87

Вильгельм (Василий) Евгеньевич Майер — история наукаосъя доктор, профессор.
Удмуртиысь дано но визьмо адямиос пӧлысь тужгес но яркытэз.

Вильгельм Майер вордӥськиз 1918-тӥ арын Высокополье черкогуртын, Херсон город
котырысь немец колониын. 1937-тӥ арын Запорожьеысь шор ёзо школаез йылпумъяса,
Вильгельм Майер дышетскыны пыриз страналэн валтӥз дышетсконнияз — Москваысь М.
В. Ломоносов нимо кун университетэ. Но диплом басьтытозяз, вить ар гинэ ӧз
ортчы, угось Быдӟым Отечественной ож кутскем бере Вильгельм вамыштӥз фронтэ. Но
отын солы рос-прос ожмаськыны ӧз кылды, сое ыстӥзы Удмуртие. Кин луыса но ӧз
тыршы со Удмурт шаерын! Пӧртэм секыт ужез быдэсъяз, Ува ёросысь Выль Мултан
школаын дышетӥсь луыса но, военнопленнойёслэн лагерязы политинструктор луыса но
тыршиз. Отын ик тодматскиз вуоно кузпалэныз Борислава Петровнаен. 1937-тӥ арын
пырыса, 1945-тӥ арын гинэ Вильгельм Майерлы МГУ-лэсь дипломзэ басьтыны кылдӥз.
Солы ӵектӥзы дышетсконзэ аспирантураын азьланьтыны, но со, номыр шоры учкытэк,
берытскиз Удмуртие. 20-тӥ сентябре 1945-тӥ арын В. Е. Майер улыны каръяськиз
Удмуртилэн шоркараз - Ижкаре.

Вильгельм Евгеньевич ӟеч тыршиз публицистика удысын но. 30 ар ӵоже солэн ужъёсыз
печатласькизы «Удмуртская правда» газетын. Пусйыны кулэ: Удмурт кун
университетысь историяя факультетысь вань сямен ик дышетӥсьёс будэтэмын но
визьнодамын Вильгельм Евгеньевич Майерен. 1985-тӥ арын та тодочси улонысь
кошкиз. Удмурт кун университетысть историяя факультетлэн одӥгез аудиториез В. Е.
Майерлэсь нимзэ нуллэ.



https://udm.wikipedia.org/wiki/%D0%9C%D0%B0%D0%B9%D0%B5%D1%80,_%D0%92%D0%B0%D1%81%D0%B8%D0%BB%D0%B8%D0%B9_%D0%95%D0%B2%D0%B3%D0%B5%D0%BD%D1%8C%D0%B5%D0%B2%D0%B8%D1%87

Вильгельм (Василий) Евгеньевич Майер — история наукаосъя доктор, профессор.
Удмуртиысь дано но визьмо адямиос пӧлысь тужгес но яркытэз.

Вильгельм Майер вордӥськиз 1918-тӥ арын Высокополье черкогуртын, Херсон город
котырысь немец колониын. 1937-тӥ арын Запорожьеысь шор ёзо школаез йылпумъяса,
Вильгельм Майер дышетскыны пыриз страналэн валтӥз дышетсконнияз — Москваысь М.
В. Ломоносов нимо кун университетэ. Но диплом басьтытозяз, вить ар гинэ ӧз
ортчы, угось Быдӟым Отечественной ож кутскем бере Вильгельм вамыштӥз фронтэ. Но
отын солы рос-прос ожмаськыны ӧз кылды, сое ыстӥзы Удмуртие. Кин луыса но ӧз
тыршы со Удмурт шаерын! Пӧртэм секыт ужез быдэсъяз, Ува ёросысь Выль Мултан
школаын дышетӥсь луыса но, военнопленнойёслэн лагерязы политинструктор луыса но
тыршиз. Отын ик тодматскиз вуоно кузпалэныз Борислава Петровнаен. 1937-тӥ арын
пырыса, 1945-тӥ арын гинэ Вильгельм Майерлы МГУ-лэсь дипломзэ басьтыны кылдӥз.
Солы ӵектӥзы дышетсконзэ аспирантураын азьланьтыны, но со, номыр шоры учкытэк,
берытскиз Удмуртие. 20-тӥ сентябре 1945-тӥ арын В. Е. Майер улыны каръяськиз
Удмуртилэн шоркараз - Ижкаре.

Вильгельм Евгеньевич ӟеч тыршиз публицистика удысын но. 30 ар ӵоже солэн ужъёсыз
печатласькизы «Удмуртская правда» газетын. Пусйыны кулэ: Удмурт кун
университетысь историяя факультетысь вань сямен ик дышетӥсьёс будэтэмын но
визьнодамын Вильгельм Евгеньевич Майерен. 1985-тӥ арын та тодочси улонысь
кошкиз. Удмурт кун университетысть историяя факультетлэн одӥгез аудиториез В. Е.
Майерлэсь нимзэ нуллэ.



https://udm.wikipedia.org/wiki/%D0%9B%D1%8E%D0%B1%D0%B8%D1%87_%D0%92%D0%B8%D0%BA%D1%82%D0%BE%D1%80

Виктор Любич — Удмуртиысь тодмо журналист, публицист. Вордӥськемын Ижын, шор ёзо
школаез йылпумъяса, дышетскыны пыриз Удмурт кун университетысь историяя
факультетэ. Огвакытэ дышетскиз Удмурт Республикаысь Культерая, печатья но
иворъёсъя министрлэн воштӥсеныз Владимир Злобинэн, истоирия наукаосъя докторен
Галина Никитинаен. Тунсыкъяськиз но дипломзэ гожтӥз туала историяя. 1977-тӥ арын
Виктор Любич йылпумъяз, ужаны интыяськиз Ижысь одӥгаз школае. Отын кӧня ке
тыршемез бере, выжиз журналистикае. Со ноку ӧз кышкалля аслэсьтыз малпанъёссэ
шара усьтыны, мылкыдзэ вераны. Кема тыршиз «Аргументы и факты в Ижевске»
газетын. Виктор Любич пыриськиз «Номенклатура» книгаез гожтонэ. Отысь люкетъёссэ
дасязы на Удмурт Республикаысь таӵе тодмо публицистъёс: Андрей Васильев,
Александр Зайцев, Кузьма Куликов, Сергей Глухов но Василий Шаталов. Та книгаын
бадӟым саклык висъямын властьлэсь шекъёссэ шараянлы, историысь учыръёслы.



https://udm.wikipedia.org/wiki/%D0%9B%D1%8B%D1%82%D0%BA%D0%B8%D0%BD_%D0%92%D0%B0%D1%81%D0%B8%D0%BB%D0%B8%D0%B9_%D0%98%D0%BB%D1%8C%D0%B8%D1%87

Василий Ильич Лыткин (псевдонимъёсыз Лыткин Илля Василей, Илля Вась) — коми
поэт, лингвист, финно-угровед, кылысь кылэ берыктӥсь, филология наукаосъя
доктор. Пусъемын Коми АССР-лэн Куратов нимо кун премиеныз, РСФСР-ысь, Коми
АССР-ысь наука но техника удысысь дано ужась, 1969-тӥ арын Илля Вась пусъемын
Наукаосъя фин академилэн академикез нимын.

Василий Лыткин вордӥськиз 1895-тӥ арын Коми шаерысь Усть-Сысольск ёросысь
Тентюково черкогуртын. Тодон-валан люказ Усть-Сысольскысь училищеын, нош бӧрысь
- Дышетӥсьёсты дасянъя Тотемской семинариын. Дышетскон висказ гожъяны ӧдъяз
кылбуръёс. Соос нырысьсэ печатласькизы 1918-тӥ арын. Дышетсконзэ йылпумъямез
бере Василиез ысто службазэ ортчыны. Со пыриське Дуннеысь нырысетӥ оже но
Граждан войнае. Ож сюрессэ йылпумъяса, Василий Лыткин басьтӥське дышетсконзэ
азинтон борды. Со пыре Москваысь кун университетлэн филологияя факультетаз.
1925-тӥ арын сое йылпумъя но дышетсконзэ аспирантураын азьланьтэ. 1927-тӥ арын
сое Будапештысь университетын пусъё философияя доктор степенен.

1930-тӥ-1933-тӥ аръёсы Василий Лыткин тыршиз Москваысь кун университетын,
мыло-кыдо пыриськиз 1932-тӥ арын усьтӥськем Коми пединститутлэн ужаз,
студентъёсты пӧртэм удысъя дышетӥз. 1933-тӥ арын со пытсэт сьӧры сюриз, сое
пӧртэм уж быдэсъяны келязы Дальней Востокысь лагере. 1956-тӥ арын со
реабилитация улэ сюриз. 1946-тӥ арын «Древнепермский язык историческая
грамматика» ужез понна пусъемын филологияя наукаосъя доктор степенен. В. И.
Лыткин 10 ар ӵоже кивалтӥз СССР-ысь Наукаосъя Академилэн Языкознаниея
институтэзлэн финн-угор кылъёсъя ёзэныз. 1958-тӥ арысен В. И. Лыткин СССР-ысь
Писательёслэн огазеяськонзылэн ёзчиез. Наукая ужъёсыз сӥземын вашкала перм
кылъёслы, коми кыллэсь кылдэмзэ но туала перм кылъёслэн вераськетъёссэс
(диалектъёссэс) эскеронлы.

В. И. Лыткин - революцилы сӥзем кылбуръёслэн авторзы. Кылсярысь, «Великое утро»,
«Первое мая», «Осенью», озьы ик гожъяз Граждан ожлы сӥзем веросъёс но пичиослы
чаклам выжыкылъёс но мукет. 1927-тӥ арын йылпумъяз «Идут» поэмазэ гожтонзэ. Со
сӥземын Коми шаерысь граждан оже пыриськемъёслы - геройёслы. Коми кылэ берыктӥз
А. Пушкинлэсь, Ф. Тютчевлэсь, Ш. Петёфилэсь, В. Маяковскийлэсь ужъёссэс.



https://udm.wikipedia.org/wiki/%D0%9B%D1%8B%D0%BC%D1%88%D0%BE%D1%80_%D1%83%D0%B4%D0%BC%D1%83%D1%80%D1%82%D1%8A%D1%91%D1%81%D0%BB%D1%8D%D0%BD_%D0%B4%D1%9B%D1%81%D1%8C%D0%BA%D1%83%D1%82%D1%81%D1%8B

Лымшор удмуртъёслэсь дӥськутсэс нулло вал туала Удмурт Элькунысь Алнаш, Дэри,
Грах, Пичи Пурга, Кияса, Можга, Кизнер ёросъёсын, Татарстанысь Агрыз, Бавлы,
Кукмор, Менделеевск, Балтаси, Мамадыш ёросъёсын, Марий Элысь Мари-Турек ёросын,
Башкортостанысь Ермекеево, Татышлы, Янаул, Калтасы, Бураево, Кушнаренково,
Балтач ёросъёсын, Киров улосвылысь Малмыж ёросын но Пермь музъем вылысь Куеда
ёросын улӥсьёс.

Азькышетъёссы (айшет) ӝужыт но лапег гадё, кильымо яке кильымамтэ. Воштӥськон
азькышетъёссэс вуро вал пужыятыса куэм дэралэсь.

Паськыт кильымо дэремез пумитаны луэ на Дэри (Завьялово) но Пичи Пурга ёросъёсын
улӥсьёс вылысь. Cӧзул но кильымъёс вискытӥ ӝуткаса яке бичаса куэм сюбег дэра
вурӟо вал. Сыӵе нимысьтыз куэм дэразы ӧвӧл ке, басма вандэт вурӟылӥллям. Мылазь
кыретэз* пырак вандэмын, котырыз пужыё басма вандэтъёсын чебермамын. Ӵапак сое
ик «муресазь» шуо. Сюбег сирес ултӥз мыд-мыд палтӥз мылазь кырет борды пунэм
калъёс вурӟисько. Гольык гадьзэс ватон понна дэрем улазы ньыль сэрего мурескышет
(диал.: кыкрак) нулло. Чын лымшор удмуртъёслэн чалмазы кык пумо вылэм:
одӥгъёсызлэн пумъёссы кузесь (40 см), басма вандэтэн яке пӧртэм буёло шортъёсын
кильымамын. Мукетъёсызлэн пумъёссы вакчиесь (20-25 см), векчи базар ыж гон яке
буртчин шортъёсын тугъямын. Таӵе чалмаос нулло вылэм Дэри ёросын но Пичи Пурга
ёросысь куд-ог гуртъёсын улӥсьёс.

Выль кен сюлык – кык кесэглэсь ньыль сэрго карыса вурем маке. Пужыезлэн инъетэз
– тӧдьы вылтӥ дунне писпу пуктэмын. Музейлэн люкамъёсаз возисько 1030-тӥ арын
Нылга (али Ува) ёросысь ваем сыӵе сюлыкъёс. Со выллемъёс 1980-тӥ арын шедьтэмын
вал Алнаш ёросысь но Татарстанысь Агрыз ёросысь. Пужыез кизер-курень шортэн
пуктэмын, пӧлаз кӧня ке мукет буёлооссэ ватсаса. Кузь тугъёсыз пӧлэстэм нап-горд
буртчин шортлэсь пӧрмытэмын.

«Нылъёс (ӟучъёс сямен ик) кышет нулло, гурултӥзы керттыса. Тазьы дӥсяськыса,
соос номырин но ӟучъёслэсь уг висъясько, уката ик кышет улысьтызы буртчин
тасмаен чебермам йырси пунэтсы потэ ке. Юмшан дыръёсы, удмурт тусо но чебергес
кариськон понна, нылъёс кышетсэс йырбертӥзы кертто, тыбыр вылазы лэзиськись
пумыныз керттэмзэс ватыса. Кышетсэс тазьы кертто ке, гадь вылазы одно ик азвесь
коньдонъёсын тупатэм гадьвесьсы луыны кулэ. Чыртызэ нылмурт азвесь коньдонъёсын
но весьёсын сузьем чыртывесен чеберма» (Верещагин Г.Е. 47-тӥ бам).



https://udm.wikipedia.org/wiki/%D0%9B%D1%83%D0%B4%D0%BE%D1%80%D0%B2%D0%B0%D0%B9

Лудорвай — Дэри ёросысь Пероггурт муниципал кылдытэтысь удмурт гурт но
архитектурая но этнографияя музей-заповедник.

Лудорвай гурт интыяське 12 иськемын Ижкарлэсь но 18 иськемын Дэри черкогуртлэсь.
Гурттӥ ортче Лудорвай шур. Гурт вӧзтӥ Нылга тракт но Ижлэн котыр сюресэз ортчо.

Революция дорозь Лудорвай Ватка губерниысь Сарапул уездэ пыриз. 1859-тӥ арын
ортчытэм дасэтӥ ревизияя, Лудорвайка шур вылысь Лудорвай казённой гуртысь 58
юртъеръёсын 518 мурт улӥз, 4 вуко ужаз[2].

1921-тӥ арын Лудорвай Вуж Венья волостьлэн центрез луэ, нош ачиз волость
Советской нимамын[3], собере со выже Иж уездэ. Соин огвакытэ Лудорвай гурт
Лудорвай сельсоветлэн центрез луэ. 1929-тӥ арын волость быдтэмын, Лудорвай пыре
соку гинэ кылдытэм Иж ёросэ[4].

1931-тӥ арын ёрос быдтэмын, Лудорвай сельсовет пыртэмын Ижысь горсоветэ, нош
1935-тӥ арын выльысь кылдэ Иж ёрос, кытчы выльысь пыре Лудорвай сельсовет.
1936-тӥ арын 20-тӥ мартэ, Удмуртиысь ёросъёсыз бадӟыматон реформа мыныку,
УАССР-ысь ЦИК косӥз люкыны Иж ёросэз Лудорвай но Завьял ёросъёслы. Лудорвай
ёросэ Лудорвай центрен пырыны кулэ вал Большекияикской, Верх-Люкской,
Козловской, Лудорвай, Люк, Никольской, Шабердинской но Юсь сельсоветъёс. Но
постановлениын юнматэмын вал Завьял ёрос гинэ, Лудорвай ёрос Иж ёросэ ик
кылиз[5].

1960-тӥ арын Лудорвай но Юсь сельсоветъёс огазе каремын, соослэн центрзы -
Совхозной посёлок. 1965-тӥ арын Юсь сельсовет пыриз соку гинэ кылдытэм Дэри
ёросэ[6].

1928-тӥ арын 26-27-тӥ инвожое Лудорвай, Юсь но Лудӟи гуртъёсын, сельсоветысь
ужасьёсын кенешыса, кулакъёс куанеръёсыз, кудъёсыз соосыз пыкылӥзы но
адӟемпотостэм каризы, жугизы. Калыклэн вожпотэмез но ужлэн тодмо луэмез бере
кулакъёслы пумит уголовной уж ӝутэмын вал[7].

Архитектурая но этнографияя "Лудорвай" музей-заповедник — ялан будӥсь
экспозициен ин улысь аспӧртэмлыко музей. 2006-тӥ арын вормиз "Воштӥськись музей
воштӥськись дуннеын" вожвылъяськонын "Вукочилэн лушкем малпанъёсыз" проектэн8].

Музей-заповедник 1980-тӥ арын УАССР-ысь Министръёслэн Кенешсылэн решениезъя
кылдытэмын вал. 1990-тӥ арын солы висъямын музъем Ильинка бырем гуртын, со
интыяськем Лудорвай гуртлэсь ог иськемын. 1997-тӥ арын музей нырысетӥ куноосэ
пумитаз[9]. 2004-тӥ арозь «Архитектурно-этнографический музей «Ильинка»
нимаськиз. Малпамъя, музей 5 секторъёслэсь кылдоз: уйпал, шор но лымшор удмурт,
ӟуч но бигер. Пуктӥськонлэн валтӥсь принципез - пичи гуртъёс кылдытон, кытын
луозы возьматэмын вӧсенызы герӟаськем но валтӥсь юртъеръёс. Соос возьматыны кулэ
XIX даурлэсь пумын - XX даурлэн кутсконаз улэмез.

Али музейын 3 синпелетъёс ужало: Востриковлэн усадьбаез ("Шор удмуртъёс"
сектор), Драгомиров семьялэн тӧл вукоез но Атамановлэн усадьбаез ("Лымшор
удмуртъёс" сектор), ваньзэ-ӧвӧлзэ 21 постройка, огъя адӟытон площадь - 691 м².
2006-тӥ арын фондлэн коллекцияз 2177 арбериос лыдъяськизы. Музей бордын фольклор
коллектив ужа, учкисьёс понна радъясько экскурсиос, удмурт шудонъёсын, сьӧд
мунчоен тодматскон. Ар ӵоже заповедникын пӧртэм ужрадъёс, календарной
праздникъёс (Пӧртмаськон, Вӧйкелян, Петров нунал, Чечы спас, Выль Ар но мукет)
ортчыло, соос тодмато Ижын улӥсьёсыз но куноосыз Удмуртиын улӥсь калыкъёслэн
сям-йылолъёсынызы[10].



https://udm.wikipedia.org/wiki/%D0%9B%D0%B5%D0%BD%D0%B8%D0%BD

Владимир Ильич Ленин (зэмос нимтулыз Ульянов) – ӟуч, советской политической но
кун ужчи, бадӟым йырвизё мурт, философ, марксизм-ленинизмлэн но большевистской
партилэн инъясез, публицист, быдӟым пролетарской революционер, Быдӟым
Октябрьской социалистической революцилэн организаторез, РСФСР-ысь но СССР-ысь
Калык Комиссаръёслэн Кенешсылэн Председателез, Кенешо Россилы но Куинетӥ
(Коммунистической) Интернационаллы инъет сётэм адями.

В. И. Ленин вордскиз 10-тӥ (22) апреле 1870-тӥ арын Симбирск городын (туала
нимыз Ульяновск). Атаез – Илья Николаевич - дышетӥсь, егит дыръяз удыссэ мытӥз
пичи классъёсты дышетӥсь бордысен, бӧрысь кивалтӥз Самара губерниысь калык
училищеосын, дворян ним басьтӥз (улонысь кошкиз 1886-тӥ арын). Анаез – Мария
Александровна Бланк – эмъясьлэн нылыз, дышетскиз дораз, кӧня ке кунгожсьӧр кылын
вераськыны быгатӥз, роялен шудӥз, трос лыдӟиськиз. Владимир семьяысь куать нылпи
пӧлысь куинетӥез вал. Ульяновъёс ог-огзэс валаса, туж тупаса улӥзы.

Школаын дышетскыкуз ик, Володя шӧдыны кутскиз со вакытысь обществолэсь шекъёссэ.
Сочинениосаз но таӵе мылкыдъёссэ шараяз. Александр агаез, калык бугыръяськонъёсы
пыриськемез бере, 1887-тӥ арын казнить каремын вал. Сое янгыше уськытӥзы эксэез
виёнэ пыриськемез понна. Агайзэ быдтон Володялэсь сюлэмзэ бугыртӥз, улон шоры
учконъёссэ воштӥз. Со дырысен Владимир пумит султӥз со вакытысь кунлэн
радлыкезлы. 1887-тӥ арын со пыриз Кузонысь университетлэн юридической люкетаз.
Соку ик со пыриськыны кутскиз студентъёслэн огазеяськонзылэн ужаз - режимлы
пумит мынӥсьёслэн радазы. Но таӵе студентъёсты, пӧлазы Владимир Ульянов но,
ӝоген кырме полиция. Декабре 1887-тӥ арын сое университетысь улляло, келяло
анаезлэн вордскем юртаз. Отын сое полиция чакла, Владимир азьланьтэ ас понназ
дышетсконзэ. 1888-тӥ арын Владимирлы луонлык усьтӥськиз нош ик Кузонэ
берытскыны. Отын со тодматскиз Карл Маркслэн ужъёсыныз, озьы пыриськыны кутскиз
марксистъёслэн кружоказы. Та дырысен В. Ульянов калык бугыръяськонъёслы дур
басьтэмысь дугдэ, сюлэмаз-йыраз пыӵало Маркслэн ужъёсыз.

Бӧрысь со улыны выжиз Самарае, отын но сое чаклаз полиция. Уксё поттӥз нимаз
урокъёс сётъяса. 1891-тӥ арын со экстерн амалэн Санкт-Петербургысь университетэ
кун экзаменъёссэ сётӥз. 1892-тӥ - 1893-тӥ аръёсы В. Ульянов тыршиз Самараысь
присяжной судьялэн юрттӥсез луыса. Отын кылдытэ марксист кружок, ӟуч кылэ
берыктэ Карл Маркслэсь Коммунист партилэсь Манифестсэ.

1893-тӥ арын улыны каръяське Санкт-Петербурге. Отын тырше юрист луыса. Ачиз но
валатэк кыле Петербургысь марксистъёслэн азьветлӥсьсы чотын луэмзэ. Ӝоген В.
Ульяновез полиция кырме но кунгож сьӧры келя, отын со тодматске Россиысь
марксистъёслэн кичӧлтӥсеынызы Георгий Плехановен. 1895-тӥ арын В. Ульянов Россие
берытске, Питерысь вань марксист кружокъёсты огинэ герӟа - озьы кылдытэ «Рабочей
классэз зӥбонлэсь мозмытонъя нюръяськон» огазеяськонзэ. Сое нош ик полиция кырме
но пытсэт сьӧры келя. Ӝоген сое куинь арлы келяло Сибире, Шушенское черкогуртэ.
Отын 1898-тӥ арын кузпалъяське Надежда Крупскаяен, соин со тодматскиз вал
Петербургысь кружокъёсы пыриськыкуз.

Ссылкаын улэмез бере мылкыд каре кунгож сьӧры потыны. Кӧня ке дыр ӵоже улэ
Мюнхенын, Лондонын, Женеваын. Отысь эшъёсыныз - Вера Засуличен, Юлий Мартовен,
Георгий Плехановен, Павел Аксельродэн - огазе кариськыса, поттыны кутско «Искра»
газет. 1901-тӥ арысен аслыз выль ним малпа - Ленин, ужъёссэ та нимтулэн
тодмостыны кутске. РСДРП-лэн Брюссельын ортчем кыкетӥ съездэз Ленинэз но эшъёссэ
кык «бурдлы» люкиз - большевикъёс (Ленин пала дурбасьтӥсьёс) но меньшевикъёс
(соослы пумит султэмъёс).

1905-тӥ - 1907-тӥ аръёсы - Буржуазно-демократической революция мынон вакытэ -
Ленинлы Россие берытскыны луонлык кылдэ. Отысь эшъёссэ со пролетариатлы но
крестьянъёслы дурвайыны косэ, мылкыдзэс бугыртэ. Но революция Ленин малпамъя уг
радъяськы, солы нош ик кунгож сьӧры берытсконо луэ. Озьы ке но Россиен
кусыпъёссэ уг ышты, лушкем пыриське Кун Думалэн ужаз. РСДРП-ын нош ик
бугыръяськонъёс кутско. Одӥг ласянь Лев Троцкий - пӧртэм партиослэн
возиськемзылы дурбасьтӥсь, мукет ласянь - Ленин, большевикъёслэсь партизэс
(асьсэ печать ёзэнызы - «Правда» газетэн) кылдытон сярысь сюлмаськись.

1922-тӥ арын Ленинлэн тазалыкез инсультэн йырин лябӟиз. Кема дыр ӵоже эмъяськоно
луиз, нош ар пумын - декабре - солэн йыраз нош ик вирсэрез пуштӥз. Солы
тазалыкез сэрен Кремльысь кошконо луиз. 21-тӥ январе 1924-тӥ арын со улонысь
кошкиз. Мугорыз утиське Мускоысь Кремль азьын сылӥсь мавзолейын.



https://udm.wikipedia.org/wiki/%D0%9A%D1%83%D0%B7%D0%BD%D0%B5%D1%86%D0%BE%D0%B2,_%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%95%D1%84%D1%80%D0%B5%D0%BC%D0%BE%D0%B2%D0%B8%D1%87

Анатолий Ефремович Кузнецов (1948 -2007) – дышетӥсь, шаерчи. «Россия Федерациысь
калыкез дышето- нын сиё-дано ужась» звaниен пусъемын.

Вордскиз но улӥз Кизнер ёросысь Безменшур гуртын. Дышетскиз Ижысь Индустриальной
техникумын, собере Удмурт университетлэн математикая факультетаз. Кема аръёс
ӵоже ужаз Безменшур школаын математикая но информатикая дышетӥсь луыса. Тужгес
трос кужымзэ сётӥз школаез но гуртэз азьланьтонлы но ӝутонлы, директор луыса
ужакуз, нош берло аръёсы гурт администрацилэн тӧроез луыса тыршиз. Гурт калык
ӟеч ужъёссэ уг вунэты.



https://udm.wikipedia.org/wiki/%D0%9A%D1%83%D0%B1%D1%8B%D0%B7_(%D1%81%D0%B8%D0%BE%D1%81%D1%8B%D0%BD_%D0%B8%D0%BD%D1%81%D1%82%D1%80%D1%83%D0%BC%D0%B5%D0%BD%D1%82)

Кубыз — скрипкалэн удмурт калык вариантэз. Азьвыл сое киын лэсьтыло вал, али нош
фабрикаын лэсьтэм скрипкаос уже кутӥсько. Азьвыл соин шудо вал ал вылэ пуктыса.

Кубыз нимлэн этимологиез тюрк: кылсярысь, казахъёс асьсэлэсь одӥг пулэсь вӧлэм
скрипказэс комуз, кобуз кылъёсын пусъё, крашиньёс ымкрезез (варганэз) кубыз шуо.
Со ик кыл мукет калыкъёсын но асэстэмын: поръёс скрипказэс ия-ковыж шуо,
мадьяръёслэн нош koboz кылзы ньыль яке тямыс езо крезьгуро инструментэз
возьматэ.

Калык этимологияя «та кыл кыклы люкиське. «Ку» со кыӵе ке пӧйшурлэн куэз; «быз»
кыӵе ке золтэм езлэн куараез. Вашкала дыръя куэз векчи лемта кадь вандылыса,
позыръяса, кыӵе ке пу борды золтыса шудозы вылэм. Соин ик сыӵе «бызгетон»
шудонлы «кубыз» ним понӥлям» (Кузебай Гердкытысь со цитата басьтэмын?).

Поръёслэн ия-ковыжзы, удмуртъёслэн кубыззы выллем ик, нырысь-валысь одӥг пулэсь
вӧлэм кык езо крезьгуро инструмент вылэм, 1930-тӥ аръёсы соин ал вылазы пуктыса
шудо на вал ай (берло сое фабричной скрипка воштӥз) . Сыӵе ик скрипказы
чувашъёслэн но вылэм, шудон манерез но удмуртъёслэн выллем вылэм . Мордваос
скрипказэс гарьзе, стрепка, кайга шуиллям. Хантъёслэн но мансиослэн одӥг езо
вӧлэм нин-юх нимо крезьгуро инструментсы вань. Шор дауръёсы ву шапык выллем
формаё одӥг пулэсь вӧлэм скрипказы ӟучъёслэн но вылэм — гудок. Нош коми калык
шудэ вылэм си-гудӧк нимо скрипкаен.

Кубыз трос аръёс чоже вунэтэмын вал. Берло аръёсы нимысьтыз кубызэн шудон
амалъёсты но гуръёсты каллен бичаны кутскизы. Анастасия Петрова но Миклош
Деметер (Печ университетысь, Венгрия) сюрс укмыс сю укмыстон тямысэтӥ арысен
ветлӥзы Татарстанэ но Марий-Элэ, утчазы пересь усточиосты. Миклош дышетскиз выль
кубызъёс лэсьтыны, быгатыса ачиз шудиз. «Эктон корка» студиысь Алексей Кузнецов
та ужез азинтиз. Али кубызэн трос коллективъёс шудо ини (нимъёссы?).



https://udm.wikipedia.org/wiki/%D0%9A%D1%80%D0%B0%D1%81%D0%BD%D0%BE%D0%B3%D0%BE%D1%80%D1%81%D0%BA

Красногорск — Удмуртиысь черкогурт, Красногорск ёрослэн шорсюлмыз. Кылдэмын
1837-тӥ арын 1-тӥ апреле. Интыяськемын Убыть шур вӧзын. Красногорскысен
Глазкарозь 59 иськем. Нырысь-валысь черкогуртэз нимазы Святогорск шуыса. Та
сярысь гожтэмын Ватка епархилэн Ведомостяз. 1834-тӥ арын Юкаменск приходысь
сизьым крестьянъёс вазиськизы Глазысь духовной правление. Куронзы таӵе:
кулэмъёсты мед лэзёзы ватыны староверъёслэн шайвылазы. Уго асьсэ шайвылазы сюрес
но кузь - 25-30 иськем, озьы ик тулыс-сӥзьыл сюресъёс но уг луо. Но черкын
ужасьёс кышказы, калык православилэсь палэнскоз шуыса. Соин Глаз округысь
Таракановский гурт доры выль черк пуктыны кутскизы. Та приходэ пырыны мылкыд
каризы 50 гуртын улӥсьёс - ваньмыз 346 юрт.

19-тӥ даурлэн пумозяз Святогорьеын шуг-секыт югдур вал улон коркаос ӧвӧлэн. Уго
черкогуртын вал черк ужасьёслэн гинэ юртъёссы. 1883-тӥ арын храм бордын
усьтӥськиз школа, татчы дышетӥсе келязы Василий Иванович Ливановез. Нош та арын
ик августэ настоятеле юнматӥзы Иван Алексеевич Васнецовез. Бӧрысь тодосчиос
пусйизы, со тодмо Васнецов суредасьёслэн выжыысьтызы потэ шуыса. Соин
Красногорьеысь черкын борддоръёсын вань солэн суредъёсыз.

1890-тӥ арын Святогорьеын пуктӥзы нырысетӥ из черк. Сое 10 ар ӝутӥзы. Черкез
лэсьтӥзы Чарушин но Дружинин архитекторъёслэн проектсыя.



https://udm.wikipedia.org/wiki/%D0%9A%D1%80%D0%B0%D1%81%D0%B8%D0%BB%D1%8C%D0%BD%D0%B8%D0%BA%D0%BE%D0%B2_%D0%90%D0%BB%D0%B5%D0%BA%D1%81%D0%B5%D0%B9_%D0%93%D0%B5%D0%BD%D0%BD%D0%B0%D0%B4%D1%8C%D0%B5%D0%B2%D0%B8%D1%87

Алексей Геннадьевич Красильников (вордскемын 13 октябре 1954 аре, кулӥз 1 мартэ
2011 аре) — философия наукаосъя доктор, филология наукаосъя кандидат, Россия
Федерациысь вылӥ тодон-валан сётон удысысь дано ужась, пусъемын Удмурт
Республикаысь Кун Кенешлэн Данъян грамотаеныз но «Парламент России» пусэн.
Удмурт Республикаысь Кун Кенешлэн ньыль ӧтчамезлэн Майской округъя быръем
депутатэз. Одӥг ӧтчамаз кивалтӥз Наукая, дышетонъя, культурая но егитъёсын ужан
политикая ялан ужась комиссиен, бӧрысь та комиссиен кивалтӥсьслэсь воштӥсезлэсь
ужзэ быдэсъяз.

Алексей Геннадьевич Красильников вордӥськиз 1954-тӥ арын 13-тӥ октябре тодмо
удмурт писательлэн Геннадий Дмитриевич Красильниковлэн семьяяз.

Школаез йылпумъяса, А. Красильников 1971-тӥ арын дышетскыны пыриз Удмурт кун
университетысь филологияя факультетэ. 1976-тӥ арын УдГУ-эз йылпумъяса,
дышетсконзэ азьланьтэ Ленинградысь кун университетын. 1976-тӥ арысен 1980-тӥ
арозь Удмурт кун университетысь кунсьӧр литературая кафедралэн ассистентэз луыса
тырше. Бӧрысьгес сое та кафедрае ик юнмато валтӥсь дышетӥсе но доцентэ. 1980-тӥ
арысен 1988-тӥ арозь тырше Удмурт кун университетысь филологияя факультетлэн
деканэзлэн воштӥсез луыса. 1989-тӥ арысен 1995-тӥ арозь кивалтэ УдГУ-ысь
гуманитарной подготовкая но культуралэн историезъя кафедраен.

Алексей Геннадьевич Красильников 200ӵ арысен 2011 арозь ик кивалтӟз Удмурт
Республикаысь Дышетӥсьёслэсь тодон-валанзэс будэтонъя но быгатонзэс волятонъя
институтэн (ИПК и ПРО УР).



https://udm.wikipedia.org/wiki/%D0%9A%D1%80%D0%B0%D0%BB%D0%B8%D0%BD%D0%B0,_%D0%9D%D0%B0%D0%B4%D0%B5%D0%B6%D0%B4%D0%B0_%D0%9F%D0%B5%D1%82%D1%80%D0%BE%D0%B2%D0%BD%D0%B0

Наде́жда Петро́вна Кра́лина (в. 1923) — Удмуртиысь фольклорист но литературовед,
берыктӥсь. Филологи наукаосъя кандидат, Удмуртиысь кун премилэн лауреатэз.

Вордскемын туала Саратов улосысь Вольск карын. 1942 арысен Улэ Ижын. 1942–1946
аре дышетске Удмурт кун педагогика институтын ӟуч кылъя но литературая
факультетын. Распределениея Каракулино черкогуртысь ёрос школае ужаны мынэ.
1948–1951 аръёсы — Ленинградысь Герцен нимо педагогикая институтлэн
аспирантураяз. Кандидат луон диссертацизэ утем бере ужа Удмурт
научно-исследовательской институтын, дас ар ӵоже кивалтэ литературая но
фольклоръя люкетэныз. 1963–1985-тӥ аръёсы Надежда Кралина — Удмурт кун
университетысь доцент.



https://udm.wikipedia.org/wiki/%D0%9A%D0%BE%D1%80%D0%B5%D0%BF%D0%B0%D0%BD%D0%BE%D0%B2,_%D0%A1%D1%82%D0%B0%D0%BD%D0%B8%D1%81%D0%BB%D0%B0%D0%B2_%D0%90%D0%BD%D0%B4%D1%80%D0%B5%D0%B5%D0%B2%D0%B8%D1%87

Станислав Андреевич Корепанов (Стас Корепанов) — Эгра посёлокысь пияш
(1990–2007). 2007 аре 27 южтолэзе (мартэ) Ижкарын туж зол жугемын вал но 31
южтолэзе (мартэ) эмъясконниын басьтэм травмаослэсь кулӥз. Солэн быремез туж
паськыт масс-медиа-кампанилы ньӧм каремын вал: быдэс Россиез кышкатъязы вир юись
– йыр вандӥсь «ӟуч фашистъёсын», «неонацистъёсын» но «скинхедъёсын». Стасэз
виемен сэрен ӝутэм уголовной уж судэ сётэмын, но судъян процесс йылаз-пумаз
вуттэмын вал, йыртэмасьёс срокъёссэс басьтӥзы (13 арес). Озьы ке но, пумкыл
(приговор) ялэм бере но та виро уж котьма ласянь валамон луоз шуыса оскон туж
ӧжыт.



https://udm.wikipedia.org/wiki/%D0%9A%D0%B8%D1%8F%D1%81%D0%B0

Кияса — Удмуртиысь черкогурт. Кияса ёрослэн шорсюлмыз. Интыяськемын Ижевсклэсь
65 иськеме.

Черкогуртын интыськемын Пётр Кривоноговлы сӥзем музей. Со кылдӥз 1997-тӥ арын.
Музей усьтэмын Пётр Александрович Кривоноговлы сӥзьыса. Со РСФСР-ысь искусство
удысьысь дано ужась, ожгар суредасьёслэн студизылэн ёзчиез луэ. Быдӟым оже
пыриськыса, со ортчиз Волоколамскысен Берлинозь ож сюресъёсты. Бӧрысь аслэсьтыз
малпанъёссэ кисьтиз суредъёс пыр. 1948-тӥ арын кылдытэм «Победа» ужез пусъемын
ССCР-лэн кун премиеныз. Совето Союзысь суредасьёс пӧлысь нырысетӥзэ Пётр
Кривоноговез пусйизы М. Б. Грековлэн зарни медаленыз. Киясаысь музейын утисько
Пётр Кривоноговлэн Быдӟым ожлы сӥзем ужъёсыз но мукет суредъёсыз.

Озьы ик черкогуртлы матэ пуксемын дун чылкыт ву сётӥсь Аксарино гуртысь ошмес.
Татчы инмарлы оскись трос калык вуылэ.

Кияса черкогуртын мыло-кыдо ужа Калык киужъёсъя юрт. Соин кивалтэ Удмуртиысь
культура удысысь дано ужась Надежда Викторовна Пахомова. Татын аръёсын утё калык
куиськон, кызьпу туйлэсь арбери лэсьтон, удмурт мунё дасян амалъёсты.



https://udm.wikipedia.org/wiki/%D0%9A%D0%B8%D1%80%D0%BE%D0%B2_(%D0%B8%D1%81%D1%82%D0%BE%D1%80%D0%B8%D1%8F)

1374-тӥ арын Новгородысь ушкуйникъёс Вятка гурт кылдыто, котырыто сое йылсам
юбоослэсь лэсьтэм кенерен. 1391-тӥ арын Бектут бигер ханлэн кивалтэмез улсын
гурт быдэсак сутэмын вал. Со дырысен Мускоысь но Зарни Ордаысь ожгарчиос ӵемысь
вуылыны кутско. 1401-тӥ арын галицкой князъёс та музъемъёсын кивалтыны кутско.
Мусколэн политикаезлы пумитъяськыса, кремль ӝутэмын но выль карлы Хлынов ним
сётэмын (матын бызись Хлыновица шурлэсь нимзэ санэ басьтыса, карлы сыӵе ним, пе,
сётӥзы). 1489-тӥ арын Хлынов Муско кун борды весяклы итӥськиз. 1580-тӥ арын Иван
Грозныйлэн сётэм грамотаезъя Трифон нимо монастырез ӝутыны кутско. Пумозяз вутто
1689-тӥ арын. Та дырозь со архитектурной ансамбльлэн Успенской соборез гинэ
кылемын. Со – Ватка музъем вылын излэсь нырысетӥ лэсьтэм вашкала синпелет луэ.
1624-тӥ арысен Хлыновын Новодевичий Преображенской монастырьлэн юртэз ӝутыны
кутскемын. Ог люкетэз – Преображенской черкез – та дырозь утемын.

Поморье, Поволжье, Урал но Сибирь улосъёсы ортчись вузкарон сюресъёс карлы
азинскыны юрттӥзы. XVII-тӥ дауре Хлыновын 726 улон юрт, 17 черк, 2 монастырь,
118 вузкаронни, 22 кебит, 13 вуко, 6 кармунчо лыдъяське ни вал.

1780-тӥ арын Екатерина II-лэн указезъя Вятка наместничество кылдытэмын но
Хлыновлы Вятка выль ним сётэмын. 1797-тӥ арын наместничество интые губерния
кылдыто. Со арысен Вятка – губернской город лыдъяськыны кутскиз. Карысь юртъёсты
лэстонъя выль план юнматэмын (шуом, ульчаосты шонертон, излэсь юртъёсты ӝутон).
1897-тӥ арын Вятка карын 25 сюрс адями улэ вал.

1895-тӥ арын Вятка кар доры чугун сюресэз вутто. 1906-тӥ арын чугун сюрес
Вяткаез Петербурген герӟаны кутске.

1929-тӥ арын Ватка Нижегородской улосвылосэ пырыны кутске. 1934-тӥ арын Вяткалы
выль ним сёто – Киров, но кылдыто Кировской улосвылос.



https://udm.wikipedia.org/wiki/%D0%9A%D0%B8%D1%80%D0%BE%D0%B2_%D0%BA%D0%B0%D1%80%D0%BB%D1%8D%D0%BD_%D0%B8%D1%81%D1%82%D0%BE%D1%80%D0%B8%D0%B5%D0%B7

1374-тӥ арын Новгородысь ушкуйникъёс Вятка гурт кылдыто, котырыто сое йылсам
юбоослэсь лэсьтэм кенерен. 1391-тӥ арын Бектут бигер ханлэн кивалтэмез улсын
гурт быдэсак сутэмын вал. Со дырысен Мускоысь но Зарни Ордаысь ожгарчиос ӵемысь
вуылыны кутско. 1401-тӥ арын галицкой князъёс та музъемъёсын кивалтыны кутско.
Мусколэн политикаезлы пумитъяськыса, кремль ӝутэмын но выль карлы Хлынов ним
сётэмын (матын бызись Хлыновица шурлэсь нимзэ санэ басьтыса, карлы сыӵе ним, пе,
сётӥзы). 1489-тӥ арын Хлынов Муско кун борды весяклы итӥськиз. 1580-тӥ арын Иван
Грозныйлэн сётэм грамотаезъя Трифон нимо монастырез ӝутыны кутско. Пумозяз вутто
1689-тӥ арын. Та дырозь со архитектурной ансамбльлэн Успенской соборез гинэ
кылемын. Со – Ватка музъем вылын излэсь нырысетӥ лэсьтэм вашкала синпелет луэ.
1624-тӥ арысен Хлыновын Новодевичий Преображенской монастырьлэн юртэз ӝутыны
кутскемын. Ог люкетэз – Преображенской черкез – та дырозь утемын.

Поморье, Поволжье, Урал но Сибирь улосъёсы ортчись вузкарон сюресъёс карлы
азинскыны юрттӥзы. XVII-тӥ дауре Хлыновын 726 улон юрт, 17 черк, 2 монастырь,
118 вузкаронни, 22 кебит, 13 вуко, 6 кармунчо лыдъяське ни вал.

1780-тӥ арын Екатерина II-лэн указезъя Вятка наместничество кылдытэмын но
Хлыновлы Вятка выль ним сётэмын. 1797-тӥ арын наместничество интые губерния
кылдыто. Со арысен Вятка – губернской город лыдъяськыны кутскиз. Карысь юртъёсты
лэстонъя выль план юнматэмын (шуом, ульчаосты шонертон, излэсь юртъёсты ӝутон).
1897-тӥ арын Вятка карын 25 сюрс адями улэ вал.

1895-тӥ арын Вятка кар доры чугун сюресэз вутто. 1906-тӥ арын чугун сюрес
Вяткаез Петербурген герӟаны кутске.

1929-тӥ арын Ватка Нижегородской улосвылосэ пырыны кутске. 1934-тӥ арын Вяткалы
выль ним сёто – Киров, но кылдыто Кировской улосвылос.



https://udm.wikipedia.org/wiki/%D0%9A%D0%B8%D1%80%D0%B8%D0%BB%D0%BB%D0%BE%D0%B2,_%D0%A1%D0%B5%D1%80%D0%B3%D0%B5%D0%B9_%D0%9A%D1%81%D0%B5%D0%BD%D0%BE%D1%84%D0%BE%D0%BD%D1%82%D0%BE%D0%B2%D0%B8%D1%87

Cергей Ксенофонтович Кириллов — Алнаш ёрослэн одӥгез данъяськымон адямиез, бард,
«Монтажник» ужъюртэн кивалтӥсь.

Сергей Ксенофонтович Кириллов вордӥськиз но будӥз Алнаш ёросысь Сӥзьгуртын.
Аслаз гуртысьтыз начальной классэз быдтыса, дышетсконзэ Алнаш шоръёзо школаын
азьланьтӥз. Со бере пыриз Ижкарысь гурт хозяйствоя институтэ, соку гинэ
усьтӥськем электрофакультетаз. Дышетсконзэ йылпумъямез бере, Сергей Кириллов
Алнаш ёросаз берытске. Одӥг арзэ Кузьымгуртын энергетик луыса ужа. Собере сое
Алнашысь «Сельэнерго» ужъюртэ отё. Тыршыса, сюлмысь ужамзэ синйылтыса, солы
«Сельхозмонтажник» нимо огазеяськонэн кивалтонэз оско. Выль ужлы но выль
адямиослы дышыса гинэ вуэ, огыр-бугыр улон вуыса, ваньзэ выльысь кутсконо луэ.
Соку Сергей эшъёсыныз «Монтажник» ужъюртсэс кылдытэ, кудӥз туннэ нуналлы ёросын
одӥгез синйылтымонэз, азинскисез луэ.

Тросэз Сергей Кирилловез кивалтӥсь луэменыз ӧвӧл, кырӟанъёсызъя тодо. Сергей
Ксенофонтович егит дырысеныз ик ӧз люкиськылы гитараеныз. Но со мукет крезьгур
тӥрлыкъёсын но шудэ. Нырысьсэ сцена вылэ С. Кириллов 1998-тӥ арын потӥз. Соку
Алнашын крезьгурез яратӥсьёс, крезьгурчиос пӧлын фестиваль ортчиз. Отын со
куинетӥ степеньем данъян басьтӥз (нырысетӥзэ сцена вылэ потыса!). Со дырысен
гуръёсыз одӥгез мукетыз сьӧры вордскылӥзы. Туннэ нуналлы Сергей Кирилловлэн
200-лэсь трос кырӟанъёсыз, соосын кык дискез потэмын. Выль гуръёс быгато уж
дурын но, дорын но, сюрес вылын но вордскыны, соин ик солэн одӥг гитараез дораз,
нош мукетыз машинаяз яке ужан интыяз луэ. Али со чемысь самодеятельной
крезьгурчиос понна радъяськись ёрос но Элькун конкурсъёсы пыриське, трос
вормонъёсыз ини. Сергей Кирилловлэсь кырӟанъёссэ али радио, телевидение пыр но
ӵем бергато. Огназ сяна, со кырӟалля «Натӥ» дуэтэн но. Соослэн трос ни ӵош
быдэстэм гуръёссы.

Сергей Ксенофонтовичлэн семьяез но туж синмаськымон. Соос Валентина Николаевна
кузпалэныз куинь нылпи будэтӥзы, табере внукъёссы но вань ини. Валентина
Николаевнаез Алнаш ёросын сяна, палэназ но тодо: трос аръёс ӵоже ини со кивалтэ
Алнаш черкогуртысь Г. Д. Красильниковлэн мемориальной музей-юртэныз, пыриське
уно ужрадъёсы но конференциосы.



https://udm.wikipedia.org/wiki/%D0%9A%D0%B5%D0%B7_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Кез — Удмуртиысь кар типъем посёлок, Кез ёрослэн центрез. Интыяськемын шаермылэн
уйпал но шунды ӝужан палаз. Бускельёсыз луо Дэбес, Эгра но Балезино ёросъёс но
Пермь шаер. Кез посёлыкысен Ижозь — 172 иськем.

Кез посёлокын улэ 11 сюрс 700 мурт. Со пӧлысь 68 процентэз удмуртъёс, 30
процентэз ӟучъёс, 1,5 процентэз бигеръёс. 1899-тӥ арын Ватка губерниын чугун
сюресэз ӝутон герӟаз Сибирез Россилэн шоркареныз. Ӵапак сюресэз ӝутон бадӟым
вамыш лэсьтӥз Кез ёрослэн азинсконаз. Паровозъёсты вуэн тырмытон понна
нюлэсо-нюро интыын, Лып шур дурын, кылдӥз Кез станция. Озьы 1899-тӥ арын 1-тӥ
ноябре кылдӥз Кез посёлок.

Кез посёлокын огез ульча сӥземын Удмуртиысь калык писательлы Олег Поскрёбышевлы.



https://udm.wikipedia.org/wiki/%D0%9A%D0%B5%D0%B7_%D0%B3%D1%83%D1%80%D1%82

Кез — Удмуртиысь кар типъем посёлок, Кез ёрослэн центрез. Интыяськемын шаермылэн
уйпал но шунды ӝужан палаз. Бускельёсыз луо Дэбес, Эгра но Балезино ёросъёс но
Пермь шаер. Кез посёлыкысен Ижозь — 172 иськем.

Кез посёлокын улэ 11 сюрс 700 мурт. Со пӧлысь 68 процентэз удмуртъёс, 30
процентэз ӟучъёс, 1,5 процентэз бигеръёс. 1899-тӥ арын Ватка губерниын чугун
сюресэз ӝутон герӟаз Сибирез Россилэн шоркареныз. Ӵапак сюресэз ӝутон бадӟым
вамыш лэсьтӥз Кез ёрослэн азинсконаз. Паровозъёсты вуэн тырмытон понна
нюлэсо-нюро интыын, Лып шур дурын, кылдӥз Кез станция. Озьы 1899-тӥ арын 1-тӥ
ноябре кылдӥз Кез посёлок.

Кез посёлокын огез ульча сӥземын Удмуртиысь калык писательлы Олег Поскрёбышевлы.



https://udm.wikipedia.org/wiki/%D0%9A%D0%B5%D0%B7

Кез — Удмуртиысь кар типъем посёлок, Кез ёрослэн центрез. Интыяськемын шаермылэн
уйпал но шунды ӝужан палаз. Бускельёсыз луо Дэбес, Эгра но Балезино ёросъёс но
Пермь шаер. Кез посёлыкысен Ижозь — 172 иськем.

Кез посёлокын улэ 11 сюрс 700 мурт. Со пӧлысь 68 процентэз удмуртъёс, 30
процентэз ӟучъёс, 1,5 процентэз бигеръёс. 1899-тӥ арын Ватка губерниын чугун
сюресэз ӝутон герӟаз Сибирез Россилэн шоркареныз. Ӵапак сюресэз ӝутон бадӟым
вамыш лэсьтӥз Кез ёрослэн азинсконаз. Паровозъёсты вуэн тырмытон понна
нюлэсо-нюро интыын, Лып шур дурын, кылдӥз Кез станция. Озьы 1899-тӥ арын 1-тӥ
ноябре кылдӥз Кез посёлок.

Кез посёлокын огез ульча сӥземын Удмуртиысь калык писательлы Олег Поскрёбышевлы.



https://udm.wikipedia.org/wiki/%D0%9A%D0%B0%D1%80%D0%B0%D0%BA%D1%83%D0%BB%D0%B8%D0%BD%D0%BE_%D1%91%D1%80%D0%BE%D1%81%D0%BB%D1%8D%D0%BD

Каракулино ёрос интыяськемын шаермылэн лымшор но шундыӝужан палаз. Бускельёсыз
луо Сарапул ёрос, Татарстан но Башкортостан республикаос. Ёрослэн быдӟалаез
1192, 6 квадрат иськем. Ёрослэн шунды ӝужан палтӥз кошке Кам шур.

Каракулино ёрос кылдӥз 1923-тӥ арын, но вуоно араз сое быдтӥзы. 1926-тӥ арын
4-тӥ ноябре ёросэз выльысь кылдытӥзы. 1931-тӥ арын районэз Сарапул ёрос борды
огазеязы. 1935-тӥ арын Каракулино ёрос кылдӥз куинетӥ ползэ.

Районын улэ 13 сюрс 9 адями. Улӥсьёслэн лыдзыя со шаерысьтымы ёросъёс пӧлын
20-тӥ интыын мынэ. Татын уло 72,6 процент ӟучъёс, 16,9 процент поръёс, 5 процент
удмуртъёс но 3,7 процент бигеръёс. Пусйыны кулэ: шаерамы пор калык огазегес
интыяськемын куинь ёросъёсын. Ӵапак Каракулино ёросысь Ныргында но Быргында
гуртъёсын уло-выло трос поръёс.

Ёросын туж данъясько но сӥлы каро Быдӟым Отечественной ожын Совето Союзлэн
Героез ним басьтэм муртъёсты: Александр Андреевич Девятьяровез, Павел Николаевич
Кирьяновез, Николай Аркадьевич Коровинэз, Алексей Павлович Котельниковез, Иван
Васильевич Масловез но Вадим Александрович Сивковез.



https://udm.wikipedia.org/wiki/%D0%9A%D0%B0%D0%BC%D0%B1%D0%B0%D1%80%D0%BA%D0%B0_%D1%91%D1%80%D0%BE%D1%81

Интыяськемын республикалэн шундыӝужан но лымшор палаз, Кам шурлэн паллян пал
ярдураз. Ёрос кылдэмын 1939-тӥ арын 7-тӥ мартэ. Со дырозь Камбаркаез Сарапул
ёросэ пыртӥзы, нош 1937-тӥ арозь та ёрос вань Удмурт шаерен валче Киров улослэн
оглюкетэз вал.

Татын интыяськемын 1 город но 7 гурт поселениос. Оглом отчы 21 гурт пыре. Татын
21 сюрс адями луэ. Со пӧлысь 40 процентэз гуртын уло, 60 процентэз выжыяськемын
Камбарка городэ. Озьы ке но улӥсьёс пӧлын 53 процентэз нылкышноос, 47 процентэз
луо воргоронъёс. Соос пӧлын 81 процентэз ӟучъёс, 3, 9 процентэз удмуртъёс, 8, 6
процентэз бигеръёс, 1, 3 процентэз поръёс. Озьы ик татын вань украин, белорус,
чуваш но трос мукет выжыысь калык.

Пусйыны кулэ: ёрослы удалтӥз сюресъёсын но. 74 иськем машина сюрес сяна, татын
104 иськем кыстӥське чугун сюрес. Ёрос пыр ортче «Москва-Свердловск» но
«Ижевск-Чайковский» сюресъёс. Ёросын интыяськемын поезд дугдылон 4 станция. Со
сяна, Кам шур кузя ветлэ ву транспорт. Кам шур вамен ужа паром. Ӝоген Кам вамен
выж лэсьтыны чаклало. Соку Камбаркаысь Нефтекамск городэ кӧня ке минут куспын
вуыны луоз.



https://udm.wikipedia.org/wiki/%D0%99%D0%B5%D0%BD_%D0%A1%D0%BE%D0%BC%D0%B5%D1%80%D1%85%D0%BE%D0%BB%D0%B4%D0%B5%D1%80

Йен Сомерхолдер вордӥськиз 8 толсуре 1978 арын. Со американской актёр, но тужгес
ик тодмо луэ «Дневники вампира» сериалын, кытын шудэ Дэймон Сальватореез.

Атаезлэн английской но французской выжыосыз, нош анаезлэн ирландской но
индейской. Чорыган но валэн ворттылон пичи дырьесаз вал солэн яратоно дырез
ортчытон. Дас арес дырьяз анаезлэн кичелтэмезъя модель школае мынӥз, арлы быдэ
гужем дырья ветлиз Нью-Йорке съёмкаосы. Кӧня ке ар ортчыса со луиз европейской
модель. Куке солы вал 17 арес со малпаз актёрлы дышетскыны. 19 аресаз ини ужаз
тодмо но усто дышетӥсьёсын. Тодмо луиз «Остаться в живых» кино потэм бере, кытын
шудиз Бун Карлайлэсь рользэ. Но Иэнлы та ролез кельшымон ой вал. Та киноысь
кошкемез бере со шудӥз таӵе киноосын «Ощущения видения» но «Турнир на
выживание». Но самой тунсыко ролез солэн вал «Дневники вампира» киноын, кытын со
шудэ коварной вампирез. Али дыре ӵош уло Нина Добревен.



https://udm.wikipedia.org/wiki/%D0%98%D1%82%D0%B0%D0%BB%D0%BC%D0%B0%D1%81_(%D0%90%D0%BD%D1%81%D0%B0%D0%BC%D0%B1%D0%BB%D1%8C)

1936-тӥ арын сентябре Удмуртиысь Совнарком кутӥз решение: удмурт калыклэсь,
Совето Союзлэсь культуразэ вӧлмытон но паськытатон понна кылдытоно эктонъя но
хор кырӟанъя ансамбль. Ним но туж чебер бырйизы — «Италмас» (удмуртъёслэн
яратоно сяськазы, ӵуж пиштӥсь буёлэныз шулдыртэ Кама, Вятка, Чупчи шур дуръёсты.
Та сяна, яратонлэн но мӧзмонлэн, осконлэн но шумпотонлэн пусэз — символэз —
луэ).

«Италмаслы» кивалтӥсе пуктӥзы Мускоысь консерваториез алигес гинэ йылпумъям
Аполлон Каторгинэз. Егит пияш мыло-кыд басьтӥськиз ансамбльлэсь репертуарзэ
кылдытон борды. Озьы ик нылъёсты-пиосты нотаосты мургес валаны дышетӥз.

1962-тӥ арысен туннэ нуналозь ансамблен кивалтэ Удмуртиысь но Россиысь калык
артист Анатолий Мамонтов. Та ансамбльын трос тодмо адямиос вал. Кылсярысь,
балетмейстер Анатолий Бондарев. Со пуктӥз «Зимонька», «Чипак», «Танец с
колокольчиками» эктонъёсты. Пусъёно: та берпуметӥез тапыртон пыртэмын
«Италмаслэн» зарни фондаз. Та коллектив пыриськылӥз пӧртэм конкурсъёсы,
фестивальёсы: «Московские звезды», «Русская зима», «Белорусская осень»,
"Киевская весна" но мукет. А. Мамонтов тодаз вае:

— Ансамбль кема аръёс ӵоже ужа ини. Та дыр куспын Россиын но, Удмуртиын но улон
вошъяськылӥз. Со шӧдӥськытэк ӧз кыльылы ансамбль вылын. Тани Совето вакытэ калык
азе потылӥмы партия сярысь гуръёсын, Н. Хрущёв кивалтон вакытэ одно ик дасялляно
вал гурт удсылы сӥзем эктонъёсты, кырӟанъёсты.

1992-тӥ арын "Италмас" бордын нырысьсэ республикаямы кылдӥз нылпи эктонъя
школа-студия. Соин кивалтэ Росииысь дано артистка, Удмуртиысь калык артистка,
балетмейстер Леонора Мамонтова. Туннэ ансамбльын 30 кырӟасез, 20 эктӥсез, 10
музыкантэз.



https://udm.wikipedia.org/wiki/%D0%98%D1%81%D0%BA%D1%80%D0%B0_%D0%B6%D0%B8%D0%B7%D0%BD%D0%B8

«Der Funke Leben» (ӟуч И́скра жи́зни, удм. Улон тылгизьы) — Эрих Мария Ремарклэн
романэз, 1952-тӥ арын потэмын. Роман сӥземын авторлэн Эльфрида сузэрезлы, кудзэ
нацистъёс йыртэм кельтӥзы 1943-тӥ арын.

Автор туж быгатыса возьматэ пытсамъёслэсь мылкыдзэс, куке соос туж ӟеч валазы
ини, Германия уз вормы шуыса. Куанеръёс нокыӵе ожтӥрлыктэк асьсэды вормисьёсын
шӧдо: уно курадӟонъёс но мыскыллямъёс пыр потыса, соос улэп кылизы! Но ӧз дугдэ
улонэз но югыт дуннеез яратэмысь. Нацистъёс ке со вакытэ ик малпасько, кызьы
улозы ож бере: вунэтозы-а соослэсь сьӧсь ужъёссэс, луоз-а пегӟемзы кунгож сьӧры,
сётозы-а соослы пытсамъёс ӟеч характеристикаос. Кин ке оскиз на Германилэн
вормонэзлы, мукетъёсыз дасяськизы ни коммунистъёс пӧлы пырыны. Куинетӥосыз
«номыр сярысь ӧз малпаське, малы ке шуоно ӧз быгатэ (малпаськыны)».

Меллерн карез но со вӧзысь концлагерез Ремарк малпам, но быдэсак произведениез
шонертэмен, выжыкылэн ниманы уг луы – со пыкиське Бухенвальд сярысь даннойёс
вылэ, нош городэз суредакуз, автор аслэсьтыз вордскем Оснабрюк карзэ син азяз
пуктэм. Ачиз Ремарк концлагерьын ноку вылымтэ ке но, пӧртэм концлагерьёс пыр
ортчемъёслэсь верамъёссэс, тодэ ваёнъёссэс ужаз кутэм. Та роман понна
Э.М.Ремаркез ас вакытаз уно пыкылӥллям, тышкаськиллям, издательство соин
контрактэз кесям. Нокин ӧз возьма, луоз, немец гожъяськисьлэсь немец концлагерь
сярысь озьы гожтэмзэ. Нош концлагерь пыр потэмъёс произведениез туж ӟеч
пумиталлям.

«Коммерческому агенту шарфюреру Больте очень хотелось узнать от специалистов,
распространяется ли срок давности на его финансовые растраты в гражданской
профессии. У наркомана Нимана был в городе приятель с гомосексуальными
наклонностями, который обещал достать поддельные документы, но Ниман ему не
доверял, твердо решив оставить для себя последний укол». Эсэсовец Дуда собрался
пробиваться в Испанию или Аргентину: он считал, что в такие времена всегда
пригодятся люди, которые ничего не боятся. Бройер умертвил в бункере
католического викария Веркмейстера, подвергнув его медленному с паузами
удушению. Шарфюрер Зоммер, низкорослый мужчина, испытывавший особую радость
оттого, что выжимал душераздирающие крики из высокорослых узников, грустил, как
увядающая девушка, по ушедшим золотым дням молодости. Полдюжины других эсэсовцев
надеялись, что узники дадут им положительные характеристики; одни еще верили в
победу Германии; другие были готовы перебежать к коммунистам; кое-кто уже
преисполнился уверенности в том, что никогда не был настоящим нацистом; многие
просто ни о чем не думали, ибо никогда этого не умели. Но почти все были
убеждены, что действовали по приказу, и поэтому не чувствовали за собой никакой
личной и человеческой вины.»

«Происходившее напоминало призрачную прогулку скелетов, в которых — несмотря ни
на что — не угасла искра жизни.»

— Пошли, теперь можно вправо, — сказал Бухер. Со стороны могло показаться
ребячеством, но они испытывали от этого глубокое удовлетворение. Оба могли
делать, что хочешь. Никто им ничего не приказывал. Никто не кричал и не стрелял.
Они обрели свободу.



https://udm.wikipedia.org/wiki/%D0%98%D0%BD%D1%83%D0%B2%D0%B8%D0%B0%D0%BB%D1%83%D0%BA%D1%82%D1%83%D0%BD

Шунды пуксён пал Канадаысь инуит кыл, Шунды пуксён пал Канадаысь инуктитут кыл
яке Инувиалуктун (аслаз нимыз: Inuvialuktun ; англи нимыз Inuvialuktun,
Inuvialuit language, Western Canadian Inuit language, Western Canadian Inuktitut
language) — Эскимос-алеут кылъёслэн семьяысьтызы эскимос инуит кылъёслэн
группаязы пырись кыл. Канадаын Уйпал — шунды пуксён пал Территориосыз штатын но
Нунавутын улӥсь Шунды пуксён пал Канадаысь инуитъёслэн кылзы.

Уйпал — шунды пуксён пал Территориез штатын (Инувиалуктун [= Сиглитун диалект]
но Инуиннактун "кылъёс") но Нунавутын (Инуиннактун "кыл") со кыл — официальной
кыл.



https://udm.wikipedia.org/wiki/%D0%98%D0%B6%D0%BA%D0%B0%D1%80%D1%8B%D1%81%D1%8C_%D0%BC%D0%B0%D1%88%D0%B8%D0%BD%D0%BE%D1%81%D1%82%D1%80%D0%BE%D0%B8%D1%82%D0%B5%D0%BB%D1%8C%D0%BD%D0%BE%D0%B9_%D0%B7%D0%B0%D0%B2%D0%BE%D0%B4

ОАО «Ижмаш» («Ижмаш» акционеръёслэн усьтэм огазеяськонзы) – Россиысь одӥгез
тужгес бадӟым пыӵал поттӥсь концерн. Со кылдӥз Иж корт поттон заводлэн (бӧрысь -
Ижысь пыӵал но андан поттӥсь завод) инъет вылаз (ОАО Ижсталь выллем ик).

Иж завод бордысь потӥз Удмуртилэн шоркарез. Иж городлэн кылдэмез меӵак
герӟаськемын граф Шуваловлэн нимыныз. 1760-тӥ арын Иж посёлоке вуиз граф Пётр
Шувалов. Тулыс 10-тӥ апреле татын кутскизы ӵыпет лэсьтыны. Со вӧзын кылдӥз корт
ӵыжатон завод. 1763-тӥ арын заводын нырысетӥ корт кисьтӥзы. Сое пароходъёсын
вуттӥзы Тулаысь пыӵал поттонъя заводэ, Петербурге.

Ар ӵоже татын 200 сюрс пуд корт ӵыжатӥзы. Но 1774-тӥ арын заводэз басьтӥз
Пугачёвлэн войскоез. Бӧрысь завод кема выриз пыд йылаз султыны. 1859-тӥ арын
заводын ӵыжатэм кортэз Россиын тужгес устоеныз лыдъязы. Татын поттэм корт мынӥз
Россиысь вань пыӵал-тӥрлык лэсьтонъя заводъёсы. 19-тӥ даурлэн пумаз завод
шӧдскымон паськытаз но выль технологиосты пыӵатыны кутскиз. Нырысетӥ мировой
война дыръя татын чараклы йылӥз корт ӵыжатон. Война дыръя продукция поттон кык
поллы тросгес луиз. 1961-тӥ-1985-тӥ аръёсы заводын шаплы азинскизы выль ужан
амалъёс. Туннэ та завод быдэс дунеелы тодмо «Ижсталь» завод шуыса. Татын ужа
производствоя ньыль цех. Ижын поттэм корт мынэ пӧртэм машина, гурт техника,
самолёт ёзъёс, подшипникъёс, пружинаос лэсьтыны.

Иж заводлэн кыкетӥ вордсконэз герӟаськемын 1807-тӥ арен. Соку татчы вуиз инженер
Андрей Дерябин. Со ӵектэмъя татын ӝутӥськиз пыӵал поттонъя завод. Вакчи дыр
куспын татын кутскизы пыӵал-тӥрлык поттыны. 1891-тӥ арын татын дасязы Мосин
конструкторлэсь винтовкаоссэ. 1897-тӥ арын та пыӵалэз 500 сюрс лыдын поттӥзы ни.

Быдӟым ож дыръя 1941-тӥ арлэн пумаз татын нуналлы быдэ бичазы 10 сюрс винтовка.
«Ижмаш» заводлэн нимыз люконтэм герӟаськемын дано конструкторлэн Михаил
Калашниковлэн нимыныз. Татын со ужаны ӧдъяз 1948-тӥ арысен. Кема дыр ӵоже
заводыны потӥз АК-47 автомат. Азьланяз со вӧзы ватсаськизы АК-74, АК-74М, киын
ыбылон пулёмет но мукет пыӵал-тӥрлык. Та аръёс ӵоже поттэмын 50 миллион АК
автомат.

Озьы ик та заводлэн историяз бадӟым пытьы кельтӥз мукетыз конструктор Евгений
Драгунов. Солэн СВД снайпер винтовкаезлэсь усто пыӵал та дырозь лэсьтымтэ.

XIX–XX-тӥ дауръёсы та заводын Россиысь пыӵалъёслэсь вань видъёссэ лэсьто вал.
Аспӧртэмлыко луэмзэ таӵе лыдпус возьматэ: Быдӟым Отечественной ож дырья та
заводын 11,3 миллион винтовка но карабин лэсьтэмын вал, тросгес, Германиысь вань
заводъёсты лыдэ басьтыса. Со вакытэ конвейер амалэн производство юнматэмын вал
авиационной пулемтъёсты, авиационной пушкаосты, противотанковой орудиосты,
пистолетъёсты но револьверъёсты поттонъя.

Война бере завод АК-47 автоматэз поттыны кутске, кудӥз туннэ нуналлы дуннеын
тужгес тодмо луэ но паськыт вӧлмыны быгатиз (ог 106 кунъёсын официальной ожгар
тӥрлык луэ). Туала куронъёсты чакласа, автоматической, снайперской пыӵалъёслэсь,
пистолетъёслэсь выль модификациосты поттонъя ужзэ радъя.

1757-тӥ арын граф П. И. Шувалов Приуральеын заводъёсты пуктыны кутскиз. Гурезь
ужъёсъя инженер А.С. Москвинлэн ӵектемезъя П. И. Шувалов Иж вылын завод ӝутон
чакла.

1771-тӥ арын Иже вуэм академик Паллас кар посёлокысь мастеръёслэсь
быгатонлыкъёссэ вылӥ дунъя.



https://udm.wikipedia.org/wiki/%D0%98%D0%B4%D0%BD%D0%B0%D0%BA%D0%B0%D1%80_%D0%B3%D0%BE%D1%80%D0%BE%D0%B4%D0%B8%D1%89%D0%B5

Иднакар — уйпал удмуртъёслэн городищезы. Пуктэмын 9-тӥ-13-тӥ дауръёсы. Чупчи шур
дурысь тужгес бадӟымез историяя памятник. Идна - вашкала удмурт батырлэн нимыз.

Инднакар пуксемын Глаз ёросысь Солдырь гурт вӧзын. Быдӟым ож бере Иднакар
городищелэн огпал сэрегаз интыяськиз та палан улӥсьёслэн шайвылзы. Соосын
вожвылъяськон кема аръёс ӵоже кыстӥськиз. Иднакарез эскерон кутскиз 19-тӥ
даурлэн пумаз. 1926-тӥ-1929-тӥ аръёсы татын тыршиз С. Г. Матвеев, 1961-тӥ арын -
Г. Т. Кондратьева. Городищеез рос-прос эскеронэз радъяз 1774-тӥ арын М. Г.
Иванова. 1995-тӥ арлы эскеремын вал ни татысь 8 сюрс квадрат метр музъем.

Городищеын туннэ но мыно эскерон ужъёс. Прикамьеысь такем бадӟым памятникез
шедьтыса но узыр материалъёс люкаса, удмурт культуралы но историлы выль шокчон
но утчаськон сюрес сётӥз Маргарита Григорьевна Иванова. Со уно докладъёсын потаз
калык куспо конгрессъёсы: Сыктывкар (1985), Дебрецен (1990), Оулу (1993),
Ювяскюле (1995). Татын солэн ужъёсыз туж зол тунсыкъяськытӥзы но паймытӥзы трос
тодосчиосты. Со сяна, 1989-тӥ арын нырысьсэ радъямын вал Иднакарын бусыын ик
семинар. Со сяна, тодосчи радъяз шор дауръёсысь археологиысь ужпумъёсты
эскеронлы сӥзем симпозиумъёсты. Та темалы сӥзьыса, Маргарита Григорьевна дасяз
70-лэсь уно статьяос. Солэн ӵектэмезъя Иднакар музей туннэ басьтӥз инбам улысь
музей статус.

Коробейников А.В. Новый Иднакар: очерк историко-культурной реконструкции
городища.- 246 с.Полностью доступна для скачивания в формате PDF. Монография
описывает методики доказательной исторической реконструкции средневекового
городища для его музеефикации: расчётов численности населения, реконструкции
военного использования, параметров фортификаций и пр. Сопровождается формулами и
схемами. http://books.google.ru/books?printsec=frontcover&id=Zna5Z6zl8m0C



https://udm.wikipedia.org/wiki/%D0%98%D0%B4%D0%BD%D0%B0%D0%BA%D0%B0%D1%80

Иднакар — уйпал удмуртъёслэн городищезы. Пуктэмын 9-тӥ-13-тӥ дауръёсы. Чупчи шур
дурысь тужгес бадӟымез историяя памятник. Идна - вашкала удмурт батырлэн нимыз.

Инднакар пуксемын Глаз ёросысь Солдырь гурт вӧзын. Быдӟым ож бере Иднакар
городищелэн огпал сэрегаз интыяськиз та палан улӥсьёслэн шайвылзы. Соосын
вожвылъяськон кема аръёс ӵоже кыстӥськиз. Иднакарез эскерон кутскиз 19-тӥ
даурлэн пумаз. 1926-тӥ-1929-тӥ аръёсы татын тыршиз С. Г. Матвеев, 1961-тӥ арын -
Г. Т. Кондратьева. Городищеез рос-прос эскеронэз радъяз 1774-тӥ арын М. Г.
Иванова. 1995-тӥ арлы эскеремын вал ни татысь 8 сюрс квадрат метр музъем.

Городищеын туннэ но мыно эскерон ужъёс. Прикамьеысь такем бадӟым памятникез
шедьтыса но узыр материалъёс люкаса, удмурт культуралы но историлы выль шокчон
но утчаськон сюрес сётӥз Маргарита Григорьевна Иванова. Со уно докладъёсын потаз
калык куспо конгрессъёсы: Сыктывкар (1985), Дебрецен (1990), Оулу (1993),
Ювяскюле (1995). Татын солэн ужъёсыз туж зол тунсыкъяськытӥзы но паймытӥзы трос
тодосчиосты. Со сяна, 1989-тӥ арын нырысьсэ радъямын вал Иднакарын бусыын ик
семинар. Со сяна, тодосчи радъяз шор дауръёсысь археологиысь ужпумъёсты
эскеронлы сӥзем симпозиумъёсты. Та темалы сӥзьыса, Маргарита Григорьевна дасяз
70-лэсь уно статьяос. Солэн ӵектэмезъя Иднакар музей туннэ басьтӥз инбам улысь
музей статус.

Коробейников А.В. Новый Иднакар: очерк историко-культурной реконструкции
городища.- 246 с.Полностью доступна для скачивания в формате PDF. Монография
описывает методики доказательной исторической реконструкции средневекового
городища для его музеефикации: расчётов численности населения, реконструкции
военного использования, параметров фортификаций и пр. Сопровождается формулами и
схемами. http://books.google.ru/books?printsec=frontcover&id=Zna5Z6zl8m0C



https://udm.wikipedia.org/wiki/%D0%98%D0%B2%D0%B0%D0%BD_%D0%AE%D1%80%D1%8C%D0%B5%D0%B2%D0%B8%D1%87_%D0%A7%D0%B5%D1%80%D0%B5%D0%B7%D0%BE%D0%B2

Ива́н Ю́рьевич Че́резов — Россияысь биатлонист, дано спортъя мастер, кык полъем
олимпи эстафетаосын вормӥсь, 2005-тӥ арын быдэс дуннелэн чемпионэз смешанной
эстафетаын, 2007-тӥ арын дуннелэн чемпионэз но 2008-тӥ арын пиосмуртъёслэн
эстафетаязы вормись, 2011-тӥ арын пиосмуртъёслэн эстафетаязы дуннелэн азвесь
чемпион, 2009-тӥ арын стартысь ваньзы ӵош потон видья ыргон призёр.

Биатлонэн эшъяськыны кутскиз 9 аресысен (1989-тӥ арысен). Нырысетӥ тренерез —
Новиков Владимир Игнатьевич. Нырысетӥ биатлонын вормонэз луиз спринт видъя 1995
арын Удмуртиын.

Гужем чемпионатын Россияын 2011 арын Уфаын Черезов Иван Юрьевич чиге палян
пыдзэ, соин сэрен со уг пыриськы 2011-тӥ но 2012-тӥ аръёсы этапъёсаз.



https://udm.wikipedia.org/wiki/%D0%98%D0%B2%D0%B0%D0%BD%D0%BE%D0%B2,_%D0%90%D0%BD%D0%B4%D1%80%D0%B5%D0%B9_%D0%92%D1%8F%D1%87%D0%B5%D1%81%D0%BB%D0%B0%D0%B2%D0%BE%D0%B2%D0%B8%D1%87

Андрей Вячеславович Иванов (вордскиз 1971-тӥ арын) — Эстониысь ӟуч гожъяськись.
Эстон гожъясьёслэн союззылэн ёзчиез.

Вордскиз 1971-тӥ арын Эстон ССР-ын, улэ Таллинын. Дышетскиз Таллинысь
педагогикая университетын ӟуч филология ӧнеръя. Ужаз сварщик, азбар ӵужись но
пелепон оператор луыса, улӥз Скандинавиын.

Гожъяськыны кутскиз 2004-тӥ арын, нош нырысетӥ ужъёсыз печатласькизы 2007-тӥ
арысен ФинляндияФинляндиысь но США-ысь ӟуч журналъёсын. Эстониын Андрей
Ивановлэн книгаосыз 2009-тӥ арысен потыны кутскизы. Печатлаське «Звезда» но
мукет ӟуч журналъёсын. Ӟуч но эстон кылъёсын кӧня ке книга поттӥз. «Путешествие
Ханумана на Лолланд» романэз Германиын немец кылын поттэмын вал, нош 2011-тӥ
арын - Мускоысь «АСТ» книгапоттонниын.



https://udm.wikipedia.org/wiki/%D0%98%D0%B2%D0%B0%D0%BD%D0%BE%D0%B2,_%D0%90%D0%BD%D0%B4%D1%80%D0%B5%D0%B9

Андрей Вячеславович Иванов (вордскиз 1971-тӥ арын) — Эстониысь ӟуч гожъяськись.
Эстон гожъясьёслэн союззылэн ёзчиез.

Вордскиз 1971-тӥ арын Эстон ССР-ын, улэ Таллинын. Дышетскиз Таллинысь
педагогикая университетын ӟуч филология ӧнеръя. Ужаз сварщик, азбар ӵужись но
пелепон оператор луыса, улӥз Скандинавиын.

Гожъяськыны кутскиз 2004-тӥ арын, нош нырысетӥ ужъёсыз печатласькизы 2007-тӥ
арысен ФинляндияФинляндиысь но США-ысь ӟуч журналъёсын. Эстониын Андрей
Ивановлэн книгаосыз 2009-тӥ арысен потыны кутскизы. Печатлаське «Звезда» но
мукет ӟуч журналъёсын. Ӟуч но эстон кылъёсын кӧня ке книга поттӥз. «Путешествие
Ханумана на Лолланд» романэз Германиын немец кылын поттэмын вал, нош 2011-тӥ
арын - Мускоысь «АСТ» книгапоттонниын.



https://udm.wikipedia.org/wiki/%D0%98%D0%B2%D0%B0%D0%BD%D0%BE%D0%B2%D0%B0_%D0%9C%D0%B0%D1%80%D0%B3%D0%B0%D1%80%D0%B8%D1%82%D0%B0_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%BD%D0%B0

Маргарита Григорьевна Иванова – вашкала тодосъя история наукаосъя доктор, Удмурт
Элькунысь Республикаысь тодос наука удысь дано ужась.

Вордскиз 1945-тӥ арын 20-тӥ шуркынмонэ ноябре Можга ёросысь Кватчи гуртын.
1963-тӥ арын йылпумъяз Можга педучилищеез. Бӧрысь кык арзэ тодон-валан сётӥз
покчи классъёсын дышетскисьёслы. 1965-тӥ-1969-тӥ аръёсы дышетскиз Удмурт
пединститутысь вашкала тодосъя историяя факультетын. Сое йылпумъяса, ужаны
кутскиз Удмуртиысь шаертодонъя музейын. 1970-тӥ-73-тӥ аръёсы дышетске СССР-ысь
Тодосъя Наукаосъя визь тодосъюртлэн академилэн вашкала адямитодосъя Археологияя
институтэзлэн аспирантураяз. Соку ик дася уйпал удмуртъёслэн 9-тӥ-13-тӥ дауръёсы
гурт котырзылы сӥзем диссертацизэ. 1975-тӥ арын тодосъя наукая кандидат луэ.
1973-тӥ арысен ужаны ӧдъя Вашкала тодосъя Историяя, кылъя но литературая Удмурт
институтын.

Маргарита Григорьевна трос тырше удмурт калыклэсь шор дауръёсысь вашкала тодосзэ
историзэ усьтонлы. Тодосъяе Наукае быдӟым пытьы кельтӥз Иднакар городищелэсь
тодосзэ историзэ эскеремез. Прикамьеысь такем бадӟым синпелетэз памятникез
шедьтыса но узыр материалъёс люкаса, удмурт лулчеберетлы культуралы но вашкала
тодосъялы историлы выль шокчон но утчаськон сюрес сётӥз. Маргарита Григорьевна
уно докладъёсын потаз калык куспо конгрессъёсы: Сыктывкар (1985), Дебрецен
(1990), Оулу (1993), Ювяскюле (1995). Татын солэн ужъёсыз туж зол
тунсыкъяськытӥзы но паймытӥзы трос тодосчиосты. Со сяна, 1989-тӥ арын нырысьсэ
радъямын вал Иднакарын бусыын ик семинар. Со сяна, тодосчи радъяз шор дауръёсысь
археологиысь ужпумъёсты эскеронлы сӥзем симпозиумъёсты. Та темалы сӥзьыса,
Маргарита Григорьевна дасяз 70-лэсь уно статьяос. Солэн ӵектэмезъя Иднакар музей
туннэ басьтӥз инбам улысь лулчеберет бичетъюрт музей инлык статус.

Со сяна, Маргарита Григорьевна трос ужа студентъёсын. Этнографилы сӥзем лекциос
лыдӟе Удмурт кун университетын но Глазысь педагогикая институтын.



https://udm.wikipedia.org/wiki/%D0%98%D0%9F%D0%9A_%D0%B8_%D0%9F%D0%A0%D0%9E_%D0%A3%D0%A0

Удмурт Республикаысь Дышетон удысын ужасьёслэсь тодон-валанзэс будэтонъя но
паськытатонъя институт (ИПК и ПРО УР) — дышетӥсьёслы ватсаса тодон-валан сётонъя
кун учреждение.

Кылдытэмын 1938-тӥ арын. Та институт бадӟым юрттэт сётэ вылӥ тодон-валан басьтэм
специалистъёслы: та дышетсконниын соос дышетонлэн но наукалэн туала амалъёсынызы
тодматско, азьвыл басьтэм тодон-валанзэс выльдо. Одӥг но ӝыны ар ӵоже ини
Институтын выль амал пыӵа: отын тодон-валан люкаса, чылкак выль квалификация
басьтыны но соя дышетонэз радъяны луонлык кылдытэмын. Институтын бадӟым саклык
висъяське удмурт кылъя но литературая дышетӥсьёслэсь тодон-валанзэс будэтонлы.
Та ласянь улонэ пыӵало пӧртэм программаос. Удмурт Республикаысь Дышетон удысын
ужасьёслэсь тодон-валанзэс будэтонъя но паськытатонъя институтын ужзэ радъя одӥг
факультет, 9 кафедра, дышетонъя но методикая 32 кабинет, наукая 9 лаборатория.
Отын тыршо докторъёс, профессоръёс, пӧртэм наукаосъя кандидатъёс но доцентъёс.
Институтлэн вань аслаз книгапоттонниез. Институтлэн кивалтӥсезлэсь ужзэ быдэсъя
Людмила Мустаева. Удмурт Республикаысь Дышетон удысын ужасьёслэсь тодон-валанзэс
будэтонъя но паськытатонъя институт (ИПК и ПРО УР) интыяськемын Ижысь Ухтомского
ульчаын, 25 номеро юртын.

Интернетын сайтэз: www.ipkpro.ru. Электрон гожтэт ыстыны луоз таӵе адресъя:
ipk18@mail.ru.



https://udm.wikipedia.org/wiki/%D0%97%D0%B0%D0%B3%D1%80%D0%B5%D0%B1%D0%B8%D0%BD_%D0%95%D0%B3%D0%BE%D1%80_%D0%95%D0%B3%D0%BE%D1%80%D0%BE%D0%B2%D0%B8%D1%87

Вордскиз 1937-тӥ арын 4-тӥ пӧсьтолэзе Якшур-Бӧдья ёросысь Кутоншур гуртын.
Йылпумъяз Лениградысь Ан. Островский нимо театр институтэз. Ужаз Удмурт театрын
актёр луыса. Бӧрысь бырйиз режиссёрлэсь ужзэ — выжиз Ижысь телевиденилэн
студияз. Со сяна, Удмурт театрлэн литературая ёзэныз кивалтӥз, 1992-тӥ-1999-тӥ
аръёсы «Инвожо» журналлэн редакторез вал. Гожъяськисьёслэн союзазы кутэмын
1978-тӥ арын. 1999-тӥ арысен 2014-тӥ арозь луэ Удмуртись гожъясьёслэн
огазеяськонлэн тӧроез.

«Эш-Тэрэк» и «Кикы нош весь силе но силе» трагедиосыз понна 2001-тӥ арын сётэмын
Удмурт Элькунлэн кун премиез. Калыкылы туж ярало Загребинлэн комедиосыз.
Кылсярысь «Эн кушты монэ, туганэ» пьесаез пуктэмын Чувашиысь К. Иванов нимо
театрын. Егор Загребинлэн произведениосыз берыктэмын ӟуч, чуваш, пор, мордва но
мукет финн-угор кылъёсы.

1991-тӥ арын Егор Егорович пусъемын Удмурт Республикаысь искусство удысысь дано
ужась нимын. 1980-тӥ арын сётэмын Россиысь культура удысысь дано ужась ним.
2004-тӥ арын — Удмуртиысь калык гожъяськись ним. Кулӥз 9-тӥ пӧсьтолэзе 2015-тӥ
арын.



https://udm.wikipedia.org/wiki/%D0%95%D0%B2%D1%80%D0%BE%D0%BF%D0%B0_%D0%B3%D0%B5%D1%80%D3%9F%D0%B5%D1%82

Европа союз (Евросоюз, ЕС) — Европаысь 28 кунъёслэн экономической но
политической огазеяськонзы. Региональной интеграцилы эсэпам Союз Маастрихтын
договорен юнматэмын вал 1992-тӥ арын Европа сообществоослэн принципъёссыя.

Союзлэн вань шаеръёсаз кутӥськись огкадь катъёслэн сӧзнэтсы луэмен огъя рынок
кылдӥз. Со адямиосты, вузъёсты, капиталэз но услугаосты эркын мыныны-ветлыны
лэзьылэ. Союзысь дас укмыс шаер еврозонаез кылдытыса огъя валютаез — евро — уже
кутэ.

Европа союз — калыккуспо кылдытэт, со калыккуспо организацилэсь но кунлэсь
тодметъёссэс пыртэ. Нош зэмлыкъя шуыса не соиз, не мукетыз уг луы. Евросоюзлэн
институтъёсыз пӧлы пыро: Европа комиссия, Европа союзлэн кенешез, Европа кенеш,
Европа союзысь суд, Европа лыдъясь палата, Европаысь шор банк но Европа
парламент. Европарламент вить арлы быдэ ЕС-ысь кунмуртъёсын бырйиськылэ.

Европа союзэ 28 кунъёс пыро: Австрия, Бельгия, Болгария, Великобритания,
Венгрия, Германия, Греция, Дания, Ирландия, Испания, Италия, Кипр, Латвия,
Литва, Люксембург, Мальта, Нидерланды, Польша, Португалия, Румыния, Словакия,
Словения, Финляндия, Франция, Хорватия, Чехия, Швеция но Эстония.



https://udm.wikipedia.org/wiki/%D0%95%D0%A1

Европа союз (Евросоюз, ЕС) — Европаысь 28 кунъёслэн экономической но
политической огазеяськонзы. Региональной интеграцилы эсэпам Союз Маастрихтын
договорен юнматэмын вал 1992-тӥ арын Европа сообществоослэн принципъёссыя.

Союзлэн вань шаеръёсаз кутӥськись огкадь катъёслэн сӧзнэтсы луэмен огъя рынок
кылдӥз. Со адямиосты, вузъёсты, капиталэз но услугаосты эркын мыныны-ветлыны
лэзьылэ. Союзысь дас укмыс шаер еврозонаез кылдытыса огъя валютаез — евро — уже
кутэ.

Европа союз — калыккуспо кылдытэт, со калыккуспо организацилэсь но кунлэсь
тодметъёссэс пыртэ. Нош зэмлыкъя шуыса не соиз, не мукетыз уг луы. Евросоюзлэн
институтъёсыз пӧлы пыро: Европа комиссия, Европа союзлэн кенешез, Европа кенеш,
Европа союзысь суд, Европа лыдъясь палата, Европаысь шор банк но Европа
парламент. Европарламент вить арлы быдэ ЕС-ысь кунмуртъёсын бырйиськылэ.

Европа союзэ 28 кунъёс пыро: Австрия, Бельгия, Болгария, Великобритания,
Венгрия, Германия, Греция, Дания, Ирландия, Испания, Италия, Кипр, Латвия,
Литва, Люксембург, Мальта, Нидерланды, Польша, Португалия, Румыния, Словакия,
Словения, Финляндия, Франция, Хорватия, Чехия, Швеция но Эстония.



https://udm.wikipedia.org/wiki/%D0%94%D1%8D%D0%B1%D0%B5%D1%81_(%D1%87%D0%B5%D1%80%D0%BA%D0%BE%D0%B3%D1%83%D1%80%D1%82)

Дэбес — Удмуртиысь черкогурт, Дэбес ёрослэн шорсюлмыз. Интыяськемын
республикалэн уйпал но шунды пуксён палаз. Дэбес черкогуртысен Ижозь 140 иськем.
Матысь чугун сюрес станциозь - Кезозь - 32 иськем. Озьы ик черкогурт вӧзтӥ ортче
М7 федерал трасса.

Дэбес сярысь нырысетӥ гожъямъёс кылемын 1646-тӥ арысен. 1749-тӥ арын Дэбес
гуртын пу черк пуктыны кутскизы. Сое быдэстӥзы 1754-тӥ арын. Сокку ини Дэбес
луиз черкогурт. Но 1756-тӥ арын черк ӝуаз, вылез храм ӝутӥськиз 1767-тӥ арын.
1796-тӥ арын Дэбесэз сёто Ватка губернилы, кылдэ Дэбес волость.

Дэбес ёрос быдэс республикалы но солэн палэназ тодмо луэ Сибирь трактлэн
люкетэныз. Сое та палан ӝутыны кутскизы 1682-тӥ арын. Сюрес кыстӥськиз Дэбесысен
Кунгурозь. Нош XVIII даурлэн шораз та сюресэз герӟазы Сибирь трактэн. Пусйымон
соиз: Дэбесын ваче вуылӥз кык сюрес. Огез нуылӥз Москвае, мукетыз – Петербурге.
Сибире кошкисьёс яке со палась лыктӥсьёс одно ик Дэбесэ дугдоно луылӥзы. Соос
пӧлын Россия империысь туж тодмо адямиос: А. Н. Радищев, Ф. М. Достоевский, М.
Е. Салтыков-Щедрин, Н. Г. Чернышевский. 1824-тӥ арын татысь священниклэн юртаз
кӧлӥз ӟуч император Александр I. Туннэ вашкала сюреслэн люкетэз пыре Сибирь
трактлэн историезлы сӥзем музее. Ёросын мыло-кыдо пумитало шаерысьтымы но кунгож
сьӧрысь куноосты.

Туннэ черкогуртын вань шор ёзо школа, Г. М. Корепанов-Камский нимо искуствоосъя
нылпи школа, ваньмон дырез радъянъя "Чупчигур" центр, Дэбес ёрос больница,
туризмез азинтонъя "Байгурезь" центр.

Ёросын пото "Новый путь" но "Байгурезь" газетъёс. Озьы ик черкогуртын
интыяськемын Дэбес политехникум. Сое йылпумъязы шаерамы тодмо луись адямиос
«Удмурт дунне» газетлэн 1994-тӥ-2010-тӥ аръёсы валтӥсь редакторез А. П. Шкляев,
калык кырӟанъя "Айкай" кун театрлэн директорез П. П. Данилов но уно мукетъёс.



https://udm.wikipedia.org/wiki/%D0%94%D1%8D%D0%B1%D0%B5%D1%81_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Дэбес ёрос — Удмуртиысь ёрос. Центрез — Дэбес. Дэбес ёрос интыяськемын
республикалэн уйпал но шунды пуксён палаз. Солэн огпал люкетыз Шаркан, Кез но
Эгра ёросъёс пала учке, шунды ӝужан палась бускелез - Пермь шаер. Дэбес
черкогуртысен Ижозь 140 иськем. 2008-тӥ арлы ёросын лыдъяськиз 14 сюрс 211 мурт
улӥсез. Татын 23 выжыысь калык улэ. Озьы ке но 72 процентэз адямиос – удмуртъёс.
Ёросын 10 гурт поселениосы огазеямын 61 гуртъёс.

Ёрослэн историез кутске 1929-тӥ арысен. Татчы пыризы Глазов уездысь Дэбес, Полом
волостьёс, Иж уездысь Тыловай волость. Озьы ке но кӧня ке пол 1963-тӥ арын Дэбес
ёросэз Кез ёрос ёрос борды огазеяллязы. 1965-тӥ арын Дэбес ёрос нош ик нимаз
кариськиз.

Дэбес ёрос быдэс республикалы но солэн палэназ тодмо луэ Сибирь трактлэн
люкетэныз. Сое та палан ӝутыны кутскизы 1682-тӥ арын. Сюрес кыстӥськиз Дэбесысен
Кунгурозь. Нош XVIII даурлэн шораз та сюресэз герӟазы Сибирь трактэн. Пусйымон
соиз: Дэбесын ваче вуылӥз кык сюрес. Огез нуылӥз Москвае, мукетыз – Петербурге.
Сибире кошкисьёс яке со палась лыктӥсьёс одно ик Дэбесэ дугдоно луылӥзы. Соос
пӧлын Россия империысь туж тодмо адямиос: А. Н. Радищев, Ф. М. Достоевский, М.
Е. Салтыков-Щедрин, Н. Г. Чернышевский. 1824-тӥ арын татысь священниклэн юртаз
кӧлӥз ӟуч император Александр I. Туннэ вашкала сюреслэн люкетэз пыре Сибирь
трактлэн историезлы сӥзем музее. Ёросын мыло-кыдо пумитало шаерысьтымы но кунгож
сьӧрысь куноосты.



https://udm.wikipedia.org/wiki/%D0%94%D0%BC%D0%B8%D1%82%D1%80%D0%B8%D0%B9_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2%D0%B8%D1%87_%D0%97%D0%B5%D0%BB%D0%B5%D0%BD%D0%B8%D0%BD

Дми́трий Константи́нович Зеле́нин вордскемын 21 октябре (выль стилья 2 ноябре)
1878 аре Ватка губерняысь Сарапул утемысь Люк черкогуртын — али со Удмуртись
Завьял ёросэ пыре); кулэмын Ленинградын 31 августэ 1954 аре) — этнограф,
фольклорист, диалектолог, СССР-сь наукаосъя академилэн член-корреспондентэз
(1925), Болгариысь наукаосъя академилэн академикез (1946).

1904 арын зеленин Юрьевысь университетэз быдэстӥз. 1916 арысен Харьков
университетлэн ӟуч кылосъя профессорез, 1925 арысен Ленинград университетын
этнографияя кафедраен кивалтӥсь. Ӟуч диалектъёсъя но калык поэзияя валтӥсь
ужъёсыз 1900–15 аръёсы печатламын. Этнографияя бадӟым ужъёсыз шунды пуксён пал
славянъёслэн материальной культуразылы но осконъёссылы сӥземын. Шаертодон удысын
Зеленин эскериз Вятка пала ӟучъёслэсь кызьы вуэмзэс но отӥ вӧлмемзэс,
вераськемзылэсь пӧртэмлыксэ, фольклорзэс. Удмурт, пор, башкир калыкъёслэсь
улон-вылонзэс эскеронэз паськытатон-муромытон сярысь но сюлмаськиз. Зеленин —
Сарапулысь музеез кылдытисьёс пӧлысь огез (1909).

Пусъемын Трудового красного знамени орденэн, СССР-сь Наукаосъя Академилэн арни
медаленыз (кык пол) но премиеныз (кык пол), Ӟуч географияя обществолэн зарни
медаленыз (кык пол) но азвесь медаленыз.



https://udm.wikipedia.org/wiki/%D0%94%D0%B6%D0%B0%D0%BB%D1%8B%D1%80%D0%B3%D0%B0%D1%87%D1%81%D0%BA%D0%BE%D0%B9_%D0%B9%D3%A7%D1%81%D0%BA%D0%B0%D0%BB%D1%8B%D0%BA_%D0%B8%D0%BD%D0%BA%D1%83%D0%B0%D0%B7%D1%8C_%D0%BF%D0%B0%D1%80%D0%BA

Джарылгачской йӧскалык инкуазь парк (укр. Джарилгацький національний природний
парк) — йӧскалык парк, интыяськемын Джарылгач шормуӵ вылын (Скадовской ёрос,
Херсон улос, Украина). Кылдытэмын 11-тӥ толсуре 2009-тӥ аре. Быдӟалаез — 10 000
га.

1923-тӥ арын Джалыргач шормуӵ пыртэмын вал «Аскания-Нова» заповедник пушкы.
1927-тӥ арын вал кылдытэмын Приморской заповедник 32 сюрс га быдӟалаен. Парклэн
территорияяз пыризы: Джарылгач шормуӵ, Тендровской коса, Долгий, Орлов, Бабин,
Смоленый но Джарылгачской заливлэн шундыпуксён палась акваториезлэн люкетэз. Нош
собере со территорилэн заповедной статусэз вал быдтэмын. 1974-тӥ арын вал
кылдытэмын Джарылгачской ботанической заказник, быдӟалаез — 300 га.

Виктор Ющенколэн косонэзъя со заказник интые 11-тӥ толсуре 2009-тӥ аре вал
кылдытэмын Джарылгачской йӧскалык инкуазь парк.

Йӧскалык инкуазь парк пушкы пыртэмын 10 000 га, 7 531 га «Скадовское
исследовательское лесоохотничье хозяйство» кун предприятилэн но 2 469 га Сьӧд
зарезьысь Джарылгачской заливысь акваторилэн.



https://udm.wikipedia.org/wiki/%D0%93%D1%83%D1%81%D0%B5%D0%B2_%D0%9B%D0%B5%D0%BE%D0%BD%D0%B8%D0%B4_%D0%A4%D0%B5%D0%B4%D0%BE%D1%82%D0%BE%D0%B2%D0%B8%D1%87

Леонид Федотович Гусев — удмурт журналист, Удмурт Республикаысь культура удысын
дано ужась, Удмурт Республикаысь Кун премилэн лауреатэз.

Вордӥськемын 1951 арын 12-тӥ инвожое Алнаш ёросысь Азамат гуртын. 1968 арын
йылпумъяз Алнаш шор ёзо школаез, собере Удмуртиысь мукет 20 егитъёсын ӵош
дышетсконзэ азинтӥз Москваысь Б. В. Щукин нимо вылӥ театральной училищеын.
1975-тӥ арысен 2008-ти арозь тыршиз Удмурт радиоын берыктӥсь, корреспондент,
режиссёр, куарая режиссёр луыса. 2008-тӥ арысен тырше «Мынам Удмуртие» радиоын
крезьгуръя редактор луыса. 60 арес тырмеменыз валче, кема аръёс чоже умой ужамез
понна пусъемын Удмурт Республикалэн Данъян грамотаеныз.



https://udm.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87_%D0%9C%D0%B5%D0%B4%D0%B2%D0%B5%D0%B4%D0%B5%D0%B2

Григорий Сергеевич Медведев (Татарстан, Балтаси ёрос, Лöзя гурт 1904 — Магадан,
Берлех посёлок 1938) — удмурт прозаик, удмурт литературае чылкак выль сямен
гожтэм нырысетü бадӟым романэн — «Лӧзя бесмен» трилогиен но фантастика вылын
гожтэм «Выль дунне» веросэн ноку вунонтэм пытьы кельтüз.

Григорий Медведев вордскиз 1904 арын Малые Лызи черкогуртын (туннэ Татарстанысь
Балтаси ёрос) шоро-куспо улӥсь крестьян семьяын. Со дышетскиз земской но средней
школаын. 1922—1925 аръёсы дышетскиз Можга педтехникумын. Соку ик гожъяны но
кутске. 1927—1929 аръёсы «Гудыри» газетын но «Кенеш» журналын пото писательлэн
нырысь веросъёсыз. Соос пӧлын таӵе веросъёсыз: «Ярдурын», «Выль улон
лэсьтӥське», «Выль дунне», «Лёва Матран», «Лулпыжет». 1929—1930 аръёсы
Г. С. Медведев печатла веросъёсын но очеркъёсын «Ез юбо кырӟа» но «Етӥн штурм»
нимо сборникъёссэ.

Григорий Сергеевич Медведев вордüськиз 1904-тü арын 5-тü южтолэзе Лöзя (Малые
Лызи) гуртын (туала Татарстанысь Балтаси ёросысь) трос нылпиё семьяын. Атаез
Сергей Федотович но анаез Екатерина Прокопьевна сизьым нылпи будэтüзы. Лӧзяысь
куинь классъем покчи ёзо школаын дышетскüз. Гришаез дышетüз Мария Емельяновна
Филиппова. Со витьтон ар ужаз Лӧзя школаын, кема аръёс ӵоже тыршемез понна Ленин
орденэн пусъемын. 1919-тü арын Г.Медведев Алабгоысь (Елабугаысь) епархиальной
училищелэн ньыль аръем педагогической курсаз дышетскыны пыриз. Кыкетü курсысен,
Колчак вуэмен, дышетсконзэ куспетü кароно луиз. 1922-тü арын Казаньысь рабфаке
пыриз, но ӝоген отысь кошкиз.

1922—1925-тü аръёсы Григорий Медведев Можга педтехникумын дышетскиз. Татысен ик
гожъяськыны но кутскиз. Уката ик пияш веросъёс гожъян борды басьтüське. 1925-тü
арын лыдӟисьёс доры вуэ нырысетüез произведениез — «Берпум вуз» веросэз. Потüз
со «Гудыри» газетын. Педтехникумез йылпумъяса, Г. С. Медведев Можга ёросысь
Бадӟым Кибья школаын ужаз. 1928—1929 аръёсы Григорий Сергеевич Шарканысь ШКМ-ен
(крестьян егитъёслэн школаенызы) кивалтиз. Со сяна кружокъёс усьтüз, футбол
команда кылдытüз, куасэн бызьылонъёс ортчытъяз. Татысен Григорий Медведев улонзэ
ӟуч дышетüсен Клавдия кирилловнаен герӟа. Соослэн Эмилия нылзы вордüське.
1929-тü арлэн пумазгес Г.Медведев «Гудыри» газетлэн редакцияз ужаны кутске,
сельхозотделэн но литература но искусство люкетъёсын кивалтэ, ачиз но трос
гожъяське. Трос гуртъёсы потано луэ, коллективизацилэн улонэ пыӵамез сярысь
гожъя. Малпанъёссэ-чакланъёссэ егит автор очеркъёсаз но веросъёсаз усьтэ. («Ез
юбо кырӟа» — 1930; «Етӥн штурм» — 1932). Удмурт пединститутлэн ӝыт ужась ёзэтэз
усьтӥськем бере, Григорий Сергеевич кылъя но литературая факультетэ дышетскыны
пыре. 1932-тӥ арын Г.Медведев писательёслэсь огазеяськонзэс радъян понна
оргкомитетын ужаны кутске, берло сое прозая секцие кивалтӥсе быръё. Кык ар
ортчыса писательёслэн съездазы пыриське. 1932—1936-тӥ аръёсы тырше «Лӧзя бесмен»
трилогиез бордын. 1935-тӥ арысен со быдэсак выже литература уже. Писательлэн
мукет творческой малпанъёсыз ӧз быдэсме. Егит писатель 1938-тü арын 4-тü
куартолэзе тюрьмае пукто но лагере келяло. Нош 20-тü шуркынмонэ со Магаданысь
Берлех посёлокын быре.



https://udm.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%95%D0%B3%D0%BE%D1%80%D0%BE%D0%B2%D0%B8%D1%87_%D0%92%D0%B5%D1%80%D0%B5%D1%89%D0%B0%D0%B3%D0%B8%D0%BD

Григорий Егорович Верещагин (куд-ог документъёсын Георгиевич но гожтэмын) —
удмурт писатель-этнограф, югдытӥсь, баӵко. Вордӥськиз 11-тӥ октябре 1851-тӥ арын
Туала Кез ёросысь Полом гуртын. Сарапулысь реальной училищеез йылпумъяса,
Льӧльшур гуртын усьтӥз земство школаез но отын дас ар ӵӧже дышетӥсь луыса ужаз.
Льӧльшурын сяна, тодон-валанзэ нылпиослы пыӵатыны выриз Сарапул уездысь ик
Шаркан, Сосновка, Брангурт черкогуртъёсын.

1900-тӥ арын улыны выжиз Брангуртэ. Отысь черке ужаны интыяськиз (баӵко ужлэсь
со куштӥськиз 1920-тӥ аръёсы). Григорий Егорович но солэн кузпалыз берпуметӥ
нуналъёссэс ортчытӥзы ини Ижын Николай пизы дорын. Сюлэмыз кутыса, Верещагин
улонысь кошкиз 27-тӥ августэ 1930-тӥ арын. Шаерысьтымы огаз гинэ газетаз -
Гудыриын - со сярысь ивортэмын вал.

Наука удысын Верещагин нырысетӥ вамышъёссэ лэсьтӥз Льӧльшур школаын ужакуз ик.
Этнографиен герӟаськем трос материалъёс люкаса, Санкт-Петербургын печатлаз
Вотяки Сосновского края (1886) но Вотяки Сарапульского уезда Вятской губернии
(1889) монографиоссэ. Императорлэн географияя ӟуч обществоез (ИРГО) та ужъёсыз
понна Григорий Егоровичез азвесь медален пусйиз. Озьы Верещагин та обществолэн
членэз луиз. 1896-тӥ арын Верещагин поттэ О книгах на вотском языке брошюразэ,
отын со выль алфавит ӵектэ удмуртъёслы (улонэ пыӵатэмын ӧй вал).

Литература удысын ужаны кутскиз бергес. Трос учёнойёс (Кедра Митрей, П. К.
Поздеев, П. П. Домокош, В. М. Ванюшев, Т. Г. Владыкина но мукетъёсыз) малпало,
Верещагинлэн 1889 аре потэм «Вотяки Сарапульского уезда» монографиысьтыз кылбур
- нуны веттан гур «Чагыр, чагыр дыдыке» - ӵапак Верещагинлэн аслаз гожтэм
кылбурез вылэм шуыса, но со ик кылбур, пе, инъет выллем луиз удмурт чеберлыко
литературалы (озьы 1989-тӥ арын Москваын нырысьсэ пусйизы удмурт литературалэн
кылдэмез дырысен 100 ар тырмонэз). Мукет учёнойёс (Р. Ш Насибуллин, А. Г
Шкляев,А. Г. Красильников, Д. М. Сахарных) соин но, таин но соглаш ӧвӧл. Котьма
ке но, 1924-тӥ арын кылбуръёсыз печатласькизы Гудыри газетын но Кенеш журналын;
Бернат Мункачи пусъе, Верещагин, пе, туж усто кылбуръёс гожъяны быгатэ вылэм,
солэсь, пе, та кылбуръёсты коньдонэн вузаны куризы, но со, пе, вузамтэ (жаль,
пусъемын ӧвӧл, кыӵе кылын со кылбуръёсыз гожтэмын вал). Кылбур чуръёссэ озьы ик
шедьтыны луиз Руководство к изучению вотского языка научно-методической
ужысьтыз. Верещагин гожъяз выжыкылъёс-поэмаос но: Зарни чорыг, Батыр дӥсь,
Скоробогат-Кащей. Ӧз палэнскылы очерк жанрлэсь - Общинное землевладение у
вотяков Сарапульского уезда очеркез сӥземын удмурт калыклэн
сямъёсызлы-йылолъёсызлы.

Этнографлэн ужъёсыз берыктэмын ӟуч, бигер, мадьяр, финн, эстон кылъёсы. Г. Е.
Верещагинлэсь творчествозэ котыр ласянь эскериз кылбурчи Василий Ванюшев. Вань
на Денис Сахарных историклэн Верещагинлы сӥзем статьяосыз.



https://udm.wikipedia.org/wiki/%D0%93%D1%80%D0%B5%D1%85%D0%BE%D0%B2%D0%BE%D0%B4%D0%BE%D0%B2_%D0%9D%D0%B8%D0%BA%D0%BE%D0%BB%D0%B0%D0%B9_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87

Николай Максимович Греховодов — крезьгурчи, дирижёр, фольклорез люкась. Вордскиз
1903-тӥ арын Усть-Каменогорск городын. Николай Греховодов — удмурт
профессиональной крезьгурез кылдытӥсьёс пӧлын нырысетӥез луэ. Йылпумъяз
Ленинградысь Н. А. Римский-Корсаков нимо консерваториез. 1936-тӥ-1938-тӥ аръёсы
СССР-ысь ужаз Наукая Академилэн Этнографияя институтаз, ужа фольклор кырӟанъёс
бордын. Вуылэ фольклор экспедициосын Мордовие но Комие.

1938-тӥ-40-тӥ аръёсы луэ УдНИИ-ысь наукая ужась. Собере Удмуртиысь районъёсы
экспедициосы пота. Люка калык кырӟанъёс но гуръёс — ваньмыз ог 200 пала луо.

1944-тӥ-63-тӥ аръёсы ужаны кутске Удмурт театрын. Татын со крезьгуръя кивалтӥсь
но дирижёр луэ, удмурт спектакльёслы крезьгур гожъя.

Театрын ужакуз, кылдытӥз нырысетӥ удмурт крезьгуро «Камит Усманов» драма, «Сюан»
крезьгуро комедия. Аслаз произведениосаз Николай Греховодов пыртэ удмурт
кырӟанъёсты но крезьгуръёсты. Аслэсьтыз удмурт фольклор пумысен малпанъёссэ
гожтӥз «Музыкальная культура Удмуртии» сборнике. Со вакытэ ик тодон-валан сётӥз
Ижысь крезьгуръя училищеын но крезьгуръя школаын.

Со сяна, дасяз удмурт кырӟанъёсты хорен быдэстонлы тупась гуръёс, симфонической
оркестр понна гожтӥз «Сюан» сюита.



https://udm.wikipedia.org/wiki/%D0%93%D1%80%D0%B0%D1%85_(%D1%87%D0%B5%D1%80%D0%BA%D0%BE%D0%B3%D1%83%D1%80%D1%82)

Грах (Грак) - Удмуртиысь черкогурт. Грах ёрослэн шорсюлмыз. Кизнер чугун сюрес
станциозь - 41 иськем. Ижозь 164 иськем. Черкогуртын ог 3, 5 сюрс пала улӥсез.
Татын артэ уло удмуртъёс, ӟучъёс, бигеръёс, крашинъёс, поръёс но чувашъёс.

1850-тӥ арысен - Ватка губерниысь Елабуга уездысь Грак волостьлэн центрез.
1921-тӥ арысен - Вотской автономиысь Можга уездысь Грах черкогурт луэ. 1929-тӥ
арысен кылдэ Грах ёрос, солэн шорсюлмыз луэ Грах черкогурт. Интыяськемын
Удмуртилэн лымшор палаз.

Грахын вань шор ёзо школа, кык нылпи сад, ёросысь культурая юрт, кык библиотека.
Со сяна, татын интыяськемын Ашальчи Оки кылбурчилэн музеез. Соин кивалтэ шаерамы
тодмо луэм шаерчи М. М. Козлов. «Удмуртия» издательствоын солэн потӥзы Грах
черкогуртлы но ёрослы сӥзем «Граховский звездопад», «Колыбель генерала Маева»
книгаосыз.



https://udm.wikipedia.org/wiki/%D0%93%D1%80%D0%B0%D1%85_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Грак ёрос кылдэмын 1929-тӥ арын 15-тӥ июле. Ёросэз котырто Алнаш, Можга, Кизнер
ёросъёс но Татарстан Республика. Грак ёрослэн быдӟалаез - 967, 7 квадрат иськем.
Со пӧлысь 340 иськемез шобырскемын нюлэсъёсын, 570 квадрат километрзэ бусыос
басьто.

Ёросын 8 гурт поселение. Отчы пыре 41 гурт. Соин ёросын уноез калык тырше гурт
хозяйство удысын. Татын 10-лэсь трос гурт предприятиос но фермер хозяйствоос.
Уката азинлыко ужась предприятие луэ "Родина" СПК. Кивалтэ соин шаерамы туж
тодмо воргорон Михаил Крестьянинов. Ёросысь потэмын трос тодмо но дано адямиос.
Нырысетӥ удмурт нылкышно кылбурчи Ашальчи Оки, филология наукаосъя доктор Михаил
Гаврилович Атаманов, удмурт гожъяськись Айво Иви, Слава орденлэн куинь полэс
кавалерез Пётр Ильич Бельский. Егитъёс пӧлысь пусйыны луоно спортсменкаез Оксана
Удмуртоваез. 2008-тӥ арын со пыриськиз Пекинын ортчем гужем Олимпиадае.



https://udm.wikipedia.org/wiki/%D0%93%D1%80%D0%B0%D0%BA_%D1%91%D1%80%D0%BE%D1%81

Грак ёрос кылдэмын 1929-тӥ арын 15-тӥ июле. Ёросэз котырто Алнаш, Можга, Кизнер
ёросъёс но Татарстан Республика. Грак ёрослэн быдӟалаез - 967, 7 квадрат иськем.
Со пӧлысь 340 иськемез шобырскемын нюлэсъёсын, 570 квадрат километрзэ бусыос
басьто.

Ёросын 8 гурт поселение. Отчы пыре 41 гурт. Соин ёросын уноез калык тырше гурт
хозяйство удысын. Татын 10-лэсь трос гурт предприятиос но фермер хозяйствоос.
Уката азинлыко ужась предприятие луэ "Родина" СПК. Кивалтэ соин шаерамы туж
тодмо воргорон Михаил Крестьянинов. Ёросысь потэмын трос тодмо но дано адямиос.
Нырысетӥ удмурт нылкышно кылбурчи Ашальчи Оки, филология наукаосъя доктор Михаил
Гаврилович Атаманов, удмурт гожъяськись Айво Иви, Слава орденлэн куинь полэс
кавалерез Пётр Ильич Бельский. Егитъёс пӧлысь пусйыны луоно спортсменкаез Оксана
Удмуртоваез. 2008-тӥ арын со пыриськиз Пекинын ортчем гужем Олимпиадае.



https://udm.wikipedia.org/wiki/%D0%93%D1%80%D0%B0%D0%BA

Грах (Грак) - Удмуртиысь черкогурт. Грах ёрослэн шорсюлмыз. Кизнер чугун сюрес
станциозь - 41 иськем. Ижозь 164 иськем. Черкогуртын ог 3, 5 сюрс пала улӥсез.
Татын артэ уло удмуртъёс, ӟучъёс, бигеръёс, крашинъёс, поръёс но чувашъёс.

1850-тӥ арысен - Ватка губерниысь Елабуга уездысь Грак волостьлэн центрез.
1921-тӥ арысен - Вотской автономиысь Можга уездысь Грах черкогурт луэ. 1929-тӥ
арысен кылдэ Грах ёрос, солэн шорсюлмыз луэ Грах черкогурт. Интыяськемын
Удмуртилэн лымшор палаз.

Грахын вань шор ёзо школа, кык нылпи сад, ёросысь культурая юрт, кык библиотека.
Со сяна, татын интыяськемын Ашальчи Оки кылбурчилэн музеез. Соин кивалтэ шаерамы
тодмо луэм шаерчи М. М. Козлов. «Удмуртия» издательствоын солэн потӥзы Грах
черкогуртлы но ёрослы сӥзем «Граховский звездопад», «Колыбель генерала Маева»
книгаосыз.



https://udm.wikipedia.org/wiki/%D0%93%D0%BE%D0%BD%D0%B4%D1%8B%D1%80%D0%B3%D1%83%D1%80%D1%82,%D0%A2%D0%B0%D1%82%D0%B0%D1%80%D1%81%D1%82%D0%B0%D0%BD

Гондыргурт (биг. Аю, ӟуч Гондырево) — интыяськемын Татарстанысь, Балтаси ёросын.

Гондыргурт (Гондырево) интыяськемын Сибир трактлэн паллян палаз. Карозь гуртысен
107 иськем, нош волостной правлениось 7 иськем. Гуртлэн нимыз «ГОНДЫР» кыллэсь
пӧрмем. Азьло гуртамы интыяськиллям вал Бадӟым–Лӧзя гуртын улисьёс, малы ке
шуоно соос пӧйшураны яратӥллям. Гондыргурт пыре Сергеевской приходэ. Крестьян
музъем составить каре 366 десятина. Азьло дыре 25 корка вал. Гуртын 89 пиосмурт
но 92 нылкышно улӥллям, кудъёсыз крещенной вал. 4 пиосмурт но 6 нылкошно
крещенной ӧй вал. Соос ваньзы чош, ог-огзылы юртыса, умой улӥллям. Гуртлэн
общинаяз 4 пиосмурт муш утем, но 50 муш умортоез луэм.

Вань вал черк кудӥз пуктэмын вал 1891-тӥ арын, нош берло аръёсы сое школа
каризы, кудаз дышетскизы но. Нош со усьтэмын вал юртэмен, нош юрттӥз братство
свитея Гурия. Нырысьсэ школаын вал одӥг гинэ дышетӥсь. Кудӥз дышетӥз Инмар
кылэз, нош солэсь дышетэмзэ свещенник учкыса пукем. Школаын дышетскиллям 30
пиосмурт, кудъёсыз ваньзы одӥг гуртысь луиллям. Та данной гожтэмын вал 20
даурлэн кутсконаз…

Гуртын азьло но али дыре но чебер. 19-тӥ даур пумын луэм 60 корка. Нош уноез
семьяос кошкиллям мукет интыосы. Уноез Новосибирской, Амурской, Иркутской
областьёсы. Уноез кошкем малы ке шуоно, ож бере улыны туж секыт луэм. Нош
мукетъёсыз кылиллям. Азьло дыре гуртын тракторъёс но машинаос но луымтэ. Котыр
вож гинэ луэм. Нош адямиос ветлӥллям валэн, пыдын. Мунчооссы но соослэн
ваньзылэн луымтэ. Соин ик шур дуре кык мунчо лэсьтӥллям, кытчы ветлӥз вань гурт
калык. Азьло луэм 5 колодец, нош али дыре огез но ӧвӧл. 4 соос пушкысь мур ик
луымтэ. Но мур луэм, огез гинэ 18 метр, вуэз но отын кезьыт луэм. Уно ошмесъёс
луиллям, но скважина пуктэмзы бере одӥг гинэ ошмес кылиз.



https://udm.wikipedia.org/wiki/%D0%93%D0%B5%D1%80%D0%B4,_%D0%9A%D1%83%D0%B7%D0%B5%D0%B1%D0%B0%D0%B9

Кузебай Герд (зэмос нимыз Кузьма́ Па́влович Ча́йников) — удмурт кылбурчи,
фольклорист но этнограф.

Вордскемын 2-тӥ толшоре 1898-тӥ арын туала Вавож ёросысь Покчивуко гуртын).
1912—1916-тӥ аръёсы дышетскиз дышетӥсьёсты дасянъя Кукаркаысь семинариын
дышетскиз. 1916—1918-тӥ аръёсы кивалтӥз Бадӟым Учаысь кык классъем школаен
кивалтӥз, берлогес — Малмыж уонолэн удмурт ёзэтэныз. Озьы ик Герд удмурт школаос
но Выль Мултанысь педтехникум кылдытӥз, нырысетӥ удмурт нылпи юртъёс усьтыны
юрттӥз. 1920-тӥ арын К.Гердлэн кивалтэмэз улсын «Муш» нылпи журнал потыны
кутскиз.

1922-1925-тӥ аръёсы дышетскиз Литературно-художественной Вылӥ институтын
дышетскиз, 1926-1929-тӥ аръёсы тодон-валан люка аспирантураын. Татын со матысь
тодматскиз но эшъяськиз А. Луначарскиен, Д. Фурмановен, С. Есенинэн, В.
Маяковскиен но трос мукет адямиосын.

1923-тӥ арын, Герд кичӧлтэмъя, удмурт калыклэн культураезлы сӥзем «Бӧляк»
огазеяськон, нош 1926-тӥ арын – удмурт гожъяськисьёслэн нырысетӥ ВУАРП
огазеяськонзы.

Гердэз СОФИНлэн (Финн выжыысь калыкъёсты мозмытон союзлэн) ужезъя янгыше
уськытӥзы, 1932-тӥ арын пытсэт сьӧры келязы. 1-тӥ шуркынмонэ 1937-тӥ арын туала
Карелиысь Медвежьегорск ёросысь Сандормох гурт вӧзын ыбемын вал. 1958-тӥ арын
тодосчилэсь ӟеч нимзэ берыктӥзы. К. Герд удмурт но ӟуч кылын гожъяськиз. Удмурт
калык кырӟанъёс но выжыкылъёс трослы творчествозэ азинтыны юрттӥзы. Улэп дыръяз
«Крезьчи» (1922), «Сяськаяськись музъем» (1927), «Лёгетъёс»(1931) кылбур
бичетъёсыз потӥзы.



https://udm.wikipedia.org/wiki/%D0%93%D0%B0%D0%BB%D0%B8%D0%BD%D0%B0_%D0%9A%D1%83%D0%BB%D0%B0%D0%BA%D0%BE%D0%B2%D0%B0

Галина Алексеевна Кулакова — куас вылын ворттылонъя спортсмен, Олимпиада|Олимпия
шудонъёсын ньыль пол чемпионка луэм кышномурт (1972-тӥ арын — спортлэн куинь
удысаз, 1976-тӥ арын — эстафетаын), Дуннелэн 9 пол луэм чемпионкаез, нош
СССР-лэн – 39 пол.

1965-тӥ арын ай нокыӵе разряд басьтымтэ Галина пыриськиз Смоленскын ортчись
ӵошатсконъёсы. Ваньзэсты азьпалтӥз! Отын спортъя 67 мастеръёс бызьылӥзы ке но!
Ӵошатсконэз радъясьёс паймизы: ма, кытысь шедьтӥзы таӵе шаплы удмурт дояркаез?!

Галина Алексеевна дышетскиз Кемерово улосысь мугорез кыдатон лулчеберетъя
Прокопьевской техникумын. Сое йылпумъяса, келямын вал Ижкарысь «Ижтяжбуммаш»
заводэ. Отын со тыршиз тренер-дышетӥсь луыса.

Галина Алексеевна Кулакова та нуналъёсы улэ-вылэ Удмуртиысь Дэри ёросысь Италмас
каргуртын. Италмас каргурт котырын интыяськемын Г.А. Кулаковалы сӥзем музей. Со
сяна, Удмурт Элькунлэн Азьмуртэз Александр Волков юрттэмъя шаерамы усьтэмын Г.А.
Кулаковалы сӥзем спортъя комплекс. Отын мугорзэс кыдато будӥсь пиналъёс,
Удмуртилэн сборнояз пырисьёс.



https://udm.wikipedia.org/wiki/%D0%93%D0%B0%D0%B2%D1%80%D0%B8%D0%BB%D0%BE%D0%B2%D0%B0,_%D0%9A%D0%BB%D0%B0%D0%B2%D0%B4%D0%B8%D1%8F_%D0%9A%D1%83%D0%B7%D1%8C%D0%BC%D0%B8%D0%BD%D0%B8%D1%87%D0%BD%D0%B0

Клавдия Кузьминична Гаврилова — удмурт актриса, УАССР-ысь дано кырӟась (1940),
УАССР-ысь калык артист (1952) - вордӥськиз 8-тӥ ноябре 1909-тӥ арын Вавож
ёросысь Сулвай-Какси гуртын.

Сценаез яртон мылкыдыз пуромиз, школаысь драмкружоке ветлыкуз. 1928-тӥ арын
семьяеныз улыны выжизы Ижкаре. Татын Клавдия Кузьминична ужаз нылпи утись луыса.
Бӧрысь выжиз Машиностроительной заводэ.

Уж висказ пыриськылӥз Удмурт клубе. 1929-тӥ-1930-тӥ аръёсы дышетскыны пыриз
Ижысь театр искусствоосъя курсъёсы. Нош 1931-тӥ арын заводысь кошкиз, интыяськиз
Удмурт драмтеатре.

Гавриловалэсь туссэ, выросъёссэ эскероно ке, солы туж тупаллязы серемес геройёс.
Соослэсь образъёссэс актриса уката но мур возьматыны быгатылӥз. Кылсярысь, со
шудӥз Куашкамез («Вало ӧр куашетэ»), Сьӧд Сандӥез («Кезьыт ошмес»), Апьяез
(«Камит Усманов»), Оринаез («Сюан»), Семипудихаез («Дуно салам»), Попадьяез
(«Вуж Мултан») но мукет.

Пусъёно: Гаврилова спектакльёсын гинэ ӧз шудылы. Сцена вылын мыло-кыдо
быдэсъялляз удмурт кырӟанъёсты. Театр удысын лулысь-сюлмысь ужамез пусъемын
«Знак почёта» орденэн (1958).



https://udm.wikipedia.org/wiki/%D0%93%D0%A2%D0%A0%D0%9A_%C2%AB%D0%A3%D0%B4%D0%BC%D1%83%D1%80%D1%82%D0%B8%D1%8F%C2%BB_(%D1%80%D0%B0%D0%B4%D0%B8%D0%BE)

ГТРК «Удмуртия» радио — Удмуртиысь тужгес кема ужась радиостанция. 1932-тӥ арын
5-тӥ ноябре ужаны кутскиз выль радиостанция. Диктор Василий Бутаев быдэс шаерлы
кылымон ивортӥз удмурт кылын: "Кылзэлэ, кылзэлэ! Вераське Ижкар! Туннэ нуналысен
ужаны кутске Удмурт радио!" Соку ик эфирын чузъяськиз удмурт кылын передача. Со
луиз Удмурт радиолэн вордскем нуналыз. Нырысь студилы инты висъяськиз ӝутӥськись
Связья юртын. Радио ужаны кутскем бере гуртъёсы вуыны кутскизы радиоточкаос.
Быдӟым ож кутскон азьын шаерамы вал ини 28 сюрс радиоточка. Война аръёсы
радиопередачаос «кошкылӥзы» телефон езъёс пыр. Нуналаз куинь пол гуртъёсын ужаны
ӧдъяллязы радоточкаос - соос пыр сётъязы Совинформбюролэсь сводкаоссэ. Ож
йылпумъяськем бере радио уката паськыт вӧлмыны кутскиз.

Озьы ке но ас вакытаз Удмурт радиоез кылзӥз быдэс республика. 1968-тӥ арын
Балезино посёлокын пуктизы радио вӧлмытонъя передатчик. Соку Удмуртиысь 85
процентэз улӥсьёс УКВ частотаын кылзыны быгатӥзы Удмурт радиоез. Туннэ радио
удысын тырше 50-лэсь ятыр мурт. Нуналлы быдэ 4, 5 час ӵоже эфир кыстӥське.
Передачаос мыно удмурт но ӟуч кылын. Озьы ке но анай кылын передачаослы висъям
дыр арысь аре ичигес луэ. Тодэ вайыны гинэ кыле на иворъёсын «Визыл»
программаез, нылпиослы чаклам «Чагыр, чагыр, дыдыке» передачаез. Нош макем узыр
пуштросоесь вал радиоочеркъёс. Туннэ соосты кылыны луэ архивысь гинэ. Радиолэн
удмурт ёзаз ужазы но кылзӥсьёслэн сюлэмъёсазы кылизы Пимен Касаткин, Милитина
Гаврилова, Галина Баженова, Иван Аркашев, Виктор Ивашкин.



https://udm.wikipedia.org/wiki/%D0%93%D0%A2%D0%A0%D0%9A_%22%D0%A3%D0%B4%D0%BC%D1%83%D1%80%D1%82%D0%B8%D1%8F%22_-_%D1%82%D0%B5%D0%BB%D0%B5%D0%B2%D0%B8%D0%B4%D0%B5%D0%BD%D0%B8%D0%B5

Ижысь телестудилэн нырысетӥ передачаез эфире потӥз 4-тӥ ноябре 1956-тӥ арын.
Соку ик кутскиз Ижысь телестудилы юрт ӝутон. 1957-тӥ арын июне татын телевидение
рос-прос ужаны ӧдъяз. Соку арняяз куинь пол учкисьёс доры вуылӥзы передачаос.
Арня ӵоже - 289 час. 1958-тӥ арын вещание будӥз 690 часозь. 1962-тӥ арын Ижын
ужан амалъёссэс выльдӥзы, Москваысь телевиденилэсь передачаоссэ учкыны быгатӥзы
ни.

1990-ти аръёсы паськыт азинскиз телевиденилэн анай кылын программаосыз. Соку
эфире потыны кутскиз но учкисьлы туж яраз иворъёсын «Шаер» программа. Сое
кылдытӥсьёс пӧлысь огез - журналист Евгений Михайлов.

1992-тӥ арын потаны кутскизы фин-угор дуннелы сӥзем «Финно-угорский мир»
передачаос. Табере фин-угор улосъёсысь телеканалъёс ортчытъяло асьсэлэсь огъя
фестивальёссэс.

Туннэ телевидениысь анай кылын передачаос понна кыл кутэ Владимир Алашеев,
нуналаз куинь пол луэ удмурт иворъёсын программа. Жаляса верано луэ, ваньмыз
соос эфире пото ӵукна но нуназе бере, ӝытлы чаклам передачаос ӧвӧл.

Туннэ удмурт передачаос но иворъёс кылдытон бордын ужало Валерий Сидоров, Анна
Федотова, Татьяна Денисова, Татьяна Степанова.



https://udm.wikipedia.org/wiki/%D0%92%D1%8F%D1%87%D0%B5%D1%81%D0%BB%D0%B0%D0%B2_%D0%92%D0%B8%D1%82%D0%B0%D0%BB%D1%8C%D0%B5%D0%B2%D0%B8%D1%87_%D0%A1%D0%B5%D1%80%D0%B3%D0%B5%D0%B5%D0%B2

Вячесл́ав А́р-Серги́ (зэмос нимыз – Вячесла́в Вита́льевич Серге́ев; в. 1962 аре
5 апреле).— удмурт кылбурчи, сценарист, берыктӥсь но драматург. Россиысь
писательёслэн союззылэн членэз. Удмурт Республикаысь калык писатель (2003).

Вордӥськиз 1962 аре 5 апреле Завьял ёросысь Выль Казьмас (Новая Казмаска)
гуртын. Дышетскиз Удмурт кун университетын но Москваысь литературая институтын.

Ар-Серги – пӧртэм жанръёсын гожтэм ог 30 книгаослэн авторзы. Солэн сценариезъя
пуктэмын нырысетӥ удмурт кинофильм «Алангасарлэн вужерез» (киностудия «Кайрос»,
1994). Озьы ик солэн гожъямъёсыз печатламын Венгриын, Эстониын, Франциын,
Швециын, берыктэмын пӧртэм кылъёсы. Ачиз гожъя удмурт но ӟуч кылын. Ӵем
печатлаське Москваысь валтӥсь газетъёсын но журналъёсын.



https://udm.wikipedia.org/wiki/%D0%92%D1%8F%D1%82%D1%81%D0%BA%D0%BE%D0%B9_%D0%B3%D1%83%D0%B1%D0%B5%D1%80%D0%BD%D0%B8%D1%8F

Ватка губерния — Россиысь (Россия империысь, Россия республикаысь, Кенешо
Союзысь) губерния. Губерни кар — Ватка. Кылдӥз 1796-тӥ арын Кузон губерниысь
Ватка наместничестволэн интыяз. 1929-тӥ арын солэн музъемез Нижний Новгород
улосэ пыре.

1775-тӥ арын Екатерина II-тӥлэн указэзъя кылдытэм Ватка наместничество люкемын
13 утемлы(уездлы): Ватка, Орлов, Глаз, Сарапул, Алабго, Слободской, Кайгород,
Уржум, Котельнич, Царёвосанчурск, Малмыж, Яранск но Нолинск. Уезд каръёс: Глаз,
Алабго, Котельнич, Малмыж, Нолинск, Орлов, Сарапул, Слободской, Уржум, Яранск.

XIX-тӥ дауре губернилэн улонэз юн герӟаськемын вал Россиысь политика но мер
улонэн. 1812-тӥ арын люкам калык ополчение Вятка губернилэн ог 20 000 улӥсьёсыз
гожтӥськиз. Тужгес тодмоез соос пӧлысь - "ныл-кавалерист" Надежда Дурова
(1783—1866).

Ватка музъем вылэ трос аръёс ӵоже ысъяллям ссыльнойёсты. Та музъем вылтӥ ортче
вал Сибирь тракт - ссыльнойёсты Сибире келян сюрес (со вылэ ог 100 пала
декабристъёс ортчемын). Куд-огез ссыльнойёс Вятка карын улэмын. 1830-60-тӥ
аръёсы татчы тросэз полякъёс Поляк эксэйлыкын ортчем бугыръяськонъёсы
пыриськемзы понна ссылкае келямын вал. Татчы ик ссылкае келямын вал А. Л.
Витберг, А. И. Герцен, М. Е. Салтыков-Щедрин.

XIX-тӥ даурлэн пумаз Ватка губерниын революци-демократи мынон кужмояны кутскиз.
Трос революционеръёс - Ватка губернилэн нылъёсыз но пиосыз вылӥллям: М. П.
Сажин, Н. А.Чарушин, С. Н. Халтурин, Л. В. Чемоданова, А. Д. Кувшинская, А. В.
Якимова.

Быдӟым Октябрь социализмо революция бере Ватка губернилэн кивалтон но
музъемъёслы люкон югдурез воштӥськыны кутскиз.

1920-тӥ арын Алабго, Сарапул но Глаз уездъёсын ӵош Малмыж, Уржум но Яранск
уездъёслэн ог люкетъёссы Пермь губерние, Татреспубликае, Вотской но Мариийской
автономи округъёсы пыризы.



https://udm.wikipedia.org/wiki/%D0%92%D1%8B%D0%BB%D1%8C_%D0%9C%D0%BE%D0%BD%D1%8C%D1%8F

Выль Монья (ӟуч Новая Монья) – Пичи Пурга ёросысь удмурт гурт. Али дыре татын ог
400 адями улэ (удмуртъёс). Гуртын вань начальной школа, средний школа 9
классозь, библиотека, нылпи сад, клуб но кык магазин. Гурт администрация но
почта интыяськемын Улын Юри гуртын. Почталэн индексэз: 427826.

Выль Монья гуртлэн историез но выжыез но туж бадӟым.Тужгес но бадӟым выжыос
лыдъясько Эпи, Чокмор но Гозы.Котькудӥзлэн историез туж тунсыко, но мынам вераме
потӥз Гозы выжы сярысь. Гозы выжы сярысь веран. Гозы выжы-узыр выжы вылэм. Нош
та ним соослы «лякиськем» Олексанэн йырин. Олексан –Верка мемеелэн, мемеезлэн
атаез (ӵуж атаез).Гуртын улон секытэн Олексан потэм сюрес вылэ уж утчаны. Вуэм
Сарапул городэ, интыяськем купецъёс доры сапегъёс кышъяны,мукет ужъёс быдэсъяны.
Одӥг купец туж синмаськем ужамезлы ,малпаллям Олексанэз кышъяны. Купецлэн эшез
вылэм, соизлэн бызьыны вуэм нылыз, Олексанлэн но арескыз вань ини. Дэмласа,
Олексан соглаш луэм. Бертэм Мӧньяла ивор вайыса. Кенлы мынӥллям кык валэн вылэз
дӥськут курем асьсэ бӧлякись пиосмуртлэсь.

Вераз: Иванова Вера Федоровна Вордӥськиз: 1936 арын Выль Монья гуртын Пичи Пурга
ёросын Дышетскемез ньыль класс Осконэз: христианство Гожтӥз:Федотова Мария



https://udm.wikipedia.org/wiki/%D0%92%D0%BE%D1%82%D0%BA%D0%B0_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Вотка ёрос – Удмуртиысь ёрос. Центрез – Вотка. Вотка ёрос интыяськемын Удмурт
Республикалэн шундыӝужан палаз. Ёросэз котырто Дэри, Якшур-Бӧдья, Шаркан ёросъёс
но Пермь шаер.

Ёрос кылдӥз 4-тӥ ноябре 1926-тӥ арын. 22-тӥ октябре 1937-тӥ арын Киров улосысь
Удмурт АССР-е шедиз . Отчы соку пыриз 19 сельсовет. 1996-тӥ арын Вотка ёросын 11
гурт адяминистрация, 80 населённой пункт лыдъяськиз.

Ёрослэн быдӟалаез - 1917,6 кв. км. Улӥсез 24,2 сюрс мурт. Пӧлысьтызы 74,6 %-эз -
ӟучъёс, 22,9 %-эз - удмуртъёс, 1,5 %-эз -бигеръёс. Шорсюлмыз - Вотка город.

Ёросэтӥ бызё Кам, Сива, Ольховка, Вотка, Сидоровка, Пихтовка, Кивара, Лып,
Мостовка шуръёс. Вань Вотка тымет. Ёрослэсь 28 % муоссэ басьто нюлэс кушъёс.

Ёросын 27 школа, искусствоосъя 2 школа, профтехучилище, нылпиосты школалэсь
азьвыль дышетонъя 25 учреждение, 4 больница, 26 поликлиника вань. Та сяна,
йӧнатонэн выро 12 пичи санаторийёс-профилакторийёс - «Камские дали», «Уральские
зори» но мукет. Усьтэмын 17 культурая юрт. Вотка городын но Вотка ёросын оглом
38 культурая памятник лыдъяське. Ёрос газет - «Воткинские вести» (1930).



https://udm.wikipedia.org/wiki/%D0%92%D0%BE%D1%82%D0%BA%D0%B0_%D0%BA%D1%83%D0%BD%D0%BF%D1%83%D1%81%D1%8D%D0%B7

26-тӥ оштолэзе (апреле) 2006-тӥ арын Вотка Кар Думалэн ньылетӥ ӧтчамезлэн VIII
сессияз депутатъёс кутӥзы Вотка (карлэсь) городлэсь гербсэ но флагзэ.

Та арбериос юнме шорысь гербе ӧз шеде. Кылсярысь, якорь возьматэ, Вотка палъёс
вашкала дырысен кортэз ӵыжатӥзы, солэсь пӧртэм тӥрлыкъёс лэсьязы шуыса. Ӵапак та
удыс ик данэ поттӥз Вотка карез (городэз). Канат возьматэ якорез, кудзэ заводын
ужасьёс дасязы вуоно императорен Александр II-ен ӵош.

Кар пусысь (Гербысь) крезьгур тӥрлык — кларион — Воткаын туала улӥсьёслэн тодазы
вайытэ: татын вордӥськиз быдэс дуннелы тодмо, дано крезьгурчи Пётр Ильич
Чайковский. Гарпунлэн йылыз но отчы токма шедемын ӧвӧл. Со возьматэ, та карын
(городын) ракета поттон туж умой радъямын вал шуыса.



https://udm.wikipedia.org/wiki/%D0%92%D0%BE%D1%82%D0%BA%D0%B0_%D0%BA%D0%B0%D1%80

Вотка карлэн кылдэмез герӟаськемын ӟуч императрицаен Елизавета Петровнаен.
1757-тӥ арын со поттӥз Указ: Вотка шур дурын ӝутоно корт ӵыжатонъя завод.
Лэсьтӥськонъя кыл кутӥсе юнматӥзы граф П. Шуваловез. Озьы 21-тӥ сентябре 1759-тӥ
арын завод гижысь-пиньысь ужзэ мытӥз. Нырысетӥ нуналаз ик быдэсъяны кутскиз кун
ласянь тужгес кулэ луись заказъёсты. Заводын макем огсыр ужъёс мынӥзы, сокем ӝог
паськытаз та инты.

20-тӥ августэ 1935-тӥ арын Вотка черкогуртэз каризы город. Со пыриз Киров улос
исполкомлэн Вотка горсоветаз. 22-тӥ октябре 1937-тӥ арын сое юнматӥзы Удмурт
АССР-е.

Вотка кар — Вотка ёрослэн шорсюлмыз. Ижен виссы — 62 километр, Мускоен — 1 сюрс
191 километр. Городлэн огъя площадез 112,18 квадратной километр.

Город сылэ Вотка тымет дурын. Тымет кылдӥз, Идӟи, Берёзовка но Шаркан шуръёсты
огазеяса. Туннэ тыметлэн быдӟалаез 18 квадратной километр, Удмуртиысь тужгес
бадӟымез луэ.

2009-тӥ арын лыдъян-чотанэз эскероно ке, Воткинскын 96 сюрс 936 улӥсез. Со
пӧлысь ужась калык — 60 сюрс 990. Отын уло ӟучъёс — 78,7 %, удмуртъёс — 8,5 %,
бигеръёс — 3,2 %.

Вотка кар аспӧртэмлыко интыын сылэ — Ижез герӟа Шаркан, Дэбес ёросъёсын, Удмурт
Республикаез — Пермь улосэн. Та городэтӥ ик ортче Пермь — Кузон — Нижний
Новгород газопровод. Ваньмыз-ӧвӧлэз 980 предприятиез вань, отын тырше 42
сюрслэсь трос адями. Татын пӧртэм удысъёс азинско ке но (сиён-юон поттонъя
промышленность — 9,8 %, лэсьтӥськонын кутӥськись материалъёсты дасянъя
промышленность — 0,8 %) валтӥсь интыын — машина поттон, корт ӵыжатон (85 %).
Вотка завод городлэн экономикаяз бадӟым инты басьтэ.



https://udm.wikipedia.org/wiki/%D0%92%D0%BE%D1%80%D0%B4%D1%81%D0%BA%D0%B5%D0%BC_%D0%BA%D1%8B%D0%BB

«Вордскем кыл» журнал — дышетӥсьёслы чаклам наукая но методикая издание.
Журналлэн учредителез - Удмурт Республикаысь Дышетонъя но наукая министерство.

1990-тӥ арын журналлэн нырысетӥ номерез потӥз, сое чаклазы "Кенеш" журналлы
ватсэт шуыса. Солэн редакторез вал писатель А. Н. Уваров. 1993-тӥ арозь со
кивалтӥз на РСФСР-ысь Калыкез дышетонъя министерстволэн национальной школаосъя
научно-исследовательской институтэзлэн удмурт филиалэныз.

1991-тӥ арын 3-тӥ июньысен журнал нимаз издание луэ. Солы валтӥсь редакторе
юнмато И. М. Байметовез. 1998-тӥ арозь журнал потэ кык толэзьлы огпол. Собере
"Вордскем кыл" потыны кутске толэзьлы быдэ. Берло дыре журнал араз 10 номер
потэ.



https://udm.wikipedia.org/wiki/%D0%92%D0%B8%D0%BD%D0%BE%D0%B3%D1%80%D0%B0%D0%B4%D0%BE%D0%B2%D0%B0_(%D0%9A%D0%BE%D0%BB%D0%B5%D1%81%D0%BD%D0%B8%D0%BA%D0%BE%D0%B2%D0%B0)_%D0%92%D0%B0%D1%81%D1%81%D0%B0_%D0%9A%D0%B8%D1%80%D0%B8%D0%BB%D0%BB%D0%BE%D0%B2%D0%BD%D0%B0

Васса Кирилловна Виноградова (Колесникова) — удмурт актриса, УАССР-ысь дано
артистка (1940), УАССР-ысь калык артистка (1952) - вордӥськиз 8-тӥ августэ
1909-тӥ арын Алнаш ёросысь Удмурт Гондыр гуртын.

1927-тӥ арын Алнашысь улыны выжиз Ижкарее. Ужаны интыяськиз Ижысь
машиностроительной заводэ. Шутэтскон вакытаз вуттӥськылӥз Удмурт клубын
шудыны-вераны. Огаз концертын солэн жингрес куараезлы синмаськизы драматургъёс
К. А. Ложкин но И. Г. Гаврилов. Егит нылашез ас доразы - Удмурт театре - ужаны
ӧтизы.

Аспӧртэмлыко быгатонлыкезлы луыса, Васса Кирилловналэн театр удысъя нимысьтыз
дышетскемез ӧй вал ке но, соку ик учкисьлэсь сюлэмзэ ас палаз берыктӥз, рольёссэ
туж вольыт быдэсъяз. Виноградовалэн валтӥсь рольёсыз: Жага («Кезьыт ошмес»),
Наталь («Зӥбет зурка»), Чабъя («Камит Усманов»), Васса Железнова (М. Горькийлэн
пьесаез), Туливить («Сюан»), Юбера («Аннок»), Дукъя («Вуж Мултан»), Зоя Кабышева
(«Вуж юрт»).

Васса Кирилловна, спектакльёсын шудэм сяна, К. К. Гаврилова актрисаен ӵош
кырӟалляз-вералляз но. 1958-тӥ арын пусъемын «Знак почёта» орденэн но
медальёсын.



https://udm.wikipedia.org/wiki/%D0%92%D0%B0%D1%81%D0%B8%D0%BB%D0%B8%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87_%D0%92%D0%B0%D0%BD%D1%8E%D1%88%D0%B5%D0%B2

Василий Михайлович Ванюшев — удмурт кылбурчи, литератураез эскерись, публицист.
Филология наукаосъя доктор, профессор. Удмуртиысь калык писатель, культура
удысысь дано ужась, Россиысь Писательёслэн союззылэн членэз, Педагогикая
калыккуспо академилэн членэз. Вордӥськиз 10-тӥ феврале 1936-тӥ арын Удмурт
АССР-ысь Кизнер ёросысь Улӥ Кусо-Какся гуртын.

Йылпумъяз Можга педучилищеез, Москваысь кун университетысь журналистикая
факультетэз, Общественной наукаосъя академилэсь аспирантуразэ. 1973-тӥ арысен
ужа Удмурт историяя, кылъя но литературая институтын: нырысь директорлэн наукая
воштӥсез вал, нош туннэ — наукая валтӥсь сотрудник. 1975-тӥ арын утиз кандидат
диссертацизэ, 1997-тӥ арын — доктор диссертацизэ. 1998-тӥ-2003-тӥ аръёсы Ванюшев
кивалтӥз Удмурт кун университетысь удмурт филология факультетысь удмурт
литературая кафедраен.

Василий Ванюшев басьтӥськиз югдытӥсьлэсь Г. Верещагинлэсь творчествозэ эскерон
борды. Туннэ нуналлы солы сӥзем 9 книгаез потӥз ини. Озьы ик палэнэ ӧз кельты
удмурт писательёсты но — Кузебай Гердэз, Кедра Митреез, Михаил Петровез, Михаил
Коноваловез но мукетъёссэ.



https://udm.wikipedia.org/wiki/%D0%92%D0%B0%D0%BB%D0%B5%D0%BD%D1%82%D0%B8%D0%BD_%D0%A1%D1%82%D1%80%D1%8B%D0%BA%D0%B0%D0%BB%D0%BE

Юрий Геннадьевич Каплан (укр. Юрiй Генадiйович Каплан, ворд. 2-тӥ коньывуонэ
1988 арын) — украинаысь кырӟась, кылбуръёс но гуръёс гожъясь, кудӥз интернет пыр
ваньзылы тодмо луиз; али дырлы «Валентин Стрыкало» рок-группаын валтӥсь кырӟасез
луэ. Солэн кырӟанъёсыз YouTube нимо видеосервисын тодмо луизы, куке со 2008
арлэн кутсконаз Дима Биланлы, Тиматилы, Вячеслав Малежиклы, Потаплы но Настялы
Каменских, МакSимлы но Чай вдвоёмлы кырӟан-вазиськонъёсын видеороликъёс
кылдытӥз.

Валентинлэсь Евровидение-2008 вормисьлы Дима Биланлы видео пыр вазиськемзэ
YouTube-ын одӥг толэзь куспын 90 000 адями учкиз, со видеолы чӧлсконъёс быдэс
Рунеттӥ вӧлмизы. Кӧня ке дыр ортчыса Дима Биланлы вазиськем видеозэ учкизы 1 500
000-лэсь тросгес адями, нош Тиматилы вазиськемзэ 1 000 000 адями учкизы.

Кемалась ик ӧвӧл крезьгурчи аслэсьтыз группазэ кылдытӥз. Али дырлы трос
концертъёс возьматыло. 17 куарусёнэ 2010 арын Нырысетӥ каналын сое быдэс Россия
адӟиз. 8 толсуре 2010 арын пыриськиз A-ONE каналлэн «Звездочат» программаяз.



https://udm.wikipedia.org/wiki/%D0%91%D1%8B%D0%B4%D3%9F%D1%8B%D0%BC_%D0%9E%D1%82%D0%B5%D1%87%D0%B5%D1%81%D1%82%D0%B2%D0%B5%D0%BD%D0%BD%D0%BE%D0%B9_%D0%BE%D0%B6

Быдӟым Атыкай ож — 1941—1945-тӥ аръёсы Совето Союз но Германия вискын ортчем ож,
Кыкетӥ дунневыл ожлэн люкетэз. Пусйыны кулэ, Германилэн союзникъёсыз со вакытэ
вал Болгария, Венгрия, Италия, Румыния, Словакия, Финляндия, Хорватия.

«Быдӟым Атыкай ож» ним СССР-ын кутӥськыны кутскиз 1941-тӥ арын 3-тӥ
пӧсьтолэзьысен И. Сталинлэн радио пыр калыклы вазиськемез бере. Вазиськоназ
«быдӟым» но «атыкай» эпитетъёс нимаз кутӥсько. Нырысьсэ ӵош кутэмын вал 1941-тӥ
арын 23—24-тӥ инвожое понна «Правда» газетлэн статьяосаз. Та ним возиське азьвыл
Совето Союзэ пырем кунъёсын (укр. Велика Вітчизняна війна, бел. Вялікая Айчынная
вайна, абх. Аџьынџьтәылатәи Еибашьра ду но мукет). Мукет кунъёсын, кытын ӟуч кыл
уг кутӥськы но кудъёсыз СССР-е ӧз пыре, «Великая Отечественная война» термин уг
кутӥськы. Англи кунъёсын сое воштэ Eastern Front (World War II) ((Кыкетӥ
дунневыл ожлэн) шундыпуксён фронт (эз)) термин, немец историын —
Deutsch-Sowjetischer Krieg, Russlandfeldzug, Ostfeldzug (немец-совето ож, ӟуч
поход, шундыпуксён поход).

Белорус ССР, Украин ССР, Молдавской ССР, Эстон ССР, Карело-Финской ССР,
Латвийской ССР, Литовской ССР, озьы ик таӵе улосъёс: Ленинград, Мурманск, Псков,
Новгород, Вологда, Калинин, Москва, Тула, Калуга, Смоленск, Орёл, Брянск, Курск,
Липецк, Воронеж, Ростов, Рязань , Сталинград, Краснодар, Ставрополь, Калмык
АССР, Кабардино-Балкарской АССР, Крым АССР, Северо-Осетинской АССР,
Чечено-Ингушской АССР, Краснодар улос (ты вылысь ожъёс) , Чуваш АССР
(авианалёт), Астрахань улос (авианалётъёс), Архангельск улос (авианалётъёс),
Горький улос (авианалётъёс), Саратов улос (авианалётъёс), Тамбов улос
(авианалётъёс), Ярославль улос (авианалётъёс), озьы ик Казах ССР (Гурьев кар
вылэ авианалёт), Абхаз АССР (ГССР).

Совето солдатъёс ожмаськизы мукет кунъёсын: Германиын, Польшаын, Финляндиын,
Норвегиын, Румыниын, Болгариын, Югославиын, Чехословакиын, Венгриын, озьы ик
соку Германие пырись Австриын, Хорватиын но Словакиын.



https://udm.wikipedia.org/wiki/%D0%91%D1%83%D1%80%D0%B0%D0%BD%D0%BE%D0%B2%D1%81%D0%BA%D0%B8%D0%B5_%D0%B1%D0%B0%D0%B1%D1%83%D1%88%D0%BA%D0%B8

Брангуртысь песянайёс (ӟуч Бурановские бабушки) — Удмурт Республикаысь
профессионал луисьтэм кырӟасьёслэн коллективзы. Отчы пыро Пичи Пурга ёросысь
Брангуртын улӥсь пересь кышномуртъёс, соин ик со «Брангуртысь песянайёс» шуыса
нимаське. «Брангуртысь песянайёс» тужгес тодмо луиллям ӟуч но дуннеысь
шлягеръёсты удмурт кылэ берыктыса кырӟаменызы.

2010 аре март толэзе «Брангуртысь песянайёс» Россиысь «Евровидение» конкурсын
куинетӥ интые потӥзы «Евровидениын» вормемзы понна Удмурт Республикаысь Кун
Кенешлэн Тӧроез А. В. Соловьёв оскытӥз: Брангуртысь песянайёслэсь котькыӵе
куронзэс быдэстоз — гуртэ газ, ву гумыос кыскоз. Ма, сюресъёссы но ушъяськымон
ӧвӧл. Ижозь 35 иськем. 2012 арын коллектив пыриськиз нош ик Россиысь
«Евровидение» конкурсэ «Party for Everybody» кырӟанэнызы. Татын «Брангуртысь
песянайёс» вормисе потӥзы но луонлык басьтӥзы Россияез «Евровидение» конкурсын
калык азе поттыны. «Евровидение»-2012 конкурсын, кудӥз ортчиз Баку карын,
песянайёс кыкетӥ инты басьтӥзы.

Брангурт песянайёс пӧлысь тужгес арлыдоез — Зарбатова Елизавета Филипповна.
Ӵапак солэн кырӟанэз ик — «Веськрес тӧдьы кызьпу туйлэсь…» чузъяськиз
«Евровидениын» но. Баянэн шудӥсьсы, гитара сиосты кырӟатӥсьсы — Николай
Григорьевич Зарбатов.

Йӧспӧртэм мӧйыос котырысь уг кошкыло иворчиос. Удмурт шаерысь сяна, Мускоысь,
Санкт-Петербургысь но журналистъёс доразы кожалляло. Микрофонлэсь, камералэсь
кырӟасьёс чик уг кышкатско — доразы кожем куноосты я скал гидэз сузяны потто, я
киязы лопата мычо. Тужгес но огыр-бугыр вераськонъёс мыно Интернетын.
Брангуртысь песянайёс Россиын улӥсьёслэсь сюлэмъёссэс зол позыртыны быгатӥллям.

Песянйёслы аспӧртэмлыко дуннее — сцена вылэ — нырысетӥ вамыш лэсьтыны юрттӥз
«Юмшан Промо» группалэн кивалтӥсез Павел Поздеев. 2004-тӥ арын Ижысь Шор
площадьын «Перепеч — пиццалы пумит» акциез дасякуз, тодмо режиссёр но шоу
радъясь Поздеев ӧз но вӧталля таӵеез сярысь.

Брангуртысь песянайёс удмурт калык кырӟанъёсты быдэсъям сяна, мыло-кыдо гурлало,
кылсярысь, «Битлз» группалэсь, В. Цойлэсь гуръёссэс. Вашкала кырӟанлы туала шӧмо
аранжировка лэсьтыса, та усточиослэн куараоссы эшшо но аспӧртэмлыко чузъясько.
Песянайёслэсь кырӟанъёссэс шедьтыны луэ YOU TUBE (сайт) сайтысь. Паймоно кадь:
«Евровидение» ортчем бере соослэсь куаразэс кылзыны та сайтэ пырам 69 сюрс
адями. Асьсэос кырӟасьёс шуо:



https://udm.wikipedia.org/wiki/%D0%91%D1%83%D0%BB%D0%B3%D0%B0%D0%BA%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%90%D1%84%D0%B0%D0%BD%D1%81%D1%8C%D0%B5%D0%B2%D0%B8%D1%87

Михаи́л Афана́сьевич Булга́ков – нимо-дано ӟуч писатель (прозаик, драматург).
Вордскиз 1891-тӥ арын Киевын. Кулӥз 1940 аре Мускоын.

1921 аре Москвае кошкиз. Гожъяз веросъёс, эссеос,повестьёс, пьесаос,
романъёс.Солэн стилез – мистической, философско-фантастической, сатирической,
иронической но лирической. Самой тодмо но бадӟым романэз – «Мастер но
Маргарита».

Россиын туж тодмо луэ «Пуны сюлэм» повестьлэн экранизациез («Ленфильм», 1988,
режиссёр Владимир Бортко, профессор Преображенскилэн роляз – Евгений
Евстигнеев).

Солэн гожтэмъёсызъя Удмуртиысь театръёсын но спектакльёс пуктэмын вал: «Зойкалэн
патерез» пьесаезъя пуктэм таӵе нимо ик спектакль Ижысь Короленко нимо кун драмая
ӟуч театрын туж популярной луиз (премьера шудэмын 8 октябре 2004 аре, Зойкалэсь
рользэ быдэстӥз Ольга Слободчикова, Аметистовлэсь рользэ – Иван Слободчиков).
Озьы ик, Ижысь театралъёслы Булгаковлэн творчествоез Мускоысь лыктэм
артистъёслэн шудэмзыя но тодмо: 11 апреле 2005 аре Ижын «Аксион» нимо культурая
центрын «Мастер но Маргарита» нимо спектакльзэс возьматӥз «Театр на
Юго-Западелэн» труппаез.



https://udm.wikipedia.org/wiki/%D0%91%D1%80%D0%B5%D1%81%D1%82

Бре́ст (бел. Брэ́ст, укр. Берестя, пол. Brześć) — Белоруссиысь кар, Брест
улослэн но ёрослэн административной центрез.

Интыяське улослэн лымшор-шундыпуксён палаз, Мухавец шурлэн Шундыпуксён Буг шуре
усён дораз, Польшаен кунгож вӧзын. Брест - чугун сюресысь бадӟым станция,
Мухавец вылысь порт.

Брест — узыр но вашкала историен кар. Ошмессинъёсын пумиськемезъя, со -
Белоруссиын пуктэм ньылетӥез кар (1019), солэсь вазь гожъямын Полоцк (862),
Витебск (974) но Туров (980) сярысь гинэ. Туннэ нуналлы со тужгес тодмо луэ
крепостез понна.

Брест интыяське Минсклэсь 320 иськемын. Карлэн шундыӝужан палаз Мухавец шур усе
Шундыпуксён Буге, кыклы люкиськыса. Брестлэн уйпалтӥз бызе Лесная шур.



https://udm.wikipedia.org/wiki/%D0%91%D1%80%D0%B0%D0%BD%D0%B3%D1%83%D1%80%D1%82%D1%8B%D1%81%D1%8C_%D0%BF%D0%B5%D1%81%D1%8F%D0%BD%D0%B0%D0%B9%D1%91%D1%81

Брангуртысь песянайёс (ӟуч Бурановские бабушки) — Удмурт Республикаысь
профессионал луисьтэм кырӟасьёслэн коллективзы. Отчы пыро Пичи Пурга ёросысь
Брангуртын улӥсь пересь кышномуртъёс, соин ик со «Брангуртысь песянайёс» шуыса
нимаське. «Брангуртысь песянайёс» тужгес тодмо луиллям ӟуч но дуннеысь
шлягеръёсты удмурт кылэ берыктыса кырӟаменызы.

2010 аре март толэзе «Брангуртысь песянайёс» Россиысь «Евровидение» конкурсын
куинетӥ интые потӥзы «Евровидениын» вормемзы понна Удмурт Республикаысь Кун
Кенешлэн Тӧроез А. В. Соловьёв оскытӥз: Брангуртысь песянайёслэсь котькыӵе
куронзэс быдэстоз — гуртэ газ, ву гумыос кыскоз. Ма, сюресъёссы но ушъяськымон
ӧвӧл. Ижозь 35 иськем. 2012 арын коллектив пыриськиз нош ик Россиысь
«Евровидение» конкурсэ «Party for Everybody» кырӟанэнызы. Татын «Брангуртысь
песянайёс» вормисе потӥзы но луонлык басьтӥзы Россияез «Евровидение» конкурсын
калык азе поттыны. «Евровидение»-2012 конкурсын, кудӥз ортчиз Баку карын,
песянайёс кыкетӥ инты басьтӥзы.

Брангурт песянайёс пӧлысь тужгес арлыдоез — Зарбатова Елизавета Филипповна.
Ӵапак солэн кырӟанэз ик — «Веськрес тӧдьы кызьпу туйлэсь…» чузъяськиз
«Евровидениын» но. Баянэн шудӥсьсы, гитара сиосты кырӟатӥсьсы — Николай
Григорьевич Зарбатов.

Йӧспӧртэм мӧйыос котырысь уг кошкыло иворчиос. Удмурт шаерысь сяна, Мускоысь,
Санкт-Петербургысь но журналистъёс доразы кожалляло. Микрофонлэсь, камералэсь
кырӟасьёс чик уг кышкатско — доразы кожем куноосты я скал гидэз сузяны потто, я
киязы лопата мычо. Тужгес но огыр-бугыр вераськонъёс мыно Интернетын.
Брангуртысь песянайёс Россиын улӥсьёслэсь сюлэмъёссэс зол позыртыны быгатӥллям.

Песянйёслы аспӧртэмлыко дуннее — сцена вылэ — нырысетӥ вамыш лэсьтыны юрттӥз
«Юмшан Промо» группалэн кивалтӥсез Павел Поздеев. 2004-тӥ арын Ижысь Шор
площадьын «Перепеч — пиццалы пумит» акциез дасякуз, тодмо режиссёр но шоу
радъясь Поздеев ӧз но вӧталля таӵеез сярысь.

Брангуртысь песянайёс удмурт калык кырӟанъёсты быдэсъям сяна, мыло-кыдо гурлало,
кылсярысь, «Битлз» группалэсь, В. Цойлэсь гуръёссэс. Вашкала кырӟанлы туала шӧмо
аранжировка лэсьтыса, та усточиослэн куараоссы эшшо но аспӧртэмлыко чузъясько.
Песянайёслэсь кырӟанъёссэс шедьтыны луэ YOU TUBE (сайт) сайтысь. Паймоно кадь:
«Евровидение» ортчем бере соослэсь куаразэс кылзыны та сайтэ пырам 69 сюрс
адями. Асьсэос кырӟасьёс шуо:



https://udm.wikipedia.org/wiki/%D0%91%D0%B8%D1%80%D0%B8%D0%B1%D0%B0

Бириба (лат. Rollinia mucosa) — Annonaceae семьяысь эмъюм емышо, куаро писпу.
Будэ Лымшор Америкаын.

Бириба (Ролиния) — шаплы будӥсь, куар уськытӥсь писпу. Ӝуждалаез 4-15 метрозь
вуэ. Куарезлэн кузьдалаез 10-25 см. Сяськаосыз гермафродитноесь. Емышезлэн
диаметрез ог 15 см. Емышлэн вылыз ӵуж, пушказ вань тӧдьы пушез туж трос сьӧд
1,6-2 см кузьдалаё кидысъёсын. Емышез кисьма тулыспалэ-южтолэзе.

Бириба будэ бадӟым территориын: Уйпал Аргентинаын, Бразилияын, Парагвайын но
Перуын. Вӧлмемын Гайанаозь, Венесуэлаозь, Колумбияозь, Лымшор Мексикаозь но
Антильской шормуӵъёс дорозь.



https://udm.wikipedia.org/wiki/%D0%91%D0%B0%D1%82%D1%83%D0%B5%D0%B2,_%D0%92%D0%B0%D0%BB%D0%B5%D1%80%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Эрик Батуев (зэмос нимыз Валерий Николаевич Батуев; вордиськиз 23 куарусёнэ
1969, Симанки (Куштошур) гуртын, Дэри ёросын , Удмурт АССР — кулиз 31 южтолэзе
2002, Муско) — удмурт кыбурчи, писатель, журналист (дуннелы тодмо луиз «ӟырдыт
точкаосысь» репортажъёсыныз).

1984—1987 — дышетске Можгаысь ветеринарной техникумын, Можгинского педучилищеысь
литературной кружоке ветлэ

1991—1996 — дышетске МГУ-лэн журналистика факультетаз, 1996—2001 г. — аспирант.
Ужа «Аргументы и факты» газетын. ОЗьы ик вал быремын парламентской корреспондент

1995 — нырысети кылбуръёсын бичетэз потэ - «Гольык» («Обнаженность). Ветлэ
стажировкае Италие. Командировкаосы сое лэзьяло Чечняе, Таджикистанэ, Турцияе,
Афганистанэ, Югославияе (Косово), Иранэ, Палестинае, Израиле. Чечняын дыръяз сое
контузить каре.



https://udm.wikipedia.org/wiki/%D0%91%D0%B0%D0%BB%D0%B5%D0%B7%D0%B8%D0%BD%D0%BE_%D1%91%D1%80%D0%BE%D1%81_(%D0%A3%D0%B4%D0%BC%D1%83%D1%80%D1%82%D0%B8%D1%8F)

Балезино ёрос Удмуртилэн уй палаз интыяськемын. Центрез — кар типъем гурт
Балезино. Мукет улон интыос пӧлысь тужгес тодмо луо Каменное Заделье, Кестым,
Пибаньшур, Юнда, Люк, Пыбъя. Бускель ёросъёсыз: Глаз, Кез, Красногорье но Эгра
ёросъёс.

Балезино ёрос интыяськемын Верхнекамской возвышенностьын. Республикамылэн тужгес
вылӥ интыез - ёросысь Новосёлы гуртын: зарезьлэсь 323 метрлы вылӥын. Та палъёстӥ
бызё Чупчи, Кеп, Юнда, Пызеп, Люк шуръёс. Ёрослэсь 30 %-сэ шобырто нюлэс кушъёс.

1895-тӥ арын ёросэтӥ кыскизы Вятка-Пермь чугун сюрес. Ёрослэн лымшор палтӥз
ортче Ижевск-Глазов асфальт сюрес.

Ёросын вань 35 школа, 48 номеро ПТУ, искусствоосъя школа но солэн 2 филиалъёсыз,
ДЮСШ, нылпи юрт, пиналъёсты школалэсь азьвыл дышетонъя 36 учреждение, 43
культурая юрт, музей, 54 культурая памятник, 26 библиотека но мукет. Ёрос
газетсы - «Вперёд!» (1931).



https://udm.wikipedia.org/wiki/%D0%91%D0%B0%D0%BB%D0%B5%D0%B7%D0%B8%D0%BD%D0%BE_%D1%87%D0%B5%D1%80%D0%BA%D0%BE%D0%B3%D1%83%D1%80%D1%82

Балезино — Удмуртиын кар типъем посёлок, Балезино ёрослэн административной
центрез. Интыяськемын Удмуртилэн уйпалаз — Чупчи шурлэн паллян ярдураз.
Балезиноысен Ижозь — 150 километр, Глазозь — 30 километр. Сое сурано ӧвӧл та
ёросысь ик Балезино черкогуртэн.

1897-тӥ арын та интыостӥ Транссибирской чугун сюрес валён кутскиз. Озьы
черкогурт кылдӥз.

1901-тӥ арын Балезино пыр ӝутыны ӧдъязы Ватка-Пермь чугун сюресэз. Талы луыса
черкогурт бадӟымаз-паськытаз.

Улӥсез 16 сюрс котыр. Пӧлазы вань пӧртэм выжыысь калыкъёс: удмуртъёс — 52,6%,
ӟучъёс — 28,2%, бигеръёс — 13,1%, музон калыкъёс — 6,1%.



https://udm.wikipedia.org/wiki/%D0%91%D0%B0%D0%BA%D0%B8%D1%88%D0%B5%D0%B2%D0%B0%2C_%D0%9D%D0%B8%D0%BD%D0%B0_%D0%9F%D0%B5%D1%82%D1%80%D0%BE%D0%B2%D0%BD%D0%B0

Вордӥськиз 1927 аре 27 июне туала Вавож ёросысь Иваново-Вознесенск гуртын. 1941
аре Тыловыл-Пельгаысь сизьым аресъем школаез быдтӥз, сояз аре ик Можга
педучилищее пыре но отын 1944 арозь дышетске. 1944 арысен 1946 —
Тыловыл-Пельгаысь школаын кутскон классъёсын дышетӥсь луыса ужа. 1946 арысен
1951 арозь дышетске Ленинградысь Николай Островский нимо театр институтын.
Институтысь бертыса, 1951 арысен пенсие потытозь ик — Удмурт драматической
театрысь актриса.

Удмурт АССР-ысь калык артист (1958), РСФСР-ысь дано артист (1960). «Знак почёта»
орденэн пусъемын (1958). 1981 аре Нина Бакишевалэн нимыз УАССР-ысь трудовой
славалэн но героизмлэн Данъян книгаяз гожтыса кельтэмын вал.

Театрын шудэм сяна, Нина Бакишева мыло-кыдо пыриськиз общественной уже но: со
вал Ижысь кар кенешысь но УАССР-ысь Вылӥ кенешысь депутат, Вылӥ кенешысь
президиумлэн членэз, Вань Россиысь театр обществоысь президиумлэн членэз, со ик
обществолэн удмурт люкетэныз но кивалтӥз, Тупаса улонэз утёнъя комитетын но
ужаз, пӧртэм аръёсы кивалтӥз удмурт театрысь партийной но профсоюзной
организациосын, со ик луиз Ижысь нылкышно кар кенешлэн нырысетӥ тӧроез.



https://udm.wikipedia.org/wiki/%D0%91%D0%B0%D0%B9%D1%82%D0%B5%D1%80%D1%8F%D0%BA%D0%BE%D0%B2,_%D0%9D%D0%B8%D0%BA%D0%BE%D0%BB%D0%B0%D0%B9_%D0%A1%D0%B5%D0%BC%D1%91%D0%BD%D0%BE%D0%B2%D0%B8%D1%87

Николай Семёнович Байтеряков (9-тӥ гудырикошконэ 1923-тӥ арын Алнаш ёрос Ӟатча —
1-тӥ ожтолэзе 1997-тӥ арын Можга) — тодмо удмурт кылбурчи.

Вордӥськиз 9-тӥ гудырикошконэ 1923-тӥ арын Алнаш ёросысь Ӟатча черкогуртын.
1938-тӥ арын тодон-валанзэ муромытыны пыриз Можгаысь педтехникуме. Но висеменыз
сэрен дышетсконзэ йылозяз-пумозяз вуттыны ӧз быгаты. Нырысь ужаз гуртысьтыз
колхозын, бӧрысь Сарапулысь кирпич поттонъя заводын, Ува — Кильмезь чугун сюрес
лэсьтонын. 1942—1944-тӥ аръёсы ожмаськиз Быдӟым Атыкай ожын, вал танкист,
миномётчик. Данъямын Горд Кизили, II степенё Отечественной война орденъёсын, «За
отвагу» медален. Ож бере дышетскиз Ярославльысь военно-политехнической
училищеын. Та бӧрсьы вамыштӥз Ижысь областной партийной школае, собере —
СССР-ысь Гожъяськисьёслэн Союззылэн вылӥ литературая курсъёсазы. 1974-тӥ арысен
рос-прос кырмиське литература удыс борды.

Кылбур дуннее кыстӥськон мылкыдыз ӝутӥськиз, Можгаын дышетскыкуз. Нырысетӥ
кылбурзэ — «Тямыс март» — печталаз «Дась лу!» газетын. Нош 1953-тӥ арын потӥз
нырысетӥез книгаез — «Кылбуръёс», 1992-тӥ арын кыкетӥез — «Луысал ке ваньзэ
вераме». Чуръёссэ ӟуч кылэ берыктыса, вордӥсько «Вдоль серебряной Варзи»,
«Черёмуха в цвету», «Над родником» книгаосыз. Автор улэп дыръя лыдӟисьёс кие
вуиз солэн 11 кылбур бичетэз. 2003-тӥ арын ӟуч но удмурт кылбуръёсыныз потӥз
«Жин азвесь крезьгурен — Серебряная мелодия» книгаез. Николай Семёновичлэсь
чуръёссэ ӟуч кылэ берыктылӥзы В. Семакин, О. Поскрёбышев, В. Емельянов но
мукетъёсыз. Пусъёно: кылбуръёсыз 25 пӧртэм кунсьӧр кылъёсы берыктэмын! Ужъёсыз
печатласькизы литературалы сӥзем журналъёсын — «Нева», «Дружба народов»,
«Волга», «Урал», «Наш современник», «Полымя». «Эштэрек» поэмазэ лыдӟыны быгатӥзы
Венгриын улӥсьёс но.

1970-тӥ арын Байтеряков басьтӥське нылпиослы веросъёс гожъян борды. Куд-ог
ужъёсыз печатласькизы «Марӟан», «Куинь кызьпуос улын», «Сьӧд валъёс» бичетъёсын.
«Крезь бурд вылын» но «Кылбуръёс. Поэма» книгаосыз понна Николай Байтеряковлы
сётэмын Удмурт АССР-ысь кун премия. Нош 1986-тӥ арын луиз Удмуртиысь калык
кылбурчи.



https://udm.wikipedia.org/wiki/%D0%91%D0%B0%D0%B4%D3%9F%D1%8B%D0%BC_%D0%90%D1%82%D1%8B%D0%BA%D0%B0%D0%B9_%D0%BE%D0%B6

Быдӟым Атыкай ож — 1941—1945-тӥ аръёсы Совето Союз но Германия вискын ортчем ож,
Кыкетӥ дунневыл ожлэн люкетэз. Пусйыны кулэ, Германилэн союзникъёсыз со вакытэ
вал Болгария, Венгрия, Италия, Румыния, Словакия, Финляндия, Хорватия.

«Быдӟым Атыкай ож» ним СССР-ын кутӥськыны кутскиз 1941-тӥ арын 3-тӥ
пӧсьтолэзьысен И. Сталинлэн радио пыр калыклы вазиськемез бере. Вазиськоназ
«быдӟым» но «атыкай» эпитетъёс нимаз кутӥсько. Нырысьсэ ӵош кутэмын вал 1941-тӥ
арын 23—24-тӥ инвожое понна «Правда» газетлэн статьяосаз. Та ним возиське азьвыл
Совето Союзэ пырем кунъёсын (укр. Велика Вітчизняна війна, бел. Вялікая Айчынная
вайна, абх. Аџьынџьтәылатәи Еибашьра ду но мукет). Мукет кунъёсын, кытын ӟуч кыл
уг кутӥськы но кудъёсыз СССР-е ӧз пыре, «Великая Отечественная война» термин уг
кутӥськы. Англи кунъёсын сое воштэ Eastern Front (World War II) ((Кыкетӥ
дунневыл ожлэн) шундыпуксён фронт (эз)) термин, немец историын —
Deutsch-Sowjetischer Krieg, Russlandfeldzug, Ostfeldzug (немец-совето ож, ӟуч
поход, шундыпуксён поход).

Белорус ССР, Украин ССР, Молдавской ССР, Эстон ССР, Карело-Финской ССР,
Латвийской ССР, Литовской ССР, озьы ик таӵе улосъёс: Ленинград, Мурманск, Псков,
Новгород, Вологда, Калинин, Москва, Тула, Калуга, Смоленск, Орёл, Брянск, Курск,
Липецк, Воронеж, Ростов, Рязань , Сталинград, Краснодар, Ставрополь, Калмык
АССР, Кабардино-Балкарской АССР, Крым АССР, Северо-Осетинской АССР,
Чечено-Ингушской АССР, Краснодар улос (ты вылысь ожъёс) , Чуваш АССР
(авианалёт), Астрахань улос (авианалётъёс), Архангельск улос (авианалётъёс),
Горький улос (авианалётъёс), Саратов улос (авианалётъёс), Тамбов улос
(авианалётъёс), Ярославль улос (авианалётъёс), озьы ик Казах ССР (Гурьев кар
вылэ авианалёт), Абхаз АССР (ГССР).

Совето солдатъёс ожмаськизы мукет кунъёсын: Германиын, Польшаын, Финляндиын,
Норвегиын, Румыниын, Болгариын, Югославиын, Чехословакиын, Венгриын, озьы ик
соку Германие пырись Австриын, Хорватиын но Словакиын.



https://udm.wikipedia.org/wiki/%D0%91%D0%B0%D0%B4%D1%80%D0%B5%D1%82%D0%B4%D0%B8%D0%BD%D0%BE%D0%B2,_%D0%A3%D0%BB%D1%8C%D1%84%D0%B0%D1%82

Ульфа́т Шайхутди́нович Бадретди́нов (1957-тӥ арын 21-тӥ толшоре Башкирия Бураево
ёрос Алтау (Алтаево)) — удмурт прозаик, журналист. «Кизили» нимо удмурт нылпи
журналлэн валтӥсь редакторез.

Тямыс аръем школаез йылпумъяса, 1972-тӥ арын Можгаысь педучилищее пыриз.
Дышетскемъяз литературно-художественной кружоке ветлӥз, ӵапак соку соин
кивалтӥзы гожъяськисьёс Григорий Данилов но Николай Байтеряков. Со вакытэ ик
Ульфат Бадретдинов гожтэ аслэсьтыз нырысетӥ веросъёссэ. Соос печатламын вал
«Советской Удмуртия», «Дась лу!» (иворбамъёсын (газетъёсын), «Молот» журналын.
«Дась лу!» иворбамен (газетэн) кылдытӥсь (автор) нырысьсэ тодматске 1969-тӥ
арын, туж мыло-кыдо ужась юнкор луэ.

Училищеез йылпумъямез бере, ас гуртаз дышетӥсь луыса ужаз. Армиысь бертыса, кык
ар Большой Качакысь шор ёзо школаын тыршиз (Башкирия, Калтаси ёрос). Удмурт кун
университетлэн филология факультетлэн заочной люкетаз дышетскыны пыриз.

1982-тӥ арын «Советской Удмуртия» иворбаме (газетэ) ужаны кариськиз.
1990—1992-ти аръёсы «Инвожо» журналлэн валтӥсь редакторезлэн воштӥсез вал.
1992-тӥ арын куарусён толэзьысен «Кизили» журналын — валтӥсь редакторлэн
кивоштӥсез, 1995-тӥ арын пӧсьтолэзе — валтӥсь редакторез. 2000-тӥ арысен
Россиысь гожъяськисьёслэн огазеяськоназы (СП РФ) пыриз.

«Мар со кадик?» — пиналъёслы яркыт бадӟым лыдӟет (книга), Александр Абрамовлэн
суредъёсыныз чеберъямын. Татчы пыремын куд-ог печатлам веросъёс, озьы ик
выльёсыз: «Дыртӥсь Эльза», «Кужмо… ӵужкушманъёс», «Юн кор» но мукет. «Юный
корреспондент» кылэн шудон пример вылын но адӟиськом кылдытӥсьлэсь (авторлэсь)
кылэз шӧдэмзэ, юморен гожъяськыны быгатэмзэ, дуннеез шулдыр синмын учкемзэ.

1997-тӥ арын «Удмуртия» лыдӟетпоттонниын (издательствоын) «Ӧте…» нимо пичи
классъёсын дышетскись пиналъёслы сценкаосын но сценарийёсын лыдӟет (книга)
дасямын. Суредъёссэ быдэстэ «Кизили» журналысь нылпиослэн яратоно суредасьсы
Василий Мустаев. Татын пӧртэм сценкаос, нотаосын кырӟанъёсын сценарийёс, Выль
арез пумитаны «Дырез юбое уд думы» чебер кыз котырын шудон потӥзы. Со арын ик ас
уксёеныз «Серекъян — адскисьтэм кужым» юморескаосын бичет (сборник) печатла.
Суредъёссэ дася тодмо суредась но архитектор К. Галиханов. Та лыдӟетын (книгаын)
озьы ик азьланьтӥське удмурт гурт, семья, будон сюрес, ӵошен тупаса улон тема.
2000-тӥ арын «Инвожо» журналын «Шордӥн» автобиографи повестез потэ. Со лыдӟет
(книга) потэмын нимаз ӟуч берыктэмен но (берыктӥз А. Демьянов) — «Шордин,
седцевина моя зоревая» (2004).



https://udm.wikipedia.org/wiki/%D0%90%D1%80%D0%B8%D1%81%D1%82%D0%B5,_%D0%9F%D0%B0%D1%83%D0%BB%D1%8C

Па́уль [Алекса́ндрович] А́ристе (ӵемысь солэсь нимтулзэ Аристэ шуыса гожъяло но)
– туж тодмо эстон кылчи, полиглот, Тарту университетысь профессор, академик.
Вордскемын 1905 аре 3 феврале Россиын, Эстляндия губерняысь Тартумаа утемысь
Ряэбиза нимо мызаын, дуриськисьлэн семьяяз. Аслэсьтыз азьвыл фамилизэ – Берг –
со воштӥз 1927 аре (со вие уноез эстонъёс асьсэлэсь немец тусо нимтулъёссэс
куштыло вылэм но эстон тусо кылъёслэсь пӧрмытэм выль нимтулъёссэс асьсэлы
басьтыло вылэм). 1916 аре Пауль семьяеныз Таллинэ выже. Отын со кутскон школаез
но пимурт гимназиез йылпумъяз. Дышесткемын Тарту университетын. Пауль Аристелэн
наука ласянь кивалтӥсез вал тодмо эстон кылчи Петер Арумаа. 1931 аре Аристе
магистрлэсь степеньзэ басьтэ (магистр луон дисертациез «Эстон-швед асэстэмъёс
эстон кылын» шуыса нимаське вал), 1939 аре нош, Хийумааысь говоръёслэн
фонетиказылы сӥзем диссертацизэ утьыса, филологияя докторлэсь степеньзэ басьтӥз.

Пауль Аристе Финн-угор научной обществолэн, Финляндиысь но Венгриысь наукаосъя
академиослэн сӥё-дано члензы, Эстон ССР-ысь наукаосъя академилэн зэмос членэз
вал (1954 арысен). Аристелэн кичӧлтэмезъя Таллинын усьтэмын вал «Советское
финно-угроведение» нимо научной журнал. Ачиз Аристе со журналын улонэзлэн
пумозяз ик валтӥсь редактор луыса ужаз.

Аристелэн тодос наука удысысь ужъёсыз эстон кылэз эскеронлы (кылсярысь, эстон
кыллэн исторической но экспериментальной фонетикаезлы) но огъя финн-угор
кылтодонлы сӥземын вал, озьы ке но, со саклык висъялляз водь, лив но ижора
кылъёслы.

Ӵапак Аристелэн ӵектэмезъя Россиысь финн-угор калыкъёс пӧлысь потэм егит
кылчиосты Тарту университетэ целевой аспирантурае ыстыны кутскиллям. Пӧртэм
вакытъёсы Тарту университетын дышетскизы яке асьсэлэсь диссертациоссэс утизы
тодмоесь удмурт кылчиос но литературатодосчиос литературоведъёс: Иван Тараканов,
Татьяна Владыкина, Георгий Архипов, Михаил Атаманов, Бибинур Загуляева,
Валентина Калашникова, Серафим Соколов, Риф Насибуллин, Даниил Яшин но Роза
Яшина, Людмила Карпова.

Аристе тросэз адямиосты паймытъяз аслаз полиглот (уно кылъёсты тодӥсь) луэменыз.
Аристе ог ньыльдон кылъёс тодэ вал, шуо; соос пӧлын – вашкала еврей кыл,
эсперанто, швед но латви кыл, цыган кыл но трос мукет кылъёс.



https://udm.wikipedia.org/wiki/%D0%90%D0%BD%D1%84%D0%B8%D0%BD%D0%BE%D0%B3%D0%B5%D0%BD%D0%BE%D0%B2_%D0%91%D0%BE%D0%B3%D0%B4%D0%B0%D0%BD

Вордӥськиз 8-тӥ гудырикошконэ 1990-тӥ арын Пичи Пурга ёросысь Пичи Пурга
черкогуртын. Пичи Пурга черкогуртысь 1-тӥ номеро школаез йылпумъяз, нош 2012-тӥ
арын Удмурт кун университетысь исторической факультэтэз. Али дыре дышетске
УИИЯЛлэн аспирантураяз, научной ужлэн валтӥсь темаез - этнофутуризм. Пыриське
пӧртэм удмуртлыкен герӟаськем ужрадъёсы. «Шунды» организацилэн ёзчиез луэ.
Пыриськиз "АМИСО ВОТ" группае. Али нимаз кырӟась луыса выступать каре - Ullapala
Boy. Али дырэ кылдытӥз выль удмурт хип-хоп проект "Мурӝол Underground".

Школаын дышетскыкуз уг вала вал удмурт кыллэсь кулэлыксэ, нош Удмурт
университетэ дышетскыны пырем бераз валаз солэсь дунзэ, соин ик ачиз дышетӥз
удмурт кылэз. Тросэз кылбуръёсыз солэн сӥземын вордӥскем палъёсызлы. Нош кунгож
кырӟанъёслэн берыктэмъёссы туж тунсыкоесь пӧрмо. Солэн кышноез вал Евгения
Иванова[источник гожтэмын ӧвӧл 613 нунал].



https://udm.wikipedia.org/wiki/%D0%90%D0%BD%D1%81%D0%B0%D0%BC%D0%B1%D0%BB%D1%8C_%22%D0%98%D1%82%D0%B0%D0%BB%D0%BC%D0%B0%D1%81%22

1936-тӥ арын сентябре Удмуртиысь Совнарком кутӥз решение: удмурт калыклэсь,
Совето Союзлэсь культуразэ вӧлмытон но паськытатон понна кылдытоно эктонъя но
хор кырӟанъя ансамбль. Ним но туж чебер бырйизы — «Италмас» (удмуртъёслэн
яратоно сяськазы, ӵуж пиштӥсь буёлэныз шулдыртэ Кама, Вятка, Чупчи шур дуръёсты.
Та сяна, яратонлэн но мӧзмонлэн, осконлэн но шумпотонлэн пусэз — символэз —
луэ).

«Италмаслы» кивалтӥсе пуктӥзы Мускоысь консерваториез алигес гинэ йылпумъям
Аполлон Каторгинэз. Егит пияш мыло-кыд басьтӥськиз ансамбльлэсь репертуарзэ
кылдытон борды. Озьы ик нылъёсты-пиосты нотаосты мургес валаны дышетӥз.

1962-тӥ арысен туннэ нуналозь ансамблен кивалтэ Удмуртиысь но Россиысь калык
артист Анатолий Мамонтов. Та ансамбльын трос тодмо адямиос вал. Кылсярысь,
балетмейстер Анатолий Бондарев. Со пуктӥз «Зимонька», «Чипак», «Танец с
колокольчиками» эктонъёсты. Пусъёно: та берпуметӥез тапыртон пыртэмын
«Италмаслэн» зарни фондаз. Та коллектив пыриськылӥз пӧртэм конкурсъёсы,
фестивальёсы: «Московские звезды», «Русская зима», «Белорусская осень»,
"Киевская весна" но мукет. А. Мамонтов тодаз вае:

— Ансамбль кема аръёс ӵоже ужа ини. Та дыр куспын Россиын но, Удмуртиын но улон
вошъяськылӥз. Со шӧдӥськытэк ӧз кыльылы ансамбль вылын. Тани Совето вакытэ калык
азе потылӥмы партия сярысь гуръёсын, Н. Хрущёв кивалтон вакытэ одно ик дасялляно
вал гурт удсылы сӥзем эктонъёсты, кырӟанъёсты.

1992-тӥ арын "Италмас" бордын нырысьсэ республикаямы кылдӥз нылпи эктонъя
школа-студия. Соин кивалтэ Росииысь дано артистка, Удмуртиысь калык артистка,
балетмейстер Леонора Мамонтова. Туннэ ансамбльын 30 кырӟасез, 20 эктӥсез, 10
музыкантэз.



https://udm.wikipedia.org/wiki/%D0%90%D0%BD%D0%BA%D1%83%D0%B4%D0%B8%D0%BD%D0%BE%D0%B2%D0%B0,_%D0%A0%D0%BE%D0%B7%D0%B8%D1%82%D0%B0_%D0%90%D0%BD%D0%B4%D1%80%D0%B8%D0%B0%D0%BD%D0%BE%D0%B2%D0%BD%D0%B0

Розита Андриановна Анкудинова — дирижёр, УАССР-ысь искусство удысысь дано ужась
(1960), Россия Федерациысь культура удысысь дано ужась (1997), Удмуртиысь
комсомоллэн премиезлэн лауреатэз (1984) - вордӥськиз Ижын 25-тӥ апреле 1926-тӥ
арын, кулӥз отын ик 2-тӥ августэ 2012 аре.

Выжыезъя ӟуч. 1952-тӥ арын йылпумъяз Казаньысь крезьгуръя консерваториез.
1953-тӥ-1956-тӥ аръёсы чеберлыкъя кивалтӥсь но дирижёр луыса ужаз УАССР-ысь
кырӟанъя но эктонъя кун ансамбльын. 1956-тӥ-1974-тӥ аръёсы кивалтӥз Удмурт
радиоысь хорен.

1958-тӥ арын кошкиз Удмурт драмтеатре. Отын хормейстер луыса тыршиз. Сцена вылын
пуктӥзы И. Гавриловлэн пьесаезъя дасям Аннок драмаез (1958), М. Петровлэн
пьесаезъя Вуж Мултан спектаклез (1959), Г. Корепанов-Камскийлэсь «Любушка»
опереттазэ (1959), Г. Корепановлэсь «Наталь» операзэ (1961).

1974-тӥ арын Анкудинова выжиз Удмурт кун университетэ. Отысь общественной
профессиосъя факультетлэн деканэз луиз. Со вакытэ ик кылдытӥз «Чипчирган»
фольклор ансамбльзэ (1975). Ӧжыт улыса, вордӥськиз эктонъя «Надежда» ансамблез
(1976). Та сяна, Розита Андриановна усьтӥз удмурт драмая студиез (1977).



https://udm.wikipedia.org/wiki/%D0%90%D0%BB%D1%8C%D0%BF%D0%B7%D1%8D%D0%B5

Альпзэе яке Альп ты (нем. Der Alpsee) -  Бавариысь Остальгау интыысь 1,9 иськеме
кыстӥськись ты. Пыре Швангау гуртэ. Мурдалаез 4,70 иськем.  

Альпзэе вӧзын сыло 2 тодмо королевской замокъёс: Хоэншвангау но Нойшванштайн -
Сойлинг гурезь улын ик. Тылэн уйпал-шундыпуксёназ, 2 иськемын, интыяське Фюссен
кар, лымшораз 450 метрын Австриен кунгож ортче, уйпалаз 400 метрын вань пичигес
Шванзэе ты. 

Альпзэе - Германиысь одӥгез тужгес чылкытэз ты. Гужем солэн вуаз пыро матаз
улӥсь немецъёс но, туристъёс но. Ты вӧзын интыяське пыжъёсыз но ву вылтӥ ветлӥсь
мукет арбериосыз возён юрт, отысь кулэзэ арендовать карыны луэ. Толалтэ, кезьыт
дыръя, ты вылтӥ конькиен нискыланы луэ.  



https://udm.wikipedia.org/wiki/%D0%90%D0%BB%D0%BD%D0%B0%D1%88_%D1%91%D1%80%D0%BE%D1%81

Алнаш ёрос (ӟуч Алнашский район) — Удмуртиысь кивалтоно люкетэз (муниципал
ёрос). Центрез — Алнаш черкогуртын.

Алнаш ёрос интыяськемын Удмурт Элькунлэн лымшор палаз. Та ёросэз котырто
шаерысьтымы Можга, Грах ёросъёс, Бигер шаерысь Агрыз но Менделеевск ёросъёс.
Алнаш ёросэтӥ ортче паськыт сюрес — Ижез герӟа Набережные Челны карен.

Тунсыко: ёросысь Кизекгуртын вань Пугачка шурзы. Таӵе ним солы гуртоос сётӥллям
Е. Пугачёвлэн ожгарчиосыз татын тулкымъяськем бере.

Алнаш ёрос кылдӥз 15-тӥ пӧсьтолэзе 1929-тӥ арын. Отчы Можга уездысь
Большекибьинской но Алнашской волостьёсысь 17 сельсовет пыриз. Аръёс ортчемъя
ёрослэн оглюкетэз выжиз Можга районэ, нош Елабужской ёрослэн одӥг сельсоветэз
пыриз Алнашлэназ.

Нырысетӥез сельхозартель — «Луч» — кылдӥз 1920-тӥ арын. Коллективизация
йылпумъяськиз 1937-тӥ арын. 1950-тӥ арозь ёросын ужаз-тыршиз 108 колхоз. Туннэ
нуналлы кылемын на 20-ез гинэ. Фермер огазеяськонъёс кылдыны ӧдъязы 1991-тӥ
арысен. Али дырлы татын ог 160 фермер-хозяйство.

Ёросын улэ ог 20 800 адями. Пӧлазы пӧртэм выжыысь калыкъёс вань: удмуртъёс —
82 %,ӟучъёс — 12 %, бигеръёс — 3,5 %, поръёс — 2,1 %.

Ёросын ужало кирпич поттонъя завод, «Тойма» фирма, вӧй-сыр поттонъя завод, нянь
пыжонъя завод, пищекомбинат. Вань 3 банксы но. Быдэс Удмурт шаерын улӥсьёс тодо
Ӟатча санаторизэс. Отысь вузы, дэризы пӧртэм висёнъёслэсь эмъя. Та ёрослэн
бадӟым узырлыкез со но — писательлэн Г. Красильниковлэн но кылбурчилэн Ашальчи
Окилэн музей-коркаоссы.



https://udm.wikipedia.org/wiki/%D0%90%D0%BB%D0%B0%D1%82%D1%8B%D1%80%D0%B5%D0%B2_%D0%92%D0%B0%D1%81%D0%B8%D0%BB%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Василий Иванович Алатырев - тодмо удмурт кылчи, удмурт но фин-угор кылъёсъя
специалист, филология наукаосъя кандидат (1937), доцент (1938), УАССР-ысь наука
удысысь дано ужась, Финн-угор калыкъёслэн обществозылэн ёзчиез (1968).
Вордӥськиз нырысетӥ гудырикошконэ 1908-тӥ арын Татарстанысь Бавлы ёросысь
Покровской Урустамак черкогуртын. Кулӥз нырысетӥ (1) шуркынмонэ (ноябрь) 1994-тӥ
арын

1934-тӥ арын йылпумъяз Ленинградысь педагогикая кун институтэз. 1936-тӥ-1937-тӥ
аръёсы ужаз СССР-ысь Кылъёсъя институтлэн Ленинградысь ёзаз. 1937-тӥ-1944-тӥ
аръёсы Карело-Финской университетысь ӟуч кылъя кафедраен кивалтӥз.
1955-тӥ-1980-тӥ аръёсы УдНИИ-ысь удмурт кылъя сектореныз валтӥз.



https://udm.wikipedia.org/wiki/%D0%90%D0%B9%D0%BA%D0%B0%D0%B9

Фольклор кырӟанъя «Айкай» кун театр кылдӥз 1990-тӥ арын УАССР-ысь
Композиторъёслэн союззы бордысь концертной коллективын воштӥськонъёс ортчем
бере. «Айкай» жин-жин возьматэ пӧртэм калыкъёслэсь эктонъёссэс, кырӟанъёссэс,
сям-йылолъёссэс. Но тужгес бадӟым саклык висъя удмурт фольклорлы, калыклы.
Шаермылэн зарни фондэз, шуыны луоз, «Весенние игрища на горе «Айкай», «Сюан»,
«Армие келян», «Пӧйшурасьёс», «Йӧ келян», «Выль кен дӥсян» постановкаоссы,
Татарстанысь Балтаси ёросысь удмуртъёслэн «Апай сямен эктон», «Зыгытларской»,
«Слободская кадриль», «Бондари», «Озорные гармонисты», «Сон шамана»
тапыртонъёссы. Калык туж яратӥз «Урам гуръёс», «Вамыштомы артэ», «Тон-а со?»,
«Мон бачям мертто тӧдьы льӧмпу» но мукет кырӟанъёссэс.

Пусъёно: удмурт постановкаос дасям сяна, айкайёс тупен-тупен возьмато пор,
бигер, мадьяр, фин, мордва калыкъёслэсь йылолъёссэс но. Артистъёслы визь-кенешен
юртто дано постановщикъёс: А. Поздеев, А. Прокопьев, П. Данилов, Е.
Серебренников, Н. Чиркова, М. Роготнева, Д. Кургузова.

Та коллектив ӵемысь пыриськылэ Удмурт шаерын ортчылӥсь бадӟым ужрадъёсы.
Быгатэмзэс возьмато палэнын но - Мускоын, Казаньын, Пермьын... Трос пол
поталлязы ини кунгож сьӧрысь учкись доры.

1991-тӥ арын Швециын, Венгриын, Италиын, Швейцариын, Финляндиын, Хорватиын,
Германиын, Нидерландын ортчылэм калыккуспо фольклор фестивальёсысь «Айкай»
тужгес устоез фольклор ансамбль нимын берытскиз.

2003-тӥ арын Фольклор кырӟанъя «Айкай» удмурт театр луиз Фольклор кырњанъя
«Айкай» кун театр. Отын туннэ нуналлы ваньмыз-ӧвӧлэз 25 адями: кырасьёс,
эктӥсьёс, крезьгур инструментъёсын шудӥсьёс но мукет. Пӧлысьтызы куинез - Россия
Федерациысь дано артистъёс, ньылез - Удмурт Республикаысь калык кырӟасьёс, витез
- Удмурт Республикалэн дано артистъёсыз. Чеберлыкъя кивалтӥсез - Е.
Серебренников - Россия Федерациысь дано артист, Удмурт Республикаысь калык
кырӟась. «Айкайлэн» кивалтӥсез - П. Данилов - Удмурт шаерысь искусство удысысь
дано ужась.



https://udm.wikipedia.org/wiki/%D0%81%D0%BB%D0%BA%D0%B8%D0%BD_%D0%9F%D1%91%D1%82%D1%80_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Пётр Васильевич Ёлкин – Удмуртиысь калык суредась. Вордскиз 1946-тӥ арын 5-тӥ
инвожое июне Дэри ёросысь Шудья гуртын. 1964-тӥ-1969-тӥ аръёсы дышетске Удмурт
кун университетысь художественно-графической факультетын. Армиын службазэ
ортчыса, 1970-тӥ арын Пётр Васильевич ужаны кутске Советской Удмуртия иворбамын
газетын. Татын со быдэсъя суредасьлэсь ужзэ. Ар ортчыса, сое пырто СССР-ысь
журналистъёслэн герӟетзы союззы, Ижын радъяське нырысетӥ нимаз адӟытонэз.

Пётр Ёлкин дэра вылэ гожтыса кельтэ уноезлэсь шаерысьтымы тодмо улӥсьёслэсь
тусъёссэс. Солэн кистез суредаз Татьяна Чернова кылбурчиез но трос мукет тодмо
удмуртъёсты.



https://udm.wikipedia.org/wiki/%C2%AB%D0%9F%D0%BE_%D1%81%D0%BE%D1%81%D0%B5%D0%B4%D1%81%D1%82%D0%B2%D1%83_%D0%BC%D1%8B_%D0%B6%D0%B8%D0%B2%D1%91%D0%BC%C2%BB

«По сосе́дству мы́ живём» – «Моя Удмуртия» телерадиокомпанилэн телепрограммаез,
эфире потылэ 2003 арысен. Со проектлэн идеяез таӵе вылэм: нырысь Иже ваемын вал
удмурт пересь кышномуртъёс, кудъёсыз тодматскыны кулэ вал карын улонэн, нош
вуоно араз куинь егит муртъёс гуртэ келямын вал. 2005 арын конкурсэ пыриськизы
ини быдэс семьяос. Нош 2006 арын программаез нуисьёс Андрей но Марина тодмато
учкисьёсты ужбергатӥсьёсын но асьсэ вылын быдэсто пӧртэм ужъёсты. Та проектлэн
шорсюлмаз – чиданлык сярысь валан, кудӥз оте возысьтыд адямиез валаны но гажаны.



https://udm.wikipedia.org/wiki/%C2%AB%D0%90%D0%B9%D0%BA%D0%B0%D0%B9%C2%BB

Фольклор кырӟанъя «Айкай» кун театр кылдӥз 1990-тӥ арын УАССР-ысь
Композиторъёслэн союззы бордысь концертной коллективын воштӥськонъёс ортчем
бере. «Айкай» жин-жин возьматэ пӧртэм калыкъёслэсь эктонъёссэс, кырӟанъёссэс,
сям-йылолъёссэс. Но тужгес бадӟым саклык висъя удмурт фольклорлы, калыклы.
Шаермылэн зарни фондэз, шуыны луоз, «Весенние игрища на горе «Айкай», «Сюан»,
«Армие келян», «Пӧйшурасьёс», «Йӧ келян», «Выль кен дӥсян» постановкаоссы,
Татарстанысь Балтаси ёросысь удмуртъёслэн «Апай сямен эктон», «Зыгытларской»,
«Слободская кадриль», «Бондари», «Озорные гармонисты», «Сон шамана»
тапыртонъёссы. Калык туж яратӥз «Урам гуръёс», «Вамыштомы артэ», «Тон-а со?»,
«Мон бачям мертто тӧдьы льӧмпу» но мукет кырӟанъёссэс.

Пусъёно: удмурт постановкаос дасям сяна, айкайёс тупен-тупен возьмато пор,
бигер, мадьяр, фин, мордва калыкъёслэсь йылолъёссэс но. Артистъёслы визь-кенешен
юртто дано постановщикъёс: А. Поздеев, А. Прокопьев, П. Данилов, Е.
Серебренников, Н. Чиркова, М. Роготнева, Д. Кургузова.

Та коллектив ӵемысь пыриськылэ Удмурт шаерын ортчылӥсь бадӟым ужрадъёсы.
Быгатэмзэс возьмато палэнын но - Мускоын, Казаньын, Пермьын... Трос пол
поталлязы ини кунгож сьӧрысь учкись доры.

1991-тӥ арын Швециын, Венгриын, Италиын, Швейцариын, Финляндиын, Хорватиын,
Германиын, Нидерландын ортчылэм калыккуспо фольклор фестивальёсысь «Айкай»
тужгес устоез фольклор ансамбль нимын берытскиз.

2003-тӥ арын Фольклор кырӟанъя «Айкай» удмурт театр луиз Фольклор кырњанъя
«Айкай» кун театр. Отын туннэ нуналлы ваньмыз-ӧвӧлэз 25 адями: кырасьёс,
эктӥсьёс, крезьгур инструментъёсын шудӥсьёс но мукет. Пӧлысьтызы куинез - Россия
Федерациысь дано артистъёс, ньылез - Удмурт Республикаысь калык кырӟасьёс, витез
- Удмурт Республикалэн дано артистъёсыз. Чеберлыкъя кивалтӥсез - Е.
Серебренников - Россия Федерациысь дано артист, Удмурт Республикаысь калык
кырӟась. «Айкайлэн» кивалтӥсез - П. Данилов - Удмурт шаерысь искусство удысысь
дано ужась.



https://udm.wikipedia.org/wiki/%22%D0%A3%D0%B4%D0%BC%D1%83%D1%80%D1%82_%D0%B4%D1%83%D0%BD%D0%BD%D0%B5%22_%D0%B3%D0%B0%D0%B7%D0%B5%D1%82

«Удмурт дунне» — Удмурт Республикаын потӥсь югдурез но политикаез возьматӥсь
газет. Потэ удмурт кылын. Учредительёсыз: Удмурт Республикаысь Кун Кенеш но
Правительство.

Потыны кутскиз 1915-тӥ арын Вятской губерниысь губернаторез Андрей Чернявский
лэземъя потӥз нырысетӥез удмурт газет — «Войнаысь ивор» («Военный вестник»).
Ӵапак со газет потэм дырысен ик кутскиз «Удмурт дуннелэн» историез.

Али «Удмурт дунне» газет потэ А3 форматэн арняяз 3 пол. Шергес пото «Берекет» но
«Герд» («Удмурт кенеш» огазеяськонлэн газетэз) нимо ватсанъёс. Газетлэн огъя
тиражез — 10 сюрс пала. Газет вӧлме подпиская Удмуртие, Татарстанэ,
Башкортостанэ.

Редакциын 35 мурт ужа. Со пӧлысь 18-эз — творческой ужасьёс: журналистъёс но
дизайнеръёс. Газетын ужало тодмо журналистъёс, писательёс но кылбурчиос: Алексей
Шкляев, Татьяна Чернова, Лия Малых, Зинаида Рябинина, Любовь Тихонова, Елена
Миннигараева… Бадӟым оскон сёто егит гожъяськисьёс.

90 ар ӵоже воштӥськиз 25 валтӥсь редактор. Удмурт газетлэн нырысетӥ
редакторъёсыз луизы Павел Глезденёв, Василий Крылов (1915—1917), 1918-тӥ арын
газетэз валтӥз Константин Яковлев, собере — Трофим Борисов (1918—1921). Валтӥсь
редакторын 20 ар ӵоже ужаз (1967—1987 Василий Михайлович Михайлов.
1994-тӥ-2010-тӥ аръёсы «Удмурт дуннеен» кивалтӥз Алексей Петрович Шкляев.
2010-тӥ арысен валтӥсь редакторлэн удысэз нырысьсэ оскемын нылкышнолы — Зинаида
Вахрушевалы.

«Удмурт дунне» - шаерысьтымы валтӥсез удмурт газет. Журналистъёс арлы быдэ
вормыло творческой конкурсъёсын. 2006-тӥ арын коллективлы сётэмын Трокай
Борисовлэн премиез. 2004-тӥ арын шаерамы ортчизы «Удмурт дунне» газетлэн призэз
понна куасэн бызьылонъя 50-тӥ ӵошатсконъёс. (Ортчыло 1952-тӥ арысен).



https://udm.wikipedia.org/wiki/%22%D0%9D%D0%B0%D0%B1%D0%B0%D1%82_%D0%BF%D0%B0%D0%BC%D1%8F%D1%82%D0%B8%22_%D0%BA%D0%B0%D0%BB%D1%8B%D0%BA_%D0%BC%D1%83%D0%B7%D0%B5%D0%B9

Уно данъян грамотаосын но медальёсын пусъемын. «Набат памяти» музейлы –
Удмуртиысь нырысетӥезлы — 1984-тӥ арын калык музей ним сётӥзы.

«Вормымтэ Ленинград», «Сталинград ож», «Огненная дуга», «Днепрлэн ярдуръёсаз»,
«Нырысетӥ ожез адӟемъёс», «Белоруссиез но Прибалтикаез берыктон» — та но мукет
адӟытонъёсъя тодыны луэ, ку мынӥз соиз яке таиз ож, кӧня солдатъёссэ отын ыштӥз
Совето армия, кӧня медаль я орден басьтӥзы Можга ёросын вордскем солдатъёс.

Мукет залын верамын Можга ёросысь Малая Сюга гуртысь Сидоровъёслэн семьязы
сярысь: 8 пиос будӥзы анай-атайзылы зэмос юрттӥсьёс, выжызэс азинтӥсьёс луон
понна. Но кутскиз война. Огзы бӧрсьы мукетсэ Сидоров агай-вынъёсты фронтэ
басьтӥзы. Дораз берытскиз огез гинэ — со но кема ӧз улы — ранениосыз ӧз ортче.
Та залысь ик мукетыз выставка авиацилэн маршалэз Фёдор Фалалеев сярысь. Совето
армиысь военачальник но Можга ёросын вордскиз.

Мукетыз зал быдэсак сӥземын Бухенвальд концлагерьлэн историезлы: кивалтӥсьёсыз,
нылпиослэн улэмзы, эмъяськон, сиён, ужан но трос мукет темаос усьтэмын уно
туспуктэмъёс, лагерьысь шедьтэм чыры-пырыос пыр. Татын ик возисько пӧртэм
вазиськонъёслы ӟуч, немец, англи но мукет кылъёсын валэктонъёс.



https://udm.wikipedia.org/wiki/%22%D0%98%D0%BD%D0%B2%D0%BE%D0%B6%D0%BE%22_%D0%B6%D1%83%D1%80%D0%BD%D0%B0%D0%BB

Инвожо — удмурт кылын егитъёслы сӥзем Удмуртиын потӥсь журнал. Со висъяське
аслаз туала луэменыз, удмуртъёсыз вань дуннелы возьматыны, огъя дунне культурае
пыртыны тыршеменыз. Потэ удмурт но ӟуч кылын. Кылдӥз 1990 арын. Со дырысен
журнал ортчиз кузь сюресэз, вошъяз вылтуссэ, пуштроссэ.

Журналлэн кылдон сюресаз пытьы кельтӥз Удмуртиысь культура удысысь дано ужась
Никвлад Самсонов. Со луиз журналлэн нырысетӥ редакторез. Солэн кичӧлтэмезъя
удмурт егитъёс понна нырысьсэ потыны ӧдъяз яркыт журнал. Бӧрысь журналэн кема
аръёс ӵоже кивалтӥз Удмуртиысь калык писатель Егор Загребин. Туннэ журналлэсь
редакцизэ валтэ Пётр Захаров.

2005-тӥ арын журнал бордын кылдӥз ПЕН-клуб. Солэн ёзчиосыз луизы Удмуртиысь дано
адямиос: профессоръёс Владимир Владыкин, Татьяна Владыкина, Удмурт Республикалэн
гимнэзлы кылъёссэ гожтӥсь Алексей Шепталин, Анатолий Ишмуратов, профессор Юрий
Перевощиков, суредасьёс Пётр Ёлкин но Василий Морозов, Сергей Орлов, режиссёръёс
Лев Вахитов, Василий Ушаков, мукет егит учёнойёс, гожъясьёс, журналистъёс.

"Инвожо" журналлэн редакциез матысь кусыпъёс возе фин, эстон, венгер, но мукет
фин-угор выжыысь егитъёсын, озьы ик удмурт егитъёслэн «Шунды» огазеяськонэнызы.
Кема аръёс ини редакция пыриське удмурт пиналъёслы чаклам «Шундыкар» лагере,
журналлэн редакторез литература удыслы синмаськытэ гуртъёсысь удмурт пиналъёсты.



https://udm.wikipedia.org/wiki/%22%D0%97%D0%B5%D1%87%D0%B1%D1%83%D1%80!%22

«Ӟечбур!»-лэн нырысетӥ номерез потӥз 8-тӥ (10-тӥ) январе 1930-тӥ арын. Соку
солэн нимыз мукет вал - «Дась лу!». Пиналъёслы сӥзем газетэз кылдытон бордын
ужазы трос тодмо удмурт адямиос: Кузебай Герд, Кедра Митрей, Пётр Блинов, Филипп
Кедров но мукет.

«Ӟечбурлэн!» нырысетӥез валтӥсь редакторез вал 22 аресъем журналист Трофим
Архипов. Дышетскемезъя - дышетӥсь. Соин но, оло, нылпиослэсь лул-пуш дуннезэс,
тунсыкъяськонъёссэс туж ӟеч валалляз. Газетэз но бордаз кыскись иворъёсын,
суредъёсын узырмытӥз. Иворчиос номерысь номере гожъязы тодон-валан дуннее
кыстӥськон, ог-огедлы юрттӥськон, тазалык но чылкытлык сярысь. «Дась лулэн!»
нырысетӥ юнкоръёсыз - Пётр Блинов, Филипп Александров, Прокопий Чайников,
Афанасий Лужанин, Тимофей Шмаков, Василий Широбоков, Григорий Симаков, Евгений
Самсонов, Владимир Голубев, Василий Смирнов, Василий Никитин, Василий Михайлов
но мукетъёсыз. Азьланяз та воргоронъёс ваньзы сямен тодмо удмурт гожъяськисьёс
луизы.

1941-тӥ-1967-тӥ аръёсы газет ӧз печатласькы. 1-тӥ январе 1968-тӥ арын Удмурт
обкомлэн решениезъя «Дась луэз!» выльысь поттыны кутскизы 22 сюрс экземплярен!
Отын печталаськизы тужгес усто кылбуръёс, веросъёс, выжыкылъёс, очеркъёс.
УАССР-ысь Верховной Советлэн пуктэмезъя газетлэн учредителез луиз шаерысьтымы
Дышетонъя но накуая министерство.

Январь толэзьысен 1992-тӥ арысен лыдӟись доры «Ӟечбур!» нимын вуиз. Редакторез —
Владимир Возняков — Россиысь Писательёслэн союззылэн ёзчиез. 2000-тӥ арын
Возняковез воштӥз Надежда Лопатина. Выль кивалтӥсь «Ӟечбуре!» выль шӧм пыӵатыны
быгатӥз, лыдӟисьёсыныз кусыпъёссэ эшшо но юнматӥз.



https://udm.wikipedia.org/wiki/%22%D0%97%D0%B2%D0%B5%D0%B7%D0%B4%D0%BE%D1%87%D0%BA%D0%B0%22_%D0%BF%D1%83%D0%BD%D1%8B%D0%BB%D1%8B_%D1%81%D0%B8%D0%BD%D0%BF%D0%B5%D0%BB%D0%B5%D1%82

Шаблон:Orphan «Звездочка» пунылы синпелет — Ижысь синпелет. Устиновской ёросын
Молодёжной ульчаын 25-тӥ южтолэзе 2006-тӥ арын усьтэмын вал пуны-космонавтлы
Звёздочкалы синпельмет. Авторез ­– ижкар скульптор Павел Медведев. Cкульптура
ӝыны метръем, лэсьтэмын кортлэсь. Синпельметын гожтэмын нимъёс, кинъёс инсьӧре
сюрес усьтӥзы. («Список Звёздочки» из 50 фамилий). Текст сётэмын Брайлен
азбукаеныз (синтэмъёслы лыдӟымон).

Звёздочка - со берлоез инсьӧре лобам пуны. Капсула, кытын пуке вал
пуны-космонавт, Перм улосысь пичи гинэ гурт доры музъем вылэ ваське. Но сое
ӵапак Иже, вуж аэропорт улосвылэ ваё та пуныез. Татысен гинэ капсулаез усьто но
Звёздочкаез Муское лэзё.



https://udm.wikipedia.org/wiki/%22%D0%92%D0%BE%D1%80%D0%B4%D1%81%D0%BA%D0%B5%D0%BC_%D0%BA%D1%8B%D0%BB%22_%D0%B6%D1%83%D1%80%D0%BD%D0%B0%D0%BB

«Вордскем кыл» журнал — дышетӥсьёслы чаклам наукая но методикая издание.
Журналлэн учредителез - Удмурт Республикаысь Дышетонъя но наукая министерство.

1990-тӥ арын журналлэн нырысетӥ номерез потӥз, сое чаклазы "Кенеш" журналлы
ватсэт шуыса. Солэн редакторез вал писатель А. Н. Уваров. 1993-тӥ арозь со
кивалтӥз на РСФСР-ысь Калыкез дышетонъя министерстволэн национальной школаосъя
научно-исследовательской институтэзлэн удмурт филиалэныз.

1991-тӥ арын 3-тӥ июньысен журнал нимаз издание луэ. Солы валтӥсь редакторе
юнмато И. М. Байметовез. 1998-тӥ арозь журнал потэ кык толэзьлы огпол. Собере
"Вордскем кыл" потыны кутске толэзьлы быдэ. Берло дыре журнал араз 10 номер
потэ.



https://udm.wikipedia.org/wiki/%22%D0%90%D0%B9%D0%BA%D0%B0%D0%B9%22

Фольклор кырӟанъя «Айкай» кун театр кылдӥз 1990-тӥ арын УАССР-ысь
Композиторъёслэн союззы бордысь концертной коллективын воштӥськонъёс ортчем
бере. «Айкай» жин-жин возьматэ пӧртэм калыкъёслэсь эктонъёссэс, кырӟанъёссэс,
сям-йылолъёссэс. Но тужгес бадӟым саклык висъя удмурт фольклорлы, калыклы.
Шаермылэн зарни фондэз, шуыны луоз, «Весенние игрища на горе «Айкай», «Сюан»,
«Армие келян», «Пӧйшурасьёс», «Йӧ келян», «Выль кен дӥсян» постановкаоссы,
Татарстанысь Балтаси ёросысь удмуртъёслэн «Апай сямен эктон», «Зыгытларской»,
«Слободская кадриль», «Бондари», «Озорные гармонисты», «Сон шамана»
тапыртонъёссы. Калык туж яратӥз «Урам гуръёс», «Вамыштомы артэ», «Тон-а со?»,
«Мон бачям мертто тӧдьы льӧмпу» но мукет кырӟанъёссэс.

Пусъёно: удмурт постановкаос дасям сяна, айкайёс тупен-тупен возьмато пор,
бигер, мадьяр, фин, мордва калыкъёслэсь йылолъёссэс но. Артистъёслы визь-кенешен
юртто дано постановщикъёс: А. Поздеев, А. Прокопьев, П. Данилов, Е.
Серебренников, Н. Чиркова, М. Роготнева, Д. Кургузова.

Та коллектив ӵемысь пыриськылэ Удмурт шаерын ортчылӥсь бадӟым ужрадъёсы.
Быгатэмзэс возьмато палэнын но - Мускоын, Казаньын, Пермьын... Трос пол
поталлязы ини кунгож сьӧрысь учкись доры.

1991-тӥ арын Швециын, Венгриын, Италиын, Швейцариын, Финляндиын, Хорватиын,
Германиын, Нидерландын ортчылэм калыккуспо фольклор фестивальёсысь «Айкай»
тужгес устоез фольклор ансамбль нимын берытскиз.

2003-тӥ арын Фольклор кырӟанъя «Айкай» удмурт театр луиз Фольклор кырњанъя
«Айкай» кун театр. Отын туннэ нуналлы ваньмыз-ӧвӧлэз 25 адями: кырасьёс,
эктӥсьёс, крезьгур инструментъёсын шудӥсьёс но мукет. Пӧлысьтызы куинез - Россия
Федерациысь дано артистъёс, ньылез - Удмурт Республикаысь калык кырӟасьёс, витез
- Удмурт Республикалэн дано артистъёсыз. Чеберлыкъя кивалтӥсез - Е.
Серебренников - Россия Федерациысь дано артист, Удмурт Республикаысь калык
кырӟась. «Айкайлэн» кивалтӥсез - П. Данилов - Удмурт шаерысь искусство удысысь
дано ужась.



