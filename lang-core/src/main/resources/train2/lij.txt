https://lij.wikipedia.org/wiki/Zena

Zêna (Genova in italiàn) a l'é inn-a çitæ de 609.746 abitanti (31/12/2009),
cappolêugo da Provìnsa de Zena e da Ligùria. O seu pòrto o l'é o ciù grende e
inportante d'Italia, e in di ciù inportanti do Mâ Mediterraneo.

Çitæ da-o passòu gloiôzo, capitâ do "Zenéixe", forte de antîghe tradiçioìn a l'é
ascì conosciûa cómme a Superba.

Cómme 'nn-a çitæ de mármo (sòlida cómme o mármo di sò pâxi) o l'à vedûa Giosuè
Carducci che inte seu Odi barbare o l'à scrîto:

O teritöio do Comùn de Zena o mezua 243 kmq, e o l'é conpòsto da 'nn-a stréita
fàscia costêa couzâ da tanti brìcchi ben ben èrti.

A Bandêa de Zêna a l'é costituia da a crôxe róssa in campo giànco: a l'é dîta
crôxe de San Zòrzo ascì e a-i ténpi d'accai a l'êa o scìnbolo di pellegrin
cristien che se recavan inti lêughi santi do cristianeximo a pregâ e che dòppo o
1095, ànno da conquista de Geruzalémme da parte di Turchi, àn deciso de pigiâ a
croxe e liberâ a tæra dôve o l'êa nasciûo e visciùo Gexû Cristo, dando òrìgine
a-e Croxæ. A Bandêa de Zena a l'à tante bandêe scìmili, cómme a Bandêa de Milan
e quella Ingléize che gh'àn a crôxe de San Zòrzo ascí.

O 1 agosto 1947, a çitæ de Zêna a l'é stæta inscignïa da medaggia d'öo a-o valô
militâ co-a segoénte motivaçión:

Zêna a gh'à sénpre avûo 'nn-a demografia stàbile ma into XX Secolo Zêna a l'à
avûo mólti ouménti e diminuçioin de popolaçión. Inti anni da-o 1950 a-o 1970
gh'é stæta molta imigraçión da-o Sùd Italia, coscí che a popolaçión a l'é
cresciùa inti anni '50 e '60 arrivando ad avéi inti anni '70 ciù de 800.000
abitànti. Dapeu inti anni '80 e anni '90 a l'à sùbiu 'nn-a drastega diminuçión
de abitànti da quande e grénde indùstrie cómme l'ItalSider e l'Ansaldo són stæte
serræ. Perö ancheu ghe n'é mólti forèsti, cómme equadoriàn, marochìn, cinéixi,
che stan rinpopolando çertidùnn-e zöne popolâi cómme San Pê d'Ænn-a e o CEP.
Comónque a diminuçión a l'è senpre costante e Zêna za conta çirca 600.000 anime,
cîfra che segóndo e stìmme de l'ISTAT a gh'aviéiva da rimanê stagna pe-o
cençimento do 2011.

O céntro stòrico de Zêna o l'é 'n tra i ciù grendi d'Ouròpa (o mezúa çirca
quattroçentomia mêtri quàddri), e o l'é costituîo da quella che ancheu a l'é Vîa
Garibaldi con d'i belìscimi palaçi do 1500, in stîle Renascimentâ e Barocco.
Parte do seu céntro stòrico o l'é un d'i patrimòni de l'umanitæ de l'UNESCO da o
lùggio 2006.

Unn'âtra mêta turistica pe ecelénsa a l'é l'antîgo bórgo marinaro de Boccadâze,
co-e pittoresche barche molticoî, pósto cómme a finn-a passeggiâ (Corso Italia)
che costezza o Lido d'Arbâ.

No se pêu no çitâ a Lanterna, o scìnbolo de Zêna. Ærta 117 mêtri, un ténpo a
servîva cómme fâro a-e nâvi che arrivâvan a Zêna. A seu lûxe a se veddéiva a 40
km de distànsa. Edificâ in sciâ colinn-a de San Benigno, a pöca distànsa da San
Pê d'Ænn-a, a l'é stæta mólte vòtte inti vàrri sécoli restruttûâ a càoza di
atàcchi nemîxi.

O Pòrto antîgo o l'é 'nn-a parte do pòrto de Zêna ch'a serve cómme quartê
rexidensiâle, céntro pe o turìsmo, céntro colturâle e pei servissi. O l'é stæto
riadatòu a l'iniçio di anni '90, primma o l'êa stæto squæxi abandonòu. L'area
interessà - dîta Area Expo ascì - a va da-a ciàssa Caregamento, dónde gh'é
l'antîgo Palàçio San Zòrzo, scìn a-a punta do Meu Vêgio. O sò totâ restauro,
finîo into 1992 o l'é un progétto do Renzo Piano.

Zêna a gh'à dôe inportànte staçioìn inta categorìa Grende Staçioìn de-e ferovîe:

Gh'é pöi a Staçión de San Pê d'Ænn-a che, gràçie a-i seu 9.000.000 de pasagê, a
l'é into progràmma çénto Staçioìn.

Zêna a l'é a pàtria do zêugo do balón, dónde into 1893 o l'é nasciûo o Zena
(Genoa cfc), a prìmma squàddra d'Italia; into 1946 a Sampdoria. A Séstri, un
quartê do ponente, gh'é ànche a Sestreize.



https://lij.wikipedia.org/wiki/Italia

L' Italia (Nomme offiçiâ: Repubblica Italiana), o l'è in paize do sud Euròpa ,
fondatô da Comunitæ Europea into 1957, a seu capitâ a l'è Romma.

L'Italia a confinn-a a nòrd ovest co a Fransa, a nòrd co a Svissëa e l'Austria e
a nòrd est co a Slovenia. I stati sovren de San Marin e da Vatican son a
l'interno do teritöio italian. Campion d'Italia a l'è un' exclave italian-a in
to teritöio svisseo.

L' Italia a l'è stæta a patria de importanti coltùe europèe: Etruschi, Greghi e
Romani.

A seu capitâ Roma a l'è sede da Gexa Cattolica e un di çentri ciù importanti do
Crestianeximo.

L'Italia a l'è stæta o çentro de l'Impèo roman e de l'Euròpa fin a e invaxoin di
barbari e a o conseguente declin.

Co o Renascimento, a cultùa italian-a a l'ha repiggioö o seu rollo dominante in
Euròpa, mantegnùo fin a-o prinçippio do venteximo secolo. Politicamente l'Italia
doppo a-a cheita de l'impèo roman a l'è stæta diviza in diversci stati sovren,
soventi controllæ da de potense foreste, fin a e guære d'indipendensa e a
monarchia di Savoia. Doppo a tragica esperiensa da dittatùa fascista, l'Italia a
l'è vegnua unna repubbrica democratega, membra do G8 e fondatôa da Comunitæ
Europea.

L' Italia a l'è comunemente ciammà "o stivâ" pe a seu forma, co a Puggia in scio
tacco e a Siçilia in scia punta. O nòrd d'Italia o l'è caratterizòo da e
cadenn-e montuose de Arpi e da a cianua padann-a. I Appennin van da a Liguria
fin a o meridion d'Italia e dividdan a costa do mâ Tirren da quella do mâ
Adriatego. O monte ciù erto d'Italia e d'Euròpa o l'è o Monte Gianco, ch'o segna
ascì o confin co a Fransa. A Siçilia a l'è l'isoa ciù grande d'Italia e do Mâ
Mediterraneo.



https://lij.wikipedia.org/wiki/Germania

Nomme offiçia: Bundesrepublik Deutschland, paize de l' Euròpa çentrâ, paize
fondatô da Comunitæ Europea int'o 1957 (a-o tempo Germania Oççidentâ), a so
capitâ a l'è Berlin. A Germania a confinn-a a nòrd co o mâ do Nòrd, a Danemarca
e o mâ Baltego; a levante co a Pòlònia e a Repubbrica Ceca; a sud co l'Austria e
a Svissëa e a ponente co a Fransa, o Luscemburgo, o Belgio e i Paixi Basci

A Germania a l'è ûnna repûbbrica federâ de sezze stati (dïti Bundesländer in
tedesco). O paize in to passòu o l'ea formôu da diversci stati sovren co a so
coltùa, religion e stöia, l'unificaçion a l'è stæta compìa in to 1871.

A repûbbrica federâ de Germania a l'è parte de Nacioin Unïe, de l'OTAN, do G8 e
da Comunitæ Europea. A l'è a ciù popolosa e economicamente forte naçion da
Comunitæ Europea e a tersa naçion do mondo pe economia e pe esportaçion.

Da a fin da segonda guæra mondiâ a Germania e a so capitâ son stæte spartïe in
te quattro zone de occupaçion. I settoi occupæ da Fransa, Regno Unïo e Stati
Unïi d'America se son unïi o 23 de Mazzo do 1949 pe formâ a Repubbrica Federâ de
Germania, o settô occupôu da l'Union de Repubbriche Soçialiste Sovietiche o l'ha
formôu a Repubbrica Democratega Tedesca o 7 Ötobre 1949. I doì stati ean dïti
a-e cûrte: Germania Ovest e Germania Est respettivamente.



https://lij.wikipedia.org/wiki/Segonda_Gu%C3%A6ra_Mondi%C3%A2

Segonda guæra mondiâ, conflito into quæ fu coingugeito squæxi tutti i paixi do
mondo, combattúo da-o 1939 a-o 1945. I prinçipæ contendenti fun Gran Bretagna,
França, Stati Unii d’America e Union Sovietica da una parte, Germania, Italia e
Giapon da l'âtra. A fu una guæra totâ sotta diversci aspetti: giograffego,
perché a l'interessò tutti i continenti; economico, perché a costrinse i paixi
coingugeiti a un sforço produttivo sença precedenti; idiologgico, perché
combattua pe di idiæ radicalmente contrapposti; demograffego, perché a
coingugette a popolaçion civî in pâ mezua de forçe militæ.

I presupposti do trattao de Versailles, che addossavan a-a Germania e a
l'Aostria a responsabilitæ da primma guæra, no poeivan a-a longa êse açettæ da-i
Tedeschi; d’âtra parte, e condiçioin finançiaie e territoriæ imposte a-a
Germania, mentre da un lao ean troppo due, da l'âtro no ean suffixente a
impedíne a resurreçion militâ e industriâ. De fæto, e claosole do trattao
costituin o terren de cortua pe una renascita do militarismo e do naçionalismo
tedesco.

Atre menaççe a-a paxe s'andon addensando into corso di anni 1930, mostrando a
deboleçça da Societæ de Naçioin. L’impreiza giapponeize in Manciuria (1931-32),
co-a costituçion do stæto vassallo do Manchoukuo, a l'inferse un primmo corpo
a-o prinçippio da segueça collettiva e a se concluse co-a sciortia do Giapon
da-a Societæ de Naçioin, abbandonâ into 1933 da-a Germania ascì, doppo o
fallimento da Conferença de Zenevia pe o disarmo. Mentre o governo nazista o
dava libera attuaçion a un masciscio incremento de forçe militæ, in violaçion de
limitaçioin imposte da-o trattao de paxe, areston ascì prive de efficaxe
applicaçion e sançioin decretæ da-a Societæ de Naçioin contra l’Italia quande a
l'attaccò l’Etiopia (1935). Quande a Germania o riocupò militarmente a Renannia
(7 março 1936), a fu a Gran Bretagna, int'o spiito proprio da diplomaçia
tradiçionâ votta a un equilibbrio de forçe, pe contrastâ in Œüropa l’influença
de URSS, França e Italia, a negâ o so consenso a un intervento attivo da Societæ
de Naçioin. A sciortia formâ de l'Italia fascista da-a Societæ de Naçioin into
dexembre 1937 a ne sançionò definitivamente a crixi.

A conquista de l'Etiopia a l'aveiva visto a Germania nazista a scianco de
l'Italia fascista: o ligamme o se rafforçò con l’accordio in sce l'annescion
tedesca de l'Aostria (11 luggio 1936), a nascita de l'asse Romma-Berlin
(incontro Hitler-Ciano, 20-24 ottobre 1936), e a comun politica risguardo a
guæra civî in Spagna (1936-39), dove se mezuon pe a primma votta direttamente e
forçe do fascismo e de l'antifascismo eüropeo. Da alloa a scena politica
internaçionâ a fu dominâ da-e manifestaçioin violente da voentæ de potença
germanega. Into março 1938 s'ebbe l’annescion tedesca de l'Aostria. L’accordio
de Monnego do settembre 1938, ch'o l'aotorizzò a Germania a occupâ i Sudeti o
sarvò provvisoiamente a paxe ma, doppo l’annescion di Sudeti, l’occupaçion
tedesca de Boemmia e Moavia, co-a conseguente dissoluçion da Cecoslovacchia (15
março 1939), a reize ciæa a-a classe dirizente britannega l’imposcibilitæ da
polittica de appeasement scin a alloa perseguia. O governo de Londra o l'approvò
di ingenti stançiamenti pe e forçe armæ e a coscriçion obrigatoia. O 22 mazzo
1939 fu concluso a Berlin l’alliança italo-tedesca (notta ascì comme patto d’âçâ
).

O patto de no aggrescion tedesco-sovietico (patto Ribbentrop-Molotov), sciglao o
23-24 agosto 1939, in vista de l'attacco a-a Polonia, o costituì l’antecedente
immediao de l'attacco tedesco a-a Polonia e quindi da nœuva guæra mondiâ. O 1°
settembre 1939 a Polonia a fu invasa; o 3 França e Gran Bretagna deciaron guæra
a-o Reich. L’Italia scin da-o 1° settembre aveiva invece deciarao a ‘no
belligerança’, l’astenscion da-o conflito essendo imposta tanto da
l'imprepaaçion militâ e morâ do paize, quanto da l'ostilitæ da coroña e de gran
parte de mæxime sfee dirizzente fasciste.

Superioî in numero e provviste de mezi coraçæ e de l'appoggio de l'aviaçion, e
forçe tedesche liquidon rapidamente a rescistença da Polonia, che o 15 de
settembre a fu invasa da-e truppe sovietiche ascì. O 28 de settembre (Varsavia a
l'ea cheita o giorno primma) a firma de un trattao fra Germania e URSS a definì
i rispettivi possesci inta Polonia e e zone d’influença de doe potençe in Œüropa
orientâ. Occupæ Lettonia, Estonia e Lituania, i Sovietichi attaccon a Finlandia
(30 novembre), ch'a l'aveiva refiao de cescioin territoriæ e ch'a capitolò doppo
una strennoa difeiza (março 1940).

Respinta da Gran Bretagna e França un’offerta de paxe (6 ottobre 1939), a
Germania a mesciò contra a Danemarca e a Norveggia (9-27 arvî 1940) pe procuâse
una linnia de base pe circondâ a Gran Bretagna. A Danimarca, territorialmente
contigua, a fu occupâ sença rescistença inte poche ôe; o rappido successo de
l'attacco a-a Norveggia o fu dovúo a-a superioritæ aerria da Germania, ch'a ghe
consentì o dominnio do Skagerrak e a sconseggiò l’Amiraliato de Londra da
l'impegnâse a fondo inte una zona lontaña da-e proprie baze.

Con l’attacco contra l’Occidente, començao o 10 mazzo 1940, inti Paixi Basci i
Tedeschi costrenzettan a-a capitolaçion l’eserçito olandeize in 5 giorni. O 13
de mazzo aveivan sfondao ogni difeisa fra Namur e Sedan. O comando françeize,
percose a rottua in sce-a Mœusa a mezuava solo 50 km e a linnia Maginot a l'ea
intatta, o pensò che foise suffixente concentrâ de truppe de riserva, a N e a S
de colonne nemighe de sfondamento, pe tamponâ o versamento e pigiâ ciu tardi
l’offensciva. Ma o no l'ea preparao a sostegnî una guæra manovrâ da-e gren unitæ
coraçæ tedesche. De catastrofe in catastrofe (o Belgio o s'arreize o 28), a
battaggia da Manega a se concluse, o 3 de zugno, co l'ariescia evacuaçion de
truppe britanneghe da Dunkerque. O 5 de zugno, co-a battaggia de França començò
l’urtima fase da campagna de l'Ovest: da-o 5 a l'11 de zugno, l’eserçito
françeize o fu annintao e o 22 de zugno, a Rethondes, a França a firmò
l’armistiçio co-a Germania, e o giorno doppo con l’Italia, intervegnua o 10
zugno.

Tra e conseguençe politiche do crollo françeize gh'è da includde o rafforçamento
de l'asse co-a firma do Patto tripartio (27 settembre 1940) tra Germania, Italia
e Giapon.

O successo radicâ e in mezua no prevista in sce-a França o poze a-o comando
tedesco o problema de un grande sbarco in Gran Bretagna, che, guidâ aoa da W.
Churchill, a l'aveiva respinto de nœuve proposte de paxe (19 luggio 1940).
Hitler e o generâ A. Jodl, aotoî do cian d’invaxon, se propozan ançitutto a
conquista da superioritæ æia in sce-a Manega, in moddo da interdî dieivemente i
ægoe de quello mâ a-a Mariña britannega. Un masciscio attacco æio tedesco,
attuao tra l’8 d'agosto e o 31 d'ottobre (ma scin a-o mazzo succescivo saieivan
proseguii i bombardamenti notturni inte çittæ industriæ), o se concluze con
l’insuccesso. L’aviaçion tedesca, pe a mancança de bombardê a grande aotonomia
de xœuo, a se rivelò impotente a sottopoñe l’intrego territoio nemigo a di
attacchi pesanti, prolongæ e precixi. I Ingreixi, superioî inte l'addestramento
a-o xœuo strategico, se zovon ôtr'a ço do radar, ancon ignotto a-i Tedeschi. O
fallimento da battaggia aerrea d’Inghiltæra o l'ebbe de conseguençe risolutive
in sce l'exito da guæra, perché a Gran Bretagna a mantègne o controllo æio da
Manega e a Germania a dovette renonçiâ a-o cian d’invaxon progettao.

O 10 de zugno l’Italia a l'aveiva diciarao guæra a-a França e a-a Gran Bretagna,
inte l'errâ convinçion che e sciorte do conflito foisan decize. E opiaçioin
(battaggia de Alpi Occidentæ ) contra a França, ormai desfæta, se desgugettan
fra o 21 e o 23 de zugno e fun sospeize o 24 con l’armistizio de Villa Incisa.

Pe l’Italia inte un primmo periodo a guæra a l'ebbe comme tiatro escluxivo o
Mediterrannio: e battagge de Punta Stilo (8-9 luggio 1940) e de Cappo Teüladda
(27 novembre 1940) mostron l’inferioritæ strategica da Mariña italiaña pe a
mancança de nave porta-aerrei; a scituaçion italiaña a s'aggravò urteriomente pe
l’attacco aerreo de sorpreiza contra a flotta concentrâ a Taranto (11 novembre).
Inta battaggia de Cappo Matapan (27-28 março 1941), l’uso notturno do radar da
parte britannega o l'aviæ aggravao a sconfita da flotta italiaña, ch'a no l'aviæ
ciu posciúo contrastâ a superioritæ nemiga.

Inte l'Affrica Orientâ Italiaña l’intrâ de l'Italtia into conflito a portò
l’Asse a contatto con l’Impeo britannego in Egitto, Sudan, Uganda, Kenya,
Somalia, pe una frontea de circa 6000 km. Inte ciu lontañe regioin do so impeo
d’Africa o stæto Maggiô britannego, pe guaagnâ tempo e pe risparmiâ energie e
ommi, o l'abbandonò e zone ciu menaççæ da-a sciacante supeioitæ iniçiâ italiaña:
coscì fu evacuao a Somalia britannega. A controffensciva a fu preparâ
contemporaniamente in Africa Orientâ e in Libbia: into primmo territoio, pe o
netto squilibbrio de forçe opposte, doppo circa un anno e mezo de opiaçioin, a
difeisa italiaña a no poette evitâ a vittoia britannega (6 arvî 1941,
capitolaçion de Addis Abeba; 27 novembre 1941, cheita de Gondar, urtimo
presciddio italian in Etiopia a depoñe i arme).

In Africa settentrionâ, doppo l’occupaçion de Sciddi Barrani a œuvia de
l'Eserçito italian comandao da R. Graziani (12 settembre 1940), i Ingreixi, a-o
comando do generâ A.P. Wavell sferron un’offensciva (8 dexembre 1940-9 frevâ
1941) ch'a se spinse scin a Bengaxi, menaççando gravemente in Africa l’Italia.
L’intervento de rinforçi æii tedeschi e de un rezimento coraçao (Afrika Korps),
a-o comando de E. Rommel o l'invertì i rapporti de forçe: fra o 28 março e o 29
arvî 1941, e forçe britanneghe, inte una scituaçion de netta inferioritæ (tanto
ciu che o governo o l'aveiva disposto che una parte de l'armâ da Cirenaica a
foise inviâ in Grecia), fun costreite a l'abbandon da Cirenaica. Restava in man
britannega Tobruk, importante punto d’appoggio pe e futue opiaçioin, inutilmente
ascidiâ da-e forçe de l'Asse.

A guæra d’aggrescion contra a Grecia intrapreiza da l'Italia o 28 ottobre 1940,
doppo un’iniçiâ penetraçion into settô de l'Epio, pe l’incagnia rescistença
grega a s'ea resciorta inte un sostançiâ fallimento, costrenzendo i armæ
italiañe a retrocedde, subindo forte perdie, in poxiçion ciu vexiña a-i porti de
sbarco. Pe rafforçâ a scituaçion de l'Asse inta region barcanega, compromissa
da-i insuccesci da campagna italiaña in Grecia, Hitler o l'accentuò a prescion
in sce-a Burgaja, che o 1° março 1941 a l'aderì a-o Tripartio; pe frontezzâ e
conseguençe do corpo de stæto antinazista in Iugoslavia (27 março 1941), o 6
d'arvî començò a campagna pe l’occupaçion da Iugoslavia, che o 18 a fu costreita
a l'armistiçio.

Intanto, i armæ tedesche provegninte da-a Burgaia occupâ intron in Traxa; a
linnia Metaxàs (eretta inta zona de confin da Grecia co-a Bulgaja) a fu
rapidamente agïâ e e masse coraçæ tedesche razonsan Salonicco dove, doppo o
rembarco do corpo de spediçion britannego, o 23 d'arvî fu firmao l’armistiçio
tra Grecia e potençe de l'Asse. Padroin de Salonicco, da valle do Vardar e da
conca de Monastir, i Tedeschi occupon doppo una rapida campagna tutta a Grecia
(3 mazzo 1941) e inte 24 giorni fu compia a conquista aerria de Cretta.

Doppo o van tentativo de cegâ a Gran Bretagna e de persuadde a Spagna a-a
collaboraçion militâ, Hitler, into timô de un intervento soviettico contra a
Germania, o decise de invadde l’URSS, ch'a l'aveiva conquistao di territoi a O
(zugno 1940, annescion di stæti balteghi, aquixiçion da-a Romania de Bessarabia
e Bucovina settentrionâ). In gaa sotterrannia co-a diplomaçia sovietica, l’Asse
o conseguì di decixivi succesci in Œüropa centro-orientâ: adexon (novembre 1940)
a-o Tripartio de Ungaja e Romania (seguie da-a Burgaja); doppo l’occupaçion de
Iugoslavia e Grecia, a Vienna o 23 arvî a diplomaçia italo-tedesca a sanciva a
nascita do Nœuvo orde balcanego: condominio de l'Asse in sce-a Slovenia,
assegnaçion da costa dalmata a l'Italia, ch'a l'ótegniva ascì o protettoato in
sce-o ricostituio Monteneigro, di compensci territoriæ inta Iugoslavia a Ungaixi
e Burgai (questi urtimi s’ingrandivan ascì a speize da Grecia).

Consolidâ a proprio favô a scituaçion strategica, a Germania a començò o 22
zugno 1941 e opiaçioin de guæra contra l’URSS. O cian d’attacco (opiaçion
Barbarossa ) o fu quello de totâ anientamento ideao da Hitler, portao a
sottovalutâ a conscistença militâ do nemigo. A strategia de l'Armâ rossa, a-a
quæ se dovette a sarveçça de l'URSS, a fu de impegnâ o nemigo quante ciu a longo
poscibile, sarvo, a-o momento crittico, sottraise a-o combattimento fandose scuo
do spaçio: fun interposte distançe sciña de 250 km, in moddo da esaorî e
formaçioin motocoraçæ, che zonzeivan a-a fin da tappa prive de carburante; ôtr'a
ço, percose çittæ e campagne vegnivan destrute segondo a tattega da ‘tæra
bruxâ’, i complesci coraçæ tedeschi arestavan fermi in atteiza di rifornimenti.
Ascì pe o ritardo imposto a l'avançâ da-i complesci difenscivi da linnia Stalin
, solo che o 10 novembre 1941 e forçe tedesche affronton o scistema difenscivo
de Mosca: quande o 6 de dexembre, doppo di giorni de combattimenti sostegnui
inte ciu avverse condiçioin de climma e de terren, o meccanismo da Wehrmacht
concentrao contra Mosca o cessò de fonçionâ, i Sovietichi s'asbrion inta primma
controffensciva d’uverno.

Inte l’agosto 1941 se manifeston za i effetti politico-diplomatteghi da nœuva
aggrescion tedesca: un accordio anglo-sovietico o portò a l'occupaçion comuña de
l'Iran, indispensabile ponte de transcito pe i rifornimenti che da-a Gran
Bretagna alimenton a rescistença sovietica.

Into frattempo, con l’applicaçion do Lease and Lend Act (11 março 1941), una
poderosa corente de agiutti militæ a-e democraçie a s'ea messa in movimento da-i
USA, dove o Congresso scin da-o 1937 o l'aveiva abbandonao a politica
isoaçionistega dando iniçio a-o riarmo da naçion. O 14 agosto 1941 F.D.
Roosevelt e Churchill s'incontron a Argentia (Tæranœuva) pe a compilaçion da
Carta atlantega, ciæa manifestaçion do propoxito statunitense de parteçipâ
direttamente a-a guæra.

Contra i USA o 27 settembre 1940, a l'undeman da sconfita françeize, o Giapon o
l'aveiva aderio a-o Patto tripartio ch'o-o ligava a Germania e Italia co-o scopo
ch'o servisse a-i so propoxiti de penetraçion inte l'Axia orientâ. In effetti,
l’attezamento de sostançiâ conlaboaçion imposto a-o goerno françeize da-a
Germania o consentì a-o Giappon de sottomette gradualmente into 1940-41 tutta
l’Indociña françeize. Otr'a êse fonte preçiosa de mateie primme, o possesso do
Sud-Est axiatego o doveiva servî pe rescinde ogni contatto di USA co-a Ciña e
l’intrega Axia orientâ, scin a Scingapô; una votta sconfita a Ciña con
l’occupaçion de vie de rifornimento statunieize in Birmania, i Stati Unii
saieivan stæti infin costreiti a riconosce a preminença do Giappon inte
l'Estremmo Oriente. I strepitoxi ma inluzói succesci riportæ da-i Tedeschi inta
campagna de Ruscia de l'estæ-aotunno 1941 aveivan convinto i circoli militæ
niponneghi che a rescistença sovietica a stesse pe crollâ e che foise zonto pe o
Giappon o momento d’inseise into conflito in atto in Occidente. Mentre ch'ea in
corso de trattative diplomateghe con Washington, o 7 dexembre 1941 (un’ôa primma
che avesse lœugo a-a Casa Gianca l’odiença recesta da-a rappresentança
diplomatica giaponeize) o governo do generâ H. Tojo, mediante l’attacco de Pearl
Harbor o dette repentiñamente iniççio, a-a guæra co-i USA (Italia e Germania
intrian in guæra contra i Stati Unii l’11 dexembre). O 10 dexembre, 2 unitæ
britanneghe a grande raggio d’açion, a Repulse, e a Prince of Wales, fun affondæ
into Paxiffego. Inte 4 meixi, o Giappon o l'attuò a parte ciu importante do
programma iniçiâ de espanscion territoriâ in Axia: a Thailandia invaza a se
alliò co-o Giappon (21 dexembre), che da quello territoio o scadenò l’offensciva
contra a Malaysia e Scingapô; Hong Kong o caze' a dexembre, a zenâ fun invase
Birmania, Indie Orientæ Olandeixi, Nœuva Guinea, Salomon e Feipiñe.

Churchill e Roosevelt inta primma conferença de Washington (22 dexembre 1941-14
zenâ 1942) decidettan de concentrâ o sforço prinçipâ de guæra contra a Germania,
a-o fin d’impedî l’attuaçion do so cian de controllo de tutto o potençiâ
economico eüropeo mediante o sciaccamento de l'URSS e de restâ provizoiamente in
sce-a difensciva into Paxiffego. Arestæ con poche coraçæ a dispoxiçion doppo
Pearl Harbor, i USA costruin a ritmo accelerao e portaerrei, pe adeguâse a-e
nœuve exigençe da tattica æronavâ. S'aseguon in tâ moddo o successo contra i
Giapponeixi inte battagge do Mâ di Coali (7-8 mazzo 1942) e de Midway (4-6 zugno
1942), che sventon a menaçça diretta verso l’Aostrallia.

Inta posa invernâ, i Sovietichi aveivan riorganizzao i corpi coraçæ e sorvetutto
rafforçao potentemente l’artigiaja anticaro, mentre e fornitue di
Anglo-americhen seguivan una curva ascendente. In campo tedesco o sforço o vègne
a gravitâ squæxi solo che in sce-o gruppo sud che, a-o comando de F. von Bock, o
l'aviæ dovúo destruzze i armæ sovietiche distribuie fra o Mâ d’Azov e a region
de Kursk, sfondâ tra Voronež e Šachty, in sce-o vertixe de l'ansa do Don (de
fronte a Stalingraddo), quindi, con un movimento de converscion, marciâ verso
Mosca da tergo. O cian difenscivo sovietico o consciderava obiettivo fondamentâ
o mantegnimento do settô de Voronež, pe evitâ l’ingugimento diretto de Mosca da
E. I succesci conseguii a luggio e inta primma decade d'agosto contra o nemigo
in rotta ch'o l'abbandonava, deximao, di immensci teritoi, condussan l’âto
comando tedesco a-a decixon de sottrae a l'armâ coraçâ de von Bock, diretta
verso Stalingraddo, un bon terço di effettivi, pe asbrialo a-a conquista di
petrolli do Caocaso. Coscì a Wehrmacht a s'atrovò a perseguî scimurtaniamente
doi obiettivi separæ l’un da l'âtro da de distançe enorme inte quæ a mancança de
vie de comunicaçion a rendeiva imposcibili i scangi di ommi e di mezi. L’attacco
sovietico lanciao o 19 novembre, aveiva imprexonao a VI armâ tedesca into settô
de Stalingraddo, tra o Don e o Vorga. A controffensciva sovietica d’inverno,
sviluppaase da-o 10 zenâ 1943, a recacciò i Tedeschi (março 1943), in sce-o
medio Donez. L’exito da battaggia de Stalingraddo a segnò a fin de l'impulso
offenscivo tedesco e dette avío a-a guæra de esaorimento, a tutto vantaggio da
coaliçion anglo-russo-statunieize.

A-a campagna de Ruscia piggiò parte di unitæ italiañe: o Corpo de Spediçion
Italian in Ruscia (CSIR), a-o comando do generâ G. Messe (luggio 1941-aotunno
1942), o fu succescivamente integrao con di âtre unitæ scin a razonze l’entitæ
de una armâ (VIII armâ ò ARMIR, Armâ Italiaña de Ruscia), a-o comando do generâ
I. Gariboldi. O combatté, inte de drammatiche condiçioin de inadeguateçça de
mezi, a battaggia difensciva do Don.

O generâ britannego C. Auchinleck, disponendo de truppe do Commonwealth doppo a
capitolaçion de l'Africa Orientâ Italiaña e dœuviando i primmi mezi fornii in
grande mezua da-i Stati Unii, o scadenò un’offensciva (11 novembre 1941-11 zenâ
1942) co-a quæ o l'ariescì a rioccupâ tutta a Cirenaica. O grosso de forçe
mobili de l'Asse o l'aveiva però posciúo mettise in sarvo, e pochi giorni doppo
o comando de l'Asse, riçevui di noteivi rinforçi, o sferrò a terça offensciva
(21 zenâ-10 frevâ 1942), ch'a sorpreize i Ingreixi esaorii e i costrinse a
retiâse da-a Cirenaica, a ecceçion do porto de Tobruk.

Inta quarta e urtima offensciva de l'Asse (27 mazzo-30 zugno 1942), occupâ
Tobruk (21 zugno) e cheita Marsa Matruh, i Ingreixi fun inseguii sciña a l'istmo
de el-’Alamèin , dove o 30 e forçe italo-tedesche s'atteston. O nœuvo comandante
ingleize, B.L. Montgomery, o 23 d'ottobre o sferrò a terça offensciva
britannega, travozendo o 3 novembre o diaframma difenscivo de el-’Alamèin.
L’Asse o perdette l’iniçiativa de opiaçioin; i alliæ l’8 novembre sbarcon in
Argeria e in Marocco, portandose into frevâ 1943 a-i margini da Tunixia, dove a
Mareth e Akarit i Italien se difeizan validamente contra l’VIII armâ britannega.
O 17 arvî-13 mazzo, i Angloamerichen sferron l’offensciva finâ, ch'a l' eliminò
e forçe de l'Asse in Africa. L’11 mazzo, o generâ H.-J. von Arnim o firmò a
reiza di Tedeschi, o 13 de mazzo s'arreise i Italien ascì.

A-o sbarco angloamerican in Marocco e Argeria, feççe seguito a costituçion do
comitáto françeize de libiaçion , capezao da-o generâ C. De Gaulle. Ebban alloa
avío in França e in tutti i paixi occupæ da-i Tedeschi (ma ascì in Italia) e
açioin da rescistença: sciopperi, sabotaggi e a guerriggia di partixen.

Da-o prinçippio do conflito scin a-o mazzo 1945, ebbe lœugo inte l'Atlantego o
confronto tra i alliæ e e forçe de l'Asse pe o controllo de rotte de navegaçion
dœuviæ da-i primmi pe i rifornimenti di armamenti e mateie primme. A-o
prinçippio da guæra o naviggio de superfiçie pesante franco-britannego o l'ea
enormemente supeiô a quello tedesco. A guæra de corsa a scentò doppo
l’eliminaçion da coraçâ tedesca Graf von Spee inti ægoe do Río de la Plata (17
dexembre 1939) e i sottomarin, comme za inta primma guæra, vègnan a costituî o
nerbo da flotta navâ tedesca. A lotta contra i U-Boot a se feççe pe i alliæ
progrescivamente ciu fadigosa: l’armiagio K. Doenitz into 1940 o l'aveiva
costituio a Lorient, in Bretagna, un comando centrâ, che in sce-a base di dæti
informativi recugeiti da l'aviaçion o l'impartiva i ordini a-i sottomæn pe
guidâli, durante a nœutte, a-a preiza de contatto. I Ingreixi provviddan a-a
difeiza munindo de re' paascilui e nave destinæ a occupâ e poxiçioin esterne di
convolli, con de nœuve fregatte a grande aotonomia, co-o scistema de rifornî in
mâ o naviggio de scorta meno effixente, accrescendone l’aotonomia, con l’impiego
de aerrei de ciu grande raggio e, sorvetutto, a traverso a realizzaçion
progresciva de nave portaerrei de scorta. A battaggia a conobbe de faze alterne,
ma inte l'arvî-mazzo 1943, l’introduçion, pe a localizzaçion di sottomarin, de
nœuvi appægi (radar e sonar), a misse in crixi a guæra tedesca a-i convolli di
alliæ, e solo in parte i Tedeschi poettan, verso a fin do 1944, repigiâ o so
cian de guæra a-i convolli applicando a-i U-Boote di nœuvi dispoxitivi
(Schnorchel) che consentivan una prolongâ immerscion, a-o repao da l'offensciva
æro-navâ avversaia.

A-a conferença alliâ de Casablanca (14-24 zenâ 1943) fu deciso l’avertua do
segondo fronte e ghe prevarse a texi do sbarco in Siçilia e de l'invaxon de
l'Italia. Inta nœutte tra o 9 e o 10 luggio 1943, fu sferrao l’attacco anfibbio
contra l’isoa, ch'a caze' o 17 d'agosto. A-a cheita do fascismo (25 luggio 1943)
seguì e trattative do nœuvo governo Badoglio co-i alliæ, che porton o 3 de
settembre, co-a firma de l'armistiçio de Cascibbile, a-a reiza incondiçionâ. L’8
de setembre, con l’annonçio de l'armistiçio, e forçe tedesche occupon a penisoa
e frontezzon o sbarco effettuao o mæximo giorno da-i alliæ a Salerno. Co-a
disgregaçion de superstite forçe armæ italiañe, començò l’occupaçion tedesca da
capitâ, abbandonâ da-o re e da-o governo che a Brindixi pigion contatto co-i
alliæ, a scianco di quæ, o 13 d'ottobre, l’Italia a l'intrò in guæra contra a
Germania, mentre a Salò se formava sotta o controllo tedesco o governo da
Repubbrica Sociâ Italiaña goidòu da-o capo do fascismo Benito Mussolini.

Aretiæse a N de Nappoli, insorta o 27 de settembre, mentre e forçe statunieize
sbarcavan a Ançio (22 zenâ 1944), i Tedeschi oppozan una tenaxe rescistença in
sce-a linnia Gustav, ch'a vègne infin stoccâ co-in attacco a Cascin (11-19 mazzo
1944); seguì l’avançâ alliâ verso Romma, liberâ o 4 de zugno. E forçe tedesche,
abbandonâ l’Italia centrâ, s'atteston in sce-a linnia Gotica longo l’Appennin
tosco-emilian: o fronte apeninnego o crollò doppo una nœuva offensciva alliâ e
l’eserçito tedesco, tra o 9 e o 24 arvî, o fu dexintegrao.

O segondo fronte, recesto da-i Sovietichi pe alleggerî a prescion tedesca, o fu
averto co-o sbarco in Normandia (opiaçion Overlord), mentre o comando tedesco o
l'aveiva concentrao i so sforçi difenscivi in sce-o Passo de Calais, cappolinia
do scurçaiœu pe a Ruhr. O Westwall o fu rinforçao inte l'inverno 1943-44, doppo
a nomina de Rommel a ispettô do Vallo Atlantego. O sbarco o l'ebbe lœugo o 6 de
zugno tra a penisoa do Cotentin e e ciazze do Calvados. E forçe alliæ, a-o
comando de D.D. Eisenhower, ean preponderante a tæra e in sce-o mâ; a mæxima
aviaçion tedesca a poeiva consciderâse finia (into giorno decixivo do sbarco, a
Luftwaffe a l'effettuò 70 sciortie contra e 10.585 di avversai). Concluzase a
battaggia de ciazze co-a rottua de Avranches do 1° d'agosto, i Tedeschi, pe
evitâ l’açerciamento evacuon rapidamente a França sciña a-a Mœusa. O sbarco in
Provença (opiaçion Anvil), do 15 d'agosto, o l'accelleró a marcia alliâ verso E
e o l'apportò forçe nœuve pe i eventi succescivi. O 19 agosto insorse contra i
Tedeschi Pariggi, dove C. De Gaulle o zonse o 25 succescivo. A battaggia de
riconquista da França a l'ea terminâ e stava pe començâ a conquista da Germania.

Co-a terça campagna invernâ do 1943-44 e co-a quarta campagna estiva do 1944, i
Sovietichi, a superioritæ di quæ in sce-i Tedeschi a l'ea ormai noteive in ommi
e in armamenti, s'inverson in sce l'Œüropa orientâ, portandose
contemporaniamente in sce-a Vistola, inti Balchen e in Ungaja, scin a Budapest.

O fallimento de l'offensciva lanciâ a dexembre inte l'âtocian de Ardenne o
l'aggravò a situaçion tedesca, reiza da pœu despiâ da-o scadenamento de
l'offensciva sovietica da Vistola (zenâ 1945), ch'a costrinse i Tedeschi a
recegâ in sce l'Oder, urtima linia de rescistença in sce-o fronte orientâ a
proteçion de Berlin.

In sce-o fronte occidentâ, o 10 março 1945 i alliæ stabilin una primma testa de
ponte in sce-a drita do Ren e o 23, mentre l’URSS a començava a battaggia de
Vienna, pilastro da difeisa tedesca a sud-est, començon con un lanço de
paacheitisti a gigantesca opiaçion finâ de l'otra Ren. Cheita Vienna o 13 arvî,
o 16 i Sovietichi començon a battaggia de Berlin, preiza o 2 de mazzo, doppo o
suicidio de Hitler (30 arvî). O 7 de mazzo, a Reims, fu firmao a reiza sença
condiçioin da Germania a-i Anglo-americhen; o giorno succescivo, a Berlin,
quella a-i Sovietichi.

L’offensciva alliâ into 1943 e l’avançâ statunitense into corso do 1944 aveivan
determinao una nœuva situaçion int'o scacchê bellico do Paxiffego. A conquista
de Feipiñe a l'arvì a via a l'invaxon do mæximo Giapon: occupao Iwo Jima (frevâ
1945) a março i Statunitensci sbarcon inte Isoe Okinawa. O scontro, aeronavâ e
terrestre, o se protrasse scin a zugno, quande l’isoa a caze', mentre i alliæ
liberavan squæxi tutta a Birmania e aquixivan o dominio assolúo do çê in Ciña.
Nonostante a squæxi totâ destruçion de risorse belliche, o Giappon o
rescistette, capitolando solo doppo l’esploxon, aotorizzâ da-o prescidente
statunitense H. Truman, da bomba atommica in sce-e çittæ de Hiroshima (6 agosto)
e Nagasaki (9 agosto; int'o mæximo giorno l’URSS a l'arvì e ostilitæ contra o
Giappon). A reiza a fu firmâ o 15 d'agosto.

I problemi da paxe ean stæti affrontæ da USA, URSS e Gran Bretagna za into corso
do conflito inte conferençe de Teheran (28 novembre-1° dexembre 1943) e Jalta
(4-12 frevâ 1945) co-a comuña enonçiaçion de di prinçipi ideæ e politeghi e pe a
definiçion, precizâ a Jalta, de rispettive sfee d’influença into mondo. Inta
conferença de San Francisco (25 arvî-15 zugno 1945) fu stabilii i statuti da
futua organizzaçion societaia internaçionâ, e Naçioin Unie. I ministri di Esteri
de URSS, USA, Gran Bretagna e França elaboron i trattæ de paxe inte
l'arvî-luggio 1946.

In sce-o terren streitamente militâ, i protagonisti fun o caro armao, ch'o
liquidò a guæra de trincea e o restituì o primato a l'attacco, e l’aerreo da
bombardamento, l'uso estenscivo do quæ o fu fonçionâ tanto a-a destruçion di
obiettivi militæ quanto a-a demoralizzaçion de popolaçioin e a-o scompaginamento
da vitta civî; so estremmo sviluppo o s'ebbe con l’impiego di miscili (V1 e V2
tedesche inta battaggia d’Inghiltæra) e, tanto ciu, con l’uso de l'arma nucleâ
(conseguia attraverso un’affannosa competiçion scientiffega tra Statunieixi e
Tedeschi) ch'a pose fin a-o conflito arvindo l’era atomica. Inallumieivi fun i
sviluppi de l'industria bellica e applicâ; inte tutti i paixi belligeranti o
sforço produttivo o fu strenno e guaagnante risurtò a coaliçion ciu forte in
sce-o cian economico.

A pratica de l'anientamento do nemigo a l'appâ centrâ into complesso do
conflito. O regimme naçionalsocialista tedesco o l’applicò innançitutto a
l'interno ancon in periodo de paxe, inandiando o pianificao sterminnio de
minorançe raçiæ e politiche. No meno sanguinenta fu a risposta alliâ (pres.,
co-o bombardamento de Dresda e quelli de Hiroshima e Nagasaki), sciben che priva
de motivaçioin ideologiche che caratterizzavan l’aggrescivitæ di primmi. A-a fin
do conflito fu calcolao ciu che 50 mioin de morti (30 inta sola Œüropa), oltre
2/3 di quæ civî. A risposta internaçionâ a-o disegno naçionalsocialista a
divègne efficaxe quande una larga alliança a contrapoze a l'espanscionismo de
l'Asse una coordinâ força de contegnimento e contrattacco; a questa força dette
un apporto a rescistença, saiv'a dî i movimenti de liberaçion de naçioin occupæ
da l'Asse ò de l'Asse mæximo, e ço o contribuì a deliniâ o carattere
sovranaçionâ e etico, oltre che ideologico, da guæra.

E conseguençe politiche da segonda g. s'inseiscian inte questo quaddro. I Stati
Unii d’America ean sciortii definitivamente da-o tradiçionâ isoaçionismo,
sopportando una parte sostançiosa do sforço bellico, e aveivan contribuiio in
moddo decixivo a-a vittoia alliâ, aseguandose pe l’avegnî un rollo preminente
inta politica mondiâ. Pe di âtri versci, l’URSS a l'emerzette da-o conflito
stremâ ma co-in enorme prestigio pe avei bloccao in direçion orientâ
l’espanscion tedesca. Inte una scituaçion inta quæ i âtre potençe vinçitrixe
ascì ean affrite da di giganteschi problemi de ricostruçion, fu in gio a-i doi
grandi stæti che se riorganizzò a vitta politica mondiâ (in sce-o terren
internaçionâ, into 1945 nasceiva l’Organizzaçion de Naçioin Unie, ch'a
l'assegnava un rollo preponderante a 5 potençe vinçitrixe: USA, URSS, Ciña, Gran
Bretagna, França). Into contempo, l’alliança do periodo bellico a se trasformò
rapidamente in rivalitæ portando a una divixon de l'Œüropa e do mondo inte sfee
d’influença; questo nœuvo equilibbrio bipolâ (costituiose inti anni 1945-49) o
l'aviæ contraddistinto a politica mondiâ scin a-a disgregaçion do blocco
sovietico (1989). Inte questo senso, a reünificaçion tedesca (1990) a l'ha
costituio de fæto a soluçion da prinçipâ de pendençe politico-territoriæ arestae
averte doppo o conflito.



https://lij.wikipedia.org/wiki/Stati_Un%C3%AFi_d%27America

I Stati Unïi d'America (United States of America in Ingleise), son in paize de
l'America do nòrd , a so capitâ a l'è Washington. I Stati Unïi d'America son
soventi dïti Stati Unïi, U.S.A., The States o America ascì.

L'influensa militâ, economica, curturâ e politica di Stati Unïi a l'è cresciùa
sempre ciù in to deximonono e ventëximo secolo. Dappeu a fin de l'Union
Sovietica e da Guæra Freida, i Stati Unïi son restæ l'ùnica superpossansa
mondiâ.

Into 1776 i Stati Unïi d'America son stæti fondæ da un gruppo de separaçionisti
de colonie britanneghe da costa atlantega. A Boston into 1775 arcun
rivoluçionaï, travestiï da indien, han cacciòo in mâ arcunn-e casce de tè pe
demostrâ a so protesta contra e tasce imposte da-o governo ingleise. Da lì a l'è
partïa a Rivoluçion Americann-a ch'a l'ha portòo, a-a formaçion d'i Stati Unïi
da e 13 colonie britanenghe. Into 1846 i Stati Unïi han combattùo unn-a guæra
contra o Mescico e han coscì conquistòo o Texas. Into XX Secolo han combattùo
tutte e doe guære mondiæe, a Guæra de Corea e do Vietnam e dappeu inta segonda
meitæ do Secolo son stæti in te 'n stæto de tenscion permanente co l'Union
Sovietica dïto Guæra Freida. Ancheu i Stati Unïi occupan militarmente l'Iraq
inte un conflitto ch'o l'è criticòo da diversci stati e da ben ben de Americhen
ascì. Ancheu i Stati Unïi son a ciù grande potensa econòmica mondiâ.

I Stati Unïi comprendan , passa ai 48 stati continentæ, l' Alaska (o ciù grande
d'i stati), e Hawaï e vari teritöi inte l' Oçean Paçiffigo e inti Caraibi,
compreiso Pòrto Rico.

Da nòrd a sud: Maine, Nuevo Hampshire, Vermont, Massachusetts, Isoa de Rhode (o
ciù piccin d'i stati), Connecticut, Nuevo York, Pennsylvannia , Nuevo Jersey,
Delaware, Maryland, Virginnia, Carolinn-a do Nòrd, Carolinn-a do Sud, Georgia,
Florida.

Virginnia, Carolinn-a do Nord e Carolinn-a do Sud, Georgia, Florida, e anche
Virginnia Oççidentâ, Kentucky, Tennessee, Alabamma, Louisiann-a, Arkansas,
Oklahoma, Texas (spesso conscideròu fra i stati do sud-ovest).

Questa zona a comprende a pàrte meridionâ (e e çimme ciù elevæ) d'i Appalachi, e
ciù a ponente e montagne Ozark. I sciummi comprendan e foxe do Misciscippi e dö
Río Grande. A ciù grande influença climatega a vegne dö Gorfo do Mescico, e a
cömporta inverni miti, umiditæ, e de tantö in tantö di uraghen.

Ohio, Michigan, Indiann-a, Wisconsin, Illinois, Missoùri, Minnesota, Iowa,
Dakota do Nòrd, Dakota do Sud, Nebraska e Kansas. Son in gran parte stati
agricoli e industriæ (compreisa a "rust belt", a zona industriâ "inruzzenïa"
inti anni settanta e ottanta da-a concorrensa, sorvetutto giapponeise), o climma
o l'è estremmo: freido d'inverno, cädo de stæ, maccaia a lèvante e secco a
ponente. O Midwest o l 'incarna i valôi tradiçionæ d'i Stati Unïi: lòu, cà,
famiggia e religion.

I stæti da zona çentrâ o montann-a son: Montann-a, Idaho, Wyoming, Nevadda,
Utah, Colorado, Arizona, Noeuvo Mescico. Questa a l'è a zona meno abitâ do
paize, e l' è dove s'attreuvan molte d'e mete turisteghe comme o Grand Canyon
(Arizona) e Yellowstone (Wyoming).

Washington, Oregon, California comprendan montagne ærte (comme a Sierra
Nevadda), deserti (a Death Valley), e zone ben ben ùmie (a costa).

In distreito separòo, sotto a giurisdiçion do congresso, o l'è o Distreito de
Combia, dovve gh'é a çitæ de Washington, capitâ da naçion.

Teritöi di Stati Unïi son anche arcunn-e isoe do mâ di Caraibi e de l'Oçeano
Paçiffigo:



https://lij.wikipedia.org/wiki/Euro

L' euro (EUR òu €; in greco Ευρώ) o l'è a monnæa ûnica da Comûnitæ Ouropea e de
âtri stati e tæritoi ouropéi, comme Andòrra, o Vatican, Monego, Monteneigro, San
Marin e a region de Kosovo, e informalmente de Bòsnia-Erçegòvina e Bûlgäja.

A l'è a monnæa ofiçiâ di seguenti stati membri: Germania, Austria, Belgio,
Çipro, Slovacchia, Slovenia, Spagna, Estònia, Finlandia, Fransa, Greçia, Eire,
Italia, Malta, Lettònia, Lituannia, Luxemburgo, Paixi Basci e Portogallo. O se
dêuvia asci in diversci Tæritoi d'oltremâ françéixi comme Guayana Françéise, San
Pè e Miquelon, Guadeloupe, Martinica, Majotte e Réunion e inte e baxi
brittanighe de Akrotiri e Dhekelia.

L'insëmme de 'sti paixi, dïto Eurozona, o conta ciû de 318 millioin d'abitanti;
e consciderando anche quelle terse naçioin che dêuvian de monæe collegæ con
l'euro, a monnæa ûnica a l'interessa direttamente ciû de 480 millioin de
personn-e in tûtto o mondo.

L'euro o vegne amministròu da-a Banca Çentrâ Ouropea, con sede a Francoforte
inscio Men, e da-o Scistemma de banche çentrâli ouropee.

Dozze di 28 stati membri da Comûnitæ Ouropea no piggian l'euro comme monnæa
ofiçiâ. Tra liâtri, Danemarca e o Regno Unïo g'han 'na clausola c'a permette de
tegnî indefinîamente e pròprie monnæe naçionâli.



https://lij.wikipedia.org/wiki/Lengoa_ligure

O Lìgure o l'é na lengoa do gruppo lengoìstego itàlico oçidentâ parlâ in Italia
(Liguria, Piemonte, Emilia-Romagna e Sardegna), into sud da Fransa, in Còrsega,
e into Principato de Monego.

A tèrmine de 'n processo de rivendicaçion raprezentativa da parte de comunitæ
lìgure inti confronti da çitæ ciù inportante, Zena, antiga capitale do stæto a-o
quæ a dava o nomme, a Repubrica de Zena, inti ùrtimi dexenni s'é preferîo acetâ
a paròlla lìgure a quella zeneize, pe-a lengoa parlâ inte l'atoale region
amenestrativa Lìguria e in çerte zòne limìtrofe. Bezeugna però êse coscienti do
fæto che a Lengoa lìgure a l'é figgia da Lengoa zeneize da-a quæ i dialetti
lìguri vêgnan e se son svilupæ.

E variante ciù importante son o zeneize, o savoneize, o spezzin, o
ventemigliusu, o tabarchin, o monegasco, o noveize, ecc.

Bezeugna no confonde o moderno concetto de Lengoa lìgure co-o lìgure antigo, a
lengoa di antighi lìguri, estinta primma de l'anno 200 a.C., d'orìgini
sconosciue.



https://lij.wikipedia.org/wiki/Svissea

A Svìsera, Confoederatio Helvetica in latin, Confederazione Svizzera in italian,
Confédération suisse in françéize, Confederaziun svizra in romancio e
Schweizerische Eidgenossenschaft in tedesco ascì, paize de l'Ouròpa centrâ sensa
acesso a o mâ , a sò capitâ a l'é Berna. A Svìsera a l'é indipendente da-o
primmo de agosto do 1291. A Svìsera a confin-a co-a Germania, a Fransa,
l'Italia, l'Austria e o Liechtenstein e a gh'à quattro lengoe naçionæ (
françèise, italian, tedesco e romancio). A Svissëa a gh'à 'nn-a longa stöia de
neutralitæ (a no l'é stæta in guæra da-o 1815) e pe questa raxon a dà alögio a
divèrse òrganizaçioìn internaçionæ cómme a Crôxe róssa, l'Òrganizaçión di
tràfeghi mondiæ e doî scagni de l'ONU.

A Svissea a l'é de longo inverdugoïa da a seu indipendensa e neutralitæ: a l'é
intrâ inte l'ONU into 2002 soö e a l'é 'n di pöchi pàixi de l'Ouròpa ch'a no l'é
interessâ a fâ parte da Communitæ Ouropea: con tùtto ch'a l'à firmòu divèrsi
trattæ bilateræ e che a seu legislaçion a l'é de longo vexinn-a a quélla da
comunitæ, a domanda de adexion a l'é stæta refuâ da a popolaçion in diversi
referendum.



https://lij.wikipedia.org/wiki/Brax%C3%AE

Nomme offiçiâ: República Federativa do Brasil. Pàize de l'America do Sud, membro
d'o Mercosur, a sêu capitâ a l'è Braxilia.

O l'è o ciû grande d'i Stati de l'America do Sud e o quinto d'o môndo. O g'ha
confïn con quæxi tûtti i stati sûdamerichen, eccetto Cile e l'Ecuadòr.

Antiga colonia portoghéize, quella a l'è a sêu léngua ofiçiâ parlä daa
maggiôransa d'a popolassiôn, scibben che ghe segge di âtre lengue minôïtâje
portæ dai immigranti comme o tedesco, l'italian, o giapponéize, o côrean, e o
spagnòllo.

E prinçipæ çittæ son: São Paulo, Rio de Janeiro, Braxilia, Salvador, Belo
Horizonte, Fortaleza, Curitiba, Porto Alegre, Manaus, etc.

A mûxica, a dansa e a letiatûa braxiliann-a, o football, e-e spiage son famôse
in tûtto o môndo.

O primmo descrovitô d'o Braxî o l'è stæto Pedro Álvares Cabral, c'o l'ha visto e
tære brasiliann-e pe a primma vòtta o 21 arvî 1500 e o giôrno dòppo o l'é
sbarcòu a Porto Seguro (Bahia). Svilûppando l' agricôltûa con mandêuvia scciava,
Salvador o l'é diventòu a primma capitâ. Indipendente da-o Pôrtôgallo da-o 1822,
nasce l'Impeo do Braxî.



https://lij.wikipedia.org/wiki/Primma_Go%C3%A6ra_Mondi%C3%A2

Primma guæra mondiâ, conflito de dimenscioin intercontinentæ, combattúo da-o
1914 a-o 1918. Innescâ da-e prescioin naçionalisteghe e da-e tendençe
imperialisteghe cortivæ da-e potençe eüropee a partî da-a segonda meitæ do 19°
sec., a l'ingugette 28 paixi e a vidde contrapposte e forçe de l'Inteiza
(França, Gran Bretagna, Ruscia, Italia e so alliæ) e i Impei Centræ
(Aostria-Ungaja, Germania e so alliæ). A l'assonse una dimenscion mondiâ da-o
punto de vista di tiatri di scontri ascì: se combattè, oltre che in Œüropa, inte
l'Impeo ottoman, inte colonnie tedesche in Axia e in sce tutti i moæ. E battagge
decixive se desgugettan in Œüropa, in sce 5 fronti: quello ocidentâ, tra França
e Germania, longo a Marna e a Somme; l’orientâ, ò russo, esteizo e privo de
barree naturæ; o meridionâ, ò serbo; l’aostro-italian, in sce-e Alpi orientæ e
inta Carnia; o grego, a N de Salonicco.

Inti primmi anni do 20° sec. andon deliniandose doi blocchi contrapposti: França
e Gran Bretagna, da una parte, assádòn a so alliança inte l'Inteiza cordiâ
(1904) e porton into so campo, progrescivamente, Ruscia, Giappon e Italia; da
l'âtra, i ‘impei centræ’, Aostria-Ungaja e Germania, ligon a liatre l’Impeo
ottoman. Inti mæximi anni e crixi internaçionæ se feççan ricorente, in particolâ
a prœuvo a l'annescion da Bosnia-Erzegovina da parte de l'Aostria-Ungaja (1908),
ch'a l'alimentò i scontri inti Balchen, prinçipâ fogoâ de tenscioin insemme co-a
competiçion franco-tedesca, açeiza da-a sconfita françeize de Sedan do 1870. A
question de Alsaçia e Loræna, a rivalitæ navâ anglo-tedesca, l’indebolimento de
l'Impeo ottoman doppo e guære balcaniche e o problema di streiti, i irredentismi
balcaneghi, a crixi de l'Impeo aostro-ungægo e i aspiaçioin italiañe ean tutti
fatoî che menaççavan a paxe eüropea. A caosa descadenante da guæra a fu
l’assascinio, a Sarajevo, pe man de un’organizzaçion patriottica e naçionalista
serba, de l'arçiducca Francesco Ferdinando d’Asburgo, erede a-o trono
aostro-ungarico (28 zugno 1914).

Doppo l’attentao, l’Aostria-Ungaja, ótegnua man libbera da-a Germania, a lançò
un ultimatum (23 luggio 1914) a-a Serbia, ritegnindola coresponsabile. Mentre e
cançelaje eüropee, specce o ministro di esteri britannego E. Grey, s'impegnavan
pe trovâ una soluçion paxiffega, o 28 luggio l’Aostria a deciarò guæra a-a
Serbia. A cadeña de alliançe a feççe preçipitâ a scituaçion: a Ruscia a rispose
con una mobilitaçion generâ. a Germania a deciarò guæra a-a Ruscia (1° agosto),
da pœu a-a França (3 agosto), quindi a violò a neütralitæ de Luscemburgo e
Belgio (1-4 agosto); quest'atto de força o decise l’ingresso in guæra da Gran
Bretagna contra a Germania. Poche settemañe doppo (23 agosto) o Giappon ascì o
l'intrò into conflito, in quante alliao da Gran Bretagna; França, Gran Bretagna
e Ruscia sançionon co-o Patto de Londra (4 settembre 1914) una vea e propria
alliança. A Turchia, timorosa da Ruscia e ligâ a-a Germania, a decretò a ciósúa
di streiti (29 settembre) a-a navegaçion commerciâ e a s'unì (12 novembre) a-i
Impei centræ. o Portogallo o se schierò a-o scianco de l'Inteiza. Segge in
França segge in Germania a soluçion militâ a fu appoggiâ ascì da-i partii
socialisti, iniçialmente in sce de poxiçioin neütraliste. Alliâ di Impei centræ,
l’Italia o l'arestò neütrâ; a mancâ consurtaçion da parte di alliæ e o carattere
offenscivo da guæra ne giustificavan giuridicamente a poxiçion.

O conflito o l'ebbe iniçio con l’offensciva tedesca contra a França attraverso o
Luscemburgo e o Belgio, segondo o cian elaborao into 1905 da A. von Schlieffen,
accugeito da-o cappo de stato maggiô H.J. von Moltke. A Germania, impegnâ in sce
doi fronti, a l'amiava a conseguî una rappida vittoia in sce-o fronte occidentâ,
pontando in sce Pariggi. I ofenscive in Loeña e verso i Ardenne (18 agosto) e
quella in direçion de Sarrebourg e de Morhange (14-19 agosto) lanciæ da-o generâ
françeize C.-J.-J. Joffre fallin. Inta battaggia de frontee (22-25 agosto),
longo o confin franco-belga, a V armâ françeize e o corpo de spediçion
britannego fun battui e costreiti a retiâse. A capitâ françeize a fu sarvâ da-o
contrattacco de Joffre (battaggia da Marna 5-10 settembre), ch'o costrinse i
Tedeschi a ripiegâ a N do sciumme Aisne. Doppo a battaggia de l'Aisne (13-17
settembre), ch'a l'arrestò a spinta franco-ingleize, e forçe contrapposte dettan
iniçio a una serie de manœuvre in direçion do streito de Calais, pe guaagnâ o
controllo di porti in sce-a Manega. A coscì díta ‘corsa a-o mâ’ a s'arrestò inte
Fiandre: respinti scin a alloa da-i Tedeschi i tentativi de agjamento
franco-ingreixi, inte battagge de l'Yser (18 ottobre-10 novembre) e de Ypres (23
ottobre-15 novembre), i alliæ ariescin a evitâ o sfondamento nemigo e a
stabilizzâ o fronte. O banço de perdie o fu a l'incirca de 200.000 ommi in
ciaschedun scheamento. O fronte occidentâ o se fissò in sce una linia trincerâ
ch'a taggiò o continente da-a costa belga scin a-a neütrâ Sviççea; a-a guæra de
movimento di primmi meixi saieivan seguii circa 3 anni de guæra de logoramento
conduta da-e trincee e pontezâ da sciortie offenscive che se concludeivan inte
de carnefixiñe de inusoæ proporçioin, sença scignificativi avançamenti militæ.

A Est, e forçe russe avançæ inta Pruscia orientâ doppo a vittoia de Gumbinnen
(19-20 agosto) subin a catastrofe de Tannenberg (26-30 agosto) e a battaggia di
Laghi Masui (9-14 settembre) determinò a so retiâ da-a Pruscia. Doppo a primma
offensciva russa de Galiçia (18 agosto-11 settembre; i cosacchi a cavallo se
spinzettan in Ungaja), a gravitæ da desfæta Aostriaca a l'indusse i Tedeschi a
intervegnî da-a rente a-i Aostriachi, ma fun costreiti a-o ricegamento (20
ottobre), mentre i Rusci sferravan a segonda offensciva in Galiçia, fra Leopoli
e Przemyśl (18 ottobre-2 novembre). Co-a segonda offensciva de Polonia, curminâ
inta battaggia de Łódź (17-26 novembre), i Tedeschi impedin l’invaxon do proprio
territoio, bloccando into contempo l’offensciva de l'avversaio contra i
Aostriachi. O 23 zenâ 1915 i Aostriachi, appoggiæ da-e forçe tedesche, açercion
e destrussan a X armâ russa a Aogustów (17 frevâ). Cheita Przemyśl, a terça
grande offensciva russa contra i Aostriachi (22 março-10 arvî 1915), curminâ
inta battaggia de Pasqua, a costrinse l’armâ de E. von Böhm Ermolli a ricegâ
derê o crinâ di Carpaççi, dove se stabilizzò temporaniamente o fronte.

O 9 dexembre 1914 o governo italian, in base a l'art. 7 do Trattao da Triplixe,
o domandò a l'Aostria di compensci territoriæ pe a so avançâ inti Balchen, che
fun refiæ. Da-o settembre a l'aveiva intanto inandiao de trattative co-e potençe
de l'Inteiza, precisando e so receste territoriæ (i territoî compreixi entro
l’ærco arpin, scin a-o Quarnâ, e un çerto regimme de aotonomia pe i Italien de
Dalmaçia), che o ministro di Esteri S. Sonnino o portò da pœu avanti con maggioî
preteize insce l’Adriatego, pe garantî a l'Italia a segueça marittima, scin a-a
concruxon do Patto segretto de Londra do 26 arvî 1915, co-o quæ l’Italia a
s'impegnò a arvî i ostilitæ contra l’Aostria entro 30 giorni da-a firma do
protocollo. Denonçiâ o 3 mazzo a Triplixe, a guæra a l'Aostria a fu diciarâ o
24. L’Aostria a l'aveiva predisposto un robusto schiamento difenscivo in sce-e
poxiçioin de confin longo l’Isonço e i ertue do Carso e i mezi offenscivi de
l'esercito italian ean scarsci, raxon pe-a quæ a guæra a l'assonse da subbito un
carattere de logoramento: 4 offenscive insce l’Isonço (23 zugno-7 luggio; 18
luggio-3 agosto; 21 ottobre-4 novembre; 10 novembre-5 dexembre), guidæ da-o
generâ L. Cadorna, no stocon a difeisa nemiga, ma l’Aostria a fu obbligâ a inviâ
in sce-o nœuvo fronte de forçe sempre ciu numiose.

Doppo o sfondamento tedesco in sce-o fronte (battaggia de Gorlice-Tarnów, 1-3
mazzo 1915) e a succesciva riconquista de Przemyśl e Liopoli, o 25 agosto caze'
Brest-Litovsk ascì, mascima forteçça do versante occidentâ de l'Impeo russo. O
cappo de stato maggiô E. von Falkenhayn o l'ordinò (25 settembre) a di gruppi de
l'esercito tedesco de passâ in sce-a difensciva a caosa da prescion produta da
l'offensciva françeize inta Champagne e da necescitæ de forçe disponibile inti
Balchen. A Germania a l'aveiva conseguio un grande successo: i Rusci aveivan
perso circa a meitæ di effettivi, con relativi armamenti, e aveivan dovúo
abbandonâ circa 500.000 km2 de territoio; tuttavia, no ean stæti induti a-a paxe
separâ, comme sperava i generæ P.L. von Hindenburg e F. Conrad. L’intraa da
Burgaja in guæra a scianco di Impei centræ (14 ottobre 1915) a segnò o crollo da
Serbia (battaggia de Kosovo, 24-29 novembre), attaccâ da ogni parte. Fallie in
primaveia ascì e açioin franco-ingreixi inti Dardanelli e a Galippoli, progettæ
da W. Churchill in primmo lœugo pe arvî una via de comunicaçion diretta co-a
Ruscia, o 1915 o se serò co-o rafforçamento de poxiçioin di Impei centræ a
oriente.

Mentre i Anglo-Françeixi ean costreiti a aspetâ a stæ pe lanciâ un’offensciva in
sce-a Somme (pe difetto de materiæ bellichi e no essendo in grao i alliæ Rusci e
Italien de prestâghe agiutto primma), Falkenhayn o pigiò l’iniçiativa de una
grande battaggia de logoramento in sce-o fronte de Verdun, tegnúo da-i
Françeixi, inta persuaxon che a França, demoralizzâ, a l'aviæ domandao a paxe. A
battaggia de Verdun, desgugeitase fra o 21 frevâ e o 24 zugno 1916, a resurtò
una gran vitoia difensciva françeize e scimbolo de l'invinçibilitæ de l'Inteiza,
sciben che a Germania a l'inflisse a l'esercito nemigo ben ciu perdie de quant'a
ne subì, reduxendo insemme a parteçipaçion di Françeixi a-a battaggia da Somme.
O deximpegno de Verdun o vègne da l'offensciva descadenâ da-i Anglo-Françeixi o
1° luggio, inta quæ i mezi missi in dœuvia se rivelon i maggioî scin a alloa
impegnæ e apparse un’arma nœuva, o caro armao. A battaggia da Somme (1°
luggio-23 novembre 1916) a comportò de perdie imponente de ommi e mezi, mentre
inte nisciun ponto s'avançò ciu de 5 km, in sce un fronte de 8-9 km.

O maresciallo aostriaco F. Conrad o l'inandiò in arvî una grande offensciva in
sce-o Trentin contra i Italien, co-a finalitæ de sfondâ o fronte de l'Isonço.
L’offensciva a fu bloccâ da-a difficortæ de l'artigiaja pesante a seguî, in
terren diffiçile, o progresso de l'infantaja; o 14 zugno començò a
controffensciva italiaña, concluzase o 25 co-o ricegamento generâ di Aostriachi.
Superâ a menaçça in sce-o Trentin, Cadorna o mesciò ommi e mezi (27 luggio-4
agosto) da-o Trentin insce l’Isonço e o l'attaccò de sorpreiza i Aostriachi, e
forçe di quæ ean relativamente scarse ascì pe i prelevamenti fæti a favô do
fronte orientâ. L’attacco do 6-17 agosto (sesta battaggia de l'Isonço) o portò
a-a conquista de Goriçia, sença perde però o so carattere de battaggia de
logoramento. Vegnua meno a rottua do fronte a E de Goriçia, a settima (14-16
settembre), l’ottava (9-12 ottobre) e a nona (31 ottobre-4 novembre 1916)
battaggia de l'Isonço rientron int'o schema di impegni de logoramento.

A E, tra o 4 zugno e o 27 agosto in sce un fronte de 350 km fu sferrao in
Volinia l’offensciva de A.A. Brusilov, a quarta e urtima grande offensciva
russa, concepia in origine in fonçion de inleggeimento do fronte italian. I
risurtæ, squæxi nulli contra o settô tedesco, fun grandioxi contra i Aostriachi,
a danno di quæ i Rusci conseguin di noteivi vantaggi territoriæ e sorvetutto
militæ. Intanto avvegniva di importanti mutamenti inte l'âto comando de potençe
centræ: Falkenhayn o fu sostituio o 27 agosto da P.L. von Hindenburg e E.
Ludendorff, esponenti da conceçion strategica de l'anintamento.

Intrao a Romania in guæra contra i Impei centræ o 27 agosto 1916, o comando
russo o se preparò a un attacco d’impeto co-o concorso de truppe romeñe contra
l’Ungaja e a Galiçia co-a spiança d'inflizze a-e potençe centræ una sconfita
decixiva. Conformemente a-a strategia do comando russo, i Romen porton o mascimo
sforço offenscivo inta Transcilvania. Ma Hindenburg o l'aveiva formao do potenti
gruppi de armæ: un a N, inta Transcilvania, sotta o comando de Falkenhayn, e un
a S, in sce-o Danubbio, a-i ordini de A. von Mackensen. menaççao de invaxon in
sce-a so frontea meridionâ, o stato Maggiô romen o l'arrestò l’offensciva inta
Transcilvania e o transferì parte de so truppe verso o fronte meridionâ.
Falkenhayn o 29 settembre o passò a l'offensciva e inte 18 giorni, doppo træ
battagge, a Transcilvania a l'ea liberâ. Nonostante o repiggio de l'offensciva
de A.A. Brusilov (1-15 ottobre), di opiaçioin françeixi pe a riconquista do
territoio perdúo in gio a Verdun, e di açioin italiañe con l’ottava e a nona
battaggia de l'Isonço, o stato maggiô tedesco o començò una vasta opiaçion che,
doppo a battaggia de l'Argeş (1-3 dexembre) e o riconzonzimento de doe gren
armæ, a se concluse con l’occupaçion de Bucarest (6 dexembre).

Into Caocaso, in Iran e in Mesopotamia, Rusci e Britanneghi agivan in direçion
de Baghdad. I eserciti do zar avançon, a prœuvo a ciu succesci, scin a-i laghi
de Van e Urmia (Iran), mentre i Britanneghi, arriæ scin a Kut al-Amarah, in
sce-a sponda scinistra do sciumme Tigri, ghe fun açerciæ e battui o 26 arvî
1916. I Turchi into 1915-16 incontron trei insuccesci into tentativo d’insediâse
in sce-o Canâ de Suez; doppo l’urtimo scacco (agosto 1916), i Britanneghi passon
a-a controffensciva, zonzendo a-e sœugge da Palestiña.

In conseguença de l'accordio franco-britannego do novembre 1913, a flotta
britannega a l'ebbe a difeisa de tutti i oceani, in particolâ do Mâ do Nord, do
Passo de Calais e do baçî orientâ do Mediterrannio; a-a flotta françeize fu
affidao a difeisa da Manega occidentâ e do baçî occidentâ do Mediterranio. o 29
luggio 1914, a flotta da battaggia britannega a l'aveiva razonto Scapa Flow
(Orcadi), base adatta pe intervegnî tempestivamente contra a flotta tedesca.

Into 1914 ebban lœugo o 1° novembre a battaggia de Coronel (Cile), inta quæ
l’armiagio tedesco M. von Speer o l'inflisse a-i Britanneghi una dua sconfita, e
l’8 dexembre 1914 quella de Falkland, inta quæ l’armiagio F.C.D. Sturdee o
l'anintò e unitæ tedesche.

Inta guæra in sce-o mâ i Tedeschi s'avarsan de una nœuva arma, quella do
sottomarin (Unterseeboote, da-o quæ U-Boot ), ch'a feççe a primma comparsa o 22
settembre 1914, a l'âteçça de Hook of Holland, dove trei incroxatoî coraçæ
britanneghi fun affondæ inte pochi menuti. A guæra sottomariña a se rivelò ciu
frutoza de quella de corsa, ma doppo l’affondamento do piroscafo statunitense
Lusitania (7 mazzo 1915), pe evitâ de complicaçioin co-i USA a Germania a-a
sospeize in sce-e coste occidentæ de izoe britanneghe e inta Manega,
mantegnindoa solo che into Mediterranio. Into março 1916 E. von Capelle,
succedúo a-a ghia da Hochseeflotte a A. von Tirpitz, teorego da guæra
sottomariña inlimitâ, o decize de impegnâ e unitæ de superfiçie inte una conduta
de guæra offensciva contra a flotta britannega: o 31 mazzo 1916 ghe fu a
battaggia do Jütland, a sola gran battaggia navâ do conflito. A mariña tedesca a
l'inflisse a-a Grand Fleet ciu danni de quelli riçevui, ma l’effetto strategico
da battaggia o fu a favô da Gran Bretagna, perché a Hochseeflotte a no
s'areizegò ciu in mâ averto. A guæra contra o traffego in sce-o mâ a saiâ
repigiâ in grande da-a Germania o 31 zenâ 1917, ma pe œuvia di soli
sommerzibbili, impiegæ pe a primma votta sença restriçioin.

L’offensciva generâ prevista da-e potençe de l'Inteiza pe a primmaveia do 1917 a
no poe' contâ in sce-o concorso da Ruscia, imbosa da-a rivoluçion de frevâ:
l’attacco de R.-G. Nivelle (9 arvî-5 mazzo), finalizzao a-a rapida rottua do
fronte tedesco, o n'arestò irrimediabilmente compromisso. I Françeixi se
impossesson do Chemin-des-Dames a prexo de sacrifixi tæ che l’offensciva, lonxi
da-o razonze o scopo, a demoralizzò profondamente l’esercito; no s'ariescì manco
a concentrâlo con l’açion in sce-o fronte italian, dove a dexima battaggia de
l'Izonço (12 mazzo-7 zugno) a fu sferrâ doppo a fin de l'offensciva
franco-britannega. I Ingreixi, ben ciu forti di Françeixi, inscistettan pe a
continuaçion da lotta con de finalitæ de sfondamento, ma o nœuvo comandante in
cappo de truppe Françeixi H.-P.-O. Pétain o se gh'oppoze. Fra e opiaçioin parçiæ
intrapreize da-i Françeixi, a fu importante o repiggio do Mort-Homme, presso
Verdun (20-25 agosto), e a battaggia da Malmaison (21-26 ottobre). I Ingreixi,
pressæ da-a guæra sottomariña a oltrança, aveivan interesse a allontanâ i
Tedeschi da-e coste do Belgio e, forti de l'agiutto fornioghe da l'impeo
coloniâ, fun in grao de assumme da lô l’iniçiativa: e truppe britanneghe no
realizzon che di progresci locæ, ma o comando e l’ezercito tedesco ne risurton
duamente provæ. L’attacco de Cambrai (a primma battaggia, 20-23 novembre, in ta
quæ i cari d’assâto fun dœuviæ in massa) a consentì de realizzâ un’avançâ de 10
km de profonditæ in 10 ôe; ma a controffensciva tedesca do 23 a l'annullò inte
'n corpo i vantaggi conseguii da-i avversai.

L’attacco russo sferrao o 1° de luggio nonostante o gradoâ desciorvimento de
l'esercito o 19 luggio, o s'arrestò do tutto sotta l’açion da controffensciva di
Impei centræ e l’occupaçion tedesca de Riga (3 settembre) a segnò o sfacelo
definitivo de l'esercito russo. O 26 de novembre i bolscevichi montæ a-o poei
domandon de trattâ l’armistiçio, stipulao o 15 de dexembre. I negoçiæ de paxe se
conclusan o 3 de março 1918: co-a paxe de Brest-Litovsk a Ruscia a renonçiava
a-e provinçie balteghe, a-a Polonia e a l'Ucraiña. L’8 de frevâ l’Ucraiña ascì a
concluse a paxe, e o 7 de mazzo a Romania.

O repiggio da guæra mæña illimitâ (frevâ) da parte di Tedeschi o l'aspresciò
l’intervento in guæra di USA, che una streita comunança de interesci econommeghi
a ligava a-e potençe de l'Inteiza; o 6 d'arvî 1917 o governo de Washington o
diciarò guæra a-a Germania.

Mentre i sondaggi de paxe da parte di Impei centræ fallivan pe mancança de
accenni concreti a-e rivendicaçioin italiañe (março-mazzo 1917), i esponenti de
naçionalitæ de l'Impeo aostro-ungægo premeivan in senso anti-asbùrzego e o 20
luggio 1917 o Patto de Corfù o fissava e linnie pe a creaçion de un stato
serbo-croato-sloven. In Germania o dexideio de paxe o trovò esprescion inta
moçion votâ a-o Reichstag o 19 de luggio 1917 e ascì o pappa Beneito XV o
l'invocò a concruxon da paxe (1° agosto 1917). Ma i punti de vista ean ancon
troppo lonten perché se zonzesse a un accordio. L’Inteiza, che co-i quattorze
ponti formulæ da-o prescidente di Stati Unii T.W. Wilson, a s'ea dæta un
programma de grande efficaxa propagandistega e morâ e a s'ea orientâ verso a
dissoluçion de l'Impeo aostro-ungarico, a l'ariescì a respinze l’estremmo sforço
aostro-tedesco concentrao in sce-i fronti françeize e italian, determinando
finalmente o prevai di ambienti politichi tedeschi favoeivi a-a paxe.

O generâ Cadorna o l'intrapreize inta primaveia l’offensciva stabilia co-i
alliæ, ma a dexima battaggia de l'Isonço, pù superando de gran longa, sotta ogni
riguardo, e precedente, a no conseguì o sfondamento. Inte l'undexima battaggia
(17 agosto-15 settembre), l’attacco o feççe realizzâ una penetraçion de 10 km
inta difeiza aostriaca. E perdie di Italien risurton maggioî de quelle do
nemigo, che, tuttavia, o ne risentì ciu duamente pe o progrescivo amermâse de
risorse generæ doppo trei anni de guæra. Mentre in Aostria, pe i complementi, se
doveiva ricorî sorvetutto a-i ferii guarii, in Italia gh'ea ancon larghe risorse
inte classe zoeniscime e inte ançiañe (sença consciderâ e risorse materiæ,
sterminæ doppo l’intervento statunieize). Una masciscia offensciva
aostro-tedesca finalizzâ a allontanâ o peigo in sce Trieste e responciâ i
Italien a-o de là da frontea de l'Isonço a començò o 24 ottobre: l’attacco
aostro-germanico o penetrò in profonditæ, travozendo e difeise e razonzendo o
mæximo giorno Caporetto. Cadorna o dette l’ordine de retiâ e a linia d’arresto a
fu stabilia, doppo o convegno interalliao de Peschea e a sostituçion de Cadorna
con A. Diaz, in sce-o Piave; i Italien ariescin a arrestâ l’offensciva
aostro-tedesca scadenâ o 10 novembre insce l’âtocian d’Axiago e sviluppaase in
sce-o Piave e in sce-o Monte Grappa.

Fra e varrie conferençe militæ interalliæ, particolâ importança a l'aveiva avúo
quella de Chantilly do 15-16 novembre 1916 inta quæ s'ea decizo o prinçippio do
muttoo appoggio tra i fronti occidentæ, italian e barcanego. coscì, inte
l'ottobre 1917 fu inviao in Italia un’armâ anglo-françeize, ch'a s'attestò in
sce-o Mincio a imbastîve una linnia de difeiza in sce-a quæ combatte, into caxo
de un urteriô cedimento de quella do Piave.

L’offensciva aostro-tedesca a l'aiva mostrao l’importança de un’union sempre ciu
streita fra i alliæ; into convegno de Rapallo do 7 de novembre, i trei primmi
ministri de Gran Bretagna, França e Italia decidettan l’istituçion de un
conseggio superiô da guæra interalliâ, nœuvo passo longo a via de l'unitæ de
comando.

Into settô balcanico o solo avvegnimento importante in sce-o cian strategico o
fu l’intrâ in guæra da Grecia a scianco de forçe de l'Inteiza o 27 zugno. In
Mesopotamia, i Ingreixi occupon l’11 março Baghdad. In Palestiña o generâ E.
Allenby, travotta a linia turca de Bersabea (1° ottobre), o preize Gazza, Giaffa
e Gerusalemme. L’avançâ de Allenby in sce-a Palestiña a l'ea stæta appoggiâ
efficaxemente da l'açion de guerriggia conduta inta region da T.E. Lawrence
(Lawrence d’Arabia), animatô da rivotta araba contra l’Impeo ottoman.

Doppo l’eliminaçion da Ruscia e da Romania da-o conflito, o comando tedesco o
passò a-a missa a ponto de un cian strategico, elaborao da Ludendorff, pe
conseguî l’annintamento do nemigo attraverso una serie de battagge prepaatoie.
Tra março e zugno fun lanciæ træ offenscive, con grande desccegamento de ommi e
mezi che tuttavia no porton a nisciun di obiettivi strategichi intravisti da
Ludendorff: ni a separaçion di Ingreixi da-i Françeixi, ni a sconfita di
Ingreixi in sce-i porti da Manega, ni a conquista de Amiens, ni o controllo da
valadda de l'Oise. Into fratempo i Statunieixi, pe a prescion alliâ,
decupricavan i effettivi in Œüropa: tra mazzo e zugno sbarcon in França 520.000
sordatti. Da março s'ea realizzao o comando unico inta persoña do generâ F.
Foch, a-o quæ fun affidæ ascì ‘facortæ de coordinamento’ in sce-o fronte
italian.

A primma offensciva a començò o 21 março con un attacco in Piccardia che in 15
giorni de battaggia o guaagnò a-i Tedeschi un’avançâ de 60 km in sce circa
âtretanti de largheçça, con 300.000 ommi perdui da-i soli Ingreixi.

Pe assestâ un nœuvo corpo a-i Françeixi, inta parte opposta a quella dov'ea
dislocao o grosso di alliæ, Ludendorff o scelse a poxiçion do Chemin-des-Dames,
naturalmente forte, ma debolmente occupâ. L’offensciva, començâ o 27 mazzo into
træto compreizo fra Soissons e Reims, a l'ariescì in pin, ascì pe l’impiego de
iprite, e o 1° de zugno i Tedeschi zonzeivan in sce-a Marna menaççando a mæxima
capitâ françeize: Foch o fermò, tuttavia, l’avançâ concentrando a riserva longo
e prinçipæ direttrixe d’urto do nemigo. Sciben ch'a situaçion strategica a no
foise sostançiamente megioâ pe a Germania, i trei succesci de primmaveia aveivan
scosso l’opinion pubbrica, specie in França, che i consciderava presaggi de
vittoia definitiva. Mentre se compiva i preparativi pe o quarto attacco, i
Aostriachi scadenon l’offensciva in sce-o fronte italian.

Into frevâ-março 1918 i unitæ de l'esercito italian poeivan consciderâse
ricostituie: 300.000 ommi e 3000 cannoin aveivan rafforçao o fronte. o giorno de
l'attacco, i Aostriachi avançon contemporaniamente in sce-o fronte montan e in
sce quello do Piave; in sce-o primmo, a difeisa italiaña a l'impoze a-o nemigo
de dexiste da l'offensciva in grande za a seia mæxima do 15; in sce-o segondo
fronte, a seia do 16 zugno l’intervento de riserve italiañe o bloccò ascì
l’attacco aostriaco in sce-o Montello, dove o 19 començò a controffensciva de A.
Diaz, che inte pochi giorni a l'indusse o nemigo a-a retiata. I Italien aveivan
perdúo 90.000 ommi, i Aostriachi 150.000, con enorme consummo de materiæ
bellichi.

Primma che l’offensciva generâ in sce-o fronte occidentâ a començesse, in sce-o
fronte di Balchen o 15 settembre fu sferrao l’offensciva ch'a costrenze' i
Burgai a domandâ l’armistiçio, firmao o 29. In conseguença de questo evento
tutto o scianco meridionâ de l'Impeo aostro-ungægo o l'ea averto a l'invaxon de
l'armâ d’oriente. Inte una scituaçion generâ coscì favoeive Foch o començò
l’offensciva, precedua da di attacchi prepaatoi che determinon a crixi morâ de
l'esercito iñemigo (ciu reparti se ammutinon, molti se impegnon debolmente): tra
o 26 e o 29 settembre i armæ alliæ (de forçe ingente statuniense e britanneghe
ean ormai in França), eseguin di offenscive concentriche da-o Mâ do Nord a-a
Mœusa; o 10 d'ottobre a linnia de fortificaçion Hindenburg a l'ea stoccâ e
superâ ovunque. Tra ottobre e novembre i alliæ responcion progrescivamente e
forçe tedesche da tutto o fronte occidentâ.

L’attacco scadeñao in sce-o fronte italo-aostriaco da-e forçe italiañe o 24
ottobre o l'incontrò rescistença in sce-i monti a caosa do terren e, scin a-o
28, in cianua ascì, pe a piña do Piave, ch'a paralizzò l’açion. Attraversao o
sciumme graçie a una brillante manœuvra do generâ E. Caviggia, o 29 mæximo fu
liberao Vittoio Venneto. O comando aostriaco o començò immediatamente de
trattative pe a reiza incondiçionâ, mentre e forçe italiañe razonzeivan Trento
e, via mâ, Trieste.

In Turchia, o crollo russo o l'aveiva incoraggio i amîe di Zoeni Turchi longo a
fascia eüroaxiatica a N de l'Anatolia: a-a fin de zugno, de truppe turche
occupon Batum, Ardahan, Tabriz e Urmia; a settembre levon a-i Ingreixi o centro
petroliffero de Baku. In sce-o fronte da Mesopotamia, a novembre e forçe
britanneghe occupon a region de Mossul. In Palestiña, o 19 settembre o generâ
Allenby o sferrò l’offensciva tra Rafaāt e o mâ: cheita Tiberiade, Damasco,
Beirut e Aleppo, i Turchi sottoscrissan a reiza incondiçionâ.

A Burgaja a concluse l’armistiçio o 29 settembre 1918, seguia da-a Turchia (30
ottobre). O governo tedesco, in sce sollecitaçion do stato maggiô, o començò o 3
d'ottobre e trattative de paxe in sce-a base di Quattorze ponti; ótegnúo o
consenso generico de T.W. Wilson a nomme di alliæ, o governo costituiose doppo
l’abdicaçion de Ghigermo II o firmò l’armistiçio l’11 novembre a Compiègne. O 3
a Villa Giusti, presso Paddoa, l'ea stæto firmao l’armistiçio italo-aostriaco;
l’11 l’imperatô Carlo I, doppo un estremmo tentativo de trasformâ l’impeo inte
un stato federâ in sce-a base de 4 regni naçionæ (Aostria, Ungaja, Polonia e
territoi iugoslavi), o l'abdicò e o 12 fu proclamao a repubbrica in Aostria, o
16 in Ungaja. E varrie naçionalitæ se davan di governi aotonomi, scicché o vegio
Impeo asburgico o cessava de existe.

Pe stabilî e condiçioin de paxe fu riunia a Conferença de Parigi, ch'a començò
a-a meitæ de zenâ 1919. Gh'ea rappresentao tutti i stati vinçitoî, ma solo a-e
grende potençe – Stati Unii, Gran Bretagna, França, Italia, Giappon – ea
riservao de deliberâ in sce tutte e questioin, mentre i minoî intervegnivan solo
se direttamente interessæ. O programma de paxe britannego, sostegnúo da D. Lloyd
George, o l'amiava a rende inoccoa a Germania e a pigiâghe e colonnie; quello
françeize, impersonao da G. Clemenceau, o tendeiva a inferî un corpo decixivo
a-o tradiçionâ nemigo tedesco, ch'o vendichesse o 1870 e o desse a-a França de
dueive garantie; quello statunitense, propugnao da Wilson, o se concretava inte
una paxe inspiâ a-i prinçippi di quattorze punti, ma o l'urtava contra una re'
d’interesci che ne rendeivan diffiçile l’applicaçion; quello italian o tendeiva
a asseguâ a l'Italia o confin alpin, a supremaçia inte l'Adriatego, una sfea
d’influença balcanica, di compensci coloniæ. O poco entuxiasmo mostrao, in nomme
di grandi sacrifixi sofferti, pe i prinçipi wilsonien, o finì co-o creâ a
l'Italia una scituaçion diplomatica diffiçile.

Se zonse coscì a-i varri trattæ: de Versagge co-a Germania (28 zugno 1919), de
Saint-Germain con l’Aostria (10 settembre 1919), de Neuilly co-a Burgaia (27
novembre 1919), do Trianon con l’Ungaja (4 zugno 1920), de Sèvres co-a Turchia
(10 agosto 1920). A Germania a perse e colonie, a flotta militâ e mercantî e di
distreiti miniai; ghe fu imposto l’obrigo de riparaçioin e o divieto de tegnî un
esercito superiô a 100.000 ommi. Sorzette di nœuvi stati: a Polonia, a
Cecoslovacchia, a Iugoslavia, a Finlandia, a Lituania, a Lettonia, l’Estonia,
l’Albania; e di âtri subin di prefondi mutamenti de frontee. L’Italia a l'ótègne
o confin alpin, ma arestò insolua a costion adriatega co-o nœuvo stato iugoslavo
e quella di compensci coloniæ. Molte costioin fun rinviæ e molte decixoin vègnan
modificæ inti anni succescivi, con di conseguenti motivi de perscistente
agitaçion e irrequeteçça.

In sce-o terren da strategia militâ a primma guæra a segnò una virâ epocâ a
motivo, in primmo lœugo, da diffuxon di arme aotomatiche che reizan estremamente
dispendioso in termini de vitte umañe o tradiçionâ attacco de fantaia ò de
cavallaia a-e postaçioin nemighe; ço o determinò l’evoluçion da-a guæra de
movimento a-a guæra de poxiçion ò de logoramento: lœugo privilegiao de l'aspetto
militâ do conflito o fu dunque a trincea. In sce-o cian de innovaçioin
tecnologiche nascette in questo periodo un di protagonisti di futui confliti, o
caro armao, adotao da-i Britanneghi into 1916. Tra i âtre novitæ relative a-i
armamenti ghe fu i gas asfiscianti (che impozan l’obrigo da maschera antigas),
l’aeroplan (sciben armao de mitragiatrixe, o fu doeuviao pe-o ciu a scopo
ricognitivo), o sottomarin. L’exigença de coordinâ e mœuve di enormi contingenti
in sce un fronte ben ampio a dette lœugo a-o sviluppo de telecomunicaçioin e a-o
masciscio impiego di mezi motorizzæ.

L’adexon de popolaçioin a-e rispettive politiche naçionæ a no fu omogennia ni
continnoa into tempo: o 1917 o fu l’anno de maggiô tenscion sociâ inte molti
stati eüropei (incluza l’Italia); in Ruscia o macontento popolâ o se ligò a-i
dezastri do fronte e a-a determinaçion di rivoluçionai generando a Rivoluçion
d’ottobre.

O dezaxo do doppoguæra, connesso a-o vegnî meno do controllo sociâ e a-e
diffiçile riconverscioin de economie de guæra, o l'investì torna e societæ
eüropee into so insemme. Otr'a-e rivendicaçioin do movimento operaio (che
assonsan ampieçça e radicalitæ inedite), van conscideræ i movimenti di ex
combattenti, i partii e i movimenti contadin (sorvetutto inte l'Œüropa orientâ),
i movimenti de donne (ch'aveivan diffusamente sostituio a-a produçion i ommi
mobilitæ), e nœuve formaçioin politiche. Inte varri paixi (tra i quæ l’Italia,
dove l’esploxon di movimenti de massa a segnò a fin do regimme liberâ e a fu a
l'origine do fascismo), l’insemme de queste tenscioin a caozò di scompensci
politteghi e istituçionæ.

L’Œüropa into so complesso a sciortì da-o conflito indebolia da-e vittime (circa
8 mioin de morti e 20 mioin de ferii), da-e destruçioin, da-i debiti. In sce-a
scena mondiâ, i Stati Unii pe a primma votta ean sciortii da l'isoaçionismo (pe
rientrâghe co-a sconfita do partio de Wilson into 1920) mescciandose inte
vexende politiche eüropee, mentre a Ruscia sovietica a rispondeiva a-o tentativo
de soffocamento durante a guæra civî co-a fondaçion de l'Internaçionâ comunista
(1919).

Ciu in generâ, fallì o tentativo da Societæ de Naçioin (istituia into 1919) de
costruî un organismo pe un nœuvo scistema de rapporti internaçionæ.



https://lij.wikipedia.org/wiki/Rivolu%C3%A7ion_fran%C3%A7eize

Rivoluçion françeize, complesso di eventi politichi e sociæ avvegnui in França
tra o 1789 e o 1799, co-a formaçion da monarchia constituçionâ e l'instaoraçion
da repubbrica, fin a l'asceiza de Napolion Bonaparte.

Inta segonda meitæ do 18° sec., durante o regno de Luigi XVI e de Maia Tonieta,
a França a viveiva un periodo de crixi, dovua a-o crescente indebitamento statâ
e a-a perdia de prestiggio da monarchia. E rescistençe di ceti nobiliæ a açettâ
una riduçion di so privileggi alimentavan un diffuzo macontento de l'opinion
pubbrica, ch'a començava a mette in discuscion o scistema sociâ de l'ancien
régime, avançando de receste de rappresentança politica, in sce l'ezempio da
Rivoluçion americaña.

Spinto da despægi settoî da societæ, Luigi XVI o se decize a convocâ i Stati
Generæ, un organismo de consurtaçion da naçion eletto in sce-a base de træ
classe (ciammæ 'stati' oppù 'ordeni') inti quæ l'ea divizo a societæ françeize:
clero, nobiltæ e terço stato. A quest'urtima categoria appartegniva a stragrande
maggiorança da popolaçion. Scin da-o giorno da convocaçion, o 5 mazzo 1789, i
delegæ do terço stato se riunin a parte, pe definî e receste da sottopoñe a-o
sovran. Poco doppo se aotoproclamon Assemblea Naçionâ (17 zugno 1789),
diciarando de êse i unichi rappresentanti da naçion. A liatri s'unì molti deputæ
do clero e da nobiltæ e i Stati Generæ cangion o nomme assumendo quello de
Assemblea Naçionâ constituente (9 luggio 1789). Fu l'atto do començo da
rivoluçion polittica: i deputæ di trei ordi s'attribuin o compito de dâ a-o
paize una Constituçion. O re o tentò de bloccâ l'açion de l'Assemblea, ma a
prœuvo a-a rebellion de Pariggi do 14 luggio 1789 (assâto a-a Bastiggia, prexon
e forteçça, scimbolo do dispotismo reggio) o fu constreito a chinâ a patti: o
retiò e truppe e o concesse una Guardia Naçionâ, ossæ un corpo armao ch'o
rispondeiva a-i ordini da muniçipalitæ de Parigi. Intanto inte campagne
françeize divampò una rivotta de carattere antifeüdâ, dettâ da-a famme e da-a
poiia. I nobili prezenti inte l'Assemblea aççetton e rivendicaçioin di contadin
pù de riportâ l'orde. O 4 ag. 1789 l'Assemblea a l'adotò di provedimenti che
sopprimeivan i privileggi fiscæ da nobiltæ e consentivan a-i contadin de
deliviâse da-i vincoli fœüdæ. Pochi giorni ciu tardi (o 26 ag.), l'Assemblea a
l'emanò a Deciaraçion di driti de l'ommo e do çittadin, ch'a fissava i diritti
de libertæ politica, religioza, de pensceo, de proprietæ e a paritæ de garançie
giuridiche pe tutti i çittadin e che, inspiandose a-i concetti de libertæ,
ingoaggiança e sovranitæ popolâ, a l'aboliva a monarchia assolua.

L'Assemblea a riformò l'amministraçion do stato, dividendone o teritoio inte 83
departimenti, suddivixi in distreiti, cantoin e comun. A giustiççia a vègne
gratuita e pægia pe tutti e fu introdúto un scistema de tasciaçion proporçionâ
a-i redditi. Pe fâ fronte a-o debito pubbrico, e proprietæ da Gexa fun misse a
dispoxiçion do paize, quindi fu approvao a cd. constituçion çivî do clero, in
baze a-a quæ parreghi e vescoi ean eletti da-i fedeli e stipendiæ da-o stato e
doveivan zuâ fedeltæ a-a Constituçion. Into 1791 fu infin aprovao a Costituçion,
ch'a sançì a nascita da primma monarchia costituçionâ françeize, fondâ in sce-a
separaçion di poei. O poei de fâ e lezze e de dirizze a politica generâ do paize
o passò a l'Assembrea legislativa, composta de 745 deputæ eletti ogni doi anni.
A-o re spettava a nommina di ministri e o drito de sospende una lezze approvâ da
l'Assemblea, ma pe no ciu de quattr'anni. O sovran o no poeiva desfâ
l'Assemblea, ni deciarâ guæra, ni firmâ di trattæ de paxe. O poei giudiçiaio o
fu affidao a-a magistratua, indipendente in quante eletta. O diritto de voto o
fu riservao solo a-i ommi sorve i 25 anni che paghessan de tasce elevæ, una
soluçion ch'a l'accontentava a borghexia mentre a lasciava insoddisfæte e classe
popolæ.

Intanto, mentre che a Parigi infuriava a protesta di "sanculotti" contra o
cao-vitta e o re o tentava sença successo a fuga, Aostria, Pruscia e Ruscia
s'ean alliæ contra a França rivoluçionaia, ch'a reagì a-a sfidda deciarando a
guæra (1792). Fu inte questo contesto che o 10 ag. 1792 i sanculotti
s'impadronin do Palaççio Reâ, mentre a Sembrea a l'ordinava de imprexonâ o re co
l'accuza de tradimento da pattria. Doppo a vittoia françeize de Valmy (20 sett.
1792) contra l'eserçito pruscian, fu proclamao a Repubbrica. O re, processao pe
âto tradimento e condannao a morte, o fu decapitao o 21 zen. 1793; in ottobre a
mæxima sciorte a toccò a-a reña.

Mentre di violenti scontri politichi se verificavan inte tutta a França (ascì a
prœuvo a un'insurreçion propagaase inta Vandea e sciuscitâ da l'oddio pe a
Rivoluçion nutrio da-i nobili de sentimenti cattolichi e monarcheghi e da-i
contadin da questi influençæ), a-a Convençion, a nœuva assemblea di deputæ
eletti a sufraggio universâ maschî, insorzeiva di profondi contrasti tra i varri
gruppi. I "montagnardi", de orientamento egualitaio e antimonarchico, maggioritæ
inti club rivoluçionai di "giacobin" e "cordiggê", guidæ da Robespierre, Danton,
Desmoulins e Marat, se contraponeivan a-i "girondin", moderæ, rappresentanti da
borghexia di affæ, mentre i deputæ de centro ("palude") appoggiavan aoa l'un aoa
l'âtro gruppo.

Pe frontezzâ l'emerzença caosâ da-a crixi economica, da l'insurreçion
controrivoluçionaia inta Vandea e da-a menaçça di ezerciti strangei alliæ, i
poei fun affidæ a un Comitato de salute pubbrica (1793) guidao da-o Robespierre,
ch'o poze o carmê in sce-o prexo de gran e generi alimentæ, o l'arrollò un nœuvo
esercito e o mandò di sordatti inta Vandea. I metodi aotoritai adotæ da-o
Comitato porton a-a represcion di avversai politichi e de despægi esponenti
giacobin contrai a-i metodi do Robespierre. Quarche miggiæa de oppoxitoî vègnan
ghigiotinæ doppo di procesci sommai. Pe questo motivo o periodo da l'aotunno
1793 a-a stæ 1794 o fu definio o Terrô. L'exerçito rivoluçionaio o l'ariescì a
sconfizze a Fleurus i nemixi (zugno 1794), a riconquistâ e çittæ rebelle a-o
governo de Pariggi e a controllâ a Vandea. A quello punto a politica do Terrô a
no poeiva ciu êse giustificâ co-o stato d'emergença e molti deputæ s'accordon pe
destituî o Comitato. O 27 luggio 1794 o Robespierre e i so collaboratoî fun
arrestæ e o giorno succescivo ghigiotinæ sença processo. Into nœuvo ciclo che
s'arvì, ciammao "Termidoo", prevarse una linnia politica moderâ, sciben che de
sanguinente vendette fun compie a-i danni di giacobin. A svotta a fu sançia da
una nœuva Constituçion (1795), ch'a l'affiava o governo a un "Direttoio",
composto de çinque membri, e o poei legislativo a un'Assemblea diviza inte doe
cammie.

Inti anni succescivi o governo de Parigi o decize de sferâ un'offensciva votta a
ampliâ i confin da França e a abbatte e monarchie assolue in Œüropa, inta quæ
s'ea diffuzo e idee rivoluçionaie. O comando da campagna d'Italia o fu affidao
a-o generâ Napolion Bonaparte, ch'o l'invaze a penizoa, donde fu instaorao
(1797-99) varri governi repubrichen in sce-o modello da Repubbrica françeize. O
Napolion, rientrao in França, co-in corpo de stato militâ (18-19 "brumâ" 1799) o
l'abolì o governo e o transfei o poei a un "Consolato" (into quæ sezeiva lê con
doi conlaboatoî). L'emanaçion da Costituçion de l'anno VIII (1799), co-a quæ ghe
fu attribuio pin poei, a sançì a fin da vexenda rivoluçionaia, ma
contemporaniamente a l'arvì o periodo da diffuxon in tutta Œüropa de idee
rivoluçionaie.



https://lij.wikipedia.org/wiki/Nuvia

A núvia a l'è 'na massa ciu ò meno esteiza de goççettiñe d'ægoa, de minuscoli
crestalli de giaçça ò de goççe e crestalli mescciæ, in sospenscion inte l'aia,
de spessô e denscitæ tæ da impedî ciu ò meno a vista do çê.

E goççettiñe che costituiscian una nuvia gh'han in diametro ch'o va da quarche
micron a quarche dexeña de micron; queste pœuan tuttavia aomentâ de dimenscioin,
segge pe urteiô condensaçion de vapô aqueo segge pe coalescença con di âtre
goççettiñe.

A coalescença a s'ha quande una goçça a l'ha razonto de dimenscioin maggioî de
goççe circostante e quindi a mescia rispetto a queste, intrando façilmente in
collixon con liatre e aggregandosie. A veloçitæ de accrescimento de goççettiñe a
dipende da-a quantitæ de vapô ægo prezente, da-a tempiatua e da-a veloçitæ de
rafreidamento de l'aia, da-a concentraçion di nuclei de condensaçion e da quella
de goççettiñe mæxime. Quande o peizo de goççe o vegne maggiô da spinta
ascenscionâ de l'aia, liatre cazzan formando e preçipitaçioin. O contegnúo
d'ægoa de nuvie o varria inte di limmiti assæ vasti, ma o l'è sempre de l'orde
de pochi grammi, ò sciña de meno, pe metro cubbo. Quande a tempiatua a chiña a-o
de sotta de 0 °C se pœu formâ di crestalli de giaçça, in parte pe sublimaçion do
vapô in gio a di nuclei de sublimaçion, ma sorvetutto pe conziamento de
goççettiñe d’ægoa; questo segondo processo ascì, ch'o pa êse o ciu frequente, o
l'è favoiio da-a prezença de nuclei estrannei: in assença de questi, de fæto, e
goççetiñe pœuan arestâ a-o stato liquido (sorvefuze) scin a de tempiatue de −15
°C e sciña minoî.

O raffreidamento de l'aia, ch'o provvoca a condensaçion do vapô ægoo, o pœu
avvegnî a caoza de varri procesci. Quello ciu importante l'è costituio da
l'espanscion adiabatica de l'aia ummida inti so moti ascenscionæ; questi pœuan
produise pe conveçion naturâ, dovua a l'instabilitæ de l'aia quande a diminuçion
de tempiatua con l’âteçça a segge maggiô do gradiente adiabatico , ò pe
scorimento ascendente de una massa d’aia cada sorve una massa d’aia freida
(asceiza frontâ), ò pe ascendença orografica, dovua a di rilevi montooxi, ò,
inti stræti ciu vexin a-o sœu, pe turbolença. Un âtro processo de
raffreidamento, essençialmente no adiabatico, o l'è dovúo a-o contatto de l'aia
co-o sœu ch'o se raffreida pe irraggiamento, ò a l'iraggiamento mæximo de l'aia.
A condensaçion a pœu, ôtr'a ço, avvegnî pe mescciua de masse d’aia a tempiatua e
umiditæ despæge, con formaçion de una region de contatto inta quæ l’aia a vegne
satura, oppù pe l’aomento progrescivo d'umiditæ relativa dovúo a l'evapoaçion de
superfiçie liquide ò ummide, umiditæ ch'a pœu êse trasportâ verso l’âto da-a
turbolença. A segonda di procesci de condensaçion e de caratteristeghe dinamiche
de l'atmosfea, se produxe de nuvie de aspetto e costituçion despægi.

D'inte ste doe classe fondamentæ s'ha una gran varietæ de forme, e l’attuâ
clascificaçion internaçionâ di tipi de nuvie, bazâ in sce quella proposta da
Luke Howard into 19° sec., a l'è in realtæ una clascificaçion morfologica. A l'
elenca 10 generi prinçipæ, di quæ 8, comprendenti e nuvie stratificæ, son
suddivixi convençionalmente in nuvie âte (fra 6000 e 12.000 m de âteçça), nuvie
meddie (fra 2000 e 6000 m) e nuvie basse (a-o de sotta de 2000 m), e 2
comprendan i cumoli. Tâ clascificaçion morfologica a pœu consciderâse ascì una
clascificaçion fixica, in quante a forma de nuvie a l'è necessaiamente
indicativa do particolâ stæto dinamego e termodinammego de l'atmosfea e di
procesci che in questa han lœugo, sciben che un determinao genere de nuvie o pœu
in realtæ avei origine inte di procesci diferenti.



https://lij.wikipedia.org/wiki/Java_(lenguazzo)

Java o l' è un lenguaggio de programmasion. O l' appartegne ä categoria di
lenguaggi orientæ a i oggetti.

E sö origini remontan a l' inissio di anni '90, quande a l' Universcitæ de
Stanford se sperimentava o lenguaggio Oak. In to 1995 da o megioamento de Oak se
ottegniva o Java.

Caratteristega importante do Java a l' è l' indipendensa dä piattaforma. Questo
scignifica che un programmma Java o l' ha comportamento scimile in sce di
hardware diversci, grazie ä Macchina Virtuale Java. O lenguaggio o vegne scrito
e automaticamente compilou in too codiçe bytecode; questo o gia in sce a
Macchina Virtuale ( che a se pö consciderä un software ch'o l' imita un
hardware). A Macchina Virtuale a tradüxe coscì o bytecode rendendolo adatto ä
piattaforma in sce a quæ a l' opera.

Questa a l' è contegnüa insemme a un compilatô in to Java Development Kit,
disponibile gratuitamente in sce l'Internet a l' indirisso http://java.sun.com/
. Pe imparä a programmä in Java l' è consegiabile affidase a un manuale; fra i
tanti ( a stampa o virtuali ) se limitemmo chi a ricordä ( a chi g'ha unna çerta
padronansa de l' ingleise ) i tutorials de Sun;



https://lij.wikipedia.org/wiki/Cristoffa_Combo

Cristoffa Combo pron. /kriˈstɔffa ˈkuŋbu/ (o Cömbo o Cunbu), primma d'o XIX sec.
Christoffa Corombo pron. /kriˈʃtɔffa kuˈɹuŋbu/, ciu spesso ciammòu cu-a forma
italianizzante Cristoforo Colombo pron. /kri'stɔffuru ku'luŋbu/; Zena , tra o 25
agosto e o 31 ötobre 1451 - Valladolid, 20 mazzo 1506, ) navegatô, esploratô e
colonizatô.

Poco se sa d'i primmi anni d'a vitta d'o Combo. A ciu gran parte d'i studioxi,
çitando o so testamento d'o 1498 e d'i documenti d'archivvio de Zena e Sann-a,
pensan ch'o segge nasciuo à Zena inte'na famiggia crestiann-a, ma s'é dito ascí
ch'o l'ea 'n giudeo convertio ò ch'o nascè in Spàgna, Portogallo ò da 'n'atra
parte. O Combo o l'ea o primogennito de Domennego Combo, un lanê e mercante
zeneize, e de Suzanna Fontannarossa, so mogê. A so carêa de mainâ a comensò
int'a marinn-a mercantî portogheize. Doppo d'ese sopravisciuo à'n noufraggio o-u
largo d'o Cò de San Viçenso, à l'estremitæ sud-öcidentâ d'o Portogallo d'o 1476,
o se stabilì à Lisbonn-a insemme à so fræ Bèrtomê. Travagiavan tutti doî comme
cartoggrafi, ma o Combo o l'ea prinçipalmente 'n imprezaio de mâ. D'o 1477 o
l'ea in Islanda e Irlanda co-a marinn-a mercantî e d'o 1478 o l'acatava succao à
Madeira comme agente pa-a ditta zeneize d'i Çentuioin. D'o 1479 o maiò a Feipa
Perestrello e Moniz, de'na nobbile famiggia portogheize descheita. So figgio
Diego o nascè d'o 1480. Tra o 1482 e o 1485 o Combo o comerciò longo e coste d'a
Guinea e de l'Öo, inte l'Affrica Öcidentâ, e o fesse o-u meno un viægio a-a
fortessa portogheize de San Zorzo d'a Minn-a, avendo öcaxon de imprende a
navigasion portogheize e o scistema d'i venti atlantichi. A Feipa a moì d'o 1485
e o Combo o començò 'na relasion co-a Beatrixe Enríquez de Harana de Cordoba,
da-a quæ o l'ebbe o so segondo figgio Ferdinando. D'o 1484 o Combo o comensò à
çercâ suporto pe'na traversâ atlantica da rè Zane II de Portogallo ma o ghe fu
negou. D'o 1486 o Combo o s'ea stabilio in Spagna e o çercava l'apoggio d'o rè
Ferdinando e d'a renn-a Zabella. Doppo avei riçevuo comme minnimo doi refui, a-a
fin o l'ötegnì o suporto reâ de zenâ d'o 1492, questo grassie sorvetutto à
l'intervento d'o tesoê de Spagna, Luigi de Santangel e d'i fræ françeschen d'a
Rabidda, vexin à Huelva, da-i quæ o Combo o l'ea stæto int'a stæ d'o 1491. Zane
Perez d'a Rabidda o l'ea stæto un d'i confessoî d'a reginn-a e fòscia o ghe
procurò l'ödiensa cruciale.

O fervô miscionaio e anti-islammico, a potensa de Castiggia e Aragonn-a, a poïa
d'o Portogallo, a bramma d'ou, o dexideio d'aventua, a spiança de conquista e o
viaxo bezeugno che l'Euiropa a gh'aiva de'na fonte afidabbile d'erbe e de
speççie pe cuxinâ, saxonâ e pa-a meixinn-a, tutt'insemme produssan 'n'esploxon
d'energia ch'a dè l'asbrio a-o primmo viægio.

O Combo o l'ea stæto presente à l'aseddio de Granadda, urtima roccaforte d'i Möi
à cazze a-a Spagna (2 de zenâ 1492) e o l'ea appreuvo à tornasene da Granadda
a-a Rabidda quande o fu reciamou a-a corte de Spagna pa-a vitale ödiença reâ. A
preisa de Granadda a l'aiva descadenou l'euiforia tra i Spagnolli crestien e
favoîo tutti i progetti pe-o trionfo finâ insce-o mondo islammico, magara
faxendo o gio d'o mondo e pigiandolo de derê. 'N assato diretto verso oriente o
saiæ stæto difiççile peuscia che l'impeo Ötoman e d'i atri stati islammichi
int'a region ean appreuvo à guägnâ de força de 'na mainea mai tanto spedia da
menaçâ e mæxime monarchie crestiann-e. E potense islammiche aveivan serou e vie
de tæra verso öriente e reiso a rotta pe-o Mâ Rosso estremamente difiççile da
piggiâ.

... e viddi o rè d'i Möi sciortî da-e porte d'a çittæ e baxâ d'e moen reæ d'e
Vostre Maestæ... e e Vostre Maestæ, comme Crestien Catollichi... pensòn de mandâ
mi, Cristòffa Combo, int'e dite parte de l'India, pe vedde quelli prinçipi e
gente e tære... e a mainea ch'a doviæ ese deuviâ pe convertîli a-a nostra Santa
Fè, e ordenòn che mi non andesse pe tæra verso öriente, comme se söle andâ, ma
via öcidente, che scin à ancœu no semmo pe çerto se quarchedun ghe segge ancon
passao; coscì, avendo cacciou feua tutti i Giudei da-i vostri regni e scignorie
int'o mæximo meize de zenâ, e Vostre Arteççe comandon che mi, co-ina flotta
bastante, andesse int'e dite parte de l'India, e pe questo me garantisci grende
recompense e me fesci nobbile coscí che da alloa in avanti me poese frexâ d'o
"Don" e foise armiraggio d'o Mâ Öcean e viçerè e governao perpettoo d'e isoe e
d'o continente ch'avesse descoverto... e che o mæ primogennito me succedesse e
coscì via de generaçion in generaçion pe sempre.

Quindi in muggio d'interesci ean mescciæ inte st'aventua, ch'a l'ea, in
sostansa, o tentativo de trovâ a via pe-e ricche tære d'o Catai (Cinn-a), pe
l'India, e e mittiche isoe de l'öo e d'e speççie de l'Oriente, navegando verso
ovest pe quello che se presumeiva ese d'o mâ averto. L'ea ciæo che o mæximo
Combo de sta mainea o sperava de tiâse sciu da-e so ummile origgine, d'amugiâ
palanche pe-a so famiggia e de intrâ à fâ parte d'a nobiltæ spagnolla.
Scimilemente, ma insce 'n atro livello, i monarchi catollichi speravan che
'n'impreiza tâ a gh'avieiva fæto guägnâ d'importansa tra e monarchie de
l'Euiropa, specce à peto d'o rivâ prinçipâ, o Portogallo. Quindi, alliandose
co-o papato (in sto caxo, co-o pappa Borgia Lusciandro IV [1492 - 1503]),
poeivan sperâ de pigiâ a guidda d'a guæra crestiann-a contra i infedeli.

Insce 'n livello ancon ciu elevou, i fræ françeschen se preparavan a-a fin d'o
mondo, comme credeivan foise profetizâ int'e Revelaçioin à Zane. Segondo quella
vixon escatologgica, a crestianitæ a l'aviæ repigiou Gerusalemme e stabilio un
imperao crestian in Tærasanta comme precondiçion pe-a vegnua e a sconfitta de
l'Anticristo, a converscion crestiann-a de tutta l'umanitæ e o Giudiççio
Universâ. I françeschen, e non solo liatri, speravan che o cian d'o Combo o
l'aviæ aggiutou à finançiâ 'na croxâ in Tærasanta ch'a l'aviæ scinn-a riçevuo
d'i rinforsci da-o lezendaio Præ Zane, che se pensava o sopravivesse co-i so
discendenti int'e tære à oriente d'i infedeli. Se stimava che o maæximo imperou
d'o Catai - che i Euiropei ciamavan o Cangrande de l'Orda d'Öo - o foise
interessou int'o crestianeximo, e o Combo o se portava appreuvo 'na lettia
d'amicissia indirissâ à lê da-i monarchi spagnolli. In fin, se saveiva che
l'esploratô portogheize Bertomê Dias, costezzando l'Affrica öcidentâ o s'ea
spinto ciu à sud de San Zorzo d'a Minn-a, in çerchia de 'na rotta marittima
örientâ po-u Catai e l'India. No beseugnava permette a-i Portogheixi de descrovî
quella rotta.

E nave po-u primmo viægio - a Ninna, a Pinta e a Santa Maja - fun equipagiæ à
Palos, insce-o sciumme Tinto, in Spagna. D'i consorçi formæ da 'n öfiçiâ d'o
tesöo reâ e composti pe-a ciu gran parte da d'i banchê zeneixi e fiorentin de
Seviggia fornin a-o manco 1.140.000 maravedì pe armâ a spediçion, e o Combo
providde pe ciu che 'n terço d'a somma pe-a quæ contribuin o rè e a reginn-a. A
reginn-a Isabella a no dovette quindi impegnâse i gioielli (un mito ch'o misse
in gîo po-u primmo o Bertomê de Las Casas int'o 16mo seccolo).

A piccena flotta a sarpò o 3 d'agosto 1492. O gennio pe-a navigaçion de
l'armiraggio o se fè vedde subbito con virâ à sud verso e Canaie, o-u largo d'e
coste de l'Affrica, in leugo de navegâ à övest verso i Azore. I venti da övest
che sciuscian int'i Azore aveivan batuo i tentativi precedenti de navegâ verso
l'öcidente, ma int'e Canaie i trei barchi poettan inganciâ i venti da nord-est;
in cangio, po-u ritorno contavan insce quelli atri venti da övest. Doppo avei
passou quæxi un meize a-e Canaie e nave sarpon da San Sebastian d'a Gomæa o 6 de
setembre.

Diverse votte in setembre e int'i primmi d'otobre i mainæ vin d'a vegetaçion
ch'a galezava e varrie specce d'öxelli - tutti scangiæ pe d'i segni ch'a tæra a
l'ea vexinn-a. Ma o 10 d'otobre a ciusma a l'aiva començou à perde a paçiença e
a mogognava che sensa tocâ tæra i venti contrai e l'esourimento d'e scorte
gh'avieivan impedio de tornâ à casa. O Combo o quëtò e so poïe, a-o manco pe-o
momento, e o 12 d'otobre a tæra a fu avistâ da-a Pinta (sciben che o Combo ciu
tardi insce-a Ninna o se pigiò quello meito). Gh'é gran conteiza insce-o leugo
d'o primo sbarco a-i Caraibi, ciamou Guanahani, ma l'isoa San Salvador
(Watlings) int'e Bahamas a l'é generalmente prefeïa à d'i atre isoe d'e Bahamas
comme Samana Cay, Rum Cay, ò e Plana Cay, ò dunque a-e Turks e Caicos. Comunque
a parte ciantâ o ghidon reâ o Combo o ghe stette poco, anscioso de continuâ pe-o
Cipango (Giappon). O pensava d'aveilo trovou in Cubba, dovve o sbarcò o 28
d'otobre, ma o primmo de novembre o se convinse che Cubba a foise o mæximo
Catai, sciben ch'o l'avesse ancon da trovâ traccia de gren çitæ. Pertanto o 5 de
dexembre o virò inderê verso sud-est in çerchia d'a mittica çitæ de Zaiton
(Quanzhou, Cinn-a), mancando coscì l'unnica poscibilitæ ch'o l'aviæ mai avuo de
pösâ pê insce-o seu d'a Floridda.

Venti contrai porton a flotta à 'n isoa ciamâ Ayti (Haitti) da-i so abitanti
Tain; o 6 de dexembre o Combo o a rebatezò La Isla Española, o Hispaniolla. Pâ
ch'o l'avesse pensou che l'Hispaniolla a poese ese Cipango o foscia unn-a d'e
favolosamente ricche isoe da-e quæ a flotta triennâ d'o re Salomon aveiva portou
inderê à Gerusalemme öo, gemme e speççie (1 Re 10:11, 22); o che dunque a poese
aveighe da fâ co-o regno bibblico de Sabba. Lazú o Combo quante meno o l'atrovò
asæ de l'öo e d'a prosperitæ pe sarvâse da-o ridiccolo 'na votta tornou in
Spagna. Con l'agiutto de'n cacicco Tain, ò cappo indian, ch'o se ciamava
Guacanagarì, o l'imbastì un fortin insce-a costa setentrionâ de l'isoa, o-o
ciamò La Navidad e o ghe misse 39 ommi de guardia scin a-o so ritorno. Do-u
momento che a Santa Maja a s'ea incaliâ ghe fu legne e scorte de ciu pe-a
guarnixon.

O 16 de zenâ d'o 1493 o Combo o sarpò pe-a Spagna co-e doe nave che gh'arestava.
O viægio de ritorno o fu un peson. I venti da l'övest i sponcion davei verso
ca', ma a-a meitæ de frevâ 'na tempesta teribbile a l'ingugì a flotta. A Ninna a
çercò repao à Santamaja int'i Azore, dovve o Combo o l'andò in pellegrinaggio de
ringraçiamento à l'artâ d'a Vergine; ninte de meno i outoritæ portogheize ostile
imprexonon temporaniamente a squaddra. Doppo aveili fæti liberâ o Combo o
proseguî cu-a nave avaiâ scin à Lisbonn-a. Chì o l'ebbe da incontrâ o re Zane
II. Tutto questo o fesse sci che-o Combo o foise sospetou d'avei colaborou co-i
nemixi d'a Spagna e o misse a-o lovvego o so ritorno à Palos o 15 de março.

Inte questo primmo viægio se accumulon tante tenscioin che saieivan sätæ torna
feua à ogni impreisa sucesciva d'o Combo. Primma e ciu dannosa de tutte,
l'aparentemente ata aspiraçion religiosa, scinn-a mistica, de l'armiraggio a
l'ea incompatibbile co-a realtæ d'o comercio, d'a competision e d'a
colonizzasion. O Combo o no reconobbe mai sto divaio e coscì o no poette mai
cormâlo. L'armiraggio o l'adottò ascì un scistema de comando outocrattico ch'o
ghe procurò tanti nemixi. De ciu, o Combo o l'ea determinou à portâ inderê d'o
carrego uman e materiâ pe-i so sovren e pe lê mæximo, e çò o l'ea poscibbile
solo se i so mainæ sachezavan, rapivan e favan d'i atre violense, specce in
Hispaniolla. Sciben ch'o l'avesse frenou quarchedun d'i eccesci d'i so ommi, sti
sviluppi ammoccon a so abilitæ de mantegnî un ato livello morale e in particolâ
a preteiza che e so "descoverte" vegnissan da-a voentæ divinn-a. E ancon, a
corte spagnolla a tiò torna feua i so dubbi latenti insce-a lealtæ verso a-a
Spagna d'o Combo o foresto, e tra i so compagni ghe fu chi se ghe misse contro.
O Capitan Pinzon o l'aiva misso in discuscion a rotta quande a flotta a razonse
e Bahamas; ciu tardi o s'ea alontanou co-a Pinta da Cubba e da-o Combo, o 21 de
novembre, sensa reconzonzise con lê scin a-o 6 de zenâ. A Pinta a feççe scâ à
Baionn-a int'o viægio de ritorno separämente da-o Combo e a Ninna. Se o Pinzon o
no foise morto coscì fito doppo o so ritorno, o comando a-o Combo pe-o segondo
viægio a no saiæ stæta cosa segua.

L'öo, i papagaggi, e speççie e i prexonê ch'o Combo o mostrò a-i so sovren à
Barçelonn-a convinsén tutti che gh'ea beseugno d'allestî fito un segondo viægio.
O Combo o l'ea o-u mascimo d'a so popolaritæ e o 25 de sett. d'o 1493 o sarpò da
Caddexe con a-o meno 17 nave. Stavotta a colonizzaçion e l'evangelizzaçion
crestiann-a favan avertamente parte d'i cen, e d'i fratti fun incluxi inte
l'equipaggio. A presensa de çirca 1300 ommi assödæ con fòscia 200 investitoî
privæ e 'n piccolo contingente de cavaleria testimonnian i aspetative pe sta
spediçion.

Passando torna da Gomæa int'e isoe Canaie, a flotta a piggiò 'na rotta ciu o-u
sud che 'nt'o primmo viægio e a l'arrivò a-a Domenicca int'e Antille Menoî o 3
de novembre. Doppo avei avistao e isoe Vergine a l'intrò int'a baia Samanà in
Hispaniolla o 23 de novembre. Michê da Cunnio, profondamente corpio da sto
retorno spedio o l'öservò che "da che Zena a l'é Zena no s'é mai visto 'n ommo
coscí dotou e uso de mâ comme o dito messê Armiraggio"

'Na spediçion a-a Navidad 4 giorni doppo a l'arestò alloâ int'o trovâ o fortin
destruto e i ommi ammassæ. L'ea ciæo che a rescistensa d'i Tain e s'ea fæta ciu
forte. Se construí a-a spedia d'i atre fortificaçioin, e 'na çittæ ascì, fondaa
o 2 de zenâ e battezzâ L'Isabella, in önô d'a reginn-a. O 2 de frevâ Antögno de
Torres o partì da L'Isabella con 12 nave, de l'öo, d'e speççie, d'i pappagaggi e
d'i prexonê (a ciu gran parte d'i quæ a moì in viægio), e co-a gramma neuva
insce-a Navidad e quarche lamentella ascì insce-i mettodi de governo d'o Combo.
De mentre ch'o Torres o l'andava in Spagna, doî d'i subordinæ d'o Combo, Alonso
de Ojeda e Pê Margarit, se vindicon po-u massacro d'a Navidad e catturon d'i
scciavi. D'e março o Combo o l'explorò a valle Cibao (che se credeiva a foise a
region ouriffera de l'isoa) e o ghe costruì a fortessa de San Tomaxo. Doppo,
verso a-a fin d'arvî o pigiò a Ninna e atre doe nave e o l'andò à esplorâ a
costa de Cubba e à çercâ l'öo int'a Giamaica, sarvo poi concludde che o bottin
ciu ricco pe-i colonizanti a o prometteiva l'isoa de Hispaniolla. L'armiraggio o
decise che Hispaniolla a l'ea davei a bibblica tæra de Sabba e che Cubba o l'ea
o continente d'o Catai. O 12 de zugno 1494 o Combo o l'inscistette che i so ommi
ne fessan ziamento - 'n'indicaçion ch'o l'ea intençionou à convinçe i so sovren
ch'o l'ea arivou a-o Catai, sciben che non tutti i membri d'a spediçion foisan
d'acordio con lê. L'anno doppo o l'inandiò 'na conquista decisa d'Hispaniolla,
semenando devastaçion tra i Tain. Specce da-e öbieçioin de'n fratte, Benardo
Buil, se dezumme ch'o Combo o doeuviò de longo e mainee forte.

L'armiraggio o partì da L'Isabella pa-a Spagna o 10 de marso 1496, lasciando i
so fræ Bertomê e Diego o-u comando de l'insediamento. O l'arivò à Caddexe l'11
de zugno e o començò subbito à fâ prescioin insci-i so sovren, ch'ean à Burgos,
po-u progetto de'n terço viægio. À quello tempo a Spagna a l'ea in guæra co-a
França e a gh'aiva beseugno de fâse e tegnîse bonn-e e so alliançe; de ciu, o
segondo viægio o n'aiva frutou solo che 'na parte de l'investimento. O
Portogallo o l'ea ancon 'na menaçça, sciben che e doe naçioin se foisan
convenientemente spartie tra lô l'Atlantico co-o Trattao de Tordesillas (7 de
zugno 1494). Stando a-o tratou, a Spagna a poeiva pigiâse tutti i territöi à
öcidente de na linnia, træta da polo à polo, 370 lighe - o sæ çirca 1185 miggia
(1910 km) - à ovest d'e isoe d'o Cò Verde, mentre o Portogallo o l'aiva diritto
a-i teritöi à l'est de sta linnia. Ma pe quante riguardava l'atra parte d'o
mondo, dovve l'Öcidente o l'incontra l'Oriente? Lazzú, a-i antippodi, ghe saiæ
posciuo ese ascì 'n atro continente da scrovî. E chi l'é ch'aviæ dovuo tiâghe a
linnia aloa? Pe questo a Zabella e o Ferdinando fessan un caoto terso
investimento. Sei nave sarpòn da Sanlucar de Barrameda o 30 de mazzo d'o 1498,
træ carreghe de esploratoî e træ de proviste pe l'insediamento de Hispaniolla.
S'accapiva ormai che pretendeivan ch'o Combo o trovesse grande richesse e o
ciantesse a bandea spagnolla ben ben inte l'Oriente.

De seguo o l'attrovò e richesse, ma non proppio d'a merça che i so finançiatoî
gh'aveivan domandou. O so fin o l'ea d'esplorâ à meridion d'e so scoverte
precedente, int'a speransa d'attrovâ tanto o passaggio da Cubba (u so "Catai") à
l'India e magara o sconosciuo continente antipodâ ascì. O 21 de zugno e nave
co-e proviste sarpon de Gomæa aa votta de Hispaniolla mentre i esploratoî fessan
rotta pe-e isoe de Co Verde. O descrovì o prinçippio d'a declinaçion magnettica
(a diferensa tra a direçion d'o nord d'a buscioa e quello geograffico) co-o quæ
o poette correze a rotta da l'isoa Margaita à Hispaniolla e o l'öservò ascì,
sensa comprendila, a rotaçion diurna d'a stella polâ. Doppo avei assostou à
Trinidad (battezzâ da-a Santa Trinitæ, aa quæ o l'aiva domandou proteçion po-u
viægio) o Combo o l'intrò int'o Gorfo de Paria e o ciantò a bandea spagnolla
insce-a penisoa de Paria int'o Venesuela. O mandò a caravella El Correo à sud à
esplorâ a bocca d'o Sciumme Grande ('na ramma settentrionâ d'o delta de
l'Orinoco) e da lí o-u 15 d'agosto, visti i gren torenti d'ægua doçe che
chinavan int'o gorfo de Paria, o l'ebbe a çertessa d'avei descoerto un atro
continente - "un atro mondo". Ma o no l'attrovò o passaggio pe l'India, ni e
minêe d'ou d'o rè Salomon, che e so lettue l'aveivan portou à credde, insemme
a-i so sovren, trovâse à ste latituddine; e quande o tornò à Hispaniolla o fè
solo che d'e descoverte desastrose.

Tanto i Tain che i inmigranti Euiropei s'ean rebelæ o-u comando d'o Bertomê e o
Diego Combo. A rebelion d'o scindico de La Isabella, Francisco Roldan, a
l'aveiva portou à fâ appello a-a corte spagnolla e de mentre ch'o Combo o
çercava de restabilî l'ordine (in parte con d'e appiccaxoin), o Françesco de
Bobadilla cappo inquixitô, o l'ea in rotta pe-a colonnia, co-ina comiscion reâ
pe investigâ e accuze. L'é difiççile spiegâ esattamente dovve l'é ch'o l'ea o
problema. O raporto d'o Combo a-i so sovren po-u segondo viægio, portou do-u
Torres e conosciuo comme Memorandum Torres, o parla de moutie, proviste mâ fæte,
nativi östinæ e nobbili indisciplinæ. Peu dâse che sti problemi se foisan
intenscificæ. Ma i Combi gh'han da aveighe o-u manco 'na parte d'a
responsabilitæ, intenti comm'ean à mette in scciavitú i Tain e à spedîli in
Euiropa o à mandâli à travagiâ int'e minêe d'ou de l'Hispaniolla. Co-o scistema
dœuviao insce-e primme da-o Combo pe ötegnî de l'öo, i cappi locali ean tegnui à
procurâlo ciu o meno pro capite; o governatô Bertomê Combo o o l'aiva cangiou
co-in scistema de sfrutamento diretto gestîo da d'i favoî tra Spagnolli,
caxonando dissenso difuso tra i Spagnolli che no aveivan ötegnuo o favô e tra i
cappi indiggeni. Quande o l'arivò à Hispaniolla o Bobadilla o dè torto a-i
Combi, o i incadenò e o i spedî inderê a-a spedîa inscia-a nave La Gorda. Quelli
arivon à Caddexe verso a-a fin d'ötobre d'o 1500.

I so sovren no gh'aivan ciu tanta fiduccia int'o Combo, e parriæ che ghe foise
tanta sperança quanta pietæ int'o sostegno che ghe davan. Gh'ea 'na bella
differença tra o nummero d'e so 4 nave e e 30 affidæ a-o governatô Ovando. I so
malanni anavan pezo e l'östilitæ a-o so comando in Hispaniolla a l'ea ancon
tutta li. Perçò o Ferdinando e l'Isabella ghe proibin de tornâghe. O gh'aiva pe
contra da repigiâ l'esploraçion interotta de l'"atro mondo" à sud che lê o
l'aveiva scoverto int'o so terço viægio e in particolâ çercâ l'öo e o passaggio
pe l'India. O Combo o s'aspetava de incontrâse à oriente co-o navegatô
portogheize Vasco de Gama, e i sovren ghe dessan instruçioin de tegnî inte 'n tâ
incontro un comportamento appropiämente corteize - foscia 'n atro segno che no
gh'aivan pinn-a fiduccia in lê. Gh'aivan raxon. O partì da-a Gran Canaia a
nœutte d'o 25 de mazzo, o l'aprodò a-a Martinicca o 15 de zugno (doppo a
traversâ ciu rappida scin à aloa) e o 29 de zugno o domandava o permisso
d'atracâ à Santo Domingo in Hispaniolla. Solo doppo che l'Ovando o ghe refuò
l'accesso o sarpò pe l'ovest e o sud. Da luggio à setembre 1502 o l'esplorò a
costa d'a Giamaica, a costa meridionâ de Cubba, l'Honduras e a Costa d'e Sinsae
d'o Nicaraggua. L'atraversamento d'o mâ d'i Caraibi scin à l'isoa Bonacca o-u
largo de Co Honduras o sta d'o pao, comme difficortæ de l'impreisa, con
l'atraversamento de l'Atlantico, e l'armiraggio o n'andava giustamente feo. A
flotta a continuò costezzando a Costa Ricca verso sud. Sempre in çerchia de 'n
streito, d'öttobre o Combo o çircon-navigò a lagunn-a Chiriquì (à Panamà);
doppo, in çerchia d'öo, o l'esplorò a region panamegna de Veraguas, co-o tempo
ciu grammo poscibbile. Pe sfrütâ a region ch'a començava a promette 'na bonn-a
rendia d'öo, l'armiraggio, de frevâ 1503, o tentò de stabilî 'n avamposto po-u
commercio à Santa Maja de Belen, insce-e rive d'o sciumme Belen (Bethlehem), o-u
comando d'o Bertomê Combo. Tuttavia a rescistença d'i Indien e o catio stato d'e
so nave (ghe n'aresetava solo che doe, cammoæ da mette poia) o fessan sarpâ
torna pe Hispaniolla. O desastro ghe fu quande o pilotto, contra o pai d'o
Combo, o virò à nord troppo fito, e nave no ghe a fessan pe-a troppa distança da
percorî e s'ebbe da spiägiâle inscia-a costa d'a Giamaica. De zugno 1503 o Combo
e a so ciusma ean d'i naofraghi. O Combo o l'aiva sperou, comme o disse a-i so
sovren, che "o mæ viægio, duo e problemattico, o porriæ ancon rivelâse o ciu
nobbile"; de fæto o fu o ciu deludente de tutti e o ciu sfortunou. Int'e so
esploraçioin a flotta a l'aiva mancòu a descoverta d'o Paciffico (a-o de la de
l'istmo de Panamà) e pe'n pei a n'ea ariëscia à stabilî un contatto co-i Maya
d'o Yucatan. Diego Mendez e Bertomê Fieschi, rispettivamente capitagni d'e nave
noufragæ La Capitana e Vizcaino, partin in canoa, verso o 17 de luggio, pe ciamâ
agiutto pe-i noufraghi; sciben che foisan ariëscii à traversâ 450 miggia (720
km) de mâ averto scin à Hispaniolla, l'Ovando o se a pigiò commoda. Int'o
fratempo l'armiraggio o fè torna mostra d'a so aspertixe predindo corettamente
'n eclisse de lunn-a co-e so toue astronommiche, e mettendo poïa a-i indiggeni
pe fâse fornî d'o çibbo. I socorsci n'arrivon scin a-o zugno d'o 1504 e o Combo
co-i so ommi no razunsan Hispaniolla primma d'o 13 d'agosto de quell'anno. O 7
de novembre o sarpò pe Sanlucar e o trovò che a reginn-a Isabella, a so primma
sostegnitrixe, a l'aiva fæto testamento e a l'ea appreuvo à moî.

O Combo o sostégne de longo d'avei attrovao e vee Indie e o Catai à peto de 'n
evidensa sempre crescente ch'a no l'ea coscì. Saieiva sbaliou suponn-e che o
Combo o passò i so urtimi doi anni int'a completa miseia, moutia e öblio. So
figgio Diego o l'ea ben introduto à corte e o mæximo armiraggio o viveiva à
Seviggia co-in çerto decöo. A so "dexima" de l'öo cavou à Hispaniolla, garantio
d'o 1493, a ghe forniva 'na bella réndia (contra a quæ i banchê zeneixi ghe
favan crensa) e unn-a d'e poche nave che scampon l'uragan o-u largo de
Hispaniolla d'o 1502 (int'o quæ o mæximo Bobadilla o passò pe euggio) a fu
quella ch'a portava l'öo d'o Combo.

Primma o fu sotterrou int'o monestê françescan de Vallalolid, dapœuscia o fu
translou int'a tomba de famiggia int'o monestê cartuxan de Las Cuevas à
Seviggia.

D'o 1542 pe voentæ de so figgio Diego, i resti d 'o Combo fun sepelii co-i so
mæximi int'a catedrâ de Santo Domingo à Hispaniolla (òua int'a Repubblica
Dominicann-a).

Doppo che a Spagna cedette Hispaniolla a-a Fransa, i so resti fun stramuæ à
l'Havann-a, Cubba, d'o 1795 e riportæ à Seviggia d'o 1898.

Enciclopedia Britannica
http://www.britannica.com/EBchecked/topic/127070/Christopher-Columbus



https://lij.wikipedia.org/wiki/Can

O can o l'è in mammifeo de l' ordine d'i Carnivòï. I chen son stæti addomestegæ
da i lovi 15.000 anni fa. Di studdi reçenti dixan che i chen son stæti
addomestegæ pe a primma votta in Cinn-a e portæ in America da i primmi abitanti.
De riçerche genetiche han individuôu catorse rasse de can antighe, e ciù vegie
seijan: Chow Chow, Shar Pei, Akita Inu, Shiba Inu e Basenji. In ti secoli i chen
son divegnui çentanæa de rasse de tutti i coï e dimenscioin.

I chen son animæ soçiæ comme i ommi, e pe questa raxòn son fassili da
addomestegà e addestrà, se integran in ta famiggia e in to lou d'i padroin e
indi i chen ha guagnoô unna poxiçion unica in ta soçietæ. A fedeltæ e devosion
d'i chen, derivâ da o lô istinto de vive in branco, a l' è assoçiä a l' amô e l'
amicissia, e a portôu tantiscime personn-e a vedde o can comme un membro da
famiggia, e comme o megiö amigo de l'ommo. De inverso, i chen veddan l'ommo
comme parte do branco e comme cappo ascì.

Numerose rasse de chen son stæte creæ pe louâ con e pe i ommi, comme pastô, can
da caccia, can da guardia, fin a divegnì bagnin e can pe ciechi ascì. Purtroppo
son stæti e son usæ pe crudeltæ ascì, comme i combattimenti e e corse di chen,
dovve i chen son spunciæ a di comportamenti innaturæ pe o divertimento d'i ommi
soö. In ätre cöltùe i chen non g'han a mæxima poxisiòn, e son de converso
scimbolo de impuressa e spesso vegnan allevæ comme alimento soö.



https://lij.wikipedia.org/wiki/Astronomia

Astronomia, sciença ch'a studdia i corpi çelesti, e so proprietæ, natua e
evoluçion.

Into passao se soleiva distingue nettamente una branca de l'astronomia,
l’astrofixica, ch'a se occupa specificamente di procesci fixichi inti corpi
çelesti; ma ancœu i aspetti raçionæ e teorichi da riçerca son coscì avançæ e
indissolubilmente ligæ a-i aspetti osservativi che a distinçion a l'ha perso
gran parte do so scignificao.

Da grande attençion posta za inta preistoia a-i movimenti do Sô, da Luña e de
stelle inta votta çeleste, coscì streitamente connesci a-o ciclo diurno e a-o
ciclo staxonâ da vitta umaña, aresta imprescionante testimoniança inti monumenti
megalitichi, comme quello de Stonehenge in Inghiltæra. A primma astronomia
quantitativa e elaborâ pe iscrito a fu quella mezopotamica (Babiloneixi, Asciri
e Cardei); questa a fu patrimonio da classe sacerdotâ e a l'aiva prevalentemente
de fonçioin religioze e prattiche. In questo periodo fu stabilio a corespondença
tra o moto do Sô relativamente a-e stelle e e constellaçioin do Zodiaco,
fondamento de l'astrologia. In generâ, attraverso di accuræ osservaçioin di
corpi çelesti fu poscibile determinâ un calendaio, construî di relœui e fornî
a-i naveganti di strumenti de orientamento.

Una vea e propria cosmologia raçionâ, però, a l'apparse solo inta civiltæ
grega.Aristotele, into so trattao De coelo, o descrive l’Universo comme formao
da despæge sfee concentriche de quæ a centrâ, immobile, a l'è costituia da-a
Tæra e a ciu esterna a soreze e stelle fisse e into contempo a rœua, compindo un
gío inte 24 ôe. Tra de liatre i pianeti e i satelliti son sostegnui da
âtrettante sfee, animæ ciascheduña da un moto appropriao. Questa conceçion a
costituì a baze de tutte e cosmologie succescive fin a-a rivoluçion copernicaña.
Tuttavia, pe spiegâ e particolaritæ do moto di pianeti e da Luña ghe vosse de
succescive e sempre ciu complicæ coreçioin e azonte a-o modello aristotelico.
Queste fun longamente studiæ into periodo lusciandrin, in particolâ da Claodio
Tolomeo (2° sec. d.C.). Inta cosmologia tolemæga i pianeti son sorretti e guidæ
da de sfee segondaie ciu piciñe, che rœuan sença strisciâ in sce-e sfee primaie;
se genera coscì un moto (epiciclo) no uniforme ch'o costituisce un’ottima
approscimaçion de quello osservao.

L’œuvia prinçipâ do Tolomeo, l’Almagesto, a se perse inta tradiçion medievâ
crestiaña, ma a fu conservâ e studiâ da-i Arabi, attraverso i quæ a l'arrivò
ascì in Spagna into 13° secolo. A parte a contribuçion araba, l’astronomia
medievâ a fu sostançialmente limitâ a l'astrologia.

Questa longa staxi a terminò into 16° sec. sotta doe spinte potente. Da un lao o
raffinâse di strumenti de osservaçion e de tecniche de calcolo o reize sempre
ciu diffiçile e complesso adattâ e gerarchie de sfee rotante a l'esperiença; da
l'âtro, l’asserçion rinascimentâ do primato de l'ommo e da so raxon a l'arvì e
porte a-a riçerca oggettiva e sperimentâ, conduta indipendentemente da-a
tradiçion corturâ e religioz. Coscì o Galileo Galilei o scrovì a lezze da cheita
di gravi, ponendo i fondamenti da dinamica che saieivan servii da pœu de baze a
Newton, e mediante l’uzo attento e selettivo do cannociâ o misse in evidença di
nœuvi fæti astronomichi in contraddiçion con l’astræto ideâ de perfeçion da
cosmologia aristotelica.

L’idea ciave ch'a marcò l’iniçio de l'astronomia moderna, dando lœugo a una vea
e propria rivoluçion scientiffica, fu quella de Nichiozo Copèrnico ch'o
l'abandonò a conceçion da centralitæ da Tæra a favô de una cosmologia inta quæ o
Sô l'è a-o centro e tutti i âtri corpi çelesti rœuan in gio a questo. A
cosmologia copernicaña a costitoiva una despægia mainea, ciu semplixe e raçionâ,
de descrive o moto di pianeti e di satelliti; ma a no ne dava una giustificaçion
raçionâ in baze a de lezze fixiche universæ.

Pe razonze questo scopo l'ea necessaio aberâ a connescion tra a força de
gravitæ, sperimentâ cotidianamente in sce-a Tæra, e o moto di pianeti. Ço fu
poscibile solo quande, con Izacco Newton, fu posto i fondamenti teorreghi da
meccanica e tutti i fenommeni gravitaçionæ fun riconduti a un’unica lezze, dita
aponto da gravitaçion universâ. Scin a ancœu e precixiscime oservaçioin do moto
di pianeti e di satelliti artifiçiæ son interpretæ inte l'ambito da teoria
newtoniaña. Nascette coscì una nœuva sciença, a meccanica çeleste, portâ a un
âtiscimo grao de perfeçion sorvetutto da-a scœua matemattica françeize (in
particolâ, P.-S. Laplace).

Da-o punto de vista sperimentâ o perfeçionamento e l’uzo metoddico e paçiente do
telescoppio o l'inricchì l’astronomia de di oggetti e fenommeni nœuvi: e comete,
e stelle variabile, di âtri pianeti otr'a-i çinque noti inte l'antighitæ, i
asteroidi ecc. L’uzo di strumenti ottichi disperscivi in grao de separâ a luxe
inte so componente o permisse a scoverta e l’identificaçion inta radiaçion
emissa da-i corpi çelesti de righe spettræ; da queste se poette remontâ a benben
de proprietæ chimmiche e fixiche da sorzente, in particolâ a compoxiçion
chimica, o movimento, a tempiatua, o campo magnettico ecc. a spettroscopia
astronomica a l'ha costituiio pertanto o prinçipâ strumento de riçerca de
l'astronomia clascica.

O problema cruxâ da resciorve pe ogni nœuva classe de oggetti çelesti o l'è a
valutaçion da so distança, pe poei remontâ da pœu da-a luminoxitæ apparente a
quella assolua e stimâ quindi i âtre grandeççe intrinseche, in particolâ a
potença radiativa e e dimenscioin. Sença de ço a riçerca astronomica a l'aresta
una descriçion morfologica, diffiçilmente acescibbile a-a comprenscion raçionâ.
E distançe astronomiche son corentemente mezuæ in anni-luxe, pigiando comme
unitæ o spaçio percorso da-a luxe inte 'n anno, saiv'a dî circa 10.000 miliardi
de km. Pe e stelle, e primme determinaçioin de distança fun compie into 1837-39
mediante o mettodo da parallasse, ch'o consciste into mezuâ o spostamento angolâ
subio da una stella vexiña a peto di atre ciu lontañe into gío de 6 meixi pe
effetto do moto da Tæra in gio a-o Sô. Ço l'è poscibile, tuttavia, solo pe de
sorgente che no distan ciu de circa 30 anni luxe; pe distançe ciu grende ocore
dœuviâ di âtri metodi meno precixi. O ciu importante de questi o se serve de una
classe particolâ de stelle, dite Cefeidi (da Cefeo), a luminoxitæ de quæ varria
periodicamente. Henriette Leavitt pe primma a l'oservò into 1912 a relaçion tra
luminoxitæ apparente e periodo co-o quæ questa a varia into tempo pe e Cefeidi
da Piccena nuvia de Magellan; essendo queste Cefeidi praticamente tutte a-a
mæxima distança da-a Tæra, H. Shapley, tra o 1914 e o 1920, o concluze che a
mæxima relaçion a doveiva vai pe a luminoxitæ assolua. Da-o momento che quindi o
periodo o dipende in moddo notto da-a luminoxitæ assolua l'è poscibile stimâ
quest’urtima e, conoscendo a luminoxitæ apparente, remontâ a-a distança de ogni
groppo de stelle ch'o comprende una Cefeide. O problema da sorgente de l'energia
stellâ o l'arestò sença soluçion fin a-i anni 1930, quande fu scoverto e studiao
e riaçioin nucleæ de fuxon e individuao o so rollo essençiâ inte stelle.

L’astronomia extragalattica a l'ebbe començo inti anni 1920, quande se riconobbe
che e nebule, zone de debbole luminoxitæ diffuza into çê, contegnan un gran
numero de stelle e son pertanto di giganteschi scistemi, e galascie, scimmili a
quella donde s'atrœuva o nostro scistema solâ. L’orizzonte de l'astronomia o
s'allargò a desmezua e di nœuvi, imprescionanti oggetti diventon accescibili a-a
nostra riçerca. A scoverta de E. Hubble (1926) che e galascie son animæ da un
moto ordinao de allontanamento da-a nostra a l'ha averto a stradda a una nœuva
disçipliña, a cosmologia scientifica, inta quæ l’Universo intrego o vegne
oggetto de indagine sperimentâ.

A partî da-i anni 1960 l’astronomia e l’astrofixica han avúo di giganteschi
sviluppi, ascì pe l’introduçion de nœuve tecniche de oservaçion. Da-a rente a
l'astronomia into vixibile e a-a radioastronomia, bazæ prevalentemente in sce di
óservaçioin effettuæ da-a superfiçie terrestre, l’uzo de di rivelatoî de varria
natua in sce di baloin, satelliti artifiçiæ e sonde spaçiæ o l'ha portao a-a
nascita de di atri settoî de l'astronomia, bazæ in sce l'osservaçion di corpi
çelesti in despægie bande da radiaçion elettromagnetica. S'è coscì avuo un
radicâ mutamento da discipliña. I nœuvi oggetti scoverti, quasar, pulsar,
radiaçion de fondo ecc., han misso in luxe o rollo primaio zugao da di oggetti
collassæ de elevâ denscitæ e da fenommeni catastrofichi ò, comonque,
caratterizzæ da una scaa temporâ assæ breve. In queste condiçioin soventi e
lezze note da meccanica clascica e de l'elettromagnetismo no son valide e l'è
necessaio ricore a di strumenti teorichi ciu raffinæ, comme a relativitæ generâ
e a fixica de partexelle elementæ. In çerti caxi questi strumenti teorichi son
liatri mæximi soggetti a de inçerteççe, inconscistençe e provvizorietæ, o che o
rende e nœuve scoverte astronomiche interessante da-o punto de vista da fixica
fondamentâ ascì. Questi sviluppi scientifichi son stæti accompagnæ da una
imprescionante crescita de dimenscioin e de complescitæ di gren progetti de
riçerca astronomica, ch'a recedde ancœu di ingenti investimenti e a conlaboaçion
tra specialisti de nomioze disçipliñe. In particolâ, l’uzo di satelliti
artifiçiæ e di telescopi spaçiæ o l'ha instaorao una streita relaçion tra
l’astronomia e a riçerca spaçiâ, con de importante impricaçioin inti riguardi da
politica scientifica.



https://lij.wikipedia.org/wiki/Argentinn-a

Nomme ofiçiâ: República Argentina, o l'è 'n pàize de l'America do Sud. A sêu
capitâle a l'è Buenos Aires.

A gh'à 'n teritöjo continentâ de 2.780.403 km², ch'o confinn-a con Bolivia e
Paraguay a nòrd, Uruguay e l'Oçeano Atlantico a est, Cile a òvest e sud, e o
Braxî a nòrd-est. A gh'à ascì 965.597 km² de tære inte l'Antartide e a reclamma
e ìzoe Falkland (Islas Malvinas), parte do teritöjo argentin, amministræ da
l'Inghiltæra.

O stato o l'è ordenòu comme repùbbrica federâle prescidensiâle, indipendente da
a Spagna da o 9 Lûggio 1816. O comprende 23 provinse e 'na çittæ outònoma oppûre
Capolêugo Federâle, ch'a l'è a çittæ de Buenos Aires. Âtre çittæ d'importansa
son Córdoba, Rosaio, Santa Fe, Mendoza, La Plata, San Miguel de Tucumán e Mar
del Plata.

L'urbanissasion a riva a-o 89,3% da popolassion totâle e Buenos Aires a
conçentra ûn terso di abitanti da naçion.

A léngoa ofiçiâ a l'è o spagnòllo, con predominnio da varietæ rioplatense, parlâ
da-a maggioransa da popolassion.

Son parlæ ascì diverse léngoe minoritâje indigene comme o guaranì (co-ofiçiâ
inta provinsa de Corrientes), o quechua e âtre.

Tra çerti grùppi se pârla molte léngoe di foestê immigræ da-o 1860 scinn-a çirca
1960, comme o zeneize, o veneto, o siçilian, l'italian (e tante parlæ locâli), o
franséize, o tedesco, o rûsso, l'yiddish, ebraico, galissian e catalan, o
polacco, l'ingleise, ecc.

A bandêa argentinn-a a l'è stæta creâ da Manuel Belgrano into 1812, un
intelettuâle argentin de famiggia ligure (da Ineja), o quæ o l'à dizegnòu co-i
coî da coccarda (escarapela) naçionâle, çeleste e gianca, mentre o stâva inscie
rive do sciumme Paraná.

A l'è stæta isâ pe a primma vòtta o 27 frevâ 1812 inta çittæ de Rosaio. Into
çentro a gh'à l'emblema do sô (dîto Sol de Mayo, o Sô de Mazzo, meize da
revolusion do Primmo Governo Patriòtico).

Primma da conquista spagnòlla o teritöjo argentin o l'êa popolòu da diverse
tribù indigene e occupòu into nòrd da l'Impeo Inca.

Zà sotta a coronn-a spagnòlla, l'attuâle Argentinn-a a fâva in prinçìpio parte
do Virreynato del Perú, amministròu da-a çittæ de Limma, ma into 1776 o l'è
stæto fondòu o Virreynato del Río de la Plata, con capitâle Buenos Aires.

Çerte parte de l'attuâle teritöjo, comme o sud dîto Patagonia, no sajeivan stæte
occupæ e dominæ completamente scin a çirca o 1880.

L'origgine do nomme "Argentina" a gh'à relassion co-a lezzenda da Sierra del
Plata (di monti pìn d'argento), comùn tra i primmi conquistatoî do Sudamerica,
portogheixi e spagnòlli, i quæ, rivando a-o Río de la Plata, o ciù lârgo do
mondo, scoverto into 1516, l'aivan ciammòu in quello mòddo.

Into 1810, o popolo de Buenos Aires o l'à comensòu a Revolución de Mayo, faxendo
sciortî da-a çittæ o virrey (o viçerè, delegòu da coronn-a), formando un nêuvo
grùppo de governo integròu da nativi criollos e dando iniçio a-a Guæra
d'Indipendensa d'e Provinse Unîe do Río de la Plata (Provincias Unidas del Río
de la Plata) contro a Spagna coloniâle (1810-1824).

O 9 Lûggio 1816, inta çittæ de San Miguel de Tucumán, un congresso de deputæ d'e
provinse do nòrd-òvest e çentro-òvest do pàize, insemme a di deputæ in exilio da
l'attuâle Bolivia, àn deciaròu l'indipendensa d'e "Provincias Unidas en Sud
América".

Inta segonda meitæ de l'Euttoçento s'iniçia un periodo de prosperitæ ch'o finià
çent'anni ciù târdi, caratterizzòu da-i fòrti investimenti in educassion e into
svilùppo de l'agricoltûa e da produssion de carne e gran pe o mercòu ouropeo, un
fattô ch'o l'attivià l'immigrassion ouropea, prinçipalmente italiann-a e
spagnòlla, oumentandoghe a popolassion de vari milioìn. L'Argentinn-a a l'êa
conosciûa in quelli tempi comme "el granero del mundo" (o granâ do mondo).

O governo d'Hipólito Yrigoyen o l'à incorporòu a-a naçion i figgi di immigræ;
Juan Domingo Perón (prescidente da-o 1946 a-o 1955, e ciù târdi da-o 1973 a-a
sêu morte l'anno succescivo), insemme a sêu moggê Eva Duarte (dîta Evita), o l'à
travaggiòu pe a giustìçia soçiâle e institûio o voto da dònna.

In mêzo a 'na scituassion de violensa politica e de lotte interne lasciæ da-o
peronismo, àn piggiòu o poei i militâri inte l'anno 1976. 'Sto periodo de
convolscion o l'à lasciòu 30.000 personn-e sparîe (nùmmero molto questionòu
scinn-a anchêu) ma o l'è finîo into 1983, un anno dòppo a guæra de Malvinas
contro l'Inghiltæra, ch'a l'à sconfito l'Argentinn-a recuperando o contròllo de
ìsoe Falkland.

Zà in democraçia, into 1991 o prescidente Carlos Menem o l'à taggiòu
l'instabilitæ econommica co-a lezze de convertibilitæ, ch'a fâva ûn peso pâ a ûn
dòllaro, deuviâ scinn-a fin de l'anno 2001, dòppo o scciuppâ da crîxi econommica
do governo do prescidente De La Rúa.

E destìnassioin preferîe son: Buenos Aires coi sêu monumenti, a sêu richessa
colturâle, e sêu sejann-e attive e a mûxica do tango; l'Iguazú co-e cascæ e a
selva; o giassâ Perito Moreno e o Lago Argentin inte l'estremo sud de Ande da
Patagonia; l'avvistamento de balenn-e a Puerto Madryn; o lago Nahuel Huapi e a
neive de Bariloche; i vin de Mendoza; e âtre çittæ comme Salta, Jujuy (vexin a-a
dîta Quebrada de Humahuaca) e Córdoba.

In Argentinn-a gh'è a ciù grande comunitæ d'emigræ lìguri e ciù de tùtto
zenéixi. Testimoniansa de questo a s'attrêuva anche inte cöse piccinn-e, comme a
magetta da squaddra de ballón do Boca Juniors co-o sêu scrîo Xeneizes.

Di cognommi lìguri ghe n'è tantìscimi in Argentinn-a, soviatùtto inta çittæ de
Buenos Aires e dintorni.

O quartê de "La Boca", inscio porto de Buenos Aires, o l'è o pòsto prinçipâle
d'influensa ligure.



https://lij.wikipedia.org/wiki/Nichiozo_Macciavello

Nichiozo di Macciavelli - Pensatô e lettiao (Firençe 3 mazzo 1469 - 21 zugno
1527).

Graçie a-i "Regordi" do poæ relativi a-i anni 1474-87, semmo ch'o studiò
grammatica da-o 1476, abaco da-o 1480, e che da-o 1481 o seguì e leçioin de
grammatica de messê Paolo Sascio da Ronçiggion int'o Studio fiorentin. O conobbe
scin da l'adolescença di clascichi latin comme Livio e Giustin e a-a piña
zoeneçça doviæ appartegnî una lettua filozoficamente impegnativa comme quella de
Lucreçio. L'è poscibile ascì che doppo o 1494 o Macciavello o frequentesse e
leçioin de Marçello Vergilio a-o Studio. No gh'è prœuva ch'o conoscesse o grego.

Tra o 1492 e o 1494 o çercò de strenze rapporti con Giuian di Meghi,
destinataio, foscia, do capitolo pastoâ in terça rimma Poscia che a l'ombra
("Pœuscia ch'a l'ombra") e da cançon a ballo Se avessi l'arco e l'ale ("Se
gh'æse l'ærco e i ae"). Cheiti i Meghi e affermaase l'aotoritæ do Savonaola, o
Macciavello o s'avvexinò a quelli settoî de l'aristocraçía che, doppo una fase
de ambígo consenso, passon a l'opoxiçion averta inti confronti do fræ e ne
provocon a roiña. In questa luxe se spiega comme, intrao in concorso fin da-o
frevâ 1494 pe un minô ófiçio, subito doppo o supriççio do Savonaola (23 mazzo),
o Macciavello o foise dexignao (28 mazzo) e nominao (19 zugno) segretaio da
segonda cançelaja; da-o 15 zugno o fu ascì segretaio di Dexe. Pœu dâse che a
nommina a foise ascì favoiia da Marçello Virgilio, da-o frevâ primmo cançelê.
L'attivitæ ófiçiâ do o Macciavello a l'è documentâ da un'imponente móle de
scriti, pe o ciu corespondença tegnua, in nomme de di organi do goerno çentræ,
co-i fonçionai e i comandanti militæ spantegæ pe-o dominnio fioentin. Ma ancon
ciu importante, pe quella "espeiença de cose moderne" ch'a vegne rivendicâ inta
primma pagina do Principe, l'è o serviççio diplomatico ch'a-o Macciavello toccò
de desgœugge presso e prinçipæ corte italiañe e strangee. Poeiva ôtr'a ço
avvegnî che a o Macciavello vegnissan recesti, da di membri da scignoria ò di
organi assembleæ, di rapporti speciæ in sce de costioin do dominio, ossæ in
sce-i risurtæ de miscioin otra confin: do mazzo 1499 l'è a primma próza politica
conservâ, o Discorso sorve Piza, scrito foscia pe una Consurta. Into luggio o
Macciavello o reçevette o primmo incarego diplomatico de rilevo, una miscion
presso Cattæña Sforça, contessa de Forlì. L'anno doppo o fu inviao, con
Françesco da Caza, in França pe richiede a l'alliao un mao impegno inta guæra
pizaña (a miscion a duò da-o luggio 1500 a-o zenâ 1501). Fra i scriti ligæ a
questo soggiorno françeize spiccan o Discursus de pace inter imperatorem et
regem (prob. arv. 1501) e i aregordi De natura gallorum (elaborao fin a-o 1503).

Inte l'aotunno do 1501 o Macciavello o sposò a Maietta Corsciña (da-a quæ o
l'ebbe Primiaña, Benardo, Lodovigo, Guiddo, Peo, Bacciña e Totto). Into zugno de
l'anno seguente o fu coadiutô de Françesco Soderin inte l'ambasciâ a-o Cesare
Borgia, alloa impadroniose de Urbin; da l'ottobre 1502 a-o zenâ 1503 o
desgugette una segonda ligaçion a-o Valentin, in coincidença co-a rebellion di
lœugotenenti che o Borgia o domò ricorindo a l'astuççia e a-a crudeltæ. Da
l'ottobre a-o dexembre do 1503 o Macciavello o fu in miscion a Romma pe seguî o
conclave da-o quæ sciortì eletto Giulio II; da-o zenâ a-o março 1504 o fu torna
a-a corte do re de França. Intanto, into settembre 1502, l'ea stæto eletto
confaonê perpetto da repubbrica fiorentiña Peo Soderin, a chi o Macciavello o se
ligò de scincea, ma no acrittica, fedeltæ. Inta discuscion e inti confliti, ben
fito aspi, fra o confaonê e i ottimati, o Macciavello o l'intervègne
indirettamente attraverso a redaçion de promemoia e documenti consurtivi (comme
e importante "Paole da dighe sorve a provixon di dinæ", março 1503, e o discorso
"Do moddo de tratâ i popoli da Valdeciaña rebellæ", do luggio 1503) e in primma
persoña co-o poemetto in terçiñe dantesche Compendium rerum decemnio in Italia
gestarum (finio into novembre 1504, ma dæto a-e stampe solo che into 1506 co-o
titolo Decemnale), ch'o l'è 'na vivaçe cronistoia di anni 1494-1504. comme
prœuva ascì i urtimi versci do poemetto ("... ma saiæ o cammin façile e curto /
se voi o tempio arvisci torna a Marte"), o Macciavello o se dedicò con speciâ
pascion a-o progetto de una miliççia "proppia" da repubbrica, ossæ formâ da
çitten e sudditi, no da di merçenai ni da di alliæ strangei. A-o progetto ean
fortemente avversi i ottimati; nonostante o sostegno do cardenâ Françesco
Soderin, soltanto into dexembre 1505 se poette inandiâ o reclutamento e
l'addestramento di primmi contingenti. A provvixon definitiva a fu votâ o 6
dexembre 1506, insci-â base de un documento steizo da-o Macciavello ("A caxon de
l'ordenança"). Tra l'agosto e l'ottobre de quell'anno o Macciavello o l'aiva
fæto un'âtra ligaçion de gran relevo, torna presso a corte papâ, ossæ a-o
seguito do Giulio II in marcia a traverso l'Ombria e a Romagna pe 'na campagna
contra i bacanetti do lœugo: a-i eventi de quella spediçion aludde l'importante
epistola a Zane Batesto Soderin, nota comme Ghiribizzi (13-27 settembre), a quæ
mateia a passa in gran parte into coevo capittolo Di Fortuna, in terçiñe,
indriçao a-o mæximo Soderin. Nominao da pœu (12 zenâ 1507) cançelê di Nœuve
ófiçiæ da miliççia fiorentiña, o Macciavello o s'ócupò ancon do reclutamento
into contado. Into zugno o fu dexignao pe una miscion presso l'imperatô
Mascimilian, ma subito doppo, pe l'ópoxiçion da parte aristocratica, revocao e
sostituio da Françesco Vettoî (l'è foscia de questi tempi un capitolo in terçiñe
intitolao apponto a lIngratitudine; motivi analoghi resegondan into Canto dei
ciurmadori, scrito pe o carlevâ do 1509; fra o 1502 e o 1524 o Macciavello o
scrisse âtri çinque canti carnascialeschi). Solo a-a fin do 1507 o confaonê o
l'ariescì a fâ partî pe o Tirollo o Macciavello ascì, con fonçioin de segretaio.
A-o ritorno in patria, into zugno 1508, questi o steize un Rapporto di cose
della Magna (da pœu transformao into Ritracto di cose della Magna, 1509-12).

Tornao a-i so ófìççi militæ, o l'ebbe parte noteive inta riconquista de Piza (4
zugno 1509) doppo chinz'anni de rebellion. Into novembre-dexembre o fu a Veroña
presso l'imperatô, ch'o l'ea intervegnuo personalmente inta guæra da liga de
Cambrai contra Veneçia; a questo soggiorno apparten o capitolo "De l'ambiçion",
dedicao a Luigi Guiççardin. Into zugno-ottobre o tornò pe a terça votta in
França: a miscion concruza, o començò a elaboâ un Ritracto di cose di Francia
(lasciao, imperfetto, doppo o 1512). Intanto o contrasto fra o pappa e i
Françeixi o s'ea aggravao e a poxiçion da repubbrica fiorentiña a se fava sempre
ciu difiççile. A o Macciavello toccò nœuve incombençe militæ e delicæ serviççi
diplomateghi: in França (settembre-ottobre 1511), quindi a Piza (2-11 novembre)
presso o conçilio di cardenæ contrai a Giulio II, pe induli a lasciâ o territoio
fiorentin. Doppo a terribile battaggia de Ravenna e o retio di Françeixi da-a
Lombardia, e forçe militæ spagnolle a-o seguito do cardenâ Zane, cappo da
famiggia di Meghi e ligao pontifiçio, intron in Toscaña (agosto 1512). E fantaie
fiorentiñe fun annintæ e Prao sottoposta a un spaventozo sacchezzo (29 agosto);
doi giorni doppo Pê Soderin o dovette fuzzî da Firençe. Doppo un breve
interregno, i Meghi pigion o poei (16 settembre). O Macciavello o l'aiva exortao
i vinçitoî a continuâ a linnia antiottimatiççia do Soderin (appello Ai
Palleschi, fin d'ottobre - primmi de novembre), ma o 7 novembre o fu cassao da
l'ófìççio e o 10 condannao a un anno de confin entr'o dominio fiorentin.
Sospettao de avei pigiao parte a-a conzua ordia da A. Cappoin e P. Boscoi contra
i Meghi, o 12 frevâ do 1513 o fu arrestao e tortuao. Pâ ch'o reizeghesse o
càrçie perpetto e o l'evittesse graçie a Giuian di Meghi (a-o quæ o Macciavello
o l'inviò da-a prexon doi sonetti), e o fu condannao a pagâ una manlevaja. Ma,
doppo pochi giorni, o poette sciortî de prexon graçie a l'amnistia seguia a
l'eleçion papâ de Zane di Meghi (Lion X, 11 março).

O Macciavello o se retiò inta tegnua de l'Abergaçço, a Sant'Andria in
Percusciña. E chì, mentre o tentava in ogni moddo de ótegnî quarche incarego
da-i nœuvi segnoî, specce attraverso l'amixiççia de doi faotoî mediçei comme i
fræ Paolo e Françesco Vettoî, o compoze foscia un tratao in sce-e repubbriche
(destinao a trasfondise inti "Discorsci"), un segondo "Dexennâ" (incompío), a
"memoia", ò "novella tragica", insciô "Tradimento do ducca Valentin a-o
Vitelloçço Vitelli, Olivioto da Fermo e atri" e sorvettutto o breve tratao De
principatibus, universalmente notto co-o tittolo che gh'appricò a stampa romaña
do 1532: Il Principe. A primma parte de l'opuscolo (captitoi I-XI) a spiega quæ
seggian i generi di prinçipati: ereditai, nœuvi, mescci de una parte antiga e de
uña nœuvamente aquixia; quæ i moddi de tâ accatto: virtù e forçe proprie,
fortuña con forçe atrui (o settimo capittolo o l'è imperniao insciâ figua do
Valentin, cho l'ebbe o prinçipato graçie a-o poæ, Lusciandro VI, e a-a morte de
lê o-o perdette, nonostante i so gesti de eççellente virtù politica), o delitto,
o favô di conçittadin. Doppo i trei capittoli dedicæ a-i despægi tipi de
ezerçito (merçenaio, aoxiliaio, proppio, mesccio), o Macciavello o discutte e
qualitæ pe-e quæ un prinçipe, ossæ, in generâ, un cappo politico, o l'è lódào ò
vituperao: contra a tradiçion moralistega, l'aotô o l'afferma o valô supremmo da
"veitæ effettuale", saiv'a dî a necescitæ de affrontâ i âtri ommi pe quello che
son e no pe quello che dovieivan êse. Infin, spiegao percose i segnoî d'Italia
han perso i so stati de fronte a-e invaxoin strangee (cap. XXIV) e riassonta a
proppia complessa dotriña da fortuña (cap. XXV), o Macciavello o voze
un'appascionâ exortaçion a-a caza di Meghi perché a ghie un rescatto italian
contra o "barbaro dominio" de Spagnœu e Sviççei. O libretto o fu concepio e
steizo tra l'aotunno do 1513 e l'arvî do 1514; o doveiva êse indriçao a-o
Giuian, ma infin o-o dedicò a-o zoeno Loenço de Pê di Meghi, o futuo ducca
d'Urbin, che da-a stæ do 1513 o rezeiva a segnoia mega in Firençe.

Doppo quarche poxitivo segno de riscontro (a-i primmi do 1515, o Macciavello o
fu consurtao in mateia militâ e o compose i Ghiribizi d'ordinanza), da-o mæximo
çentro do poei mediçeo, ossæ da-a corte de Romma, vègne un fermo denego a ogni
riabilitaçion do Macciavello (frevâ do 1515). Inti meixi succescivi o
Macciavello o s'accostò, pertanto, a un gruppo de zoeni lettiæ, de inspiaçion
repubbricaña, ch'o se riuniva inti çellebri Orti Oriçellæ attorno a Coximo
Ruxellæ. A quest'urtimo e a Zanobi Buondelmonti son dedicæ i "Discorsi sorve a
primma deca de Tito Livio" (1513-17 circa), o caodœuvia maciavellian, grandioza
œuvia de meditaçion storico-politica in forma de libera glósa a-o testo livian.
I mæximi Coximo e Zenoggio, con Battesto da Balla e Luigi Alaman, son
interlocutoî da-a rente a-o protagonista Fabriççio Colonna inti dialoghi De re
militari (ciu noti comme "Arte da guæra", compii tra a fin do 1519 e a stæ do
1520), inta quæ a l'è ribadio a necescitæ de ritornâ a-i prinçippi de l'arte
militâ romaña, e sorvettutto a-o modello da "popolaçion armâ" contra l'uzo
moderno di merçenai, otr'a-o predominio de l'infantaja contra quello da
cavallaja e de l'artaggiaja.

Insciô versante sccettamente lettiaio o Macciavello o l'atteize in questi anni a
l'amâo poemetto in terçiñe "L'aze d'óo" (incompio) e a-o vorgaizamento de
l'Andria do Terençio; o scrisse ôtr'a ço a splendida "Foa" mizogina de Belfagor
arçidiao, e ascì una raffinâ serenata in ottave. Doppo a morte do Loenço (4
mazzo 1519) a diffidença da famiggia dominante inti confronti d'o Macciavello a
parse finarmente amermâse. Graçie a-i boin ófìççi do Loenço Strozzi o fu riçevúo
da-o Giulio di Meghi (março do 1520); a l'inçirca int'o mæximo periodo, fu
rappresentao in Firençe a Mandragola, che subito doppo pappa Lion o vosse vedde
a Romma ascì (comme aregorda P. Giovio). Quella ch'a l'è parsciua a tanti a
megio comedia do nostro Renascimento a mette in scena a beffa zugâ da-o
parascito Ligurio a-i danni do stolto messê Nicia, ch'o finisce pe mette, co-e
proppie moen, into letto da moggê Lucreçia o zoeno Callimaco de lê iñamoao;
attraverso una tramma ben serrâ, de estraçion decamioniaña, a Mandragola a se
caratterizza pe-a rapprezentaçion grottesca de un mondo affæto spœuggio de
valoî, into quæ l'ordenâia raçionalitæ di beffatoî a mette in amaa caregatua e
"regole" da grande politica.

Inta stæ do 1520 o Macciavello o compì una miscion semiofiçiâ a Lucca,
componendo in quell'ócaxon un "Sommaio de cose de Lucca" e un exerçiççio de
proza storica, a "Vitta de Castruçço Castrachen", dedicâ a Z. Buondelmonti e
Luigi Alamanni. L'8 de novembre, infin, o fu "conduto" da-o Studio pe compoñe i
annali fiorentin e sbrigâ di atre incombençe politico-lettiaie (fra e quæ saiâ
da consciderâ ascì o pai insce-a riforma constituçionâ, Discursus florentinarum
rerum post mortem iunioris Laurentii Medices, 1520-21). Va registrao ascì a
miscion do mazzo 1521 a-o capitolo di Fræ menoî in Carpi pe conto di Œutto de
Pratica, sorvettutto perché in quella ócaxon s'approfondì l'amixiççia fra o
Macciavello e Françesco Guiççardin, alloa governatô de Modena, e tra i doi
commençò a intreççâse un scangio epistolâ strazordenaio pe fineçça psicologica e
vivaçitæ lettiaia (atrettanto importante in questo senso son arcuñe lettie do
Macciavello a Françesco Vettoî remontante a-i anni 1513-14). Inte l'agosto
seguente, o Macciavello o poette stampâ "L'arte da guæra", presso Zonti de
Firençe, con dedica a Loenço Strozzi. Mentre o continoava a laoâ a-i annali
fiorentin, o l'intervègne ancon into dibattito insciâ nœuva constituçion (Minuta
di provvisione de l'arvî 1522); poco doppo, tâ dibattito o se concruze
bruscamente co-a scoverta e a represcion de una conzua antimega ordia da Z.
Buondelmonti e L. Alamanni: o mæximo Macciavello o n'ebbe quarche "imputaçion",
se no un vêo e proppio sospetto de compliçitæ. O tornò a concentrâse in sce
l'œuvia lettiaia e into zugno do 1525 o presentò a-o dedicataio Giulio di Meghi,
che da-o novembre do 1523 o l'ea montao a-o sœuggio pontifiçio co-o nomme de
Cremente VII, i œutto libbri de "Istoie fiorentiñe": queste van da-a fondaçion
da çittæ a-o 1492, ma g'han pe vêo soggetto o conflito çivî in Firençe, da-o
scontro fra guerfi e ghibellin a-a vittoia di Meghi; o Macciavello o ripensa a
stoia da so çittæ, straçiâ da-a partexanaja, a contrasto con quella de Romma
antiga.

Into zenâ do 1525 o Macciavello o l'aiva fæto rappresentâ a Firençe a commedia
amooza Clizia, basâ insci-â Casina de Plaoto. A l'aotunno do 1524 poriæ invece
remontâ un cuiozo "Dialogo" insci-ô "fiorentinismo" do Dante, co-o quæ o
Macciavello o vosse intervegnî inte polemiche lengoisteghe do tempo
(l'aotentiçitæ do testo a l'è stæta longamente discussa). A scitoaçion politica
a l'andava intanto faxendose ciu luvega, doppo a sconfita di Françeixi a Pavia
(24 frevâ 1525) da parte di Spagnolli e Impeiæ. O Macciavello fu inviao in
Romagna, presso F. Guiççardin, pe organizzaghe a miliççia (zugno); inte l'arvî
do 1526 o fu nominao cançelê di procuoei a-e miage. Into mazzo, a Cognac, se
strenzette una liga tra o pappa, i Fiorentin, i Françeixi e i Veneçien contra
l'imperatô Carlo: fito a guæra a s'aççeize inte l'Itallia settentrionâ e o
Macciavello o seguì con varie incombençe e vexende belliche. Pâ ch'o s'attroese
a Çivitavegia quande, into reverso generâ da liga (o 6 mazzo 1527 Romma a vègne
missa a-o sacco), i Meghi fun scacciæ da Firençe e fu restaorâ a repubbrica (17
mazzo). I nœuvi governanti, de estraçion savonaoliaña, no ean favoeivi a o
Macciavello, ch'o no fu reciammao in ófìçio. O l'ea, in effetti, za minao into
fixico e o s'amortò ("burlando", segondo a lezendia) o 21 zugno tra i pochi
amixi arestæ: Buondelmonti, Alamanni, Strozzi. O fu sepelio in Santa Croxe
l'undeman.



https://lij.wikipedia.org/wiki/Giulio_Cesare

Gaio Giulio Cesare o Çesae, (lat. C. Iulius Caesar). - Generâ roman, triunviro,
dittatô (Romma 100/102 - 44 a. C.).

Nasciúo da nobile famiggia romaña, o fu bandio da Scilla; o prestò servizio inte
province de l'Axia Minô tra l'81 e o 78, o fu questô into 70, edile into 65,
pontefixe mascimo into 63, pretô in Spagna into 62. A Romma into 60 a. Cesare o
costituì o primmo triumvirato con Pompeo e Crasso. Console into 59, o conquistò
a Gallia. Invitao da-o Senato a depoñe l'imperium, o marciò contra Pompeo into
49. Sconfiti i avversai in Spagna, o guágnò ascì a battaggia de Farsalo, in
Tessaggia (48). Passao in Egitto, o debellò i pompeien in Africa a Tapso (46) e
a Munda (45). Tornao a Romma, nominao dittatô, o fu amaççao inte una conzua o 15
março do 44 a. Cesare mentre o se açinzeiva a una spediçion militâ in Oriente.

I so nobili natæ son derivæ da l'appartenença a-a gens Iulia, mentre da so dæta
de nascita no gh'è çerteçça. Nevo de Marrio e zenneo de Cinna, do quæ o l'aveiva
sposao a figgia Cornelia, o fu misso a-o bando da Scilla. Se segnalò inte
l'assedio de Mitilene e o parteçipò con Servilio a-a campagna contra i pirati
into 78. Morto Scilla, o se misse in vista con di procesci clamooxi contra de
notte personalitæ, da pœu o se recò a Rodi a studiâ retorica. O caze' prexonê di
pirati, o fu liberao, e doppo aveili punii con un'aodaxe spediçion, o parteçipò
a-a terça guæra mitridatica.

O l'appoggiò Pompeo (do quæ o divegne da pœu cognao, into 67, sposando a Pompea)
e Crasso inta so œuvia de demoliçion da constituçion scillaña.

Avverso a l'oligarcia dominante da quæ o conosceiva ben, no sença ésine
parteçipe lê mæximo, a coruçion e i dissensci e o desprexava l'incapaxitæ de
governo, o no fu estranio a-i preparativi rivoluçionai de Catiliña, ma,
prevedendone o fallimento, o se ne separò in tempo, pù çercando da pœu de sarvâ
i conzuæ da-a peña de morte.

Into 62 fu pretô e into 61 propretô in Spagna dove o se inricchì a speize di
sudditi no meno di âtri governatoî de quello tempo e o fu coscì in grao de pagâ
i debiti di quæ lê ascì o l'ea oberao.

Inandiao ormai a vegnî un tra i ciu potenti ommi politichi de Romma, o s'accordò
into 60 (o coscì díto primmo triunvirato) con doi maggiorenti i quæ pe e so
ricchezze e pe o credito aquistao co-e so vittoie aspiavan a una supeioitæ che
da di âtri ciu liggi a-e tradiçioin repubblicañe a l'ea contrastâ, Pompeo (o quæ
o sposò a figgia de Cesare, Giulia) e Crasso. I trei dominon effettivamente,
sciben che illegalmente, a repubbrica. Cesare o fu eletto console pe o 59. O
feççe approvâ una lezze agraia ch'a l'ordenava a distribuçion de tære ancon
disponibile.

Mediante un plebiscito o l'ebbe o comando militâ da Gallia Cisalpiña e de
l'Illiigo, a-o quæ o Senato o l'azonse a Gallia Narbonense. Inta Gallia o
l'intervegne subbito contro i Elveççi che menaççavan a provinça romaña,
vinçendoli a Bibratte (58), e contro o prinçipe germanico Ariovisto, ch'o s'ea
stabilio inta Gallia, costrenzendolo a ripassâ o Ren. Into 57 o vinse i Nervi e
o sottomisse o paise di Belgi. Into 56 o sottomisse i Veneti de l'Armoega e
mentre o so lœugotenente Publio Crasso, figgio do triunviro, o l'occupava
l'Aquitania, o sconfisse i Moin e i Menapi, portando a termine l'occupaçion do
Belgio. Into 55 o disperse i Tentei e i Uxipeti, e pe compî un'açion
dimostrativa contro i so alliæ o feççe costruî un ponte in sce-o Ren, o traversò
o sciumme, o devastò o paise di Scigambri e quello di Ubi. O se voze' quindi a-a
Britannia organizzando doe spediçioin into 55 e into 54 ma o trovò fea
rescistença. Tornao in Gallia, o dovette frontezzâ e agitaçioin organizzæ
specialmente da Ambiorixe, cappo di Eburoin, e contro de lê o dovette condue una
guerriggia sfibrante e sterile. A rebellion a razonse o so curmine into 52,
sotta a guidda de Verçinzetorixe. Cesare o preize Avaigo, o fallì davanti a
Gergovia, ma doppo avei costreito Verçinzetorixe a rifugiâse a Alexia, o ghe
l'ascidiò e mediante un'açion militâ genialiscima o-o vinse e o mandò prexonê a
Romma. Quindi, con di açioin risolutive contra i poppoli no ancon sozzovæ, o
compì l'œuvia de conquista da Gallia.

O triunvirato con Pompeo e Crasso, rinnovao inte l'accordio de Lucca (56), o
s'ea desfæto co-a morte de Crasso (53), e Pompeo, approfittando de l'assença de
Cesare, o l'ea de fæto o padron de Romma. Quande Cesare, a-a fin da guæra
gallica, o poze a candidatua a-o consolato, Pompeo o preteize che Cesare o foise
presente a Romma doppo avei deposto l'imperium. Cesare, ch'o no voeiva mettise
in tâ moddo a-a mercè de Pompeo, o se preparò a-o conflito armao. Deciarao
nemigo pubbrico, o varcò a-o Rubicon o confin de l'Italia (zenn. 49), violando a
lezze ch'a vietava a presença in Italia di magistræ investii de imperium
provinciâ. In sostança, Cesare o voeiva avei sotta man e so fedele legioin inte
l'atto de fáse defei o consolato, mentre ço no poeiva êse consentio da Pompeo o
quæ, pù voendo primmezzâ int'o stato, o tegniva lontañe inta Spagna e so legioin
e o l'amiava coscì a aseguáse una specie de prinçipato legâ che molti
oligarchichi ean propensci a aççettâ.

Ma appunto pe questo o se trovò in Italia dezarmao de fronte a Cesare. Questi
co-ina legion o l'avançò con tanta rapiditæ che Pompeo o vidde imposcibile ogni
rescistença e o se retiò in Grecia. Occupâ Romma e l'Italia, Cesare o conquistò
l'alliâ Marseggia che, fedele a-o Senato, a gh'aveiva refiao obbediença, o domò
in Spagna e legioin de Pompeo comandæ da Afranio e Petreio. O se vóze' quindi
contra o Pompeo ch'o l'aveiva organizzao in Oriente un esercito noteive, ma no
agguerrio e omogeneo comme quello de Cesare; no l'è quindi maaveggia se doppo
alterne vexende o Cesare riportò in sce-o Pompeo a decixiva vittoia de Farsalo
(48); Pompeo fu da pœu assascinao in Egitto dove o l'aveiva çercao scampo.
Recaose a Lusciandria, Cesare o pose in sce-o trono de Egitto Cleopatra, o vinse
Farnaxe II into gio de 5 giorni (veni vidi vici) presso Zela (47). Lasciao in
Italia magister equitum Marco Antogno, o sbarcò in Africa dove i Pompeien,
alliæse a Giuba I de Numidia, se mostravan menaççoxi e nonostante l'infeioitæ de
forçe o-i vinse a Tapso (46): Labien, ex cesarian, e i figgi de Pompeo fuzzin in
Spagna; i maggioî esponenti da façion e Giuba perin, Caton o se desse a morte. A
Munda (45) o sconfisse Gneo Pompeo, figgio do Grande.

Padron ormai do stato, o l'atteize con ecceçionâ sagaxa e energia a riordinâ a
cosa pubbrica e, sorvetutto, a consolidâ int'o mæximo tempo l'aotoritæ centrâ e
i aotonomie locæ. Doppo a battaggia de Farsalo o l'ebbe a dittatua a tempo
indeterminao, o consolato pe 5 anni, a poistæ tribuniçia a vitta, pe trei anni o
tègne a praefectura morum, doppo a vittoia de Munda o riçeve' da-o Senato o
tittolo de imperator: questa somma de poei civî e militæ a configurava o so
governo comme una monarchia. O riordinò o stato co-ina serie de lezze, o
completò a so posta o Senato, o dedusse de colonie, o distribuì de tære a-i so
veteren, o riformò o calendaio, o disegnò di aodaxi progetti urbanisteghi in
Romma. Dexidioso de paxificâ i añimi, o l'amnistiò i nemighi; o l'adottò
Ottavio, o futúo Aogusto. Quæ che foisan i so concetti definitivi in sce-e forme
da dâ a-o so governo, çerto l'è, e a nisciun sfuzziva, ch'o l'intendeiva
conservâ e trasmette a un successô a pinezza de l'aotoritæ ch'a l'ea inte so
moen. E questo spiega o contrasto into quæ se trovavan con lê tutti quelli, e
ean tanti, che pe di motivi diversci arestavan attaccæ a-a tradiçion da libertæ
repubbricaña.

Formaase una conzua de circa 60 senatoî, capezzæ da Bruto e da Cascio, o fu
amaççao con 23 corpi de pugnâ inta Curia Pompeia davanti a-a statua de Pompeo
a-e ide de março do 44 a. C.

Ma se molti di disegni de Cesare perin con lê, una gran parte da so œuvia a ghe
sopravisse: ançitutto a concescion da çittadinança a-i Transpaden, pe-a quæ
l'Italia into senso politico a razonse effettivamente o confin di Arpe, da pœu a
conquista da Gallia e l'inandio a-a piña integraçion di Galli into mondo Roman
(pres., esercito, vitta pubbrica), ch'o feççe de questo paise un centro e un
baluardo da civiltæ latiña. Infin co-a rapiditæ, arditezza, organixitæ da so
œuvia de legislaçion e de governo, o mostrò i vantaggi che poeiva avei Romma da
l'aboliçion de l'oligarchia senatoia a-a quæ se doveiva o magoverno do quæ
soffrivan a çittæ e l'Impeo, e in tâ moddo o l'axeivoò a-o so erede e successô
Ottavian a via ch'a-o condusse a-o prinçipato.

O so retræto o n'è noto segge da-e monæe, segge da de teste marmoie (Pisa,
Camposanto, Vatican, Berlin, Nappoli, Castello de Agliè), e da-a statua loricâ
into Paaxo Senatoio a Romma; tutte presentan un volto magro, ossúo, con
inçipiente calviçie, sbarbao. A figua de Cesare a l'ha inspiao numeroxi artisti
e di œuvie d'arte d'ogni tempo, specie de tiatro.

Cesare o fu ascì eccellente scritô, libero da modelli, guidao solo da-o so
genio. Se cittan do Cesare zoeno un poemetto Laudes Herculis, una tragedia
Oedipus, di âtre poexie legge; ciu tardi (46 a. C.), durante a marcia da Romma a
Munda o compose un poemetto d'imprescioin de viægio: iter. O l'arecugette ascì
di moddi de dî argui (Dicta ò Apophthegmata). De l'oratoia, tutta politica, de
Cesare, ben ammirâ da-i so contemporanei e esaltâ da Çiçion mæximo e doppo da
Quintilian e âtri, no resta ninte. O s'occupò ascì de teorie lenguisteghe into
trattao De analogia, do 54, dedicao a Çiçion, in doi libbri; o ghe mostrava che
base de ogni eloquença a l'è a çernia de paole e che bezœugna fuzzî e paole
insolite; prinçipio baxilâ n'ea a ratio, l'analogia di Lusciandrin. Importante
doveiva êse l'Anticato, finta oraçion giudiziaia in risposta a-o panegiico de
Ciceron pe Caton morto. De lettie de Cesare gh'emmo solo di sazzi inta colleçion
de lettie çiçioniañe: brevi, limpide, concise. Grave sorvetutto l'è a perdia de
relaçioin a-o Senato in sce-e operaçioin inta Gallia. I Commentarii de bello
Gallico, composti rapidamente inte l'inverno 52-51, e quelli de bello civili
dovieivan êse, comme dixe a paola commentari, sencia arecugeita de materiâ pe
storichi e poeti futui; ma za o Ciceron giudicandoli da-o punto de vista
lettiaio, o i dixeiva nudi, recti, venusti, azonzendo che Cesare o l'aveiva
levao a-o futúo storico a poscibilitæ de raccontâ quelli fæti megio de lê. O
carattere eviddentemente apologetico de quelli o rende necessaie de riserve in
sce-a veitæ do contegnúo, specialmente pe i Commentarii de bello civili. O
Bellum Gallicum o dà in 7 libbri o racconto di anni de guæra da-o 58 a-o 52:
da-a spediçion contro i Elveççi scin a-a vittoia definitiva. O Bellum Civile in
trei libbri o dà o racconto di fæti da-o 49 a-o 48: da-o Rubicon a Lusciandria.
Di ofiçiæ de Cesare completon l'œuvia: Aulo Irzio o scrisse un ottavo libbro do
Bellum Gallicum comprendente i avvegnimenti do 51 e do 50, sforçandose de seguî
int'o scrive a mainea de Cesare; no lontan da lê (e segondo i ciu, aoa, da
identificase con lê) l'è l'aotô do primmo di trei scriti in continuaçion do
Bellum Civile contegninti i eventi de guæra di anni 47, 46, e 45: Bellum
Alexandrinum, Bellum Africanum, Bellum Hispaniense (incompleto). I aotoî di âtri
doi, ignoti, son ben infeioî pe prexi de lengua e de stile.



https://lij.wikipedia.org/wiki/Spescimetr%C3%B4

Ô spescimetrô ô l' è un strümentô de mezüa in graddô de mezüä i spessôi, che ô
vegne dövioô in te l'industria e in ta tecnologia meccanica. Ô termine ô vegne
üzoô pe indicä tipologie de strümenti anche ben ben differenti: seggie quelli
destinæ a mezüe de spessôre esternô (es. lastre, lamë), seggie quelli destinæ a
mezüe de spessôre internô (es. cave, fessüe).

Ô spescimetrô a lamine ô l'è un calibrô fissô costituiô da una lamina de metallô
realizzä con accuratezza in te un precisô spessôre (spessôre nominale).
Normalmente vegne realizzoô de lamine con spessôre nominale compreiso tra 0.05 e
1 mm.

Cômme pe i blocchetti pianparalleli, raramente se dövien singôlarmente, ma
vegnen fôrnï e utilizzæ in serie ciü o meno nümerôse, côstituie da lamine de
diversô spessô, con prôgresciôn aritmetiche che permetten de crövï l' ambitô ciü
largô pôscibile. Cômme per i blocchetti, pöen esse combinæ pe realizzä calibri
de spessô nô presente inta serie. E serie vegnen normalmente cônfeziônæ in
pacchetti costituï da unna pilla de lamine serræ inte unna custodia rigida; sôn
incernieræ a un estremô de questa custodia. Giandô, a lamina a sciorte dä
custodia, rendendôse dispônibile a esse döviä. In commerciô sôn dispônibili
seggie serie côn spessôi nominali metrici, che serie in ünitæ imperiali
britanniche.

Ô spescimetrô a quadrante ô l' è un strümentô destinoô ä lettüa de quote
esterne, o ä mezüa de tocchi de piccôle dimensciôn o ä lettüa dô spessô de
lastre o lamë. Raramente questi strümenti eseguen lettüe de spessôi superiôri a
10 mm e con risoluçiôin superiôri a 0,01 mm. De struttüa, questi spescimetri s'
assômegian a un micrometro, però ô dispoxitivô de lettüa a vie/tambüô ô l' è
sôstituiô da un ciü pratico cômparatô. Ô quadrante o l' è calibroô pe indicä
zerô quande i tastatôri sôn a côntattô.

Ô spescimetro a ultrasönni ô l'è un strümentô che ô serve pe a lettüa dô spessô
de un toccô realizzoô in materiale ünifôrme. Questi strümenti pöen eseguï lettüe
de spessôi cômpreixi tra 0,01 e 200 mm e con risoluçiôin superiori a 0,01 mm.
Questô tipô de spescimetrô ô l' è particôlarmente ütile:

Ô principiô de funsiônamentô de questô tipô de spescimetrô ô l' è ô mæximô dô
'Sonar: vegne emissô un fû ultrasönicô e se rileva ô ritardô dell'eco de
ritôrnô; conoscendo a velocitæ dô sönnô in tô mezzô, se pö calcôlä a distansa dä
superfiçie che a l' ha riflessô l'impulsô sonoro. In tô caxô speçifico ô
spescimetrô ô rilevva l'eco de ritôrnô generä dä superfiçie opposta rispetto a
dônde l' è stætô pôsiziônoô ô trasduttô ultrasönicô.



https://lij.wikipedia.org/wiki/Dante_Ardigh%C3%AA

Durante di Ardighê dito Dante, poeta, scritô e politico (Firençe 1265 - Ravenna
1321).

Nasciuo inte 'na famiggia da miliççia çittadiña da Bella e Ardighê de Bellinçon,
Dante o studiò ancon figgiœu grammatica, quindi filozofia, probabilmente presso
e scœue di ordi mendicanti e foscia o se formò a Bologna ascì. O commençò zoeno
a scangiâ poexie co-i maggioî poeti do so tempo mentre o l'asciorveiva a-i dovei
che comportava a so çittadinança e o so ceto sociâ. O parteçipò a arcuñe
spediçioin de l'exerçito, in qualitæ de cavagêo, e a-o comitato d'acuggença de
Carlo Martello, figgio maggiô de Carlo II d’Angiò into 1294. Quande se mitigò i
Ordenamenti de giustiççia de Giano da Bella che proibivan, tra i atre cose, a
parteçipaçion a-e magistratue ciu importante a chi no foise inscrito a un’arte,
Dante, ch'o l'aiva frequentao Brunetto Latin, scrivan e cançelê do Comun,
condividendo con lê i valoî politichi do poppolo, o s'inscrisse a l'Arte di
meghi e di speçiæ, accedendo coscì a di importanti conseggi: o conseggio di
Çento, quello di Trentesei do capitagno e, into 1300, o vertiçe do Comun, o
priorato. A Firençe andava tuttavia intenscificandose a lotta tra-e façioin
aristocratiche di Gianchi (capezæ da-i Çerci) e di Neigri (ghiæ da-i Donæ), i
primmi tendenti a avvexinâse a-o popolo e i segondi ciu interessæ a appoggiâ
Bonifaçio VIII inti so tentativi de controllâ Firençe. Dante, priô into momento
into quæ o scontro o s'ea fæto particolarmente intenso, o fu vexin a-i Gianchi e
o sostègne a linnia politica contraia a-i amîe do pappa l’anno doppo ascì. Pe
questa raxon, quande i Neigri pigion o sorvevento graçie a l'arrivo de truppe de
Carlo de Valois, inviao da-o pappa, e, into 1302, inandion di procesci contra i
precedenti rettoî, Dante o fu accuzao de mâversaçioìn, bandio e condannao a
morte in contumaçia. Tra o 1302 e o 1304 Dante o l'arestò ligao a-o gruppo di
exuli Gianchi a-o quæ s'ean unii i ghibellin, e o viægiò in Toscaña, a Forlì e a
Veroña, a-a riçerca de alliæ pe poei rientrâ a Firençe. O tentò ascì a stradda
da paxificaçion, ch'a fallì comme ascì o rientro in forçe into 1304. Dante o
l'abbandonò alloa i Gianchi, o fu foscia a Pariggi, probabilmente a Bologna, a
Trevizo, quindi in atre çittæ da Marca trevixaña e da pœu torna in Toscaña donde
o soggiornò a Lucca. In questi anni o misse man a doi tratæ arestæ incompii, o
Convivio e o De vulgari eloquentia, e o començò a Commedia. Insci-â scîa de
l'eleçion de Arrigo VII (1308), e do viægio da questi intrapreizo pe
l’incoonaçion, o scrisse arcuñe epistoe inte quæ o l'exortava i prinçipi e i
poppoli d’Itallia a sottomettise e l’imperatô a punî i rebelli, e o mœüò a vixon
da stoia ch'o l'aviæ esposto inta Commedia e into De monarchia, segondo a quæ a
Gexa, usurpao – a prœuvo a-a donaçion de Constantin – o poei che l’impêo o
l'aiva riçevúo da Dê pe a cupidiggia di so pastoî, a l'aiva destruto a paxe di
ommi impedindoghe de realizzâ o so fin providençiâ. Solo una monarchía universâ
a l'aviæ posciúo ristabilî e condiçioin perdue. Questa conceçion a no vègne men
quande a morte de Arrigo VII (1313) a pose fin a-e spiançe ch'o l'aiva
sciuscitao. Dante o continuò a meditâla a Veroña donde o soggiornò da-o 1312 a-o
1318 a-a corte de Cangrande da Scaa. O trascorì i urtimi anni a Ravenna presso
Guiddo Novello da Polenta.



https://lij.wikipedia.org/wiki/Virginnia_%C3%87entrio%C3%B1a

Virginnia Çentrioña (primma do sec. XIX Çenturioña, Zena 2 arvî 1587 - 15 dex.
1651), santa, fondaixe da congregaçion de Brignoiñe ("Sœu de Nostra Scignoa do
Refuggio in Monte Carvaio").

A nascette a Zena da Zorzo Çentrion do rammo di Becchignoin e da Lelia Spiñoa,
maiâ a Gaspao de Giacomo Grimado di segnoî Braxelli, da-o quæ a l'ebbe doe
figge, Lelia e Izabella, a l'arestò viddoa into 1607 e da alloa a se dedicò
alacremente a i œuvie de caitæ.

Into 1625 a s'adœuviò pe asciste i riviaschi fuzzii in çittæ fronte a l'avançâ
de truppe piemonteize, che zonzettan a occupâ Gavi, Vottaggio e Savignon. A
crixi economica caozâ da-e destruçioin belliche a provocò un aomento spaventozo
da mizeia: preoccupaçion da Çentrioña a fu innançitutto quella de agiuttâ e
zoene constreite a refugiâse in çittæ e spesso spinte a-a prostituçion; ôtr'a ço
a l'ariescì a tiâse aprœuvo di atre damme pe affrontâ o compito de arecœugge e
distribuî e limóxine. L'iniçiativa, che in origine a doveiva asciancâ o
magistrato de scignoe da mizeicordia, a l'ebbe tanto successo da poei dâ vitta a
una nœuva instituçion, dita de "Çento damme da mizeicordia protettrixe di povei
de Gexo": a Çentrioña a ne dettò e constituçioin, ma a ne refuò o priorato.

Tuttavia into 1627 e Çento damme s'attrovon inte de grave difficortæ: a decixon
do governo spagnollo de sospende i pagamenti de rendie di reggi proventi a
Nappoli e in Siçilia spettanti a-i foestê a sponciò tante damme a no tegnî ciu
fe' a-i proppri impegni finançiai verso a congregaçion, che ciancianin a se
desfe'.

Into 1630 un'âtra graviscima crixi economica a corpì a çittæ: graçie a l'agiutto
de Zane Françesco Lomellin, a Çentrioña a se propoze de asciste de donne povie,
sença distinçion tra çitteñe e foestee, provedendo a allógiâne daprimma inta so
caza e dapœu (1631) into convento do Monte Carvaio, presso l'Ægoaverde in
localitæ Bregæa, ch'a provvidde a apixonâ da-a consciorte de don Carlo Doia,
ducca de Tursci.

O refugio o fu organizzao da paddre Mattia Bovoin, coadiutô da Çentrioña, ch'o
transfeì e ciu morigeræ inte 'n'âtra caza in Bezagno, dita do San Sprito. A
Çentrioña a dettò ascì un laconichiscimo "orde", ch'o pœu definîse comme a
primma reggola do Monte Carvaio: questo o l'exigeiva solo che se vivesse in
obediença e povertæ in vitta comuña, o prescriveiva l'uniformitæ de l'abbito, ma
o no l'imponeiva di voti e o lasciava libere e ricoveræ d'andasene, purché
gh'avessan un recappito seguo donde vive onestamente. O 28 nov. 1635 a Çentrioña
a domandava a-o Senato de poei costituî un'œuvia unica e o 13 de dexembre o
Senato o riconobbe tutte e case averte da-a Çentrioña co-o nomme de S. Maia do
Refuggio, "tamquam opus publicum seu pro Reipublicæ utilitate institutum".

Into 1632 l'Ofiçio di povei o l'aiva açetao a recesta da Çentrioña de affidâghe
o lazzaretto che, inti tempi liberi da-o contaggio, o mantegniva no meno de
seiçento povei inte de condiçioin drammatiche. A Çentrioña a s'adœuviò perché
questi foisan vestii, a l'impedì che i so loei manoæ vegnissan pagæ meno do
giusto e a çercò de asseguâ de condiçioin igieniche açetabile. Montao, da pœu, a
circa trexœunto e so ascistie, a l'accattò una villa in Caignan donde into 1641
a transfei e ricoveræ.

Zœumoæ riconosciua l'œuvia da-a Repubbrica, a Çentrioña a prefei retiâse inte
l'ombra, a vosse êse a serva de tutte, tollerando umiliaçioin e doî con estremma
seenitæ. O so dexideio de poei intrâ, comme conversa sencia, into monestê de
Santa Ciæa in Caignan o no vègne exaodio. Aggravaose e so condiçioin de salute,
a spirò in Zena o 15 dex. 1651.



https://lij.wikipedia.org/wiki/San_Grig%C5%93u

Grigœu I pappa, dito Magno, santo (Romma 540 circa - ivi 604). Patron di
cantanti, di muxiçisti e di pappi. A so festa a recore o 12 de março, giorno da
so morte. Emblema: Conba, Ochin de mâ.

De nobile famiggia, inta so zoeneçça o l'ebbe 'na preparaçion curtuâ,
relativamente a-i so tempi, assæ boña, inricchía dapœu da di studdi biblichi e
patristeghi ben vasti, avvertindo un profondo l'influsso specce de sant'Aostin.
L'esperiença politica e amministrativa, ch'a remonta con evidença da-a so
attivitæ pontificâ, a l'attesta un'accurâ preparaçion giuridica. Prefetto de
Romma, o sentì profonda a vocaçion a-a vitta monastega, e o l'organizzò perçò
into palaççio paterno in sce-o Cellio un monestê. L'esperiença da lê dimostrâ
inte carreghe pubbriche recoverte e a nommina de segua ortodoscia e aosteritæ de
vitta indussan Pelaxo II a invialo comme apocrizaio (nonçio) presso l'impiatô
Tibeio II a Costantinopoli dond'o l'arestò da-o 579 a-o 585-86 procuandose de
preçiose amixiçie e 'na vasta esperiença politica. Tornao a Romma, a-a morte de
Pelagio II o fu elevao, pe dexignaçion unannima, nonostante arcuñe rescistençe,
a-o sœuggio pontifiççio (590). No ciu zoeno, tormentao da de sofferençe fixiche
e moræ, o Grigœu o poette tuttavia sviluppâ un'attivitæ davei strazordenaia,
solo in parte documentane da-o Registro de so lettie.

Convinto de êse stæto ciammao a reze a Gexa inte l'inminença da fin di tempi e
consapeive da so inmensa responsabilitæ verso i fedeli, o no se risparmiò de
fadighe pe amegioâ e condiçioin materiæ e religiose de Romma, de l'Itallia, de
l'Œüropa, inte 'n momento particolarmente diffiçile pe i problemi rappresentæ
da-i insediamenti barbarichi, pe e caistrie, pe o vegnî men de l'organizzaçion
çivî de l'Impeo. O Grigœu o l'assunse, inta diffuza rarefaçion da rescistença
bizantiña, l'iniçiativa pe un'œuvia de contegnimento e, into contempo, de
avvexinamento a-i Longobardi, zovandose specialmente di rapporti amigheivi co-a
regiña Teodolinda e de l'influença che, pe so tramite, o poè exerçitâ in sce-o
re Agilulfo. Con ço o sciuscitò i sospetti de Bizançio, e solo doppo de
ceificaçioin fu poscibile zonze a un accordio tra Longobardi e Bizantin (598),
do quæ Grigœu o se zovò pe convertî i Longobardi, ch'ean ancon arien. Di boin
rapporti o conservò co-i sovren franchi e vixigoti, ótegnindo o so appoggio into
governo de quelle dioçexi, lontañe e soventi affidæ inte de moen no do tutto
degne.

Fondamentâ, dapœu, a fu a so œuvia inta vitta da Gexa. Fermiscimo inta difeiza
de l'ortodoscia e da dignitæ da Gexa romaña, o se battè pe eliminâ o scisma di
Trei capittoi inte l'Istria e pe contestâ a-o patriarca de Costantinopoli o
tittolo de ecumeñego, saiv'a dî universâ, fando osservâ che tâ dexignaçion a
spetava se mai a-o solo vesco de Romma; do resto o contrappose a questo titolo
quello ummio de servus servorum Dei, doppo de lê ripetuo da tutti i so
successoî. O l'intervègne otr'a ço inta vitta de dioçexi, aoa pe axeivoâ e
conseggiâ l'eleçion de veschi degni, aoa pe eliminâ di abuxi e de violençe, aoa
pe erze o ton da vitta crestiaña: noteive in questo ambito a difeiza di Ebrei,
a-i quæ o l'asseguò o tranquillo exerçiççio de curto, pù dexidiando ardentemente
a so converscion. Fervida dapœu l'attivitæ miscionaia in favô di Angli, ancon
paghen, a-i quæ o l'inviò Aostin de Canterbury, con di atri compagni, che lê da
Romma o seguì con viggile cua. Savio e aguçço aministratô, o l'ebbe de dœutte
ecceçionæ specce into governo do patrimonnio da Gexa de Romma (Patrimonium
Petri), vastiscimo inta so estenscion, spantegao inte despægie regioin d'Œüropa
e varrio, da lœugo a lœugo, inta so conscistença economica. A ogni gruppo
patrimoniâ o Grigœu o prepoze un rector, persoña de so completa fiduccia (famozo
fra tutti o diacono Pê), a-o quæ o l'attribuì, otr'a-i poei amministrativi,
un'aotoritæ sprituâ ascì.

A tâ attivitæ va azonto a so œuvia de scritô e de liturgista. Otra che inte 854
lettie arecugeite inte 14 libbri, permiæ de força morâ e de fervida fè, a
grandeçça do Grigœu comme scritô a se manifesta inta Expositio in beatum Iob
libri XXXV, famoza into Medioevo comme Moralia in Iob, foltiscimo commento a-o
libbro de Giobbe, into quæ o testo biblico o l'è punto de partença pe e ciu
svariæ riflescioin e meditaçioin moræ e religiose, minea da-a quæ atenzettan
tutti i scritoî, pensatoî e teologhi do Medioevo; a Regula pastoralis, scrita
a-o tempo de l'eleçion pontificâ e dedicâ a Zane, inta quæ o Grigœu o traçça
l'ideâ do perfetto saçerdote, ch'a l'ebbe a ciu profonda eco inta consciença
medievâ. Emanaçion diretta do ministeio saçerdotâ do Grigœu son dapœu e quaranta
Homiliae in Evangelia, in parte lezue e in parte dite a-i fedeli inte l'uverno
do 590-591. Tutte dite a-o poppolo, durante un assedio di Longobardi a Romma
into 593-594, e vintidoe Homiliae in Ezechielem, piñe d'orrô do presente e, a un
tempo, de virî coraggio pe afrontalo. De ton popolâ son ascì i Libri IV
dialogorum de vita et miraculis patruum Italicorum et de aeternitate animarum.
Dedicæ a-o diacono Pê e destinæ a l'edificaçion di fedeli, questi dialoghi han
avuo a ciu vasta famma ascì perché tutto o libbro II o constituisce a primma
biografia de san Beneito. O Grigœu o l'ebbe grande influença, sciben che ancœu
no precizabile do tutto inti particolæ, segge inta succescion de preghee da
Messa (a lê remonta defæto un Sacramentarium, aomanco inta so parte ciu antiga),
segge into canto ecclexiastego, pe-o quæ o predispose un Antiphonarium e o detò
e norme fondamentæ do canto che da lê no a torto o trasse dapœu o nomme de
"canto grighian". Grigœu o l'è un di quattro dotoî occidentæ. Venerao subito
comme santo, o so nomme o compâ inti Martirologi fin da-o sec. 7°.

Raffigurao comme pappa, o so aspetto e i so abiti varian co-o variâ di abiti e
do tipo iconografico ideâ do pappa. Comme dotô da Gexa, o l'è soventi raffigurao
co-i âtri so tre compagni a partî da-o 14° sec., ma con Giœumo e Agostin o
l'appâ za in sce-o ciatto interno do dittico do Boeçio (7° sec., Brescia, Museo
crestian). So frequente attributo l'è a comba ch'a ghe bisbiggia inte 'n'oegia,
segondo a lezendia ch'a voriæ che in tâ colloquio o foise stæto sorpreizo da-o
so scrivan, a chi o detava e paole inspiæ da-o Sprito Santo. Tra i epizodi da so
vitta, ciu ò meno lezendai, particolâ successo ebbe da-a fin do sec. 14° a
raffiguraçion da coscì dita "Messa de s. Grigœu", inta quæ o Criste co-i signa
da pascion o l'appâ a-o pappa çelebrante; ciu ræa a l'è a raffiguraçion de
l'epizodio da reliquia da tonega de s. Zane (brandeum) no ritegnua aotentica e
che, taggiâ da Grigœu, a gronda sangue. Atra scena caratteristega a l'è quella
do Grigœu ch'o delivia da l'inferno l'añima de l'impiao Traian (a-a lezendia
credette ascì o Dante, Purg. X, 75). Durante o Medioevo molte lezendie circolon
in sce o Grigœu, a-o quæ ea attribuio di strazordenai poei magichi. O l'aviæ
ascì fæto cessâ a pesta ch'a l'affrizeiva Romma portando in procescion un'icoña
che a tarda tradiçion a l'identifica con quella de l'Aracoeli. Umanistego o mito
che o Grigœu o foise o prinçipâ responsabile de destruçioin di templi e di
edifiççi antighi.



https://lij.wikipedia.org/wiki/Raggi_x

I raggi x sun radiassioin ionizzanti, in graddo de formä in ta mateia che
colpiscen cobbie de ioni e de eccitä i atomi.

I raggi x sun ônde elettromagnetiche, cuscì comme i Raggi gamma. Caratteristica
di raggi x a l' è quella de esse emissi da l'atomo in conseguensa d'a tranxizion
di elettruin da un orbitale ciù esterno a un ciù interno .

Inviando un fascio de elettruin acceleræ cuntra un bersaggio (metallo pesante)
se genera artificialmente raggi x. Questo fenomeno o se ciamma radiassion de
frenamento perchè o l'è dovüo ä decelerassion sübia dai elettruin in te l'ürto.
O vantaggio di raggi x artificiali o consciste in to fæto che se pöen emette
solo in to momento che sun necessai (ad esempio pe utilizzali in meixinna o in
indüstria). Viçeversa l'emiscion di Raggi gamma a nu pö esse controllä
dall'esterno. I raggi x artificiali sun döviæ in campo medico, segge pe a
diagnoxi (radiologia) che pe a cüra (radioterapia).

Trattandose de ônde elettromagnetiche, i raggi x sun costitüï da quanti privi de
massa e de carega elettrica.



https://lij.wikipedia.org/wiki/Mole

A Mole a l' è un grüppo de 6,022 ● 1023 unitæ chimiche (atomi o molecole), üsä
pe contä e mexime unitæ in grandi nümeri. A definision de Mole a l' è dovüa a
Wilhelm Ostwald, che o l' ha stabilia in to 1896. Pe definï correttamente o
concetto de Mole bezögna primma avei ciæo quello de Nümero de Avogadro.
Piggiando quantitæ in peiso de sostanse diverse, che stagghen fra de lô in to
meximo rapporto in to quale sta i rispettivi peixi molecolari, se piggia o
meximo nümero de molecole. In particolare questo o l' avvegne quande
conscideremmo un nümero in grammi de ogni sostansa pari ao sö peiso molecolare:
2 g de idrogeno, 17 g de ammoniaca, 18 g d' ægua, 44 g de anidride carbonica e
coscì via, contegnen sempre un uguale nümero de molecole, dîto Numero de
Avogadro. A Mole a l' è unna quantitæ de sostansa che a contegne un nümero de
Avogadro de molecole. O valore de o nümero de Avogadro o l' è 6,022 ● 1023.

Da o concetto de Mole deriva quello de Molaritæ, che o se definisce comme o
nümero de moli de soluto pe litro de solusion.



https://lij.wikipedia.org/wiki/Lion_Pancado

O nascette probabilmente a Saña into 1481 ò into 1482 da Manfrin e da Battiña da
Repossen.

A famiggia a risurta presente into territoio savoneize da-o XII seccolo. O
messiavo paterno, Zane, o l'ea da Steia (Arbissœua); inurbandose, i Pancadi se
inserin inti attivitæ artexanæ (cœuio, laña) che feççan da Saña do Quattroçento
un empoio internaçionâ. Risurta ascì ch'o l'avesse una sœu .

Figgio de un butegâ, da pœu tesciao, infin mensurator olei, o Lion o misse a
fruto e nœuve oportunitæ scioíe inte l'ambiente ligure co-e scoverte
geografiche. I rapporti tra i Pancadi e l’entourage di Combi resguardon questo
contesto. O 9 d'arvî 1485 o Manfrin o l'acattò da Michê da Cuneo – notto pe a so
relaçion do segondo viægio do Combo – una caza into quartê de Scarzaja; un
segondo documento (7 novembre 1491 o registra a presença in caza de Manfrin do
Domeñego Combo, tesciao lê ascì e poæ do Cristoffa. O zoeno Lion o l'intrò lê
ascì inte questa re' de rapporti: Diego, figgio do Cristoffa, o ghe rilasciò
procua con atto rogao a San Domingo (14 zenâ 1514) e registrao a Saña (30 março
1515 . A l'eppoca, in affæ co-o poæ, o s'impratichì de rotte mediteranne: o 6 de
luggio 1513 i doi se impegnon a sâdâ una partia de berrette into gio de 18
meixi, «cum dictus Leo redierit ex partibus Ispanie ad quas est de proxime
navigaturus» . A-o ritorno, foscia a-a fin do 1514, o Lion o sposò Sarvæga
Romaña: a quanto consta, o no ne ebbe eredi.

Sciben che nisciun documento o l'atteste e so precoçe esperiençe atlanteghe,
comme soventi ipotizzao, into 1519 o Lion o partì co-a spediçion ch'a segnò a
fondo a so vitta: o fu arollao insci-â Trinidad, l’armiraggia do Magellan, co-a
qualiffica de marinero («natural de Saona»), e paga menscî de 1200 maravedís .
Ma durante o viægio o fu promosso pilotto, probabilmente a prœuvo a-o recatto
dæto da-o Magellan a-a cadeña de comando doppo l’ammutinamento (arvî 1520)
avegnuo into porto de S. Julián .

O Pancado o divise co-i compagni a scoverta do Streito (21 ottobre-28 novembre
1520), a traversadda do Paçiffico (concruza con l’arrivo a Guam, 6 março 1521),
l’arivo a-e Filippiñe (15 março). Chì a decixon do Magellan de sostegnî e
ambiçioin de un di pattæ do lœugo a marcò o destin da spediçion: inte 'na serie
de scontri moì 30 mainæ, tra-i quæ o mæximo armiraggio (Mactan, 27 arvî). A
riduçion di equipaggi a l'impose o sacrifiççio da Concepción, arsa in mâ; doppo
o naofraggio da Santiago in sce-e coste patagoniche e a diserçion da San Antonio
durante a ricogniçion do streito, restò a Trinidad e a Victoria, che zonzettan a
Tidore, inte Molucche, l’8 novembre 1521, caregandoghe de gren quantitæ de
ganœuffani: tra 800 e 1000 quintali in sciâ sola Trinidad, segondo e depoxiçioin
reize a Valladolid da Gómez de Espinoza e da-o Pancado ; 235 pe o capitan
portogheize Antonio de Brito .

Una falla inta stiva da Trinidad a portò a-a decixon de sepaase: o 21 dexembre a
Victoria a feççe veia a Ovest zonzendo a Sanlúcar de Barrameda o 6 settembre
1522; l’armiraggia, riparao o guasto, a resciorve' de tentâ a traversadda do
Paxiffego scin a-o Darién. Partia da Tidore o 6 d'arvî do 1522, a nave a toccò e
Maiañe; a proseguì scin a 42° latitudine Nord, quande de grave difficortæ
indussan a reguaagnâ e Molucche, foscia into novembre, se l'è veo quante
deciarao da-o Pancado «quando allegamos a las dichas tierras [de los reyes de
Maluco] avía siete meses que andávamos por la mar» .

I stremæ superstiti feççan recesta d’agiutto a-e nave do capitan portogheize de
Brito, ch'o feççe trainâ a mâredûta Trinidad a Ternate, ma soo che pe
impadronîse de tutto o carego, tra-o quæ o diaio de bordo, ch'o dœuviò pe
compoñe a Navegaçam e vyagem que fez Fernando de Magalhaes de Sevilha pera
Maluco no anno de 1519 (notta comme Roteiro do pilotto zeneize).

O scrito o l'è preçiozo no solo pe êse – co-a Relazione do Pigafetta e o
Derrotero do Francisco Albo – uña de træ testimoniançe dirette do viægio do
Magellan, ma âtrescì pe a so natua tecnica (rotta seguia, poxiçioin, distançe);
se tratta, otr'a ço, de l'unnica fonte relativa a-e peipeçie da Trinidad doppo a
separaçion da-a Victoria. A notta ch'a ciode o scrito a n'attesta a dipendença
da-o diaio de bordo: «E isto foi tresladado de hum quaderno de hum piloto
genoés, que vinha na dita nao, que espreveo toda a viage como aqui está» .

Into passao, aotô do diaio fu spesso ritegnuo Zanbatesto Ponçoron, compagno de
viægio do Pancado, ma ancœu sciusciste pochi dubbi circa l’attribuçion a-o
saoneize, in primis percose a lê speta a qualiffica de «pilotto», mentre o
Ponçoron o l'ea e se firmava «meistro» . Fu doppo a cattua da Trinidad e a sexía
de «los libros que habian hecho de derrotear, [...] los quales libros hizo este
declarante en italiano» che, in sciâ scorta do diaio e pe atenzine sença
difficortæ i contegnui, vègne redatta a Navegaçam, de seguo in Oriente, da parte
de 'n portogheize ch'o dovette limitâse a un transunto, ciu che impegnâse inte
'na traduçion fedele.

I documenti pubbricæ da-o Fernández de Navarrete (1837) e o Peragallo (1894) dan
conto de peipeçie do Pancado scin a-o so ritorno in Œüropa. I pochi superstiti
(17 ommi), trategnui a Ternate pe quattro meixi, fun traduti a-e izoe Banda, da
pœu pe çinque meixi a Malacca, infin, pe atri dexe meixi, a Cochin, in India, in
condiçioin diffiçile: «muriéramos de hambre», scrisse o Pancado , che co-o
Ponçoron o tentò a fuga in sce 'na nave portogheize diretta a Ovest. Scoverti e
scaregæ in Mozambicco, ghe passòn doi inverni. De lì invion a-o Carlo V e a un
ignoto ecclexastego doe lettie assæ scimmile, datæ 20 e 25 ottobre 1525, a firma
«Batista da Ponçoron y León Pançado, maestre y piloto» , inte quæ narravan a
proppia vexenda domandando che a Spagna a ne reclamesse a restituçion.

Morto o Ponçoron a-a fin do 1525-prinçippio 1526, o Pancado, ascozose in sce
’n’atra nave portogheize, o l'arivò a Lisboña into 1526; incarçiao, o fu libiao
pe intervento do Carlo V e o zonse in Spagna foscia quello mæximo anno. Inte
l'agosto 1527 o conseggio de Indie o-o convocò a Valladolid con doi compagni de
viægio, Ginés de Mafra e Gonçalo Gómez de Espinosa; e deciaraçioin zuæ da liatri
rilasciæ reconstrúan i eventi, sottoliniando i danni patii da-a Coroña e i so
driti in sce-e Molucche, alloa conteize a-o Portogallo.

Foscia za a-a fin do 1527 o Pancado o zonse inte 'na Saña profondamente muâ a
prœuvo a-i gravi danni caxonæ da-i Zeneixi a-o porto e a-i mœu (1525). O gh'ea
ancon a-o prinçippio do 1529, comme prœuva un primmo testamento (29 arvî); ma o
17 dexembre o risurta ese a Pariggi , onde o stipulò una convençion (i quæ
contegnui no se conoscian) co-o diplomatico portogheize João da Silveira. Di
documenti succescivi ciariscian o contesto: avuo nœuva di contatti tra o Pancado
e di influenti personaggi da corte françeize, tra i quæ Jean Ango, za finançiatô
di viægi do Veraçan – da poco scomparso – e o grande armiraggio Philippe de
Chabot, che intendeivan ingœuggilo inte di progetti de viægi orientæ, i agenti
portogheixi se mobiliton pe impedî che ço avegnisse.

E trattative arrivon a un contræto tra o Pancado e Gaspar Palha (Saña, tra o 30
settembre e o 3 ottobre 1531), e quæ pedante claozole se riasumman in breve:
versando a-o Pancado 1600 ducatti d’óo, re Zane III o n'ótegníva l’impegno a no
diffonde e proppie conoscençe e a no fâse mescciâ inte di viægi verso e izoe de
speççie. Inte 'na lettia a-o ligao Antonio de Athayde, o re o l'esprimeiva ascì
o dexideio che o Pancado o se transfeise into Portogallo. Inta risposta,
probabilmente inscinçea, o Pancado o se schermiva: «yo soi ya viejo y no tengo
hijos ni hijas, y queria ya repozar y estar en tierra», anche perché «mi
postrera voluntad es de nom poner mas el pie en la mar» .

Tra o 1532 e l’arvî 1535, varri documenti prœuvan a presença do Pancado a Saña:
çerti (23 dexembre 1533; 3 zenâ e 3 frevâ 1534) attestan una continuitæ de
rapporti con di ambienti luxiten, dæto che o Lion o ghe figua comme mediatô
d’affæ tra di elementi locæ e di agenti portogheixi. Foscia o l'accattò alloa, a
Lavagnœua, a villa con tore dita ‘Pancada’. O testò atre doe votte, o 23 arvî
1534 e o 6 arvî 1535. Se, in assença de prœuve, va rigettâ l’ipottexi che o
testamento do 1534 o foise provocao da un viægio pe mâ , l'è çerto che o
seguente o fu rogao inte l'inminença da spediçion organizzâ da di mercanti
zeneixi attivi a Valençia (Urban Çentrion, Françesco Poççobonello), a-o fin de
portâ un carego de merçe in sce-e coste do Perù, reçentemente conquistao, a
traverso o streito de Magellan. O n'ebbe o comando o Pancado, insci-â Santa
Maria (foscia za dœuviâ da Sebastian Cabotto into viægio do 1526); o zeneize Zan
Pê Vivado o seguiva insce a Concepción. Partie da Caddexi into settembre 1536, e
nave zonsan in proscimitæ do streito a-a fin de novembre 1537, ma una manœuvra
avventâ do Vivado a provocò o naofraggio da Concepción. A spediçion recegò alloa
in sciô Rio da Plata, pe vende e merçe a Buenos Aires, appeña fondâ (1536) da-i
Spagnolli de Pedro de Mendoza.

Quant'avègne da pœu e-o semmo graççie a-i atti relativi a træ caose che o
Pancado o l'afrontò nanti i aotoritæ spagnolle. A prinçipâ a trasse origine da-a
denonçia do capitagno de mâ Antón López de Aguiar, ch'o reclamava un exozo
compenso pe avei guidao o Pancado da l'izoa de San Gabriel, inte l’estuaio do
Rio, scin a destinaçion. De chì s'aprende che a Santa Maria a s'amorò inti basci
fondæ do porto de Buenos Aires e che e merçe træte in sarvo fun vendue in
crensa, sença garantie, anche pe e prescioin di aotoritæ spagnolle .

L'è probabbile che queste difficortæ, otr'a-o climma e a l'atmosfea difiççile da
societæ coloniâ, influissan insci-â salute do Pancado. Fæto stà che o
conquistador spagnollo Pero Hernández o ne registrò a morte , avegnua
probabilmente a-a fin d'agosto 1540 a Bonnezaire.



https://lij.wikipedia.org/wiki/Gu%C3%A6ra_de_secescion_america%C3%B1a

Guæra de secescion americaña, conflito ch'o l'oppoze da-o 1861 a-o 1865 i stati
antiscciavisti (do Nord) a quelli scciavisti (do Sud) di Stati Unii, originao da
de numerose e complesse caose de fondo.

L'evento ch'o feççe preçipitâ a scituaçion o fu l'eleçion a-a prescidença di
USA, into 1860, do pù moderao A. Lincoln. Allarmâ da l'arrivo de un repubbrican
a-a Caza Gianca, o 20 dexembre 1860 a Caroliña do Sud, reünia a Charleston una
convençion statâ, a l'indicò espliçitamente o mantegnimento da scciavitù comme
condiçion a-o proprio permanei inte l'Union. Into zenâ de l'anno seguente
l'esempio da Caroliña do Sud o fu seguio da Misciscippi, Alabamma, Florida,
Georgia, Louixiaña e Texas. L'8 de frevâ a Montgomery (Alabamma) i secescionisti
proclamon a Confederaçion di Stati Americhen. Nonostante tæ graviscimi
avegnimenti, Washington a l'inscisteiva inte un attezzamento prudente e inta
riçerca de una soluçion de compromisso, ma o 12 arvî i confederæ rompin i
induggi attaccando Fort Sumter dove, in territoio confederao, staçionava de
truppe de l'Union.

Co l'inandio di ostilitæ chinò in campo ascì i stati confinanti tra Nord e Sud,
quattro di quæ, Arkansas, Tennessee, Caroliña do Nord e Virginnia (tranne a
parte occidentâ de quest'urtima, ch'a formò, da pœu, un stato a a parte e a fu
ammissa inte l'Union co-o nomme de Virginia Ocidentâ into 1863), passon a-i
confederæ.

Tiatro de prinçipæ opiaçioin militæ da guæra civî, ch'a duò quattr'anni e a fu
aspiamente combatua, fu a Virginia, a valle do Misciscippi e e regioin orientæ.
I sudisti se battian con coraggio e abilitæ, ma a-a longa o Nord, superiô pe
risorse umañe e materiæ, o finì co-o prevài. A-o prinçippio da guæra l'Union a
controllava praticamente tutta a Mariña, o che o reize poscibile a conquista de
New Orleans (1863) e o blocco da baia de Mobile (1864) con grave conseguençe pe
i aprovixonamenti via mâ di confederæ. E forçe de l'Union a-o comando do generâ
U. Grant ebban pù di noteivi succesci inta valle do Misciscippi, mentre a
rescistença di eserciti confediæ, comandæ da-i generæ R. Lee e A. Jackson a fu
particolarmente forte inta Virginnia. A guæra a l'assonse un'aspieça particolâ
into 1863, doppo l'emanaçion da parte de Lincoln (settembre 1862) do “Proclamma
d'emançipaçion di scciavi”. Con questo se stabiliva che da-o 1º de zenâ 1863
saieivan stæte libere e persoñe tegnue comme scciavi inti aree in rebellion
contra i Stati Unii. Intanto, into luggio 1863, o generâ Lee, battue e forçe de
l'Union a Chancellorsville, vexin a Richmond (divegnua into frattempo capitâ
confederâ), o l'invaze a Pennsylvania marciando in sce Harrisburg. O fu fermao a
Gettysburg e questa sconfita a dette o via a-a fin de spiançe de vittoia di
sudisti. Tra l'âtro, mentre e risorse do Sud ean a-o stremmo e a Confederaçion a
se trovava inte l'imposcibilitæ de riçeive di rifornimenti da l'estero a caosa
do blocco navâ, o Nord o viveiva un periodo de grande florideçça economica,
favoiia da l'espanscion industriâ spesso provocâ da-a mæxima guæra.

Doppo Gettysburg e sciorte do conflito gion decizamente in favô de l'Union;
l'esercito do Grant o conquistò Vicksburg in sce-o Misciscippi dando o via a una
lenta ma inesorabile avançâ in sce Richmond. O 1º frevâ 1865 o generâ W. Sherman
ascì o commençò, partindo da-a Georgia, a marcia verso o Nord. O 17 de frevâ fu
preizo Columbia, capitâ da Caroliña do Sud; fu da pœu a votta de Charleston ch'a
se reize a-a Mariña de l'Union. O 2 d'arvî Lee o l'abandonò a difeisa de
Petersburg e Richmond, o 9 arvî a Appomattox l'eroico comandante di confederæ o
se reize a-o generâ Grant.



https://lij.wikipedia.org/wiki/Belinoggrafu

U belinografu, da-u numme du so inventû Édouard Belin, u l'è un appægiu pe
transmette de futugrafie cu-in culegamentu telefonicu o raddiu. U pö ese
cunscideròu u süccessû du panteleggrafu e u predecessû du fax.

St'invensiun, a fü presentâ intu 1908 da Édouard Belin inta saa du tiatru
Fémina. A fü prefeçiunâ intu 1920 pe permette a trasmisciun cu-u culegamentu
raddiu.

U prinçippiu di primmi belinoggrafi u se basava insce 'na pruprietæ mecannica da
gelatin-a bicrumaa döviâ in futugrafia, za sfrütâ po-u mæximu scopu da
l'american Amstutz a partî do-u 1895: questa, se esposta a-a lüxe a ven düa e
insulübile cuscì da puei trasfurmâ ünna futugrafia inte 'na reprudüssiun a
relevu; quindi a se fissa a ün cilindru gieive e ün sensû u-a scandisce linnia
pe linnia, u cunverte a differensa de spessû inte 'n segnâ elettricu grassie a
ün reostatu e infin u-u trasmette. Inta riçessiun u belinografu u dövia stu
segnâ pe mudülâ cu-in zögu de filtri unna lüxe ch'u pruietta insce 'n papê
futugrafficu fissòu insce 'n cilindru ch'u gie ezattamente a-a mæxima veluçitæ
de l'apægiu emittente.

Ün servissiu de belinugrafia u culega Pariggi, Liun, Strasbürgu, Nissa,
Marseggia e Burdò intu 1924.



https://lij.wikipedia.org/wiki/Zenzivite

A Zenzivite a l'è una infiammaçiôn di tesciüi zenzivali, che se presenten rôsci,
gônfi, cädi e sanguinanti. A l'ècauzä dä placca batterica. A placca ammüggiä in
sce a superfizie di denti, e ô tartarô derivoô dä placca calcificä, dan l'iniziô
all'infiammaziôn. A presensa de alteraçiôin anatomiche in ti denti, cômme pö
esse de otturaziôin debordanti e con unna fôrma inadatta, a l'aggrava e
zenziviti perchè a rende ciü diffiçile a puliscia, façilitandô cuscì l'accumulô
de placca. I Ormôin sessuali (androgeni,estrogeni, progesterôn) pöen rende e
zenzive menô rexistenti all'infesiôn e façilitä l'insorgensa e poi ô svilüppô da
zenzivite. Pe questô motivô particôlari situaçiôin ormonali
(gravidansa,pubertæ...) pöen façilitä l'insogensa o ô decôrsô da zenzivite.

A segônda di batteri causa da zenzivite, ciü o meno aggrescivi, e de difeise dô
sôggettô, in mancansa de cüre l'infeçiôn da a zenziva a l'interessa anche i
tesciüi ciü prôfôndi: ligamentô, ossô, figna a rappresentä unna minaccia pe a
sôpravvivensa dô dente. Unna igiene orale attenta a pö bastä pe a prevençiôn da
zenzivite, mentre pe cürala l'è necessaiô l'interventô dô dentista.



https://lij.wikipedia.org/wiki/Ventemiglia

Ventemiglia (Vintimiggia in zeneize) l'è ün comün de 25.450 abitanti int'a
Pruvinsa de Imperia.

A çità l'è spartìa a sta manéira: U Sesté d'a Marina, duve gh'eira ina vota
l'ünica zona d'u çentru storicu cu'u ma' liberu; U Sesté d'a Ciassa, che l'è u
sesté d'u çentru storicu e che piglia u nome da a Ciassa d'a Geixa Granda e
ragrüpa ascaixi tütu u çentru storico e ascaixi e frasiùn d'è Ture, Làite,
Grimaldi, Mortola, Bevera, Varaxe, Carvu, Seglia e San Lurençu. L'è u Sesté ciü
populà d'a çità; U Sesté d'u Cuventu, che piglia u nome da u veciu cuventu d'i
frai de Sant'Agustin che l'eira dopo d'u Röia e ancura ancöi gh'è a Geixa de
Sant'Agustin; U Sesté d'u Campu, che ancöi (dapöi dei ani çincànta) l'è d'a fin
de Via Roma fin'a fuxe d'u Nervia (int'a zona de Nervia) ma ina vota l'eira â
çità auta, d'a fin de Corso Garibaldi fin â Geixa de San Miché; U Sesté de
l'Auriveu, che u parte d'a Ciassa du Rexenté, duve cunfina cu'u sesté Cuventu, e
va fin â Nervia, ae Logge (currispundente d'u Ma' d'a zona de çità de Porta de
Pruvença), e in çità cunfina cu'u Cuventu d'a ciassa du comün fin au confin c'u
Campu; e infin gh'è u Sesté d'u Burgu, che l'è u sesté che ina vota l'eira
ciamàu Lagu, e u parte d'e scalinàe pe' muntà â çità auta, fin a Porta Marina
(in zü), a Punente confina, pe' tüta a riva du Röia de çità, cu'u sesté Cuventu,
ma a partir da San Segundu in sciü fin'a Porra e Trücu l'è tütu d'u sesté Burgu.

Tüti l'ani, int'u mésu de zügnu, se urganiza a "Battaglia de Sciüre", üna d'è
manifestasiun ciü impurtanti d'a çità.

A festa de San Segundu l'è u 26 de avustu, l'è a festa d'u patron de Ventemiglia
desgüglià inta Geixa Granda de Ventemiglia (au matin). Int'u dopusdernà, gh'è a
Processiun, unde ün grüpu de balestrei d'a Cumpagnia de Ventemigliusi porta
l'Arbustu de San Segundu fin â Geixa Granda pe' riturnà dapöi â Geixa de San
Segundu int'a sou ripa.



https://lij.wikipedia.org/wiki/Stampa

Stampa, tecnica ch'a permette de riprodúe da una matrixe – segge questa fixica,
comme inta stampa tipografica, ò elettronica, comme inta stampa digitâ – tante
coppie pæge de testi, disegni ò imaggini. A stampa se pœu definî o primmo mezo
de comunicaçion de massa e a l'ha contribuio in moddo determinante a-a diffuxon
da conoscença e di fæti colturæ e a-a circolaçion de idee.

O primmo scistema de stampa o fu quello in rilevo bazao in sce-o mettodo
scilografico, conosciúo da-i Cineixi fin da-o 4° secolo. O testo o l'ea scrito
in sce un fœuggio de papê e riportao a decarco in sce un cian de legno ch'o
vegniva incizo a rilevo co-i caratteri a contraçê e inciostrao; s'ótegniva a
riproduçion imprimendoghe adosso un fœuggio de papê. Tâ metodo o fu appricao
into 14° sec. in Œüropa da-i fabbricanti de carte da zœugo; o processo o
s'esteize dapœuscia a-a realizzaçion de d’immagine religioze e da pœu de vei e
proppri libbri (i coscì díti libbri scilograffeghi).

Into 10° sec., sempre in Ciña, ebbe començo a stampa a caratteri mobili, primma
in legno e da pœu in tæracœutta. In Œüropa se deve a-o tedesco Johann Gutenberg
(1397-1468) l’ideaçion do procedimento de stampa tipografica a caratteri mobili,
con fuxon di caratteri in liga e stampa in sce di torci a leva. Co-a nascita da
tipografia feççan a so appaiçion e macchine da stampa ascì. A macchina de
Gutenberg, amegioâ inti so particolæ e costruia intregamente in legno, a fu
d'uzo constante fin a-o 1783, quand'a fu munia de un’incastellatua de færo e de
un cian de rammo (F.-A. Didot e R. Brichet). Into 1807 fu construto in
Inghiltæra da A. Stanhope a macchina da stampa completamente metallica, co-a quæ
fu poscibile raddoggiâ a produçion giornalea. O tedesco A. Koenig o fissò i
critei fondamentæ a-i quæ s'inspia a macchina ciano-cilindrica (1816); e ciu
importante innovaçioin fun a stampa mediante cilindro de prescion e, poco doppo,
l’introduçion di ròlli d’inciostraçion. O scistema tipografico o s'affermò
rapidamente, favoiio ascì da l'invençion de macchine compoxitrixe: o primmo
modello de linotype o fu realizzao da G. Merghenthaler into 1886; a macchina
monotype a fu creâ da l'american T. Lanston int'o mæximo periodo, ma a commençò
a êse praticamente dœuviâ soltanto a-o prinçippio do 20° secolo.

O scistema de stampa litografego o fu inventao verso o 1796 da-o tedesco L.
Senefelder, ch'o l'aiva notao a particolâ proprietæ de prie carcaie de
Solenhofen (Monego de Bavea) de refuâ l’inciostro grasso quand'en bagnæ e de
riçevilo quande son sciute. O mettodo de stampa in offset o l'è l’esprescion
moderna da litografia. O scistema de stampa carcografego o l'ha invece di
origine ben antighe: za i fravveghi fiorentin do Medioevo, doppo avei impio e
proprie incixoin in bassorilevo con un produto grasso e neigro aderente pe
fuxon, tiavan e prœuve de controllo. A stampa rotocarco, realizzaçion moderna da
carcografia, a l'è sciorta a-o començo do 20° sec. a prœuvo a l'ideaçion, da
parte de G. Meisenbach, di scistemi de tramma a rætin (1882), a-a missa a punto,
a œuvia do boemmo K. Klietsch do processo a gran de rexiña (1895) e a-o
succescivo sviluppo, pe meito de E. Mertens (1897), da tecnica de preparaçion
con fotocarcografia.

Tra i procesci de stampa minoî, s'aregorda o processo fototippico, conscistente
into riprodue de immagine fotografiche in sce pria litografica coverta de
gelatiña senscibilizzâ a-o bicromato, inventao into 1855 da L.A. Poitevin e
perfeçionao da-o fotografo J. Albert; o processo de stampa a l'aniliña (ò
flesciografia) che, nasciúo in Germania into 1890, o dœuvia l'inciostro a
aniliña con un sciorvente alcollico; a serigrafia, saiv'a dî a stampa a traverso
di tesciui de sæa, idiâ da-i Egiçien e grandemente sviluppâ da-i Giapponeixi, a
fu riproposta con tecnica moderna da S. Simon a l'iniçio do 20° secolo.

A tecnologia da stampa a l'ha registrao da-a meitæ di anni 1970 un’evoluçion
profonda. A-a compoxiçion tipografica in ciongio s'è sostituio e
fotocompoxitrixe con generaçion do carattere, pe via de matrixe segge ottiche
segge elettroniche. O carattere da matrixe o ven proiettao in sce-a peliccola, o
pœu êse ingrandio, redúto, inclinao, e o tutto o vegne comandao da di appoxiti
programmi che contegnan, otr'a-o testo da riprodue, tutti i coddexi pe una
coretta compoxiçion. Inta fotoriproduçion, a-o procedimento con de macchine
fotografiche e filtri pe separâ i 4 coî de stampa s'è sostituio i seleçionatoî
elettroneghi (scanner), che lezan punto pe punto l’originâ a coî, ne corezan,
con di opportun comandi, i difetti, ezegoiscian ingrandimenti, reduçioin e
coreçioin ascì circoscrite a una sola tonalitæ de cô.

Da-a rente a-e tecniche de stampa tradiçionæ, definibile ascì a impatto, s'è
sviluppao una tecnica de stampa a no impatto, a getto d’inciostro (ink-jet) e
laser, e a matrixe digitâ ch'a sfrûta i prinçippi de l'elettrofotografia ò
xerografia, za conosciui e applicæ inte tutte e appægiatue fotocopiatrixe. E
macchine son vegnue via via ciu veloxe e grende.

Inta stampa digitâ no existe ciu a necescitæ de procede a-a realizzaçion de una
forma da stampa fixica, ma se pœu zonze a un produto stampao direttamente da-i
dæti digitæ (testo e imaggine) preventivamente codificæ a l'interno de un
carcoâtô. L’impiego di carcolatoî o consente de fæto de unî l’elaboraçion di
testi a quella de inlustraçioin, un tempo nettamente distinte tra lô, graççie a
di scistemi informatteghi ciu ò meno complesci, collegæ fra de lô a segonda di
exigençe da laoaçion. A livello industriâ di scistemi composti da ciu computer
forman in ta re' de struttue do tipo client server, dove ogni server connesso
a-a re' o l'è specializzao segge pe ezeguî de speciffiche fonçioin interne
(prez., provei a l'archiviaçion e a-a gestion di dæti) segge pe-i collegamenti
con l’esterno, prez., con di âtri scistemi editoriæ. Di âtri computer son da pœu
collegæ a-a re' pe ezeguî varie laoaçioin quæ, prez., dizegno de paggine,
inmiscion e elaboraçion di testi e immagine, veriffica do stæto de avançamento
de pagine. E pagine do giornâ, preparæ in moddo completo, pœuan êse controllæ
segge in sce-i terminæ mæximi do scistema, segge stampandole in sboççe in sce de
stampante laser; quande a verifica a l'è urtimâ, e pagine son dœuviæ pe produe e
forme de stampa necessaie pe o passaggio inte rotative.

O materiâ ciu comunemente dœuviao comme supporto de stampa o l'è o papê ò atro
materiâ papiaio (cartonetto, carton), de adatte caratteristeghe, ma se pœu
effettuâ a stampa ascì in sce di tesciui, metalli, çelluloide e mateie
plasteghe, cœuio, veddro, legno ecc. L’elemento de contrasto o l'è l’inciostro.

Se pœu distingue quattro gren famigge de scistemi de stampa : stampa in rilevo,
in ta quæ e parte che riçevan l’inciostro son tutte a-a mæxima âteçça in sce-o
cian de stampa, mentre e parte da no stampâ son ciu basse e incavæ; se
individdua doi procesci industriæ: a tipografia a stampa diretta e a stampa a
l'aniliña; stampa in incavo (ò in bassorilevo), inta quæ e parte che riçevan
l’inciostro son incavæ rispetto a-o cian de stampa: l’inciostro o s'arecœugge
inti cavi e o se depoxita in sce-o supporto a spessô differente segondo a
profonditæ de l'incixon; o processo clascico de questo scistema a l'è a
carcografia, ancon dœuviao pe a stampa de francobolli, o processo industriâ a
stampa rotocarco, dœuviâ pe e riviste illustræ; stampa in cian, in ta quæ e
parte che riçevan l’inciostro e quelle che no o riçevan son in sce-o mæximo
cian; un trattamento speciâ o rende e primme riçettive a l'inciostro; i procesci
clascichi son a litografia e a fototipia; quello industriâ, derivao da-a
litografia, o l'è o processo offset, a stampa indiretta, largamente impiegao pe
a stampa de libbri e cotidien; stampa permeografega, inta quæ a forma da stampa
a l'è costituia da di tesciui a magge fitte lasciæ permeabile a l'inciostro inte
zone stampante e impermeabile inte zone no stampante; o processo industriâ o l'è
a serigrafia, pe a stampa in sce veddri, tesciui, mateie plasteghe e metalli.

E prinçipæ fonçioin de macchine da stampa son: inciostraçion da forma a ogni
impronta, alimentaçion do papê, comprescion do fœuggio in sce-a forma inciostrâ,
recugeita di fœuggi stampæ. A segonda do moddo co-o quæ ven exerçitao a prescion
e de caratteristeghe da forma, s'ha de macchine "cian contra cian" (ò platiñe),
se un cian portante un fœuggio da stampâ o vegne premuo in sce una forma ciaña;
macchine cian-cilindreghe, se a prescion a l'è generâ da-o contatto de un
cilindro rolante in sce un cian ch'o porta a forma ciaña; macchine rotative, se
a prescion a l'è generâ da-o contatto de 'n cilindro (cilindro de prescion)
co-in âtro cilindro (cilindro porta-forma) portante a forma curva. A segonda do
scistema co-o quæ a macchina a l'è alimentâ de papê s'ha: macchine da fœuggio,
inte quæ o papê, perfettamente taggiao e squadrao segondo o formato e recugeito
in pille, o vegne portao fœuggio pe fœuggio a-i organi de stampa; macchine da
bobiña, inte quæ o papê o l'intra inta macchina sotta forma de una banda
continnoa e o ven taggiao e cegao, doppo a stampa, da-a macchina mæxima.



https://lij.wikipedia.org/wiki/San_Fertoso_de_T%C3%A6ragon-a

A Spagna a l'avanta una tradiçion de eroismo crestian ch'a remonta a-i primmi
seccoli, comme attesta a “pascion” di Santi Fertoso, Aogurio e Eülogio, foscia o
primmo documento storico insci-a persecuçion anticrestiaña arrivao scin a noi.
Una tradiçion ch'a sconfiña inta lezendia a l'attribuisce o primmo annonçio do
crestianeximo in questa tæra direttamente a l'apostolo Paolo. Çerto l'è che into
terço secolo a gexa inta penizoa iberica a l'è consolidâ e ben inciantâ. In
sce-a carega episcopâ de Taragoña seze o vesco Fertoso, do quæ no conoscemmo
l’etæ e manco a duâ de l'episcopato, sciben che da-a nommina e da-a stimma de
quæ o gode, e che transpaiscian da-o conto do martœuio, poemo desumme ch'o no
foise troppo zoeno e che comunque o foise a-a ghia de questa gexa da un periodo
suffixente a fâse conosce e aprexâ da-i paghen ascì.

Into primmo pomeriggio da domeñega 16 de zenâ de l'anno 259, a l'ôa da siesta,
di sordatti piccan a-a porta do vesco, ch'o i acœugge in pantoffoe inte
l'ingresso de caza. L'è apeña stæto emanao o segondo editto de l'imperatô
Valeian contra i crestien, e i sordatti son stæti inviæ co-o precizo scopo de
acompagnâ o vesco Fertozo davanti a-o conso Emilian. Ghe vegne concesso de pósâ
e pantoffoe e de câçâ un pâ de scarpe, e insemme a lê portan via i doi diaconi
ascì, Aoguio e Eülogio. Che no se tratte de una sencia convocaçion, ma de un
arresto in piña reggola, o dimostra o fæto che i trei vegnan subito seræ in
prexon. I crestien taragoneixi no abbandonan o so vesco e no se vergœugnan de
lê: fan ançi a fia pe analo a trovâ e a portâghe un po’ de viveri, e tutto
questo movimento probabilmente o l'induxe o conso a aspresciâ i tempi do
processo. Sença contâ che o Fertoso o no cessa, manco inta çella, de eserçitâ o
so ministeio: de seguo se sa ch'o l'amenestra un batteximo, ma l'è probabile
ch'o l'agge ascì confessao fin a l'urtimo, saiv'a dî fin a-o venardì doppo, o 21
de zenâ, quande Fertoso e i so doi diacconi, vegnan portæ in tribunâ.

A so testimoniança l'è limpida e coraggioza, reiza co-ina seenitæ e una força
che imprescioñan. I condannan a êse bruxæ vivi, quello giorno mæximo, inte
l'anfitiatro. “Devo custodî into mæ añimo l’intrega gexa cattolica ch'a
s'espande da oriente a ocidente”, risponde Fertoso a quelli so fedeli che
pretendieivan da lê un aregordo particolâ da l'aodelà. In sce una pilla de legne
se consumma lentamente e doozamente o so sacrifiçio, mentre i trei martiri se
sostegnan a vexenda e cantan a so fè fin a l'urtimo. A seia, quande i urtime
sciamme en amorte, i crestien se preçippitan in sce quello ch'aresta di povei
corpi pe acaparâse aomanco una magnâ de so çennie, ma devan restituîle quanto
primma, percose l'è o mæximo Fertoso a exigilo, apaindo in sœunno a quelli
fedeli troppo devoti: squæxi una prosecuçion post mortem do so magistero, pe
tutelâ a fè di so crestien da ogni forma de fanatismo ò superstiçion.

Quelle çennie, foscia sotta a spinta de invaxoin sæxiñe, arrivan da pœu inta
Liguria, inta baia de Codemonte e tutt’oa son conservæ inta badia dedicâ a San
Fertoso, o quæ curto, probabilmente in virtù da dignitæ episcopâ, o l'ha finio
pe prevai in sce quello di doi “povei” diaconi Aogurrio e Eülogio, cheiti un po’
into “desmentegæço”.



https://lij.wikipedia.org/wiki/Napolion_Bonaparte

Napolion I (fr. Napoléon ‹-leõ′›) Bonaparte (scin a-o 1796 Buonaparte) imperatô
di Françeixi. O nasce' a Ajaçço o 15 ag. 1769, e o moì a Longwood, inte l'isoa
de S. Elena, o 5 mazzo 1821; figgio de Carlo e Letiçia Ramoin.

Collegiâ a Autun, Brienne, Parigi, o fu da pœu lœugotenente d'artaggiaja (1785)
e doppo o tentò a fortuña politica e militâ in Corsega (into 1791 o l'ea
cappo-battaggion da guardia naçionâ a Ajaçço, into frev. 1793 o condusse o so
battaggion de guardie naçionæ inta spediçion da Maddæña, miseamente fallia, inte
l'arv.-mazzo 1793 o preize poxiçion, co-o fræ Lucian, contro Pasquâ Paoli, e pe
questo o dovette fuzzî in França). Comandante subalterno into blocco de Tolon
(ott. 1793), o se guaagnò o grao de generâ e quindi o comando de l'artaggiaia de
l'esercito d'Italia. Sospettao de giacobinismo pe l'amixiçia co-o Robespierre, o
subì un breve arresto; destinao a un comando inta Vandea, o refiò e o fu radiao
da-i quaddri (arv. 1795).

Vegnúo amigo de P. Barras o conobbe presso de lê Gioxeppiña de Beauharnais (ch'o
sposò o 9 março 1796); e pe incarego de Barras o difeise energicamente a
Convençion contro i realisti (13 vendegniâ). O l'ótègne coscì o comando de
l'esercito de l'interno, e da pœu de quello d'Italia. Preisa l'offensciva (9
arv. 1796), o batté sepaamente (Montenœutte, Milleximo e Dego) i Aostro-Sardi,
costrenzendo questi urtimi a l'armistiçio de Cherasco (28 arv. 1796), quelli,
doppo e vittoie de Lonao, Arcoe, Rivoi, e a reisa de Mantova, a-i preliminæ de
paxe de Leoben (18 arv. 1797). Occupâ a Lombardia, o ricostituisce in sce-o
modello françeize e repubbriche de Zena e de Veneçia e o leva a-o pappa a
Romagna (armistiçio de Bologna, 23 zugno 1796; trattao de Tolentin, 18 frev.
1797). Da pœu, co-o trattao de Campoformio (17 ott. 1797), o conferma a-a França
o Belgio e o gh'annette e Isoe Ionie, ponendo fin a l'indipendença de Veneçia, o
territoio da quæ o passava a l'Aostria (a ecceçion de Bergamo e Brescia
incorporæ inta nœuva Repubbrica Cisalpiña).

Preposto, a Parigi, a una spediçion contra e isoe britanneghe, o-a devia verso
l'Egitto, dove o sbarca o 2 luggio 1798 e o guaagna a-e Piramidi, in Sciria (ma
o l'è fermao a S. Zane d'Acri), a Abukir (dove a so flotta a l'ea stæta, o 1°
ag., destruta da-o Nelson).

Tornao in França con pochi seguaxi (9 ott. 1799), o ghe compie, un meize doppo
(18 brumâ), un corpo de stæto, co-a disperscion do conseggio di çinqueçento e a
sostituçion do Direttoio con un collegio de trei consoli, assumendo lê mæximo o
tittolo de primmo console.

Repiggiao a guæra contro i coalizzæ, o valica i Alpe (primmmaveia 1800), o vinçe
a Marengo (14 zugno 1800) i Aostriachi costrenzendoli a-a paxe de Lunéville (9
frev. 1801), aprœuvo a-a quæ vegne de profonde modificaçioin territoriæ in
Italia (annescion a-a França de Piemonte, Erba, Ciongin, Parma e Piaxença;
costituçion do regno de Etruia); o concludde co l'Inghiltæra a paxe de Amiens
(25 março 1802).

Console a vitta (mazzo 1802), sfuzzio a-a conzua de Georges Cadoudal (1803), o
l'assumme sciu proposta do senato a coroña d'impiao di Françeixi (Notre-Dame, 2
dic. 1804) e da pœu quella de re d'Italia (Dommo de Milan, 26 mazzo 1805).

Inti trei anni de paxe (rotta, però, co l'Inghiltæra za into mazzo 1803), o
descceiga una grande attivitæ recostruttiva: stradde, industrie, banche;
ordenamento amministrativo, giudiçiaio, finançiaio accentrao; pubbricaçion do
coddexo civî (21 março 1804; seguin da pœu i âtri); creaçion de una nœuva
nobiltæ de spaa e de toga; concordao co-a S. Sede (16 luggio 1801).

Formaase, pe inspiraçion britannega, a 3ª coaliçion (Inghiltæra, Aostria,
Ruscia, Sveçia, Nappoli), a flotta franco-spagnolla a l'è battua a Trafalgar (21
ott. 1805) da quella ingleize comandâ da Nelson, ma Napolion o l'assedia e batte
i Aostriachi a Ulma (15-20 ott.), i Aostro-Rusci a Austerlitz (2 dic.) e o
l'impoñe a paxe de Presburgo (26 dic. 1805: cescion de Veneçia e di âtre tære
aostriache a-a França e a-i so alliæ tedeschi). O l'assegna o Regno de Napoli
(sença a Seçilia) a-o fræ Gioxeppe, quello de Olanda a-o fræ Luigi, e o forma a
Confederaçion do Ren (luggio 1806).

A-a 4ª coaliçion (Ruscia, Pruscia, Inghiltæra, Sveçia) o l'ópoñe e vittoie de
Jena e Auerstedt (14 ott. 1806) in sce-i Pruscen, l'occupaçion de Berlin e
Varsavia, e vittoie in sce-i Rusci a Eylau (od. Bagrationovsk, 8 frev. 1807) e
Friedland (14 zugno) a-e quæ segue a paxe de Tilsit (8 luggio 1807), vea divixon
de l'Œüropa inte de sfee d'influença tra França e Ruscia co l'adexon da Ruscia
a-o blocco continentâ contra l'Inghiltæra (bandio o 21 nov. 1806), e co-a
formaçion do granducato de Varsavia (a-o re de Sassonia) e do regno de Vestfalia
(a-o fræ Giœumo).

Misso in sospetto da l'attezzamento da Spagna, o-a occupa (da-o mazzo 1808) e o
ne nommina re o fræ Gioxeppe (sostituindolo a Nappoli co-o cugnao Gioacchin
Murat); ma a guerriggia di Spagnolli, indomabile, a logora lentamente e so forçe
militæ, mentre a lotta contro a Gexa (occupaçion de Romma, frev. 1808;
imprexonamento do pappa Pio VII, 5 luggio 1809) a ghe sottrae popolaritæ presso
di ampi settoî sociæ.

O debella quindi, no sença fadiga, in Bavea (19-23 arv. 1809) e a Wagram (6
luggio) a 5ª coaliçion, capezzâ da l'Aostria, e o l'impoñe a paxe de Schönbrunn
(14 ott. 1809), ch'a segna l'apogeo da potença napolionnica, pe i ampliamenti
teritoriæ che o trattao e i succescivi provvedimenti portan a l'Impeo françeize
e a-i so satelliti.

Coonamento da paxe, doppo o ripuddio da primma moggê, son e noççe (1° arv. 1810)
con Maia Luisa d'Aostria e a nascita (20 março 1811) do "re de Romma".

A Ruscia, allarmâ pe i amíe napolioniche, a l'aderisce a-a 6ª coaliçion:
Napolion o l'invadde (24 zugno 1812), o guaagna a Borodino (7 sett.), o l'occupa
Mosca (14 sett.); ma a çittæ a l'è in preisa a-e sciamme e o Napolion o l'è
costreito a començâ verso a Beexiña una retiâ desastrosa, da pœu vea fuga,
mentre i governi e i popoli de Ruscia, Pruscia e infin d'Aostria (10 ag. 1813)
se solevan contro de lê. Ni l'offensciva ripreisa inta Sassonia (mazzo 1813), ni
e trattative co-i coalizzæ ghe zovan; a sconfita de Lipsia (16-19 ott. 1813) a-o
costrenze a sgombrâ a Germania e a difendise in sce-o sœu françeize (uverno
1813-14). O 31 março 1814 i Alliæ occupan Pariggi e o 6 arvî o Napolion o
l'abdica sença condiçioin acettando o minuscolo dominio de l'isoa d'Elba, dove o
zonze o 4 mazzo 1814. Ma, sospettando che se vœugge relegâlo ciu lontan da
l'Italia e da l'Œüropa, o sbarca con poco seguito presso Cannes (1° março 1815)
e sença corpo fei o riconquista o poei a Pariggi (20 março). O tentativo o dua
solo che çento giorni e o crolla a Waterloo (18 zugno 1815).

Doppo l'abdicaçion (22 zugno), o Napolion o se refuggia in sce una nave
ingleize: consciderao prexonê, o l'è confinao, con pochi seguaxi volontai, inte
l'isoa de S. Elena, dove a Longwood, sotta a dua sorveggiança de Hudson Lowe, o
trascore i urtimi anni, minao da-o cancro, dettando e so memoie.

Int'e campagne militæ o Napolion, pe l'attuaçion di so cen, o se inspiava a
quello ch'o fu dîto o senso do spaçio geografico "concreto", saiv'a dî valutao
segondo i effettive muteive exigençe do momento (ançiché a-o "spaçio astræto",
segondo a tradiçion da strategia do sec. 18°, ch'a tendeiva a uniformâse a di
prinçippi teorichi fisci). Connesse a questa intuiçion fondamentâ i âtre
caratteristeghe de campagne de Napolion: segreteçça, rapiditæ de manœuvra,
pronto e preciso carcolo da veloxitæ de marcia e do desccegamento de colonne
proprie e di atri, a-o scopo urtimo de reünî de gren forçe sorve un punto, e chì
agî resoluamente. Da queste premisse se configuò a nœuva tattica do Napolion,
definia appunto da H. Delbrück "a tattica sença schemi". "On s'engage partout
(dixeiva o Napolion mæximo) et après on voit". Napolion o fava, saiv'a dî,
precedde un "attasto" in sce tutta a linia do fronte, a-o quæ seguiva l'açion
decixiva, conduta con di mezi e di ommi recugeiti into punto preçernuo pe a fase
resolutiva da battaggia. L'açion de sfrutamento a vegniva soventi impegnâ da-a
cavallaja e conduta scin a-a destruçion do nemigo.

O Napolion mæximo o çercò into so Mémorial de Sainte-Hélène (pubbricao into 1823
a cua do conte de Las Cases) de collocâ a so açion inte una prospettiva storica:
ormai escluso da ogni poscibilitæ de agî, inta riflescion di urtimi anni o vosse
presentâ a so œuvia comme inteisa a-a liberaçion de forçe naçionæ oppresse. Ma
una çerta storiografia a l'ha respinto questa interpretaçion, scorzendo inta
figua de Napolion i caratteri do despotismo illuminao setteçentesco (cfr.
sorvetutto G. Lefebvre). Ascì pe quanto riguarda a fonçion de Napolion quæ
diffusô in Œüropa di prinçippi rivoluçionai, l'è stæto rilevao o so duplixe
attezzamento de fronte a-a rivoluçion de l'89; da una parte o ne realizzò de
istançe (se pense a l'œuvia legislativa), da l'âtra o ne contradisse di postulæ
fondamentæ: o restaorò de fæto e forme da monarchia e o l'inandiò a costituçion
de un nœuvo ceto privilegiao, ísando a-a nobiltæ i elementi, sorvetutto militæ,
a lê fedeli. A fonçion storica de Napolion a va individuâ, pertanto, inta rottua
do vegio equilibbrio Œüropeo, saiv'a dî de quell'assetto internaçionâ che o
scistema da Santa Alleança o no l'ariescì a preservâ da l'urto rivoluçionaio do
sec. 19°; e, âtrettanto, inta rottua de l'antigo equilibbrio sociâ, inandiâ in
França za into dexennio rivoluçionaio, ch'a s'approfondì a prœuvo a
l'espanscionismo napoleonico, lê ascì suscitatô de nœuve energie e forçe sociæ.



https://lij.wikipedia.org/wiki/Metano

O Metano o l' è un Idrocarbüro alifatico, oscia o no l' appartegne all' atra
categoria de idrocarbüri, i aromatici. A sö formula costitusionale a l' è CH4. O
l' appartegne a quello tipo de idrocarbüri alifatici dïti alcani, caratterizzæ
dall' avei i atomi de carbonio con unna ibridasion sp³: in atre parolle, in ta
struttüa molecolare l' è presente solo ligammi semplici. Inoltre i alcani son
diti idrocarbüri saturi perchè contegnen o mascimo nümero de atomi de idrogeno
compatibili con a tetravalensa do carbonio.

O metano o se tröva in natüa sotto forma de gas. O l' è presente normalmente in
ti giaçimenti de petrolio (ma existe anche immensci giaçimenti solo de metano).
Quande se estrae o petrolio, rimonta in süperficce anche o metan, in meddia in
quantitæ pä ao petrolio mæximo. Se i giaçimenti son distanti dai sciti de
consümmo, o se se trövan in mä averto, risülta squæxi imposcibile döviä quello
metano, ch'o vegne perciò brüxiou comme o sciorte dai pozzi senza esse ütilizzou
in nisciün moddo, oppure o vegne ripompou in ti giaçimenti de petrolio, mediante
l'üso de türbinne a gas. In te questa mainea vegne favorîo ulteriormente a
sciortia do petrolio grezzo grazie ä prescion. O metano o no l' ha ni odô, ni
cô, ni güsto: pe ese distribuìo in te ræ, ghe vegne azzunto un odô mediante un
processo de lambimento de un liquido dao caratteristico "odô de gas" - spesso se
tratta do tetraidrotiofene. A questa mainea se rende avvertibile a prezensa de
gas in te l'ambiente e se ne diminuisce a pericoloxitæ.

O metano è l' è o prinçipä componente do gas natürä: o l' è un eccellente
combüstibile poiché o prodüxe o maggiô quantitativo de calô pe massa unitaia.
Brüxando unna molecola de metano in presenza de oscigeno se forma unna molecola
de CO2 (anidride carbonica), due molecole de H2O (ægua) e se libera unna
quantitæ de calô:

Pe uniformâse co-a lettiatüa scientifica in sce questo argomento, emmo mantegnüo
a definision effetto særa anche se o termine italian Serra in zeneize o l'
andieva reiso con Stüffa. O metano o l' è un gas særa presente in atmosfera in
concentrazioin molto inferioî a quelle dell' anidride carbonica (CO2) ma con un
potensiale de rescädamento globale 23 votte süperiô. A sö concentrazion in
atmosfera a l' è aumentä da 700 ppb (parti pe miliardo) in ti anni da o 1000 ao
1750 finna a 1.750 ppb in to 2000, con un incremento do 150%. O metano o l' è
responsabile do 20% dell'incremento dell'effetto særa.

O gas natürale o l' è comünemente ciammou "metano" anche se pe a veitæ o l' è
composto da metano e atri gas; o l' è ütilizzou in Italia come combüstibile pe
autotrazion dai anni '30, quande a politica dell' autarchia a l 'aveiva stimolou
a tecnologia nasionale do momento a çercä soluzioin növe pe l'utilizzo de
carbüranti alternativi. L' è de quello periodo e riçerche in sce o gassogeno,
apparecchio che o distillava monossido de carbonio da e legne, alimentando con
questo monossido un motore a sciöppo. Attualmente in Italia se tröva un bon
nümero de distributoi de metano, distribuî però irregolarmente. In regioin comme
Emilia-Romagna, Veneto, Campania ghe ne è unna rete capillare; in Sicilia e
Calabbria son ancun pochi e in Sardegna no ghe n'è. A Liguria a l' ha ancun
relativamente pochi distributoi; a Zena ghe n' è dui, rispettivamente a Bôzaneo
e ae Gavette.

In to zügno do 1959 in ti dintorni de Lodi unna perforasion dell'ENI (
ente-nazionale-idrocarburi), alloa guidä da Enrico Mattei, a scröve o primmo
giaçimento profondo dell' Euròpa Occidentale.

Successivamente se inizia i rilevamenti in to Mâ Adriatego, ma e primme due
perforasioin daven exito negativo, coscì l' Eni a l' abbandonava l' idea
preferindo destinä e risorse a perforasioin in to Mâ Rosso. In atteisa de
autorizzasioin da parte do governo egisian, l'ENI a deçideiva de compï unna
tersa trivellasion ao largo de Ravenna, che a dava exito poxitivo. In to 1959
intrava in funsion a primma piattaforma metanifera. Ao largo de Crotone,
attualmente e piattaforme dell' ENI estraen circa o 15% do consümmo nasionale de
metano, segge pe üso çivile che indüstriale.



https://lij.wikipedia.org/wiki/Liguria

A Liguria a l'é 'na region de l'Italia setentrionâ grande 5.410 km², de
1.609.013 de abitanti (2003), con capoleugo Zena. Confinn-a a levante co-a
Toscann-a e l'Emilia-Romagna, a nòrd co-o Piemonte, a ponénte co-a Fransa e a
sûd co-o mâ Ligure. O nomme o vegne da l'antiga popolaçion di ligûri.

I antîghi Ligûri i se stansian in sce o liturâle mediteràneo da-o Rodano a
l'Arno, ma pöi e migrasioin di Celti, comme ascì e colonizaçioin de Fenixi,
Greghi e Cartagineixi, i se mesc-cian e se sostitoìscian parsialmente ai Ligûri
a partî do IV secolo a.C. .

A parolla Ligure / Liguria a l'è dæta a stu pòpolo primma da i Greghi, pöi da i
Romani e a vêu dî lêugo paludôzo, acquitrìn.

In etæ clascica çentri importanti son Genua, Savo, Vada, Alba Intemelium, Alba
Ingaunum, Lunae (st'ürtima a perdià manimàn d'importança scinn-a a-o definitio
abandón into XIII secolo). O periodo stòrico ciù importante pe' a región o l'è o
basso medioevo, con cûrmine da-a meitæ do sec. XIII a-a meitæ do sec. XIV (o se
peu individoâ l'inisio de 'na longa decadensa a-o 1340, miandola inte in quaddro
internaçionâle, con i avegnimenti anatòlici e a crixi de vie comerciâli
aziatiche pe via da fin da pax Mongolica e ascì a vegnûa di Ming int'ou
Gattäiu). A stöia ligûre in etæ mediêväle a l'è da çercä feua da a tæraferma,
ciüttóstu marginäle pe capî l'insême. In pratica, a stöia mediêväle di Ligûri a
va çercâ feua da-a Ligûria.

A se svilùppa difæti, a partî da-a primma esperiensa cruciäta, in zû a-e ativitæ
- esplorative primma e mercantili pöi - de famigge e di alberghi po-u ciù
zeneixi, interessando comonque a vitta de gente de tùtto o teritöiu da region. A
forsa econòmica da Repûbbrica mainâ a se manifesta con in impero coloniâle ante
litteram in senso fortemente e strèitamente econòmico, con bâzi politiche fæte
da 'na fitta ræ d'acòrdi politici e mercantili inte tùtto o Mediterraneo e o Mâ
Neigro; dense son e prezense mercantîli ligûri da Gibiltæra scinn-a l'Azia
çentrâ, con testimonianse docûmentæ inte 'na miriade de pòrti e croxevia
comerciâli.

Comme o l'à scrito Roberto Sabatino Lopez, i alboî de mainaie reæ ingrese,
spagnolla e sorvettùtto françeise gh'àn e reixe inta scheua ligure, co a ciamâ
de meistranse da e Rivee atte a formâ meistri d'ascia e arsenæ indipendenti. A
Ligüria a s'è distinta atrescì in epoca mercantî e tardo medioevä pe i so
esploratoî (comme i fræ Vivadi, Lion Pancado, Lançerotto Maroxello, Antoniotto
Usodemâ, segondo reçenti stüddi Zane Cabotto, oltre ovviamente ao ciù noto
Cristoffa Combo) e armiraggi (in primis Beneito Zaccaia, poi Ansado De Mai,
Oberto Doia, Oberto Spinnoa, scin a Andria Doia).

In sciä tæraferma Zena a piggia gradualmente o contròllo da maggiô pärte de a
Ligûria, fin a-a cheita de l'ûrtima çittæ restâ formalmente libera, Sann-a, into
1528. Co a fin do mondo coloniä concomitante a l'avansâ ottomann-a (cheita de
Bizansio do 1453 e de Caffa do 1475), comensa unn-a nêuva era. O periodo ch'o va
da Carlo V / Andria Doia scin a i inissi do XVII secolo, ''El siglo de los
Genoeses'', o l'è caratterizzao da o poei finansiaio di banchê zeneixi e dai
prestiti a-a Coronn-a de Spagna. A Seiçento inoltrao començiâ unn-a nêuva e
diversa longa decadensa ch'a se protraiâ per tûtto o Setteçento, scinn-a a
renascita do periodo Napolionico e da Revolusion Industriä.

A preuvo a l'invaxon françeise d'e truppe do Napolion Bonaparte do 1797, a
Repubbrica de Zena a l'é primma transformâ inta Repubbrica Ligure e dòppo anessa
a-o territöio françeize. A cheita do Bonaparte a coincidiâ co a fin de
l'indipendensa de l'arcoâ region: dopo l'efimera Repubbrica Zeneise, do 1814, o
Congresso de Vienna o decretiâ, malgraddo i despiæ tentativi diplomatichi do
Senato de sarvâ l'indipendensa e malgraddo a ferma contraietæ popolâ, l'anescion
a l'invizo Regno de Sardegna, da sempre in conflito co-o poei dugâ. Nisciunn-a
inutile quanto iresponsabile açion politico/militâ a saiâ intrapreiza a seguito
de questa decixon, pe a paleize mancansa d'òmmi e mezi d'a desarmâ Repubbrica de
fronte ae potensialitæ belliche di Piemonteixi e de fòrse internasionæ prezente
a Vienna. Termina coscì 'na stoia millenaia de aotonomo governo repubrican. In
etæ risorzimentâ l'apòrto de Patrioti liguri (Gioxeppe Mazzin, Goffredo Mameli,
Gioxeppe Gaibado), pe no çitâne che un pâ o saiâ determinante pe a formasion do
Regno d'Italia.



https://lij.wikipedia.org/wiki/Iacopo_Doia

Inte pagine concluxive di so Annæ, redatte into 1293, o Doia o l'afferma d'avei
compio sciusciant'anni. Tuttavia, a dæta de nascita a pœu ese antiçipâ perché za
into 1246 o Doia o l'aiva nominao un procuao presso a Curia pontifiçia . Otr'a
ço, za a partî da-o 1253, s'o l'è lê o "Iacobinus Auria" aregordao in varri
documenti, o l'ea in grao de agî da solo into commerçio e o doveiva quindi avei
compio a mao etæ, segondo e norme statutaie. Pe i dæti biografichi relativi a-a
so zoeneçça, tuttavia, no sempre l'è poscibbile distinguilo da l'omonnimo
personaggio, figgio de Nichiozo e de lê ciu vegio, ch'o moì o 1º dex. 1275 e o
fu sepolto inta tomba de famiggia presso o monestê de S. Fertozo de Codemonte,
into promontoio de Portofin.

Comme i so fræ (Oberto, Nichiozo e Lamba), o Doia o l'œuviò inta grande ditta
commerçiâ sciu scaa mediterannia, che o poæ o gestiva, sença, tuttavia,
rivestîghe un rollo de primmo cian, riservao a-o fræ maggiô Oberto. Into 1253 un
Giacomo Doia o s'impegnò a traffegâ una commenda a Safi, insce-a costa
marocchiña, donde zonzeiva e stradde carovanê con l'óo african, transportao da
pœu into porto liggure (28 arvî); sempre in quest'anno, o risurta in societæ con
di atri mercanti zeneixi (13 mazzo). Tuttavia, l'è poco probabile che se tratte
do Doia, dæto che quest'urtimo o risurta indicao preferibilmente inti documenti
de quelli anni co-o diminutivo "Iacobinus"), proppio pe distinguilo da l'omonimo
ciu ançian. Coscì l'è ciammao inte 'n atto do mæximo anno (17 mazzo), quande o
poæ Pê e o so soccio d'affæ Ponçio Riçço ghe dettan facortæ de affittâ doi
mazanghin che liatri possedeivan a Sestri Ponente. Sempre pe di motivi
cronologgichi, no l'è probabilmente lê o personaggio ch'o fu elezuo procuao da
un gruppo de mercanti astixen e arbeixi, travotti into 1256 da-o fallimento do
banco de Grigœu Neigrobon, e ch'o fu ciammao tra i Ançien da Repubbrica into
1261. Ancon into 1256 un Giacomo Doia o l'ótègne da Contesciña, moggê de Scimon
Doia, in scî ben do maio, una commenda da traffegâ a Tunnexi.

Ninte semmo in sciâ formaçion culturâ do Doia: s'è ipotizzao ch'o l'agge
frequentao o convento çittadin de S. Domeñego (fondao da l'avo paterno Nichiozo
a-o començo do secolo e donde studiò o futuo arçivesco de Zena Iacopo da
Varagine) ò o convento de S. Françesco de Casteletto. L'è probabile, otr'a ço,
che a so famiggia a l'agge posseduo una biblioteca, dæto l'interesse che za o
messiavo Oberto o l'aiva dimostrao pe a stoia e i antighitæ çittadiñe.

Se e so lettue no difeiscian da quelle uzoæ into Medioevo (da Ixidoo de Seviggia
a Solin a Grigœu Magno a Paolo Diacono) e no dimostran di gusti particolæ,
l'orizonte culturâ do Doia, tuttavia, o no fu de seguo limitao a-o savei
libresco, ma o se formò a contatto co-o complesso e variopinto mondo commerçiâ
zeneize, da-o quæ o derivò segge l'interesse pe i fæti economichi, segge una
senscibilitæ aguçça pe i umoî do populus çittadin, segge un'aprofondia
conoscença di schieramenti politichi mediteranni. Pe questi motivi, o confronto
soventi tentao tra o primmo annalista da stoia zeneize (Caffaro, ch'o fu ascì o
primmo annalista laico do Medioevo) e l'urtimo, o Doia, s'o rivela into Caffao
una personalitæ ciu forte, graçie a-o rollo da protagonista da lê desgugeito, o
se resciorve a favô do Doia pe complescitæ de interesci, spiito critico e
dexideio de obiettivitæ documentaia.

Into 1264 o Doia o l'è aregordao comme un di armatoî che contribuin a-a flotta
de l'armiraggio Scimon Grillo; quattr'anni doppo, o pagò una penâ inflita in
Mesciña a un çittadin zeneize, corpío, comme atri, da-e mezue represcive de
Carlo I d'Angiò (26 zenâ). Segondo l'Impeiâ, into 1270 o poriæ esise imbarcao
insce-a flotta croxâ de Luigi IX, accompagnando o barba Ansado, cappo do
contingente zeneize, e di atri membri da famiggia; dirottâ in sce Tunnexi a
spediçion, ch'a se concruze co-in fallimento, o Doia foscia o seguì quelli croxæ
che se missan a-o serviççio do prinçipe Edoardo d'Inghiltæra, generozamente
intençionao a deliviâ i Lœughi Santi. Benché lê o rivele un vivo interesse pe un
epizodio no streitamente collegao co-e vexende çittadiñe, in sce-e quæ o
dimostra profonda conoscença, manca i documenti in sciâ so diretta parteçipaçion
a l'impreiza. L'è seguo però, che into 1271 o s'attrovava a Laiaçço, inta
Piccena Ærmiñia, donde o fu teste inte 'n documento (7 ottobre) e donde o l'ebbe
l'incarego da-o Comun de Zena (28 março 1272) de antiçipâ a somma dovua a-i ommi
d'affæ zeneixi che s'ean impegnæ personalmente a resarçî i danni patii da di
mercanti ærminni, e quæ merçe ean stæte illegalmente sacchezæ da l'armiraggio
Luchetto Grimado into 1267. Durante sto soggiorno o conobbe Feipo de Montfort,
segnô de Tio. De fæto, inte 'na notta scrita da-o Doia in margine a-o Liber
iurium, o l'aregorda a scomparsa de un privileggio concesso a-i mercanti liguri
da-o segnô da çittæ, ma sottræto e destruto da un conso zeneize, do quæ o
Montfort o no vosse rivelâ a-o Doia l'identitæ.

Tornao a Zena, into 1273 o pigiò in appato l'introito de l'imposta gravante
insci-ô commerçio da carne e do formaggio da Moñego a cappo Croo (18 março).
Quande so fræ Oberto o vègne capitan do Popolo, o Doia (comme di atri membri da
famiggia, ciammæ a di posti de responsabilitæ da-a grave scituaçion politica) o
rivestì de careghe pubbriche, vegnindo eletto into 1273 poistæ de Votri.
Sottoposto o zoeno governo ghibellin a l'attacco masciscio de l'ezerçito de
Carlo d'Angiò, a Rivea de Ponente a fu invaza da-o sciniscarco de Provença. A
Saña, pe impedîne l'ócupaçion, fu subbito inviao o Doia co-in contingente de 500
sordatti, a-i quæ se n'azonzette di atri in çittæ, pe un totâ de 3.000 armæ.
Questo intervento tempestivo o scoraggì i guerfi da l'ataccâ Saña, coscì che,
doppo trei giorni, o Doia o poette lasciâ a çittæ. I opiaçioin militæ ingugettan
ciu tardi a mæxima poistaja de Votri, assalia da-o marcheize Corado do Bosco,
alliao di Angioin e da l'ezerçito lusciandrin. Comme vicaio de l'Otrazovo fu
elezuo Egidio de Neigro, ch'o conçertò co-o Doia un'açion comuña contra o
castello de Taiœu, roccaforte do marcheize. L'opiaçion a l'ariéscì: o castello o
se reize a-o Doia, ch'o poette ócupâ una vasta parte di possesci do rebello.
Sciortio de carrega, mentre s'allentava a prescion guerfa in sce Zena, o dovette
repigiâ i so traffeghi, foscia dirizzendose anco-ina votta inta Piccena Ærmiñia,
perché into 1276 (7 ottobre) o l'ótègne una comenda, pe trafegâ inte quella
region, da Giacomo Boccaneigra, tutô di figgi de Ghigermo, so fræ, za capitan do
Poppolo e morto inte quelli anni. Into 1278, a nomme di eredi do fræ Nichiozo,
insemme co-o Lamba, o scœusse i proventi da-a feréa de Cugen, gestia da-a
famiggia (15 luggio); int'o mæximo anno o commerçiava gran, acatao a Ciavai (16
luggio). Into 1280 o l'accattò a meitæ de un locum inte Compie da sâ (12 arvî)
e, l'anno doppo, o vègne procuao di eredi do Rosso da Votta (17 novembre).

In questo periodo o Doia fu ciammao da-i capiten do Popolo a rivestî doi
importanti incareghi curturæ: quello de membro da commiscion deputâ a redigge i
annæ çittadin e quello de custos de l'Archivvio comunâ. Proseguindo una prasci
començâ into 1264, ch'a l'affiava a redaçion da stoia "ófiçiâ" da çittæ no ciu a
di scingoli annalisti, ma a una commiscion de quattro savi, i capitagni
incaregon o Doia, Oberto Stancon, Marchexin da Cascin e Bertolin de Bonifaçio de
narrâ i avegnimenti a partî da-o 1270, anno into quæ montò a-o poei a diarchia.
No rezurta inte quæ dæta l'incarrego o ghe segge stæto affidao; de seguo, comme
se intuisce da-o proemmio, quarche anno doppo a creaçion do capitanægo, quande a
narraçion annalistega a fu interrotta pe o cangiamento de regimme e a longo
sospeiza pe i drammatichi peighi che o nœuvo governo o dovette frontezzâ. A-a
commiscion fu affidao un compito de estrema delicateçça: rende "ófiçiâ" o ponto
de vista do groppo de forçe che s'ea impadronio do poei, giustificandone e
scelte segge inti avegnimenti che porton a-o corpo de stato, segge inta lotta
contra o Carlo d'Angiò. A narraçion a rivela una grande abilitæ
"propagandistega", perché o nœuvo governo o l'è presentao comme necessaio e
consono a-i interesci economichi e politichi da çittæ (o climma into quæ mœuiò o
cangiamento de regimme o l'è segnao, segondo o conto, da-a deluxon pe o
fallimento da croxâ de Luigi IX, "dirottâ" da Carlo contra Tunnexi, çittæ
tradiçionalmente ligâ da di boin raporti con Zena; da-o dezorde sociâ ch'o favoì
o bregantaggio e o provocò de l'insegueçça inte Rivee; da-i atti illegæ comissi
da-i guerfi inte l'occupâ de careghe pubbriche). Anche a lotta contra o partio
guerfo a l'è abilmente presentâ comme imposta da l'aversaio e no vosciua, comme
una sfidda lançâ no a-i soli capiten, ma a-a çittæ intrega.

Into 1279 a commiscion a fu desfæta, e o Doia o continuò da lê, ma a tittolo
privao, a arecœugge notiççie e mateiâ in sce-i avvegnimenti succescivi. Into
fratempo, foscia into 1280, o fu ciammao a rivestî a carega de custos de
l'Archivio comunâ, ospitao inta secrestia de S. Loenço: l'ea a primma votta che
a Zena questo incarego o vegniva affidao a un laico ch'o no foise scrivan. Inte
l'Archivio gh'ea stæto depoxitao a-a rinfuza di atti pubbrichi (tratæ,
privileggi, lezze) ò di atti de ordenaia amministraçion ascì. A partî da-o 1229
di poistæ aivan tentao de mette orde aomanco inti documenti ófiçiæ do comun, ma
fandoi transcrive in sce un registro sença un criteio precizo. Into 1253 o
poistæ Enrico Confaonê o repigiô o progetto, estendendo a transcriçion a-i atti
de ordinaia amministraçion ascì, rintraççæ in varri volummi. Into 1267 se
començò una ricopiatua do registro; fu o Doia a preoccupâse de façilitâ a
consurtaçion de l'œuvia, fornindoa de una rubrica, conçernente, però, solo i
atti copiæ primma da so nommina a custode, scin a-o 1275. Inti margini infeioî
do codiçe, pe façilitâ a consurtaçion di documenti, o sboççò ascì i ærboi
genealogichi de arcuñe famigge marchionæ, co-e quæ a Repubbrica zeneize a l'aiva
avuo di streiti rapporti. Contemporaniamente, o revixonò a copia di Annæ
conservâ inte l'Archivio, corezendo ò integrando e notiççie fornie da-i so
predecessoî (presempio, assæ interessante son e postille inte quæ o contribuisce
a asccei a complessa genealogia di zuxi sardi; ben precise ascì e integraçioin
relative a-a sfortunâ campagna navâ de l'armiraggio Rosso da Turca a San Zane
d'Acri, into 1258, tanto da fâ suppoñe una parteçipaçion diretta di Doia a
l'impreiza. Quest'œuvia de revixon (no ancon suffixentemente studiâ) a
costituisce o ciu importante travaggio de "critica storica" medievâ .

Inta so fonçion de custode, o Doia o l'ebbe moddo de intervegnî con efficaçia in
dótrèi epizoddi. Into 1278 i guerfi, bandii da-a çittæ, se vozettan a pappa
Nichiozo III, perché no l'ea stæto rispettao l'accordio tra i doi partii in
lotta, sottoscrito co-a mediaçion de Innoxenço V into 1276. O pappa o l'incaregò
o vesco de Forlì de giudicâ a caoza; a Piaxença o delegao papâ o convocò o Comun
de Zena, ch'o refuò de comparî, allegando un privileggio concesso a-a çittæ da
Lusciandro IV, in base a-o quæ o Comun ò un scingolo çitten no poeivan êse
convocæ in giudiççio fœua da-o destreito zeneize. O vesco, favoeive a-i guerfi,
o refiò tâ giustificaçion, o lançò l'interdiçion contra a çittæ e o scominigò i
capiten do Poppolo e i atri magistrati çittadin. Into 1281, o 2 d'arvî (matesdì
santo, comme notta o Doia), lê o ritrovò inta secrestia de S. Loenço un
privileggio de Innoxenço IV, segondo o quæ a çittæ a no poeiva ese sottoposta a
interdito da arcun delegao pontifiççio, se no pe espressa liçença do pappa. O
giorno doppo fun convocæ o clero da çittæ e o Collegio di giuddiçi, che se
prononçion pe a no óservànça de l'interdito; i ófiççi divin fun, pertanto,
repiggiæ, sença attende a sentença papâ.

Into 1284, doppo a battaggia da Meloia (6 agosto), graçie a-o so rollo de
custode, o Doia o l'ótègne in consegna o cartularium da cançelaia pizaña (co-o
modello de lettie pe diffonde a notiççia da vittoia, dæta pe çerta), ch'o l'ea
stæto preizo insci-â flotta nemiga; i atri trofei fun alugæ, invece, inta gexa
doriaña de S. Mattê. Cresciúo o so prestiggio personâ, o Doia o fu ciammao a di
incarreghi diplomateghi. Into 1284 o fu un di ambascioei che acompagnon a
Costantinoppoli Iolanda, figgia do marcheize de Monferrâ, ch'a l'andava spozâ a
l'impiatô Andronigo; l'anno succescivo ò into 1286 o tornò a Costantinoppoli pe
rinsâdâ l'amiçiççia tra e doe potençe e pe ótegnî o ressarçimento di danni patii
da-i Zeneixi pe œuvia di pirati; into 1287 o fu mandao a Tunnexi, pe stipulâ un
accordio, firmao o 9 zugno. Intrao a fâ parte do Conseggio da Repubbrica, into
1289 o l'intervègne personalmente inte l'afogao dibattito ch'o divise
l'assembrea circa l'attezamento da assumme davanti a-e oferte de paxe avançæ
da-a sconfita Piza. Comme o mæximo Doia o nara inti so Annæ, in cangio de
Caggiai, che Zena a reclamava, ma che Piza a refiava de consegnâ, in quanto
formalmente no in so poei, a çittæ toscaña a propose varrie contropartie
vantaggiose pe Zena. O Doia o fu do pai che s'açetesse l'offerta pizaña, conscio
che Caggiai a no saiæ stæta mai ótegnúa; tuttavia prevarse a texi de chi vosse
insciste inta recesta. Int'o mæximo anno o fu testimonnio a l'atto into quæ
Brancalion Doia o vendette a Zena e so proprietæ a Cugen (4 março). Into
frattempo, comme s'è za dito, o Doia o continuò a arecœugge do materiâ
documentaio, se no za a compoñe o testo in privao, pe proseguî a cronnaca
zeneize, interrotta co-o 1279. A so poxiçion a l'ea ideale a-o riguardo: fræ do
capitagno do Popolo Oberto e barba do so successô, Corado; a contatto co-i
documenti ófiçiæ da Repubbrica, comme custode de l'Archivvio; membro do
Conseggio maggiô; esponente de una famiggia ingugeita in primma fia inta lotta
contra Piza pe o controllo da Sardegna, da tempo interessâ a l'espanscion inta
Corsega ascì (donde o mæximo Doia, co-o fræ Oberto, o l'avantava di driti in sce
Carvi) e pronta a concorî con tanti zoeni a l'avventua pioneristega che a çittæ
a l'ea aprœuvo a vive inti nœuvi mercoei da "Gazaia": o Doia o l'ea
obiettivamente a persoña ciu indicâ, pe narrâ i avvegnimenti zeneixi a lê
contemporanni. A ço s'ha da azonze o gusto "critico" pe i antighitæ çittadiñe; a
luciditæ politica dimostrâ inti varri incareghi pubbrichi a-i quæ o vègne
ciammao; a scrupoloxitæ co-a quæ o l'ascôtò e veificò i conti di testimonni
oculæ e di mæximi protagonisti de impreize ciu rilevante.

No l'è poscibile stabilî con ezatteçça quande o Doia o l'agge començao a so
attivitæ privâ de cronista; foscia, doppo o "provviddençiâ" exito da battaggia
da Meloia. A questa attivitæ o poette ese incoraggío da-o fræ Oberto, aomanco pe
scin ch'o no se retiò con gran sciaato da-a scena politica (settembre 1285). L'è
probabile ascì ch'o l'agge steizo compiamente l'œuvia into 1290 ò a-a dreitua
into 1293. Solo o 16 de luggio de l'anno seguente, quande o Doia, vegio e
amaotio, o l'aiva zœumoæ decizo de poñe terme a-a narraçion, a so cronaca a
vègne ófiçialmente accugeita into codexo aotentico ch'o contegniva a stoia
çittadiña da-o Caffao in avanti. I Annæ (abraççanti i anni 1280-1293) fun inseii
(ò megio, "vincolæ", saiv'a dî no transcriti, ma giustaposti e concadenæ) inte
l'exemplâ do codiçe (attualmente conservao a-a Biblioteca Naçionâ de Pariggi);
questo, tuttavia, o subì a disperscion de l'urtimo quaternion contegninte o
conto da-a fin do 1287 a-o 1293.

Into proemmio, doppo avei ciario i limmiti cronologichi de l'œuvia, o Doia o
l'espoñe l'obiettivo do so travaggio segondo i topoi medievæ; segue da pœu un
longo excursus in sce l'antighitæ de Zena, insce-a presença da çittæ inti aotoî
clascichi e medievæ e insce l'etimologia do toponimo. A narraçion a l'abraçça no
solo l'apogeo polittico e militâ da Repubbrica (che aomanco pe di dexenni a
continuiâ a conosce pægio sprendô), ma sorvettutto o momento de ciu streito
"consenso" tra o populus e o governo çittadin, destinao a restâ parentexi
irripetibile de paxe interna (e comme tâ profeticamente cugeita da-o Doia) inta
stoia zeneize pe aomanco doi secoli. No a caxo, i Annæ fun interotti quande a-o
Doia parse ciæo che l'ea falio o progetto politico do quæ o fræ Oberto o l'ea
stæto promotô. Otr'a ço, o conto, pù presentando o ponto de vista ófiçiâ e
"doian" in sce i avvegnimenti, o vegne ciu personâ e soggettivo inte valutaçioin
(in ço differençiandose da-i analisti precedenti) sorvettutto pe e vexende
relative a-i urtimi anni, quande o Doia o manifestò o so dissenso e a so deluxon
pe o corso di eventi interni.

Particolarmente accurâ l'è a descriçion da solevaçion siçiliaña di Vespri
(definia da l'Amari comme a cronnega ciu preciza de l'epizodio) ; a narraçion da
guæra contra Piza, vosciua fortemente da-i Doia, interessæ a bloccâ l'espanscion
da çittæ rivâ inta Sardegna, ma presentâ comme puniçion diviña pe a felix
Pizanorum superbia; o reizoconto da campagna militâ inta Corsega guidâ da-i
cuxin do Doia Luchetto e Ingo. Momento centrâ di Annæ a l'è a vittoioza
battaggia da Meloia (6 ag. 1284). Co l'improvvizo retio da-a scena polittica de
l'Oberto, l'identificaçion totâ tra o Doia e o governo çitadin a se incriña: o
no l'asconde e so perplescitæ insci-â spediçion vosciua da l'Oberto Spiñoa,
collega de so fræ, contra Porto Pizan e concruzase co-in parçiâ insuccesso
(1285); manifesta a so diffidença inti confronti de çittæ toscañe alliæ, e quæ
reæ intençioin de destrue Piza ean tutte da veificâ; condanna fermamente e
iniçiative personæ de Beneito Zaccaia in Oriente, imitao da quelli zoeni
esponenti di Doia che se rendeivan protagonisti de iniçiative personæ in
contrasto co-o so governo; o salua con entuxiasmo a partença da spediçion ghiâ
da-i fræ Vivadi, finançiâ da so nevo Tedixio; asciste con amægo a-o tramonto da
diarchía Doia-Spiñoa. L'œuvia a se concludde co-in examme da prosperitæ
economica razonta da Zena (o Doia fornisce a-o riguardo di interessanti dæti
statisteghi) e co l'ammonimento a-i conçittadin a poñe terme a-e lotte interne.
A profonda religioxitæ ch'a l'añima o conto do scontro con Piza; l'agilitæ
narrativa, ch'a spinze o Doia a insei into testo latin di vocabboli marinæschi,
di esprescioin proverbiæ e di termini in vorgâ; l'ampieçça d'orizzonte ch'a
comprende e vexende de gren potençe œüropee ascì, rendan l'œuvia interessante e
gódìbbile, otraché documento fondamentâ pe a conoscença de questo periodo
storico.

O Doia, comme custos de l'Archivio comunâ, o se adœuviò ascì perché foisan
riportæ into codexe "aotentico" di Annæ arcuñe œuviete monograffiche: e doe
breve narraçioin steize da-o Caffao inta primma meitæ do sec. XII (l' Historia
captionis Almerie et Tortuose e o De liberatione çivitatum Orientis), ch'o trovò
inte carte do messiao Oberto; a Brevis historia Regni Hierosolimitani, començâ
sempre da-o Caffao e completâ ò da l'Oberto ò da-o mæximo Doia. O dovette
arecœugge (ò riçeive in ereditæ da-o messiavo) di documenti in sce a so
famiggia, foscia componendo un'œuvia a-o resguardo. Questo trattatello o l'è
aregordao da l'erudio zeneize P.P.M. Oliva into secolo XVIII, ma, amisso ch'o
segge stæto scrito da-o Doia, o dovette scompai za into secolo scorso, perché o
marcheize Iacopo Doia, appascionao storico da so famiggia, o no l'ariescì a
consurtâlo. O Doia o l'è ascì aotô de una Practica equorum, che o G. B. Spotorno
pe primmo o gh'attribuì. L'œuvieta (conservâ inta Biblioteca naz. Marciaña de
Veneççia a l'è composta de 59 capittoli e a conten una serie de riçette pe a cua
di cavalli, suggeimenti e formule de sconzui scriti in vorgâ.



https://lij.wikipedia.org/wiki/Dria_Doia

Andria (Dria) Doia o D'Oia (primma do XIX sec. Doria; Ineia, 30 nov. 1466 -
Zena, 25 nov. 1560) condutê, armiagio e pater patriæ da Repubbrica de Zena.

Into 1484, orfano e privo da so porçion de patrimonio feüdâ cedua da-a moæ a-o
coxin Domenego, o Doia o se transfei a Romma a-i ordini do Nichiozo Doia,
comandante de guardie papæ sotta Innoçenço VIII, appartegninte a-a famiggia
ligure di Cybo. Montao a-o sœuggio pontifiçio Lusciandro VI Borgia, o Dria,
arestao sença arembi, o passò a Urbin presso i Montefeltro e succescivamente
presso i Da Rove.

Into 1513 o Doia o l'intrò a-o serviççio da Repubbrica zeneize, comandando doe
galee pe a proteçion de Zena e de rivee. Into 1516 o l'accattò træ galee e o
començò a appâtâ i so serviççi a Françesco I re de França (1522-28), e a-o pappa
Cremente VII Di Meghi (1526). Durante o soggiorno de l'armiraggio presso a corte
pontifiçia Sebastian do Ciongio o l'eseguì o retræto do Doia, aoa conservao into
palaççio de Fasciœu.

Inta stæ do 1528 o Doia o stipulò un nœuvo contratto co-o Carlo d’Asburgo, re de
Spagna e impiatô, in base a-o quæ o metteiva a dispoxiçion do sovran dozze galee
e træ triremme, riçevendo un compenso de 90.000 scui d’óo annoi e o placet
impeiâ a-a guæra de corsa. Insce-o cian politico, o Doia o domandò e o l'ótègne
a sottomiscion de Saña e l’indipendença de Zena, alliâ ma no sottoposta a
l'impiatô, co-a demoliçion de l'ódiâ forteçça do Castelletto, za sede da
guarnixon françeize.

Into 1531 o riçevette o tittolo de prinçipe do feüdo de Merfi inta Baxilicata,
ch'o rendeiva 40.000 scui d’óo l'anno, nonchè atri 25.000 scui d’óo, quæ
recompensa speçiâ, e o confeimento de l'ambia onoifixença do Tozon d’Oo, a ciu
âta do tempo, o quæ collâ co-o vello indoao do becco o compâ inti retræti do
Dria. A Repubbrica de Zena, in segno de reconoscença, a ghe confei o titolo de
«Pater patriæ» e a decretò l’ereçion de 'na stattua çelebrativa de dimenscioin
colossæ (eseguia into 1539 da-o Montorsoi). Otr'a ço o Senato o donò a
l'armiraggio un palaççio into sestê di Doia, inti presci da gexa gentiliççia de
San Mattê, gexa che o Doia o feççe restruttuâ da-o Montorsoi quæ so monumentâ
saçello funebre. O Doia o l'açetò a carrega de priô perpetto di scindicatoî,
prefeindo presentâse comme campion de l'ordenamento repubrican mentre, de fæto,
sciben che no giuridicamente, o l'ea o segnô da çittæ.

Inta so qualitæ de prinçipe, sciben che de 'n feüdo lontan, o dette vitta,
insemme a-a spozâ Peeta Uzodemâ, viddoa do marcheize do Carretto, a una nobbile
corte renascimentâ ch'a l'arestò un unicum inta stoia zeneize.

A-o serviççio de Carlo V, o Doia o lottò contra i temui pirati barbaeschi, tra i
quæ i famoxi Barbarossa e Dragutte.

O dovette affrontâ into 1547 a conzua di Fieschi, ch'a se concruse con
l’anientamento da famiggia rivâ, ma inta quæ perse a vitta l’amao coxo e erede
Zanetin.



https://lij.wikipedia.org/wiki/Deepin

deepin o l'è un scistema operativo Linux. Se tratta de un scistema operativo
libero e o l'é a sorgente averta (open source, in ingleize), o se peû scaregà
ascì da Internet (Internet a l'è a ræ de comunicaçion informatega mondiä) sensa
pagä ninte. E sö origini remontan a l'inissio di anni 2000 (28/02/2004).
Caratteristega importante do deepin a l'è l'indipendensa de l'architetua de CPU
(32 bit e 64 bit). O l'é vendûo da-a soçietæ Wuhan Deepin Technology Co., Ltd.
L'ambiente Deepin Desktop Environment (DDE) o l'é compatibile co-o scistema
operativo Antergos.

deepin o l'è scrito in lenguaggi de programmasion orientæ a i oggetti, Python e
Go. O vantaggio da programmasion orientä a i oggetti de Python e Go o l'è quello
de poei döviä, programmando, a libraja standard. Questa a se pö immaginä comme
un grande archivio ch'o serve pe creä façilmente i oggetti che neçescita,
partindo da e classe presente in ta libraja.

O software libero o l'è un software che o vegne rilasciou completamente de
badda; a votte l'üso de questi programmi o permette de risparmiä e çentanæa de
euro che costieva dotase dell'equivalente a pagamento. Ricordemmo che pe open
source se intende, in senso streito, i programmi aventi sorgente libera.

WPS Office o permette de sarvä i file in ti formati de Microsoft Office (.doc,
.xls, .ppt). LibreOffice o l'è stæto ütilzzou fin a deepin 2014.3 e o l'è unna
applicasion open source. Ricordemmo che, a pröva da validitæ de LibreOffice,
questo software o l'è stæto adottou da e amministrasioin pübbliche de India,
Cinna, Israele, Brasï e atri Paixi. In Italia l'ütilizza a Provinça de Zena,
insemme a atri enti pübbliçi.

Questo software o pö esse scaregou da Internet all'indirisso seguente:
deepin.org Pe imparä a usä deepin l'è consegiabile affidase a un manuale; fra i
tanti (a stampa o virtuali) se limitemmo chi a ricordä (a chi g'ha unna çerta
padronansa de l'ingleise) i tutorials de Wuhan Deepin Technology Co., Ltd (anche
questi son disponibili in forma libera e de badda in sce Internet).



https://lij.wikipedia.org/wiki/Borgheto_Borbeja

Ei Burghetu, pû anticamainte "Buighetu",(Burghet Burbaja in piemuntaize, u
Burghetu in ligûre) l'è in comûne italiàn in ta pruvinsa id Lisandria, in
Piemónte, e u s' trêuva a-u prinçipiu da Val Burbaja.

U vëgiu nume dei Burghetu u se scuntra pe a prima vóta in t'in docûmaintu dei
1319, i l' ciamaiva Burgum de Aymerixiis o Burgus Aymericorum. Burghetu l'è na
paólla tedèsca (Burg) che a vêu dî casté. E difatti gh'ëa in casté c'u l'è lûbió
in t'ei Burbaja tanti òni fò dopu n'alluvión. Aimerigo l'ëa 'n viscunte c'u
rapresentaiva ei vèscuvu-cunte id Turtun-a. Dopu Aimerigu ei Burghetu l'è stó
guvernó da-a famìa di Lûnati fin-a ai XVIII° séculu. L'ëa cuntruló da u Ducotu
id Milàn, l'è 'ndó sutta ai Savoia in tei 1748 e l'è stó pòrte da Repûblica
Ligûre (che a l'ëa sucedûa a-a Repûblica id Zena) dai 1797 ai 1814. In tei 1805
l'aiva occûpó - inmè tûtta l'Italia - i trûppe françaizi id Napuleón. In tei
1815, dopu ei Cungresu 'd Vienna, quande a Repûblica zenaize l'è sta scancelà,
Burghetu l'è 'ndó in tei Regnu id Sardegna, e precisamainte in ta pruvinsa id
Nêuve che a l'ëa pòrte da División id Zena. Dopu l'è stó pruvinsa id Nêuve fin-a
ai 1859, quande ei guvernu piemuntaize l'à creó a pruvinsa id Lisandria. U pâ
che u nume originale "Bor" dei fiûme Burbaja (che ai Burghetu i g' disa "gæa") u
vêu dì "ægua c'a scura".

Prima id rivò ai paìse, a rainte a-a strò prinçipole, gh'è a gésa id
Sant'Antunéin. In ta facciata u gh'è a dota dei 1681, mo segûu i l'avaiva fòta
còrche séculu prima, peichè l'abside l'è in stile rumònicu medievòle. In tei
paize gh'è incù 'na ture (u ghe n'ëa quatru) dei vëgiu casté, a rainte a-a
piòssa da gésa, e u s' vèga asì a pórta medievòle in ta via Caminâ c'a purtaiva
in drainta ai casté.

In ta campogna inturnu ai Burghetu i cultiva mega, erba mega, gràn, patote e
tumote. U gh'è incù tanti muón-i perchè 'na vota i cataiva i bûgoti da saida in
Aiquò e pêui i g'daiva da mangiò i fêuie dei muón-i e a-a fìn i vendaiva i
cuculi. Gh'ëa asì 'na fianda ai muìn nêuvu, e forsi i fiaiva anche a saida.
Inchêu u gh'è di fobriche a rainte ai paìze: a Sûtter, a Tubarg e a Bundy.

Ai Burghetu u s' porla incù a laingua lìgûre in ta variante nuvaize. A cûzìnn-a
asì l'è prinçipalmainte lìgûre.



https://lij.wikipedia.org/wiki/Rivolu%C3%A7ion_American-a

Rivoluçion americaña , rivoluçion de carattere naçionâ e instituçionâ ch'a
l'oppoze e trezze colonnie britanneghe de l'America Settentrionâ a-a moæpattria
e ch'a segnò a nascita di Stæti Unii d'America.

Doppo a Guæra di sett'anni (1756-63), durante a quæ i coloni aveivan sostegnúo
attivamente a Gran Bretagna contra a França, s'ea rafforçao in questi urtimi
l'aspiaçion a-a paritæ co-i çittadin britanneghi e a avei una propria
rapprezentança into Parlamento de Londra. O governo britannego, invece, pe
rafforçâ e nœuve conquiste e ristabilî e finançe statæ, o ribadì o vincolo
coloniâ e o l'inaspì (1763-65) a politica fiscâ (tasce in sce-i çuccai e imposta
de bollo) generando un crescente macontento.

A nœuva lezze in sce-o tê (Tea act) do 1773 e l'introduçion de coscì dite "lezze
intolerabbile" (Coercitive acts), che abolivan e libertæ locæ accentrando o poei
inte moen di aotoritæ politiche e militæ britanneghe, provocon a reaçion di
coloni, che convocon (1774) a Filadelfia o primmo Congresso continentâ.
L'assemblea a proclamò nulle e nœuve lezze, a l'impoze o boicottaggio contra e
merçe britanneghe e a stilò una Diciaraçion di driti di coloni. I succescivi
scontri (1775) tra truppe britanneghe e gruppi rebelli dettan o via a-a
rebellion armâ, ch'a l'assonse i træti de una guæra de libiaçion naçionâ. A
resciscion formâ di rapporti co-a Gran Bretagna a l'avvègne (4 luggio 1776) co-a
Diciaraçion d'indipendença redatta da T. Jefferson, inta quæ se sanciva a forma
repubbricaña do nœuvo paize, s'affermava i driti naturæ e inalienabili de l'ommo
(vitta, libertæ e feliçitæ), o prinçippio da sovranitæ popolâ e o diritto di
poppoli a-a rivoluçion e a l'indipendença. L'ezercito american, guidao da G.
Washington, o l'ótegne un'importante vittoia a Saratoga Springs (1777), ma pe e
sciorte do conflíto fu decixivo l'intervento de França (1778), Spagna (1779) e
Olanda (1780) a-o scianco di rebelli, che sbaraggion o nemigo a Yorktown (1781).
Co-a Paxe de Parigi (1783), a Gran Bretagna a riconobbe l'indipendença de
ex-colonie costituiese inti Stæti Unii d'America.



https://lij.wikipedia.org/wiki/Ren

Ren - Sciumme de l’Europa centro-occidentâ (1326 km). O passa insce-o territoio
de sei Stati (Svissera, Liechtenstein, Austria, Germania, Fransa, Paixi Basci).
O prinsipâ rammo sorgentissio (Ren Anteriô) o nasce inti Arpe svissere, da-o San
Gottardo, e o se dirizze verso NE, risevendo poi da scinistra o Ren Posteriô,
provegninte da-o masciscio de l’Adula. O sciumme o prosegue in diression N, da
primma intregamente in territoio svisseo, da peu segnando o confin tra Svissera
e Liechtenstein e tra Svissera e Austria; intrao into Lago de Costansa, o ne
sciorte e o prosegue in diression E-O, formando e cheite de Laufen (20 m),
presso Sciaffusa. Riçevuo da scinistra l’affluente Aare e toccao Baxilea, o
s'indrissa torna verso N, scorindo inta Fossa Renan-a. Succescivamente, penetrao
totalmente in territoio tedesco, o percore un’ampia zona cianezante inta quæ o
so letto o se allarga progrescivamente e o riçeive da-a drita o Neckar e quindi
o Men, so mascimo tributaio. O prosegue dapeu, sempre verso N, in te 'na valle
incassaa a traverso o Masciscio Scistoso Renan, riçevendo, da drita, i ægoe do
Lahn e da Ruhr e, da scinistra, quelle da Mosella. A Lobit o pennetra inti Paixi
Basci: o so delta apparente (in realtæ una ramificassion, e quæ brasse dan leugo
a una serie de foxe a estuaio) o comensa a Pannerden, donde o Ren o l'incanella
i 2/3 de seu ægue into Waal, che, unindose a-a bassa Meusa, o cangia poi o nomme
in Merwede e o se caccia into Mâ do Nord. O restante di ægoe, ò Neder Rijn,
doppo avei destaccao a Huissen un atra ramma, l’Ijssel (ch'o sfoxa inte l’Ijssel
Meer), o passa pe Arnhem e Wijk, dond'o piggia o nomme de Lek. Bagnao Krimpen e
Rotterdam, co-o nomme de Nieuwe Maas, o se dividde a seu votta inte doe ramme,
che sboccan into Mâ do Nord.



https://lij.wikipedia.org/wiki/Odontoblasta

L'Odontoblasta a l' è unna cellula de origine mesodermica presente in tütti i
organiximi dotæ de denti. A sö funsiôn a l'è quella de prôdüe a dentinna, che a
côstituisce côn a polpa dentaria ô cômplessô pulpo-dentinale, che ô serve a
garantî elasticitæ e vitalitæ all'elementô dentario. I odontoblasti se tröven
sistemæ in riga tra a pôlpa e a dentinna. In ta pôlpa côrônale queste cellule
han unna fôrma allongä, pe poi fase cübiche lungo i canali e continuä a
restrenzise finna a acciattise a livellô apicale: defæti e dimensciôin da
cellula sôn prôporsiônali a ô graddô de attivitæ, che a côrrispônde ä produçion
de dentinna, in diminuçiôn dä côrônna ä reixa. Dä sö parte apicale ogni
odontoblasta ô l'ha un prolungamentô citoplasmatico (Processo Odontoblastico),
che ô s'allunga da maniman che vegnen prodüte predentinna e dentinna in
concomitansa all'arretramentô dell'odontoblasta (in direçiôn centripeta, versô a
cavitæ pulpare che a se ridüe). Ogni Processo Odontoblastico ô resta côscì
côntegnüô in te un spaçiô çircôndoô dä dentinna, ô Tubulo Dentinale, che ô
percôre pe tüttô ô spessô da dentinna. Ô spaçiô che resta tra ô Processo
Odontoblastico e a dentinna che a delimita ô tubulo, ô piggia ô nômme de Spazio
Periodontoblastico, e ô contegne ô fluidô dentinale (un trasuoô di capillari da
pôlpa), attraversô ô quale varie sostanze pöen razonze a giunsiôn
smaltô-dentinna e in sce a quæ prezensa se basa a Teoria idrodinamica da
sensibilitæ dentinale. A parete de ogni tubulo a l'è rivestia da unna guaina
ipomineralizzä, ricca de glicosamminoglicani, che a l'ha a funçiôn de inibitô di
processi de sclerosi dentinale.



https://lij.wikipedia.org/wiki/Emilio_Azaretti

U l’è nasciüu a Ventemiglia u 3 d’avrì d’u 1902, da Angelu e Emilia Rondelli.
Purtai â fin i stüdi, intu 1925 u pigliava a leurea in chimica e farmaçia a
l’Üniversità de Zena e u praticava a prufesciun de spassià, eredità dau paire,
in via Cavour, insciu cantun de via d’a Stassiun. Inti primi ani d’u XX Seculu,
a a çità de Ventemiglia a vantava a presensa d’in ritrövu cultürale püblicu, u
Cafè Ligüre, in viale Principe Amedeu, ancöi cursu d’a Repüblica, duve "u sciù
Emiliu" u parteçipava cun custansa ai debà cürai da l’emeritu prufesù Vieri
Bongi. Apasciunau de dialetu e tradissiui d’u postu, intu 1927, u l’è staitu ün
d’i fundatui d’a "Cumpagnia d’i Ventemigliusi", üna d’ê prime "famiglie" ligüri,
cun "A Campanassa" de Savuna e "A Compagna" de Zena. ‘St’assuciassiun a s’è
pruposta a difesa d’u patrimoniu d’a lenga, d’a störia, d’i munümenti e d’u
fulclure de Ventemiglia e d’a Zona Intemelia e elu u n’è staitu u Consule
Rapresentante, cume di’ u presidente, fina au 1945. Intu 1928, inseme a Filipu
Giliu Rostan, u fundava a "Cumpagnia d’u Teatru Ventemigliusu", fiřudramatica
dialetaře che tanta impurtansa a l’avereva avüu inte l’opera de recüperu e
sarvagardia d’u patrimoniu lucale. Candu u regime, u s’è messu a amaregnà
düramente e tradissiui, elu u s’è intestau de mantegne a sou indipendensa de
pensceiru e a cuntügnà l’opera incumensà. Au cuménsu d’i Ani Trenta, cu’ in
abundante grüpu de amighi, apasciunai cume elu d’i dialeti intemelî, u l’à
caciau e base pe’ a fundassiun de l’ "Academia Ventemigliusa" ch’a l’à daitu
vita au muvimentu d’ "A Barma Grande", ina mira ch’a l’à avüu u sou puntu de
forsa inta pübřicassiun d’ina revista - sutatituřà "Antulugia Intemelia" – duv’i
gh’àn culaburau scritui inti dialeti d’a zona cumpresa intra a Valata de
l’Argentina e u Prinçipatu de Munegu, aiscì se ‘stu teritoriu u l’éira staitu
devisu dau cunfin puliticu italu-françese. Infra u 1932 e u 1939, de
‘st’antulugia i sun staiti pübřicai séte vulümi, ch’i cuntegne ina vasta
prudüssiun dialetale: puesie, prose, testi teatrali, mise a lögu de riçerche
lenghistighe e etnugrafiche. In fegunda culaburassiun cun Filipu Giliu Rostan,
sute u pseudonimu de - Yvan Dakhordiu - i fan paresce nümeruse pièçes dialetaři,
in testi uriginali o redüti, duve gh’è da remarcà: L’AMÙ U L’È CIÜ FORTE CHE U
BRUSSU, "U dottor PEPIN SCURLUSSURA, PAULIN U S’INCALA, A VERITA’ A L’UFENDE, A
ÇENA D’A LEVA (trasmessa d’â RAI inti Ani Setanta). Ancu’: A SCÖRA D’I MARÎ, U
SE CREDEVA D’ESSIRU, U RÜVEGU DE BON CÖ, FRANÇE’ MERA, U SPIRITU DE
CUNTRADIÇIUN, BERNA’ U BÜLU U SE MARIA. Intu 1946, in Svissera, u se mariava cun
Matilde Pfister, ch’a gh’à daitu due figlie: Emilia e Gisella. Da paire
cusciensiusu, candu l’è staitu u mumentu de destetà ‘ste due garsune, u l’à
dedicau ben ciü tempu â famiglia, metendu in po’ da parte i tantiscimi interessi
cultürali. Però, intu 1961, sprunau da Rostan, u reciamava a ina ciü atenta
atività u sciàiru grüpu d’i Soci d’a Cumpagnia, invitanduři a arrepiglià e
tradissiui, trasmetendu l’interessu ae generassiui giuvanili. Intantu u
sbrilunava i autui dialetali de tüta a Zona Intemelia a repiglià l’atività,
fandu pübřicà da Ninu Lamboglia, l’ötavu nümeru d’A Barma Grande. Da chel’anu,
fina au 1974, suta a sou ghida, i l’éira stampai autri sei vulümi d’a revista,
ch’i cuntegne a prudüssiun dialetaře d’au dopugherra e i sun servii da sprùn pe’
l’arrepiglià d’a literatüra dialetaře, che da chelu mumentu a l’à atrövau
nümerusu seghitu. Aiscì dopu a scumparsa de Rostan u cuntügnava a pratica d’autù
de testi teatrali, uriginali o redüti, ch’i nu’ mancava de esse rapresentai d’â
"Cumpagnia d’u Teatru Ventemigliusu" direta da Pierin Sismondini. ‘Sti chi i
tituři: CHI U L’È U MARIU DE CESIRA, INA PIGA DERRE’ A L’AUREGLIA, U GRUNGU, I
DUI CUSTANTIN, A PIGNATA, A RIVINCITA DE PASCÀ, PESCAVUI DE CANA, U CUTELU DE
PE’ U MANEGU, CHELE NÖTE DE SETEMBRE.

Intu 1977, pe’ a celebrassiun d’u çencantenariu de fondassiun d’â "Cumpagnia d’i
Ventemigliusi", intu mezu ae autre mire, u creava i "Centri di Cultura
Dialettale" ch’i l’àn u scopu de tramandà ai figliöi d’ê scöre u patrimoniu
cultürale d’u dialetu. Diresüi da Rensu Villa, inta Scöra elementare e dau prof.
Massimo Cavalli inte Medie, i Centri i l’àn derulàu in’intensa atività surva
tütu intu campu d’a cansun e d’a reçita dialetaře, utegnendu faitüranti
afermassiui, aumancu fina a tüti i Ani Ötanta, aiscì suta a diressiun d’a
duturessa Rita Zanolla. L’è staitu ancu’ Azaretti a preparà i testi dialetaři
pe’ st’atività, adatandu pe’ e scene, antighe e çelebri foure, cume: A FOURA D’U
RATU E D’U GALETU, GIANCANEVE, ÇENERUSELA, MARMELIN, U GATU INGIARMAU. De ciü,
pe’ i figliöi, u l’à messu inseme ina gramaticheta ilüstrà IMPARAMU U
VENTEMIGLIUSU, nasciüa d’â culaburassiun cun Villa, e cumpendià da ina serie de
audiucascete, lezüe in dialetu da amighi d’a Cumpagnia. Fin dai Ani Trenta u l’è
staitu autù de pareglie cansun in dialetu, caicüna cumposta inte ocaixun d’ê
edissiui d’a "Bataglia d’ê Sciure", müxicae e cögliüe intu cadernetu "CANSUN
VENTEMIGLIUSE" püblicau d’â Cumpagnia intu 1970, primu d’ina serie de edissiui,
aiscì prestigiuse. Â fin d’i Ani Setanta, i l’à cumesau a paresce i früti d’i
longhi ani de stüdi e de riçerche, purtae avanti intu campu d’u dialetu e,
d’urdinariu, presentae ai "Colloques des langues dialectales" urganisai a
Munegu. Inte ‘ste püblicassiui: NOMENCLATURA DELLA FAUNA MARINA IN DIALETTO
VENTIMIGLIESE, paresciüa insciu Bollettino dell’Atlante Linguistico Mediterraneo
e a culaburasciun au vulüme I DIALETTI LIGURI ch’u tegne i ati d’u Cunvegnu de
Zena, faitu intu 1973. U nu’ fava mancà a sou culaburassiun â "Rivista Ingauna e
Intemelia" de l’Istituto Internazionale di Studi Liguri, d’u cale u l’eira
staitu Sociu fundatù e, fina au 1977, Presidente d’a Seziun Intemelia. Ma
l’opera ch’a duveva daghe fama naziunale e internaziunale a l’è staita de següru
L’EVOLUZIONE DEI DIALETTI LIGURI ESAMINATA ATTRAVERSO LA GRAMMATICA STORICA DEL
VENTIMIGLIESE, paresciüa in due edissiui, üna derré l’autra, intu 1977 e intu
1982. Intu meiximu anu, dopu ina longa opera de preparassiun, furnia dai za’
nuinai Colloques, intu Prinçipatu de Munegu, paresceva l’ "Académie des langues
dialectales" d’a cale u l’eira staitu patruçinatù, membru fundatù e
vicepresidente. Intu 1989 vieva a lüixe l’ürtima deficurtùsa fatiga: STUDI
LINGUISTICI SULL’ANFIZONA LIGURIA-PROVENZA, preparà in culaburassiun cu’a prof.
Giulia Petracco Sicardi, e cuntegnente in aprufundiu e magistrale sagiu insciu
dialetu de l’Auriveta (Olivetta San Michele). Dutau de sciamante spiritu
puliticu, intu 1945, â fin d’a desastrusa gherra ch’a l’àva redütu Ventemiglia a
in bigu de macerie, u lançava l’idea d’â "Zona franca intemelia" ch’a l’averva
dovüu recustrüì, aumancu dau puntu de vista ecunomicu-duganale, l’entità de
l’antiga Cuntea. Pe’ arrivà a ‘stu scopu u l’à fundau "L’Unione Democratica
Federalista della Liguria Intemelia" assuciassiun ch’a l’aveva u sou organu de
infurmassiun intu giurnale lucale "LA VOCE INTEMELIA", ch’u n’è staitu u fundatù
e diretù fina â morte. U prugetu d’a Zona Franca u nu’ l’à avüu incumensu, ma u
giurnale u l’à purtau avani e püblicassiun cume mensile d’infurmassiun e difesa
d’i interessi lucali suta l’egida de l’ "Unione Intemelia". Fundatù, intu 1948,
d’a "Commissione italo-francese per lo studio dei problemi di frontiera e del
bacino del Roia", u l’è staitu aiscì fundatù e presidente d’u "Comitato per
l’ammodernamento della S.S. 20 di Val Roia", cume aiscì d’ê assuciassiui "Difesa
della spiaggia" e "Pescatori Marini". Ispeitù unurariu d’a Suprintendensa ai
Munümenti fina au 1971, u l’è staitu aiscì, d’â fundassiun, membru d’a
"Commissione di arte sacra della diocesi di Ventimiglia". Inti Ani Sciüscianta,
elezüu cume indipendente, u l’à faitu parte de trei aministrassiui, üna derré
l’autra: Cunseglié cumünale e Assesù ae Finanse e au Patrimoniu, ucüpanduse, tra
l’autru, pe’ l’istitüssione in Ventemiglia d’i Licei Classicu e Scientifigu e de
l’Istitutu Tecnicu Cumerciale.

Aiscì sou a pratica de prugetassiun e finansiamentu d’i travagli, pöi ciantai
lì, d’u portu de Ventemiglia. U l’à travagliau cun custansa fina a candu e
condissiui de salüte i ghe l’àn permessu, sareva a di’ fina a pocu tempu avanti
de möire, che l’è stau u 26 de frevà d’u 1991, inta sou ca’ d’a Marina San
Giüsepe, lasciandu a mezu caiche interessante travagliu de cultüra d’u postu,
cume u breviau d’a messa pe’ u giurnu de San Segundu, messa zü in ventemigliusu;
travagliu ch’u l’è staitu publicau postümu d’â scignura Matilde.



https://lij.wikipedia.org/wiki/Caff%C3%A8

O Caffè o l' è unna bevanda ottegnüa dai gren contegnüi in to früto (drupa) d'a
cianta omonnima, che a l' existe ao stato sarvego in Etiopia. O zennie Coffea,
da famiggia de Rubiacee, o comprende 40 speçie. Fra queste, a Coffea arabica a
da o 40% da produzion mondiale.

A coltivazion ao stato domestego a l' è esteisa a varie regiuin de Africa,
Arabia, Indie, America Centrale e Meridionale.

O früto, scimile a l' apparenza a unna çëxa, o se lascia seccä ao sö (coscidito
cafè de Techo do Centroamerica) pe fâ scì che se posse estrae i gren; ma ciü
spesso questa operazion a se fa meccanicamente. O caffè crüo, se tegnüo ao
sciüto, o se conserva ben e o miliora co-o tempo; ma o patisce l' ümido, pe via
da formazion de muffe. Ugualmente o va tegnüo lunxi dae sostanse aromatiche pe
via da so capaçitæ de assorbï dii odùi estranei.

A ben nota azion eççitante do caffè a l' è dovüa ä caffeinna (chimicamente
parlando a caffeinna a l' è 1,3,7 trimetilxantina).

Pe esse döviou comme bevanda o caffè o va torrefæto, segge pe svilüppä l' aroma
che pe rende solubili çerti componenti. O caffè tostou o diventa de cô marron (
o gran crüo o l'è verde), o diminuisce de peiso dao 15 ao 20% e o l' aumenta de
volümme. L' aspetto de un bon caffè torrefæto o deve esse brillante, a
conscistensa düa; i gren remesciæ deven esse "sonori".

I tipi de caffè piggien o nomme dae localitæ de provenienza. I mægio son quelli
etiopici, seguï dao Moka coltivou speçialmente in Arabia. De origine asiatica l'
è Malabar, Borneo, Giava; in America o paise prodüttô prinçipa o l' è o Braxî
dao quæ vegne o Rio, o Santos, o Parà, o Bahia e vari atri.



https://lij.wikipedia.org/wiki/A_Compagna

A Compagna, fondâ o 21 de zenâ do 1923, a l’é l’asociaçión di Zeneixi amanti de
Zena e da sò tæra, giöxi de antighe glorie, de bellesse, de tradiçióin, da parlâ
e di costùmmi da sò gente, a-o de fêua e a-o de d'äto de ogni fede politica e
religiosa.

A l’à e a doviâ sénpre avéi a propia sede a Zena; a sò lengoa ofiçiâ a l’é o
zenéize. A Compagna a l'è a ciù antiga asociaçión störica e coltûrale de Zena. O
sò scopo o l'è quello de tegnî ûnïi e affiatæ i Zeneixi pe-a tûtela de l'önô e
de tradiçióin e pe-a diféisa di interèsci da Ligûria e di sò tràfeghi, e in te
l'anbito da Costituçión pe-a ciù vasta autonomia da Región, piggiando parte
attiva a-a vìtta aministrativa.

A Compagna a l´'è un menbro da Consulta Ligure. O sò fîn o l'è quello de
premêuve e preservâ a stöia e e tradiçióin de Zena e da Ligûria, contribuendo a
tùtte e iniçiatîve ligûri d'arte, coltûa e edûcaçión. Scìn da-o 1923 a òrganiza
ogni anno O Confeugo, e ghe parteçipa ascì o scindico de Zena, che o fâ mostra
d'ëse o Dûxe, mentre o prescidente de l'asociaçión o ghe parteçipa comme Abòu.



https://lij.wikipedia.org/wiki/Polena

Una polena a l'è una decoraziôn de legnô dô Barco a veia, spessô a fôrma de
figüa femminile o de animale, che a se trövava in sce a prua de navi da ô XVI
secôlô a ô XIX secôlô. A pratica a l'è stæta intrôdotta inisialmente in ti
galeôin, ma anche navi ciü antighe aveivan de spessô de decoraçiôin in ta prua.

Cômme tante atre decoraçiôin dô tempô a polena a l'aveiva ô scopo de indicä ô
nômme da nave che a a portava a persônne che no saveivan lezze (anche se, a
vottte, in te una mainea contorta), pe de ciü a l'aveiva ô fin de môsträ a
ricchessa e a forsa dell'armatô. In tô periodô Barocco çerte navi vantaven
polene gigantesche, pesanti diversci tônnei; a votte ne portaven finna due, una
pe ogni latô dell'erbô de bômpressô. E grosse polene, essendô scôlpie in tô
legnô massicciô e essendô pôsiçiônê in sce a punta dô scaffo, aveivan un effettô
negativô in sce e capaçitæ de navigaçiôn de navi. Questô, e i côsti erti de
realizzaziôn, portian in to XVIII secolo a fä de polene môltô ciü piccinne e
adreitüa a eliminale in tô secôlô seguente.

A polena vera e propria a l'è sparia con a fin de a navigaçiôn a veia in larga
scala. I primmi piroscafi aveivan de struttüee che ricordaven e polene in sce a
prua. Questa pratica a l'è düâ finna â primma guæra mondiâ.



https://lij.wikipedia.org/wiki/Pap%C3%AA

Papê (da-o latin papyrus, ch'o ven da-o grego πάπυρος), produto industriâ
fabbricao con de sostançe fibrose despægie, redúte in pasta umida e quindi in
fœuggi sottî e flescibili pe varri uxi, specce pe scrivighe, stampâghe ò fasciâ.

O papê o l'ea za fabbricao in Ciña, a quante se sa, into 2° sec. a.C. A
conoscença di procesci de fabbricaçion a passò inta Corea into 7° sec. d.C. e de
chì into Giapon, estendendose into seccolo seguente inte tutto l’Oriente e da
pœu, a œuvia di Arabi, inte l'Africa settentrionâ, in Spagna e in Seçilia,
d'onde proven o primmo documento œüropeo in sce papê do 1109 (lettia da contessa
Adelaide); verso o 1150 a l'ea attiva una cartea inta çittæ spagnolla de Xàtiva.
In Italia s'ha notiççia de una cartea ch'a fonçionava presso Bologna, in sce-o
Ren, primma do 1200, pe œuvia do meistro Poleize da Fabrian, çittæ ch'a vègne
(da-a segonda meitæ do 13° sec.) e a l'arestò a longo o centro da produçion
papiæa italiaña. Impulso grandiscimo ebbe l’industria papiâ con l’invençion da
stampa, ch'a n'accrebbe enormemente o consummo. A fabbricaçion meccanica do papê
a fu introduta da L.N. Robert, inventô da macchina continnua in cian, e squæxi
contemporaniamente da M. Leistenschneider, inventô de quella ‘in tondo’, in
sce-o finî do 18° seccolo.

E mateie primme dœuviæ pe preparâ o papê vegnan distinte in fibroze e no
fibrose: e primme forman o feltro de fibbre intreççæ, e segonde conferiscian a
queste de particolæ proprietæ (cô, peizo, superfiçie liscia ec.). E mateie
fibrose son constituie da-e coscì díte paste de legno (çelluloza) che pœuan êse:
chimiche (çelluloza praticamente pua), meccaniche (legno sfibrao) e semichimiche
(con caratteristeghe intermedie fra e doe precedente).

E mateie primme fibrose despægie da-e paste de legno aoa mençunæ, son costituie
da: a) straççe de coton, lin, canneva, iuta ec.; primma de l'impiego queste
straççe subiscian una çernia, da pœu son fæte a tochetin e ‘cœutte’ in aotoclave
in prezença de soluçioin diluie de alcali (caçiña, soda ec.) che agiscian da
sgrassanti e da decoloranti; o produto da cottua appeña scaregao da-e aotoclave
o ven sfiarsoao (in olandeixi ec.) in moddo da dâ una sospenscion de fibbre ch'a
pœu êse urteriormente ingianchîa; b) papê de ricuppero (papê riciclao),
costituio da retaggi, da papê da maxei ec.; in questo caxo ascì se procede a un
trattamento con alcali in aotoclave, pe asportâ o bruttô, a colla, l’inciostro
ec., e o produto o ven da pœu sfibrao in olandeixi e eventualmente urteriormente
decolorao. Otr'a ço, comme materiâ fibrozo pe papê, se pœu dœuviâ de fibre
artifiçiæ scintettiche, segge azonzendole in quantitæ do 10-20% a-i normæ
impasti fibroxi de produti çelluloxichi segge preparando di impasti formæ soo
che da de fibbre scintetiche ò artifiçiæ. Tæ fibbre devan êse ‘fibrillabile’, in
grao saiv'a dî de formâ un fœuggio papiâ pe effetto de l'aotocoexon; in caxo
contraio receddan l’azonta de sostançe ligante. Queste despæge mateie primme, ò
meze paste, doppo un eventuâ urteiô trattamento de decoloaçion vegnan fra lô
mescciæ in rapporti despægi a segonda di tipi de papê da prodúe e de so
carateristeghe; o produto risurtante o ven da pœu sottoposto a raffinaçion,
saiv'a dî desfæto e sfibrao con di procedimenti che conferiscian a-e fibre una
mao flescibilitæ e consentan d'ótegnî da queste di papê ciu compatti, meno
poroxi e meccanicamente ciu rescistenti. A-a sospenscion de fibre coscì preparæ
son addiçionæ i componenti no fibroxi constituii da di materiæ de carega, ò
careghe (caolin, tarco, carbonato de caço, sorfato de caço ò de bario ec.), che
dan a-o produto ciu gianchixe, n'amegiôan l’attitudine a riçeive a stampa ec.,
da di materiæ collanti (colofonia ciu ò meno savonificâ, gelatiña, cazeiña ec.),
che confeiscan una rescistença a-a penetraçion de l'inciostro, da di coloranti
pe impartî e coloraçioin vosciue, da di sgiancanti ottichi, da di additivi pe
incrementâ a rescistença a umido do papê. E careghe, i collanti, i coloranti
pœuan ascì êse applicæ in sce-a superfiççie do fœuggio de papê za formao.

A fabbricaçion do papê a segue un processo continno realizzao pe mezo de
macchine (ciammæ appunto macchine continnoe ) distinte in macchine continue "in
cian" e "in tondo". Inte macchine continue in cian, a sospenscion da mateia
primma a ven versâ in strato sottî, de spessô uniforme, in sce una teia
metallica sença fin ch'a-a libera da l'ægoa pe schiœuia e pe aspiaçion e a-a
cede, redúta a una banda umida continnoa, a un feltro ch'o-a porta a passâ fra
despægie cobbie de cilindri pressadoî e esciccatoî i quæ elimminan l’ægoa da-o
fœuggio, i primmi pe spremitua e i âtri mediante o calô da superfiçie; a-a fin o
fœuggio o ven ingugeito a de gren bobiñe. A largheçça e a veloçitæ de macchine
continnoe son anæte sempre aomentando: e primme gh'aivan a largheçça de circa 1
m e favan pochi metri de banda a-o menúto. E macchine moderne pœuan arrivâ a 10
m de largheçça e a veloçitæ de produçion de circa 1500 m/min, co-ina produçion
diaia ch'a pœu êse de l'orde de de çentanæa de tonnei. A macchina in tondo a
difeisce da quella ciaña inta formaçion iniçiâ do fœuggio: de fæto a pasta a l'è
prelevâ da un cilindro coverto de teia metallica o quæ o gia pe meitæ immerso
inta tiña, da-a quæ o soleva un sœu de pasta, aderente a-a so superfiççie, che
da pœu o ven destaccao e transfeio in sce di feltri compindo un percorso
anallogo a quello ch'o fa inte l'âtra macchina. O scistema, za dœuviao pe a
produçion de di tipi ben fin de papê e con di boin effetti de filigraña, ancœu o
l'è dœuviao sorvetutto pe a fabbricaçion di cartoin. Pe çerti uxi o papê o l'è
dœuviao comm'o sciorte da-a macchina continnoa (prez., pe tanti papê da
imballaggio), ma in genere o papê o l'ha da subî un ò ciu trattamenti
supplementæ (allestimento): lucidatua, satinatua, teiatua, gofratua, rigatua,
taggio inte di formati stabilii.

L’allestimento do papê o se pœu fâ in rolò ò in fœuggio, con ò sença
calandratua. E opiaçioin fondamentæ de l'allestimento do papê in rotoli
conscistan inte 'n controllo da banda de papê produta da-a macchina continnoa,
into refiâne i bordi e into taggio in strisce de largheçça prestabilia mediante
di cotelli circolæ. Se o papê o dev'êse calandrao, pe rendine a superfiçie
perfettamente liscia a-o scopo de façilitâ segge a scritua segge a stampa, o
vegne primma inumidio, e da pœu inviao a-a calandra, formâ da ciu cilindri a
asse orizzontâ, sovrapposti, âternæ, metallichi ò rivestii in cartalaña,
passando fra i quæ a banda de papê a l'aquista o grao vosciuo de lucido pe o
contatto co-a so superfiçie (pœuan ascì êse rescádæ mediante circolaçion de
vapô). Ançiché in rolli, o papê, calandrao ò patinao, o pœu êse confeçionao in
fœuggi; a banda a ven retaggiâ a mezua e i fœuggi, controllæ e contæ, recugeiti
in ríxime.

A clascificaçion do papê a pœu êse fæta in baze a-o cô, a l'incollatua, a-o
spessô, a-a rescistença a-a traçion e a-o streppo, a-a massa pe unitæ de
superfiçie (grammatua: scin a 30 g/m2 s'ha e veliñe , da 30 a 150 quelli
propriamente dîti, da 150 a 400 g/m2 e a-o de la di 400 g/m2 i cartoin ), a-o
formato (se in fœuggi: mezua di læti; se in bobiña: largheçça da bobiña), a-a
trappettatua, a-a filigraña. In relaçion a-e mateie primme dœuviæ i papê se
clascifican in: fin, se fabbricæ con di materiæ fibroxi çernui, comme straççe e
çelluloza; mezofin , se fabbricæ con de paste mescce; andanti, se a mateia de
base a l'è a pasta de legno. Pe l’uzo a-o quæ son destinæ se distingoe: papê da
imprescion, da scrive, da dizegno, da stampa, tutti in nomioxiscime varietæ;
cartasciughe; papê da fasciâ, pe imballo, pe coertiñe, pe involucri de sostançe
alimentæ ec.; papê speciæ, papê pe valoî, papê patinæ, metallizzæ, œuiæ,
pergamenæ.

Inta gran parte di paixi i fœuggi de papê g'han de dimenscioin unificæ; in
Itallia i formæ unificæ ciu comun son quelli da coscì díta ‘serie A’ . A
dimenscion minô de un formato a l'è pâ a-a maggiô do succescivo, mentre a
dimenscion maggiô de un formato a l'è circa o doggio da minô do succescivo;
pertanto l’area de ciascun formato a l'è o doggio de quella do formato
succescivo (in millimetri: A0 = 840×1188; A1 = 594×840; A2 = 420×594; A3 =
297×420; A4 = 210×297; A5 = 148×210; A6 = 105×148). Existe ascì âtre doe serie
de formati (B e C), a l'uzo impiegæ pe buste ò cartelle.



https://lij.wikipedia.org/wiki/Ninno_Bixo

Giœumo Ninno Bixo (o Bixio), patrioto, generâ e polittico italian (Zena, 2
ottobre 1821 – Banda Aceh, 16 dicembre 1873).

Urtimo de œutto fræ, o perdette a moæ mentre o l'ea ancon figgiœu (1830), e
percose o poæ, passao a segonde noççe, o no se curò de lê, o l'arestò abbandonao
a lê mæximo, e doppo un'infançia priva de ogni conforto o s'imbarcò comme
mocciaccio inte 'n bregantin ch'o partiva pe l'America.

Tornao a Zena, i fræ o costrenzettan a arrolâse inta mæña sarda. Nonostante o so
carattere impetozo e távotta rebello, Ninno Bixo, pe a dua esperiença fæta in
mâ, o seppe cattivâse l'affetto di supeioî e o fu promosso a-o grao de
aspirante, ma, no poendose liberâ da-o so incessante dexideio d'avventua, o
lasciò o serviççio regio e o partì con doi amixi, o Parodi e o Tin, insce 'na
nave americaña in rotta pe Sumatra. A monotonia e a mognaja da vitta de bordo
spinzettan i træ a-a fuga. Into tentativo o Parodi o moì, devoao da-i pescichen,
i âtri doi ariescin a toccâ tæra, sfinii. Doppo varie vexende fun repiggiæ da-o
so capitagno e conduti a Niorche (1846).

A-i primmi do '47 o B. o l'ea a Pariggi, ospite de so fræ Lusciandro, e chì o
conosceiva o Mazzin. Tornao a Zena e vegnuo amigo do Mameli, o l'inçò e o fu
cappo de dimonstraçioin politiche e de atti ardii. O 4 de novembre in Ciaçça
Ducâ o l'afferrò pe a brilla o cavallo de Carlo Alberto, inçitando o re a varcâ
o Texin.

Scciuppao a guæra, o corì a combatte, e fu a Governolo, a Viçença, a Trevizo,
ardente e generozo inte battagge, delongo pronto a urlâ, a giastemmâ, a criticâ.
Verso a fin do '48 o l'intrò inta legion italiaña do Gaibado.

Proclamâ a Repubbrica Romaña e sbarcæ i Françeixi a Çivitavegia, o fu latô da
protesta de l'Assemblea constituente a-o generâ Oudinot. O 30 d'arvî 1849 o se
distinse a San Pancraçio, compindo di atti che parsan di "conti fantasteghi de
bravate orlandesche" e o 9 de mazzo pe o so valorozo contegno a Palestriña o fu
nominao capitan. O 3 de zugno, agiuttante do Gaibado, o se crovì de groia a
Villa Corsciña, donde o combattimento o fu ciu incagnio e decixivo. Una
graviscima feria a levò a-a lotta questo "ófiçiâ d'âte spiançe", into quæ molti
viddan resciuscitao o Zane da-e Bande Neigre. O fu ricoverao insemme co-o Mameli
a l'uspiâ di Pellegrin.

Cheita a Repubbrica, o Bixo o tornava a Zena e missose a studiâ o ghe conseguiva
o diploma de capitan de longo corso, da pœu o se spozava e o navegava pe sei
anni continnoi. A-a vigilia da guæra contra l'Aostria o s'improvvizò scritô, e o
fondò e diresse un giornale, o San Zorzo (da pœu Naçion). Into 1859 o l'ebbe o
comando de un battaggion di Caccioei di Arpe e o fu ancon quello de Romma,
ardente e temeraio, da-o Po a-o Stervio, onde o fu sorpreizo da Villafranca. O
fu da pœu in Toscaña, inte l'ezerçito da Liga de l'Italia çentrâ, a comandaghe
un reggimento, torna a-o scianco do Gaibado.

Scciuppao l'insurreçion da Seçilia into 1860, o fu un di ciu fervidi preparatoî
da spediçion di Mille; o comandò o Lombardo scin a Marsala; o combattè a
Calatafimi, donde, a-a testa do primmo battaggion, o l'apparse mirabile pe a
parte ch'o l'ebbe inte l'açion. A l'ingresso in Palermo o fu ferio e, sdegnozo
de cue, o se trasse da lê a balla da-e carne. O carattere impetozo o provocò una
gran caladda co l'Agnetta a-o mortóio de Tüköry (e ne segui l'anno doppo un
duello tra i doi in Sviççera). Misso a-a testa de una brigadda o fu mandao a
reprimme i dezordini de Bronte, rea "de leiza umanitæ", e o ghe fu punitô
inezorabile. Passao in Calabria, inte l'attacco de Reggio o l'ebbe o cavallo
amaççao e o fu fejo a un braçço (21 agosto). O 7 settembre o l'ea a-o Vallon de
Rovito, e insce o lœugo do martœuio di Bandea o l'"inçendiò l'aia" co-in
discorso breve, vibrao e tempestozo. O razonse a Nappoi o Gaibado, che inte
giornæ do Volturno o gh'affidò a poxiçion di Ponti da Valle, donde o stoccò
l'urto do von Mechel.

Promosso lœugotenente generâ e eletto deputao, o misse paxe tra o Gaibado e o
Cavour; o resse a divixon de Lusciandria, o l'ebbe di incareghi onoeivi e
importanti. Into 1866 o parteçipò a Custoza a-e urtime fase da battaggia,
respinzendo sdegnozo e intimaçioin de reiza. O Da Rocca o-o propose comme cappo
de Stato Maggiô; atri pensò a lê pe o Ministeio da Mæña. Into frevâ do 1870 o fu
nominao senatô e poco doppo o l'assonse o comando da divixon de Bologna. Into
succescivo settembre o fu ciammao a fâ parte do corpo d'opiaçioin int'o stato
pontifiçio e o 20 de quello meize o l'intrò in Romma contemporaniamente a-e
truppe do generâ Cadorna.

Separaose finalmente da l'ezerçito co-in memorabile orde do giorno, o se dette
a-a construçion de un bastimento in færo, ch'o ciammò Maddaloni, co-o quæ o
viágiò quarche meize inte l'arçipelago maleize. Un'epidemia colerica, propagaase
into so equipaggio, a l'amortava quella fibra ecceçionâ de navegatô, de
sordatto, de patriotto, o 16 dexembre 1873, into porto de Aceh, inte l'izoa de
Sumatra. A so sarma a fu portâ da l'armiraggio Canevâ, into 1877 a Zena e
deposta into camposanto de Staggen.



https://lij.wikipedia.org/wiki/Megollo_Lerc%C3%A2

Domeñego Lercâ dito Megollo, mercante, pirata e condottê zeneize (XIII - XIV
sec.).

Personaggio foscia lezendaio (no se sa de seguo quæ o foise tra i tanti Menneghi
e Menegolli Lercæ che gh'en stæti) protagonista de l'istoia da fondaçion do
fondego zeneize in Trebisonda.

Un Megollo Lercâ o viveiva effettivamente a Zena inti primmi dexenni do
Trexento, eserçitando a mercatua (e a pirataia ascì) a Peja, a Trebizonda e into
Mâ Neigro, tutti elementi che rendan credibile a so stoia. Sciu de lê e notiççie
en scarsciscime, tanto che, pe longo tempo, i fæti a l'origine da so perduante
famma en stæti erroneamente allugæ into 1380, vegnindo ciu votte missi
seriamente in dubbio da-i storreghi.

Questi en notti graçie a-o conto fæto squæxi doi secoli doppo da-o Bærtomê de
Senarga, cançelê e annalista ófiçiâ do Comun de Zena, inte 'na lettia inviâ a
l'umanista napolitan Zane Pontan. A so narraçion, de seguo fondâ in sce 'na
tradiçion ben notta a-i zeneixi de l'eppoca, a no fornisce arcuña indicaçion in
sce l'anno in to quæ se desgugette l'impreiza do Lercâ, ni in base a-i pochi
dæti disponibili l'è poscibile identificâ con segueçça o Lercâ a l'interno de
l'ampio consciortî di Lercæ, grande famiggia guerfa, ligâ a-a França e a-i Anxò.
Tutta una serie de indiççi, tuttavia, a l'induxe a retegnî che i fæti di quæ se
reize protagonista o Lercâ se seggian desgugeiti fra o 1314 e o 1316. Pe quante
resguarda l'origine familiâ (comme suggerio da-o Descimon ), pâ probabile ch'o
foise figgio de un Gioffrè, visciúo inta segonda meitæ do Duxento.

Ancon adolescente, segondo un costumme assæ diffuzo inte primme famigge de
l'aristocraçía çittadiña, o fu inviao da-o poæ a Peia, l'importante empoio
zeneize insce o Bosforo, pe impratichîse da mercatua. Chì o se tratègne di anni,
pe trasfeise succescivamente a Trebizonda.

A çittæ, za cappolœugo de l'antiga provinça bizantiña da Cádéa, da-o XII seccolo
a l'ea vegnua sede de un prinçipato feüdâ aotonnomo che into 1204,
contemporaniamente a-a cheita de Costantinoppoli a prœuvo a-a IV croxâ, o vègne
conquistao da Alescio e Davide Comnen, nevi de Andronego I, l'impiao amaççao
into 1185; impadroniise de Trebizonda, i doi assonsan, insemme co-o tittolo
impeiâ, quello de "gren Comnen", dando vitta a un stato indipendente. Importante
empoio commerçiâ, ponto de partença de uña de prinçipæ vie caravanêe verso a
Transcaocaxia, a Perscia e a Ciña, Trebizonda a l'ea stæta pe longo tempo un di
porti bizantin ciu frequentæ da-i mercanti mussurmen; questa a trava di noteivi
guaagni, otra che da-o commerçio de tranxito, da-e merçe locæ de esportaçion
(fra e quæ e niççœue rapresenton a longo a voxe prinçipâ do commerçio verso
l'Itallia). A presença commerçiâ italiaña a Trebizonda a se feççe conscistente
insci-ô finî do Duxento, doppo che a destruçion de Bagdad (1259) e a cheita de
San Zane d'Acri (1291) stramuon e vie commerçiæ tra Ocidente e Oriente da-a
costa sciriaña a-o Mâ Neigro. Zeneixi e Veneçien s'impegnon attivamente, inti
dexenni succescivi, a fondâ de colonnie e di insediamenti longo tutte e coste
ponteghe.

A Trebizonda una colonia zeneize a l'è attestâ into 1291; questa a l'ótègne da-i
"gren Comnen", primma do finî do seccolo, l'assegnaçion de un sestê e di
privilegi fiscæ e giurisdiçionæ analoghi a quelli godii da di atri scimmili
insediamenti. I rapporti tra Zena e l'Impeo trapezuntin se deteiôan into 1304,
pe una controverscia tra i mercanti liguri e l'imperatô Alescio II in tema de
daççi duganæ. In çittæ scciuppon di dezordini e o sestê zeneize o subì gravi
danni, ma poco doppo fu razonto un accordio e i Zeneixi ótègnan a concescion do
scito fortificao de Lioncastron, presso Trebizonda, donde se stabilin. A fu una
tregoa de breve duâ perché into 1313, a prœuvo a di atacchi a de nave
trapezuntiñe da parte di corsæ zeneixi, Alescio II o strenzette alliança co-o
segnô de Scinope, Ghazi Çelebi, organizzando una flotta comuña pe attaccâ Caffa
e i possedimenti zeneixi de Crimea. O quartê de Lioncastron o fu devastao, ma a
rescistença oposta da-i Zeneixi a Cafà e i corpi inferti da-e so nave a-o
commerçio trapezuntin convinsettan a-a fin Alescio II a chinâ a patti; coscì o
26 ott. 1314 vègnan stipulæ de nœuve convençioin con Zena che confermon tutte e
precedenti concescioin e riconobban a-i Zeneixi, in lœugo de Lioncastron, un
scito a l'interno de Trebizonda, rente a-a darsena.

L'è in questa ócaxon c'ha da êse alugao l'epizoddio ligao a-o Lercâ, nonostante
di storichi reçenti n'aggian misso seriamente in dubbio a veidiçitæ. Segondo o
conto fæto da-o Senarga, o Lercâ, doppo d'esise stabilio a Trebizonda, o vègne
fito persoña de fiduccia de Alescio II: fæto no imposcibile visto che into 1292
l'amministraçion da Çecca a l'ea gestia da-o zeneize Nichiozo Doia.

Attiaose e gioxie di cortexen greghi, o Lercâ o fu pezantemente insurtao, into
corso de una partia a scacchi, da un çerto Andronego, un zoeno e avvenente
favoio; no avendo ótegnúo sodisfaçion da l'impiâtô pe l'ofeiza subia, o
s'allontanò furibondo da Trebizonda, zuando vendetta. Rentrao a Zena, co
l'agiutto de tutta a famiggia Lercæa e co-o permisso do Comun o l'armò doe galee
e o se dirizette torna into Mâ Neigro, decizo a vendicâse de l'imperatô e di
ofeize fæte a-o nomme zeneize. Con estremma feroçitæ o se lançò a l'attacco de
çittæ e i villaggi costê trapezuntin, sbaraggiando in ciu ripreize e nave che
l'imperatô o ghe mandava contra. A-i tanti prexonê o riservava un terribile
castigo, fandoghe taggiâ, segondo un'uzança tipicamente bizantiña, o nazo e i
uege, che dapœu o conservava in sarmoiia, inte di vaxi appoxiti. A vista de
questi trofei, inviæ a Trebizonda tramite un vegio prexonê e i so doi figgi, a-i
quæ o l'aiva risparmiao a mutilaçion, a convinçè l'impiatô a vegnî a patti co-o
Lercâ e a consegnâghe o cortexan Andronîgo, caoza da so indignaçion. A-o grego,
inzenoggiaose in lagreme davanti a lê, o ghe dette in caço inta faccia, ma o ghe
risparmiò a vitta, dindoghe, pe scrignâlo, che i "Zeneixi mai incrudeliscian
contra donne" , un pezante rifeimento a-i so prezonti ligammi intimi co
l'imperatô.

A-o de là de probabile invençioin do Senarga (in particolâ pe ço che concerne
l'instituçion da colonnia zeneize a Trebizonda), a lezendia a conten tuttavia un
so fondamento storego. In effetti, comme aregordao a-o prinçippio, un Megollo
Lercâ o l'ea presente into Mâ Neigro inti primmi dexenni do XIV secolo e o l'è
nominao inte 'n atto rogao do 9 arv. 1313, riguardante una so galea in
navegaçion verso a Romania, e inte l'ottobre 1314 ascì, quand'o l'è mençunao tra
i mercanti zeneixi œuvianti a Scimisso. Questo o fu de seguo quello mæximo che
inti anni succescivi o se reize corpeive, con Aççelin Grillo e di atri zeneixi
da Sodæa, de atti de pirataia a-i danni de l'Impeo trapezuntin stimæ, into
tratao do 24 março 1316, ben 500.000 aspei, che o Comun de Zena o s'impegnava in
quell'ócaxòn a indennizzâ. Otr'a ço, che a famiggia Lercæa a foise streitamente
ligâ a-e fortuñe da colonia trapezuntiña l'è testimoniao da-o fæto che, inta
gexa de S. Eleüteio, prinçipâ scito religiozo do sestê zeneize de Trebizonda,
s'attrœuva ancon a-a giornâ d'ancœu una lapide co-e insegne da famiggia, sciben
ch'a se riferisce a l'edificaçion da so secrestia, into 1361.

Doppo l'epizodio ch'o-o reize çellebre, o Lercâ o se dedicò in particolâ a-o
traffego do mastego, prinçipâ produçion de l'izoa de Scio, a l'eppoca dominio di
Zaccaia, âtra nobbile famiggia zeneize. In tâ veste o l'è aregordao into 1318 e,
ancon, into 1333 quande un carego de mastice o ghe fu sexio da-e galee di
Luscignen, sovren de Çipro.

Pe exile che seggian e testimoniançe insce a so istoia, grande a fu comunque a
nommina che, a Zena, a ne circondò a memoia. O "gran Megollo" o fu a longo
aregordao comme un di ciu schillenti campioin de l'indipendença zeneize e e so
geste vègnan inmortalæ da numiose œuvie d'arte: da-o belliscimo baçî d'argento
ponsonao da-o portogheize Antogno de Castro into 1565, ancœu presso a Fondaçion
Cini de Veneçia; a-o ciclo de affreschi do zeneize Lucco Cangiaxo into palaççio
Lercâ Parodi de stradda Nœuva a Zena (ancœu via Gaibado), o quæ fronton o l'è
decorao da doi telamoin sença nazo, œuvia do scurtô Taddê Carlon; a l'affresco
(circa 1621-25) de Zane Carlon inta villa do duxe Zanbatesto Lercâ (doppo di
Spinnoa de S. Pê) a San Pê d'Æña.



https://lij.wikipedia.org/wiki/Go%C3%A6ra_de_succescion_spagnolla

Guæra de succescion spagnolla, conflíto provocao da-a morte sença descendenti de
Carlo II, re de Spagna (1° nov. 1700).

Za primma da morte do sovran, i candidæ ciu diretti a-a succescion, Luigi XIV de
França e l’imperatô Leopoldo I, a prœuvo a-i rispettivi matrimonni con Maia Texo
e Margaita Maia, doe sœu de Carlo, no ascozan, l'un e l'atro, o so dexideio de
subentrâ, quæ eredi, into possesso do vastiscimo impeo spagnollo. E spiançe de
tutti doi i pretendenti fun tuttavia deluze da-o mæximo Carlo, che into nov.
1698 o descignò a proprio erede Gioxeppe Ferdinando de Wittelsbach, elettô de
Bavea. L’improviza morte de questo (frev. 1699) a riaçeize a conteiza tra e
corte de Pariggi e Vienna, e Luigi XIV, dexidiozo de regolâ in antiçipo, con di
accordi segretti, e sciorte de l'ereditæ madrileña, o concluze con Inghiltæra e
Provinçe Unie un trattao de spartiçion da monarchia spagnolla (março 1700).

Tanto maggiô fu l’imbaraçço do re françeize, quande, morto Carlo II, o vègne a
conoscença de so urtime voentæ, pe-e quæ Feipo d’Angiò, segondogenito do Derfin,
o l'ea nominao erede universâ da monarchia, co-a claozoa che a Coroña de Spagna
a no vegnisse mai unia a quella de França. Doppo quarche exitaçion, Luigi XIV o
l'açettò o testamento e o nœuvo re o fu riconosciúo sença contrasti a Madrid.
L’Inghiltæra da primma a l'açetò a succescion de Feipo V, ma l’ingerença da
França inti affæ politichi e militæ spagnolli, tâ da giustificâ ogni dubbio in
sce l'asseria divixon de coroñe de França e de Spagna, a spinse ben fîto e
potençe mainæe a l'aliança con l’imperatô, iremovibile into mantegnî a
candidatua do so segondogenito Carlo a-a Coroña de Spagna. Ançi, assæ primma che
Liopordo e Ghigermo III d’Orange stipulessan a Grande alliança de l'Haia (7
sett. 1701), i imperiæ, a-o comando de l'Œügenio de Savoia, ean penetræ inta
Lombardia, co-o pretesto che se trattava de un fœüdo de l'impeo da consciderâse
vacante. A fortuña di arme, da primma favoeive a Œügennio, a s'imbósò da pœuscia
scin a redue e comunicaçioin con l’Aostria a-a sola via de l'Adexe e a
costrenzilo a l'inattivitæ pe-a scarseçça de so forçe.

Inta primmmaveia do 1702, co-a diciaraçion de guæra ingreize, o conflíto o
s'esteize a tutta l’Œüropa. In Germania i prinçipi da caza de Wittelsbach,
l’elettô de Bavea e quello de Colonnia se diciaron pe Luigi XIV, a-o quæ a
sciorte di arme a fu into complesso favoeive segge into 1702, segge into 1703.
Vittoio Amedeo II, ducca de Savoia, za alliao da França, deluzo inte so
aspiaçioin in sce-o Milaneize, into nov. 1703 o passò a-a coaliçion
antiborbonnega. Nonostante questa defeçion, l’ezerçito françeize o vosse œuviâ
into 1704 o sfondamento verso Vienna, ma a manœuvra a se concruze co-in
dezastro: inta battaggia de Höchstädt (13 ag. 1704) e forçe franco-bavaize fun
desfæte da-i anglo-olandeixi e da-i imperiæ diretti da-o ducca de Marlborough e
da-o prinçipe Œügenio. Questa battaggia a fu o scontro decixivo de tutta a guæra
e da alloa i franco-spagnolli se trovon redúti a-a difensciva.

Int'o mæximo anno, a prœuvo a l'adexon do Portogallo a-a Grande alliança, a
guæra a fu portâ ascì in Spagna, dove i Ingleixi se impadronin de Gibiltæra,
mentre l’arçiducca Carlo, intrao façilmente inta Catalogna, o l'ocupò Barçeloña
(1705) e o costrinse o mæximo Feipo V a abbandonâ temporaniamente Madrid. Luigi
XIV o l'aiva into frattempo concentrao ogni so sforço contra o ducca de Savoia,
ma Torin, streita d’assedio fin da-o sett. 1705, a l'opoze una strennua
rescistença, ch'a se protrasse fin a l'arrivo de l'ezerçito liberatô de Œügenio
de Savoia (battaggia de Torin, 7 sett. 1706). L’Itallia a l'aiva cessao de êse
campo de battaggia: a Lombardia a cazette inte moen di imperiæ e Luigi XIV o
concordò con l’impiao Gioxeppe I, succedúo a Lepordo into 1705, a nœütralitæ da
penizoa (ag. 1707).

A guæra intanto a s'arentiva sempre de ciu a-o cœu da França. A vittoia do lord
Marlborough a Ramillies (23 março 1706) a varse a conquista di Paixi Basci
spagnolli, e l’âtra a Audenarde, conseguia da-e forçe conzonte do Marlborough e
de l'Œügenio (11 luggio 1708), a determinò l’occupaçion de Lilla; in Italia, fin
da-o luggio 1707 o generâ L.J. Daun o l'aiva conquistao Nappoli. A França l'ea
redúta zœumoæ a-i estremmi e Luigi XIV o començò into mazzo 1709 de trattative
de paxe a l'Haia, che fallin sorvettutto pe a recesta de l'impegno da parte do
"Re Sô" d'impoñe, se necessaio, co-e proprie arme a-o nevo Feipo a renonçia a-a
coroña spagnolla. A guæra a fu repigiâ; una nœuva battaggia sanguinentiscima a
fu combattua a Malplaquet (11 sett. 1709), sença vinti ni vinçitoî. E nœuve
trattative de paxe, desgugeitese a Gertruydenberg, rizurton vañe liatre ascì;
inte l'ag. 1710 l’arçiducca Carlo (ch'o l'aiva assonto fin da-o 1705 o nomme de
Carlo III) o l'intrò a Saragozza.

A desfæta totâ, diplomatica e militâ, da França e da Spagna a paiva zœumoæ solo
question de tempo, quande se verificò di avvegnimenti che squascion a
compatteçça da coaliçion avversaia. In Inghiltæra, l’avvento a-o governo di
tories, che ean contrai a-a guæra, o portò a-o reciammo do Marlborough e a-o
començo de trattative de paxe co-a França (1710-11). Into corso de tæ trattative
moì l’imperatô Gioxeppe I (17 arv. 1711), a-o quæ doveiva succede, in virtù do
pactum mutuae successionis do 12 sett. 1703, l’arçiducca Carlo, pretendente a-a
coroña de Feipo V. A rœünion di possedimenti da caza d’Aostria a quelli da
Coroña de Spagna inte 'na sola persoña a l'aviæ alterao sostançiamente
l’equilibbrio politico œüropeo: questa a constituiva un peigo assæ ciu imminente
e grave de «monarchia universâ» che no l’asceiza a-o trono spagnollo de Feipo V.
L’11 arvî 1713, a Utrecht, a França a firmò a paxe co-e potençe marittime, co-o
ducca de Savoia, co-o Portogallo e co-a Pruscia.

L’Aostria e l’impeo continuon inta lotta ancon pe diversci meixi, ma, constreiti
a frontezzâ da soli a França, finin liatri ascì pe acconsentî a-a paxe, concruza
a-a fin a Rastatt (7 março 1714) e a Baden (7 sett. 1714). Feipo V o conservò
pertanto a Coroña spagnolla, ma o cedette a l'imperatô Carlo VI o regno de
Nappoli, a Sardegna, i presciddi toschen, o Milaneize, i Paixi Basci; a-o ducca
de Savoia a Siçillia, co-o tittolo regio; a l'Inghiltæra Gibiltæra e Menorca. A
l'Inghiltæra fu otr'a ço riconosciuo di privileggi commerciæ e economichi inte
di teritoî sogetti a-a sovranitæ spagnolla.



https://lij.wikipedia.org/wiki/Esper%C3%A0nto

L'esperànto o l’é ‘na léngoa pianificâ, internaçionâle, aoxiliâre, léngoa
artifiçiâle concepîa tra i ànni 1872 e o 1887 da Ludwik Lejzer Zamenhof, mêgo
oftalmologo nasciûo in to 1859 in ta çitæ de Bialystok, ancheu in teritöio
polacco e vixìnn-a a-o confìn co-a Bielorùscia, ma alantôa, pe efètto de tùtte e
spartiçioìn subîe da-a Polònia a partî da-o 1772, sotomìssa a-o domìnio
inperiâle zarìsta. A Bialystok vivéiva polàcchi, rùsci, tedéschi e ebrêi, e
ògnidùnn-a de quéste etnîe a parlâva a seu léngoa con consegoénti problêmi de
reçìproca conprensción e coexisténsa, tànto ciù che intórno a-a meitæ di ànni
Sciusciànta de l’Éuttoçénto o procèsso de ruscificaçión forsâ do pàize o l’êa
arivòu a esclùdde da l’insegnaménto a léngoa polàcca. O zoveno Zamenhof o
l’avéiva visciûo in mainêa traomàtica quélle esperiénse de figeu e o ne avéiva
recavòu l’idêa de ‘na léngoa neotrâle che a poêse êse patrimònio de tùtti sénsa
êse propietæ de nisciùn. In to 1887 o l’avéiva coscì publicòu a prìmma gramàtica
de l’Esperànto, “Internacia lingvo” (Léngoa internaçionâle), librétto de
quarànta pàgine firmòu co-o pseodònimo Doktoro Esperanto. Âtre publicaçioìn i
l’êan dapeu vegnûe in ti ànni sucescîvi e o prìmmo de seténbre do 1889 l’êa
sciortîo a Norimberga o giornâle La Esperantisto, publicòu scin a-o 1895, ànno
da seu sopresción da pàrte da censûa zarìsta. Sénpre in te quéllo perìodo
sciortîva i lìbbri fondamentâli de l’Esperànto: Universala vortaro (Diçionâio
universâle, 1894), Ekzercaro (Arecugéita de ezercìççi, 1894), Fundamenta
krestomatio (Antològîa fondamentâle, 1903), Fundamento de Esperanto (Fondaménto
de l’Esperànto, 1905), tèsto definitîvo pe quànte rigoàrda a fórma gramaticâle
da léngoa. A l’inìçio do Nêuveçénto s’êa comensòu a tegnî incóntri (Calais,
1904) e congrèsci internaçionâli (Boulogne-sur-Mer, 1905), tradiçión anoâle che
ancón a dûa, e ancheu l’Esperànto o l’é ‘na léngoa vîva parlâ in tùtto o móndo e
sostegnûa da ‘na quantitæ de asociaçioìn esperantìste de ògni ménn-a.

L’Esperànto o l’é ‘na léngoa regolâre: fonética, òrtografîa e gramàtica i no
prezéntan eceçioìn e sézze régole fondamentâli e definìscian o seu quàddro
generâle. Chi de ségoito se ne veu dâ ‘na velôxe spiegaçión.

o l’é caraterizòu da ‘na rigorôza corispondénsa tra ségno e són: a ògni léttia
corispónde sôlo ‘n són e a ògni són sôlo ‘na léttia; a-o contrâio, in Zenéize
cómme in ti âtre léngoe i fenòmeni de òmofonîa, cómme quélli de òmografîa, i són
bén bén difûxi. In ta pronónçia, o són de ‘na léttia o l’arèsta sénpre bén
distingoìbile in mòddo indipendénte da-e léttie che in ta paròlla e pêuan
precêdila ò segoîla: quésto o l’esclùdde ògni anbigoitæ fonética, cóbie de
consonànti cómme ‘gl’, ‘gn’, ‘sc’ i no l’àn in Esperànto o dùplice són do
Zenéize ò de l’italiàn. A mæxima consonànte h precedûa da ‘n’âtra consonànte e
segoîa da ‘na vocâle, cómme a se peu atrovâ in te paròlle conpòste, a va
prononçiâ in mòddo da fâ sentî a necesâia aspiraçión.

E çìnque vocâle i se pronónçian cómme in italiàn, sénsa nisciùn particolâre són
avèrto ò seròu, lóngo ò cùrto, a-o contrâio de quànte sucêde in ta pronónçia
zenéize. E léttie che a paragón do Zenéize i l’àn bezêugno de quàrche anotaçión
i són quéste:

c scìmile a ‘ts’ ò a-a ‘z’ in ta paròlla italiànn-a ‘marzo’ ĉ dôçe cómme in
‘céive’ g dûa cómme in ‘gànba’ ĝ dôçe cómme in ‘giànco’ h aspirâ cómme in te
l’ingléize ‘house’ ò in to tedésco ‘haben’ ĥ guturâle cómme ‘ch’ in to tedésco
‘Bach’ ò ‘j’ in to spagnòllo ‘trabajo’ j cómme a vocâle ‘i’, ma sénsa mâi poéi
arêze l’acénto ĵ cómme a ‘j’ in to françéize ‘jardin’, ò cómme a nòstra ‘x’ k
dûa cómme a ‘c’ in ‘câza’ n sénpre dentâle, cómme a ‘n’ in ‘nàtta’, mâi nazâle s
cómme a ‘s’ sórda in ‘sàbbo’ ò a ‘ç’ in ‘çénn-a’ ŝ cómme ‘sc’ in ‘sciâ’ ò ‘scjâ’
ŭ cómme ‘na bréve ‘u’ italiànn-a, sénsa mâi arêze l’acénto z cómme a ‘z’ in
‘Zêna’ Ògni léttia a l’à o seu nómme: e vocâli i són ciamæ co-o seu mæximo són,
consonànti e semivocâli co-o són segoîo da-a vocâle o (a, bo, co, ĉo, …). In ta
scrîtûa de l’Esperànto mànca e léttie q, w, x, y che a ògni mòddo i pêuan êse
prezénti in te fórmole matemàtiche ò scentìfiche; e seu denominaçioìn i són:
kvo, duobla vo, ikso, ipsilono.

A confuxón, l’anbigoitæ semàntica ascì i vêgnan evitæ perché a scignificâto
divèrso corispónde de sòlito paròlla divèrsa. Prezénpio, a paròlla homo a l’à o
scignificâto de òmmo in to sénso da spêce umànn-a, e pe cóntra viro a o l’à in
to sénso de màsccio, de persónn-a de sèsso maschîle; òpûre i vèrbi peti e
demandi i vêuan dî tùtti doî domandâ, ma o prìmmo domandâ pe avéi e l’âtro pe
savéi. Quésto veu dî che in to parlâ ò in to scrîve in Esperànto de spésso mîa
tradûe no a paròlla çercàndo o seu equivalénte leterâle, ma o concétto che
quélla paròlla a l’esprìmme.

In ta pronónçia de l’Esperànto l’acénto o càzze sénpre in sce-a penùrtima vocâle
e se dêve tegnî da cónto o fæto che e léttie j e ŭ, dôe semivocâli, i no o pêuan
mâi arêze. Dónca, in te ‘na paròlla cómme peu êse viro (pl. viroj), a
terminaçión gramaticâle -j che a distìngoe o plurâle do nómme, de l’agetîvo e do
pronómme a no méscia l’acentaçión da-a vocâle i, ò in daŭro (duâta) l’acénto o
càzze in sce-a vocâle a. A-o contrâio in virino (dònna) l’inseriménto do sufìsso
-in- tra a réixe vir- e a terminaçión -o do sostantîvo o méscia l’acénto da-a
prìmma a-a segónda vocâle i. L’acénto o l’arèsta invariòu in sce-a penùrtima
vocâle ascì quànde, specce in poêxîa pe di motîvi de métrica e cómme prevìsto
da-a régola gramaticâle, o sostantîvo o pèrde a terminaçión -o.

E paròlle i són recavæ da réixe lescicâli che in gràn pàrte i vêgnan da-e léngoe
parlæ in Eoròpa in antîgo (latin, grego) e ancheu (léngoe neolatìnn-e,
anglosàssoni, slâve). Scibén che exìste de paròlle aotònome, no réixe e mànco
derivæ, cómme conzonçioìn, prepoxiçioìn, i avèrbi òriginâi, e interieçioìn ò
l’artìcolo la, ùnico pe scingolâre e plurâle, maschîle e feminîle (no l’exìste i
artìcoli indeterminatîvi "un" e "unn-a"), de sòlito e in ta fórma ciù sénplice a
‘na réixe se unìsce ‘na terminaçión ch'a càngia a segónda da natûa gramaticâle
da paròlla che se dêve derivâ:

-o pe-o sostantîvo a-o scingolâre (-oj a-o plurâle): lumo / lûxe; lumoj / lûxi
-a pe l’agetîvo a-o scingolâre (-aj a-o plurâle): luma / luminôzo, luminôza;
lumaj / luminôxi, luminôze -e pe-i avèrbi derivæ: lume / luminozaménte, in mòddo
luminôzo -i pe-o vèrbo a l’infinîo: lumi / luxî L’Esperànto o l’é ‘na léngoa
aglutinànte, scìmile in quésto a çèrte léngoe de l’Òriénte; e paròlle i pêuan
coscì êse conpòste con l’unión de réixe divèrse dónde l’ùrtima a l’é caraterizâ
da quélla (o da quélle) che i a precêdan: vaporŝipo (bàrco a vapôre);
skribmaŝino (màchina pe scrîve); skribotablo (töa da scrîtûa, scrivanîa). In ta
térsa paròlla a vocâle "o" inserîa tra e dôe réixe a l’à a fonçión eofònica de
evitâ l’incóntro de dôe consonànti de no fàçile pronónçia consecutîva. In mainêa
ciù conplèssa, e paròlle i l’àn òrìgine da-a concadenaçión de ciù eleménti e tra
quésti i quarànta e ciù tra prefìssi e sufìssi (sénsa contâ quélli
internaçionâli uzæ in ànbito técnico e scentìfico) che i pêuan intrâ in ta
formaçión di vocàboli e modificâ o seu sénso. Prezénpio, s’é za vìsto prìmma
-in-, o sufìsso che in ti sostantîvi che i se riferìscian a persónn-e e béstie o
permétte de recavâ o feminîle da-o maschîle: viro (òmmo, màsccio), virino
(dònna); kato (gàtto), katino (gàtta) E poscibilitæ de conbinaçión i conséntan
de derivâ vocàboli conprenscìbili che i sciòrtan a esprìmme concétti conplèsci:
samideano / ménbro de ‘n grùppo de persónn-e che i condivìddan e mæxime òpinioìn
(e adêuviòu cómme scinònimo de Esperantìsta); maljunulineto / vegétta
Quést’ùrtima, che a peu êse scrîta ascì cómme eta maljunulino, a l’à, in mòddo
leterâle, o sénso de contrâio de "zùvena persónn-a fémmina picìnn-a". Prefìsci e
sufìsci i no màncan in te quésti doî ezénpi costroîi d’in gîo a-e dôe réixe ide-
e jun-: sam- (pægio, mæximo), mal- (contrâio, òpòsto), -an- (ménbro de ‘n
grùppo; abitànte de ‘n lêugo giögràfico; segoâxe de ‘na religión ò teorîa ò
dotrìnn-a), -ul- (persónn-a, indivìdoo) e, pe ùrtimo, -et- che o l’à a fonçión
de diminutîvo. Con e terminaçioìn -o, -a, -e, -i pàrte di tànti prefìsci e
sufìsci, coscì cómme çèrte prepoxiçioìn, i pêuan dapeu diventâ sostantîvi ò
agetîvi ò avèrbi ò vèrbi. E paròlle conpòste e l’ûzo di prefìsci i són òcaxón de
radópio de vocâli ò de consonànti, se no ciutösto ræo in Esperànto, ànçi,
limitòu a quànde se dêve evitâ l’òmografîa tra paròlle de scignificâto divèrso,
spêce in to câxo di nómmi giögràfici: fino (fìn); Finno (Finlandéize) lumo
(lûxe), mallumo (scûo); edzo (màio), edzino (mogê), geedzoj (màio e mogê) dónde
atrovémmo o prefìsso, ge-, che o l’ìndica che persónn-e ò béstie de tùtti doî i
sèssi, in cóbia ò in grùppo che i ségian, i vêgnan conscideræ insémme.

Prìmma de pasâ a parlâ do vèrbo, vedémmo chîe e particolaritæ di pronómmi
personâli: mi (mi), vi (ti; Lê, de rigoàrdo ), li (lê, maschîle), ŝi (lê,
feminîle), ĝi (lê, néotro pe béstie, cöse e figêu picìn), ni (noiâtri, niâtri,
noî), vi (voiâtri, viâtri, voî; Voî, de rigoàrdo), ili (loiâtri, liâtri, lô). In
ciù, gh’é o pronómme inpersonâle oni (se), o riflescîvo si (se) pe-o sogètto do
vèrbo a-a térsa persónn-a scingolâre e plurâle, e mem (mæximo, in persónn-a, da
sólo). Se peu notâ che o pronómme vi o tradûe tànto "ti" che "voiâtri" (e ascì
"Lê" e "Voî" de rigoàrdo ò cortexîa): in Esperànto, a diferénsa tra dâse do "ti"
e dâse do "lê" (ò do "Voscià") a sta coscì tra o ciamâse pe nómme e l’adêuviâ di
tìtoli cómme Sinjoro, Sinjorino, Fraŭlino, Doktoro, Profesoro (Sciô, Sciâ,
Scignorìnn-a, Dotô, Profesô) e scìmili. Pe l’ûzo in liteatûa, ma in pràtica no
adêuviòu, exìste ascì o pronómme ci (ti) con fonçión confidençiâle ò de relaçión
tra persónn-a superiôre e inferiôre.

Da-i pronómmi personâli se recâva i posescîvi, agetîvi e pronómmi, con l’azónta
da terminaçión -a (e, quànde necesâio, da -j do plurâle): mia (mæ), via (teu,
tò), lia (seu, sò, maschîle), ŝia (seu, sò, feminîle), ĝia (seu, sò, de béstie,
cöse e figeu picìn), nia (nòstro, nòstra), via (vòstro, vòstra), ilia (seu, sò,
de loiâtri), sia' (seu, sò, do sogètto de térsa persónn-a scingolâre e plurâle).
O posescîvo sia o no peu êse adêuviòu cómme sogètto da frâze: Li alvenis kun
siaj filoj / Lê o l’é arivòu con i seu fìggi Li kaj liaj filoj alvenis / Lê e i
seu fìggi i són arivæ L’artìcolo o se peu adêuviâ davànti a-i pronómmi
posescîvi, ma no davànti a-i agetîvi: Ĉi tiuj estas miaj libroj, la viaj estas
tiuj / Quésti i són i mæ lìbbri, i teu (i vòstri) i són quélli.

Invariàbili cómme e terminaçioìn gramaticâli i són ascì e divèrse dexinénse
mòdâli e tenporâli do vèrbo, dexinénse ùniche pe tùtte e persónn-e, scingolâri ò
plurâli (e dónca, a pàrte i vèrbi inpersonâli e a segónda persónn-a scingolâre
de l’inperatîvo, no se dêve mâi òmétte i pronómmi personâli pe no creâ confuxón
rigoàrdo a-o sogètto do vèrbo): -as pe l’indicatîvo prezénte: mi skribas / mi
scrîvo -is pe l’indicatîvo pasòu: mi skribis / mi ò scrîto, mi scrivéivo, mi
avéiva scrîto -os pe l’indicatîvo futûro: mi skribos / mi scriviö -us pe o
condiçionâle: mi skribus / mi scriviéiva -u pe vòlitîvo e inperatîvo: (vi)
skribu! / scrîvi (ti)! Se peu notâ che o pasòu o tradûe a-o mæximo mòddo pasòu
pròscimo, inperfètto e trapasòu pròscimo (e ascì, faxéndo riferiménto a
l’italiàn, o pasòu e trapasòu remöto, che òmâi in Zenéize i no se adêuvian); che
o condiçionâle o tradûe ascì o conzontîvo quànde l’açión a l’é ipòtética: Se vi
venus ĉi tien, tiam ni parolus / Se ti ti vegnìsci chîe, alantôa parliêscimo che
o vòlitîvo o tradûe o conzontîvo quànde vêgne esprèsso ‘n órdine, ‘na richièsta,
‘na voentæ, un dexidêio: Mi volas ke vi helpu min / Mi véuggio che ti ti
m’agiùtti a mêno che o vèrbo o ségge esperi (sperâ), kredi (crédde), timi
(témme), supozi (supónn-e) e scìmili che i vêuan l’ûzo de l’indicatîvo futûro:
Mi esperas ke vi helpos min / Mi spêro che ti ti me agiutiæ In ciù, exìste o
mòddo partiçipiâle in ti ténpi prezénte, pasòu e futûro, atîvo (dexinénse -ant,
-int, -ont) e pascîvo (-at, -it, -ot); ògni dexinénsa a peu avéi unn-a de
terminaçioìn gramaticâli -o, -a, -e coscì che o partiçìpio o l’asùmme fonçión
sostantivâle, agetivâle ò averbiâle. E fórme verbâli partiçipiâli i són, con
l’aoxiliâre esti (êse), i ùnici ténpi conpòsti de l’Esperànto. I ûxi di
partiçìppi che ciù de spésso i ricôran i rigoàrdan o pasòu pascîvo in fórma de
agetîvo: 'Mi memoras la lernitan lecionon / Mi me ricòrdo a leçión studiâ e o
prezénte atîvo uzòu cómme avèrbio a qualificâ l’açión esprèssa da-o vèrbo:
Lernante la lecionon, mi tre klopodas / Studiàndo a leçión, mi me inpégno bén
bén ò uzòu cómme agetîvo quànde o se riferìsce a-o sogètto de l’açión: Mi estas
lernanta la lecionon / Mi stàggo studiàndo a leçión ò in fórma de sostantîvo: Mi
estas lernanto de Esperanto / Mi són studénte de Esperànto A mæxima paròlla
Esperanto a l’é o partiçìpio prezénte atîvo do vèrbo esperi (sperâ) e, in mòddo
leterâle, a veu dî “quéllo ch'o spêra”. E fórme verbâli negatîve i vêgnan
costroîe co-a particèlla ne (no) davànti a-o vèrbo: Ankoraŭ mi ne legis la
hodiaŭan ĵurnalon / Mi no ò ancón lezûo o giornâle de ancheu Ne legu tiun
ĵurnalon! / No lêze quéllo giornâle! dónde se védde che pe l’inperatîvo negatîvo
no se adêuvia o vèrbo a l’infinîo cómme in Zenéize. Mîa fâ atençión a-o fæto che
in ta frâze no peu êsighe dôe negaçioìn: i legos neniun libron / Mi no leziö
nisciùn lìbbro

E fórme interogatîve dirètte i dêvan êse introdûte (ò a vòtte conclûze) da-a
particèlla interogatîva ĉu: Ĉu vi volas aĉeti fruktojn? / (Fòscia) ti veu acatâ
da frûta? Vi ŝatis tiun pentraĵon, ĉu? / O t’é piâxûo quéllo quàddro, vêa? Vi
surmetos ĉi tiun jaketon, ĉu ne? / Ti te metiæ sto giachê, no? ò da ‘na ki-vorto
(vorto = paròlla), un di nêuve pronómmi interogatîvi, che i l’àn ascì fonçión de
relatîvi: kiu? (chi?, che?, quæ?), kio? (cöse?), kia? (che génere, spêce, tîpo,
qualitæ?), kie? (dónde?, in che pòsto?), kies? (de chi?, de quæ?), kial?
(perché?, pe che motîvo, raxón, càoza?), kiel? (cómme?, in che mòddo, mainêa?),
kiam? (quànde?), kiom? (quànte?, in che quantitæ?): Kiu estas tiu viro, kiun mi
vidis kun vi? / Chi o l’é quéll’òmmo che mi ò vìsto con ti? Kiel viaj gepatroj
fartas? / Cómme sta teu poæ e teu moæ? A mæxima particèlla ĉu, ò ‘na ki-vorto, i
se prezéntan in te fórme interogatîve indirètte: Diru al mi, kion vi faris
hieraŭ matene / Dìmme cöse t’æ fæto vêi matìn Mi dezirus scii, kie vi loĝas / Mi
voriéiva savéi dónde ti stæ de câza Mi demandas, ĉu vi konas lin / Me domàndo se
ti ti o conósci In quést’ùrtimo câxo, no se dêve confónde a conzonçión
dubitatîva zenéize "se" (ĉu) che a l’introdûxe l’interogaçión indirètta co-o se
(se) conzonçión condiçionâle: Se morgaŭ vi venus, tiam ni parolus pri ĉio / Se
domàn voiâtri vegniéi, alantôa parliêmo de tùtto In te frâxi adêuviæ cómme
ezénpi va notòu l’ûzo da vìrgola che in Esperànto a divìdde a propoxiçión
prinçipâle da quélla subordinâ.

‘Na particolaritæ scintàttica de l’Esperànto a l’é a corelaçión di ténpi di
vèrbi in to descórso indirètto che a dêve corispónde a quélla che a saiéiva se a
mæxima frâze a fîse esprèssa in mòddo dirètto. Quésto, a paragón do Zenéize, o
pòrta a ‘na diferénsa quànde o ténpo da propoxiçión prinçipâle o l’é a-o pasòu:
Li diris: “Mi iras manĝi” / Lê o l’à dîto: “Mi vàggo a mangiâ” Li diris, ke li
iras manĝi / Lê o l’à dîto che o l’andâva a mangiâ âtretànto sucêde quànde o
ténpo da propoxiçión segondâia o l’é a-o pasòu ò a-o futûro. Da notâ che a
conzonçión subordinànte che (ke) a no va confûza con che agetîvo ò pronómme
relatîvo, quésto tradûto co-a ki-vorto "kiu": Mi diris al vi ke ankoraŭ mi ne
legis la libron, kiun vi donis al mi / Mi t’ò dîto che ancón no ò lezûo o lìbbro
che ti me avéivi dæto

E ki-vortoj i fàn pàrte da série de quarànt’e çìnque corelatîvi che i se òtêgnan
conbinàndo di eleménti, ò monêmi, iniçiâli (çìnque) con di eleménti finâli
(nêuve), ògnidùn co-i seu precîxi fonçioìn e scignificâti: ki- (relatîvi e
interogatîvi); ti- (dimostratîvi); i- (indeterminatîvi); ĉi- (eleménto indicatô
de totalitæ); neni- (eleménto indicatô de negaçión ò nullitæ) -u (persónn-a,
béstia ò cösa cómme specîfico ògètto do descórso); -o (cösa cómme ògètto
genérico, no bén specificòu, do descórso); -a (qualitæ, tîpo, spêce); -e
(lêugo); -es (propietæ); -al (motîvo, càoza); -el (mòddo, mainêa); -am (ténpo);
-om (quantitæ) Tra i tànti corelatîvi, ghe n’é divèrsci che i són paròlle d’ûzo
frequénte in to descórso: iu (quàrche, quarchedùn); ĉiu (ògnùn); neniu
(nisciùn); io (quarcösa); ĉio (tùtto); nenio (nìnte); ĉies (de tùtti); tial
(perciò); tiam (alôa); iam (‘na vòtta, un ténpo); ĉiam (sénpre); neniam (mâi);
iom (un pö); …

A quarchedùn di dimostratîvi (ti-vortoj) se peu aconpagnâ, davànti ò dòppo, a
particèlla invariàbile ĉi con fonçión de indicatô de pròscimitæ: tiu (quéllo),
ĉi tiu ò tiu ĉi (quésto); tio (quélla cösa), ĉi tio ò tio ĉi (quésta cösa); tie
(là), ĉi tie ò tie ĉi (chi)

Quàttro de quésti corelatîvi i se adêuvian pe formâ i conparatîvi de egoaliànsa
(Coscì … cómme; Tànto … quànte) co-i agetîvi: Tiel … kiel; e co-i sostantîvi:
Tiom … kiom I conparatîvi de magiorànsa e de minorànsa i se costroìscian con:
Pli … ol / Ciù … de; Ciù … che Malpli … ol / Mêno … de; Mêno … che o superlatîvo
relatîvo (quànde o confrónto o l’é tra dôe sôle persónn-e ò ògètti) con: La pli
… el / O ciù … de; O ciù … fra La malpli … el / O mêno … de; O mêno … fra e
quànde o l’é tra ‘n sogètto e tùtti i âtri do grùppo conscideròu: La plej … el /
O ciù … de; O ciù … fra La malplej … el / O mêno … de; O mêno … fra e o
superlatîvo asolûto con l’avèrbio tre (asæ) davànti a l’agetîvo, avèrbio e
vèrbo, ò co-i avèrbi multe ò tre multe (bén bén, tànto) quànde se pàrla de
quantitæ.

Se saiâ notòu, in ti divèrsci ezénpi fæti a propòxito de fórme verbâli, a
terminaçión -n. A l’é a régola de l’acuzatîvo, ‘na particolaritæ de l’Esperànto,
che o vêgne distìnto da-a dexinénsa ségna-câxo -n aplicâ a nómmi, agetîvi,
pronómmi e, in quàrche câxo, a-i avèrbi de lêugo. L’acuzatîvo o se adêuvia
quànde o vèrbo tranzitîvo o l’arêze o conpleménto ògètto, ò conpleménto dirètto:
Mi legis la belan libron, kiun mi aĉetis / Mi ò lezûo o bèllo lìbbro che avéivo
acatòu Morgaŭ mi renkontos lin kaj lian edzinon / Domàn mi incontriö lê e seu
mogê o conpleménto de mezûa: La ĵurnalo kostas unu eŭron / O giornâle o cósta ‘n
éorò La filmo daŭris du horojn kaj duonon / O cîne o duâva dôe ôe e mêza o
conpleménto de möto a lêugo, in sostituçión de prepoxiçioìn al e ĝis che da sôle
i pêuan arêze o conpleménto: Baldaŭ mi revenos Ĝenovon (al Ĝenovo) / Fîto mi
ritorniö a Zêna Hieraŭ ni veturis Rivieron (ĝis Riviero) / Vêi sémmo andæti in
Rivêa (scìnn-a in Rivêa) òpûre co-e prepoxiçioìn en e sur che da sôle i no pêuan
arêze o conpleménto: El la ĝardeno, mi eniras en mian hejmon / Da-o giardìn, mi
ìntro in câza mæ De la tablo, la glaso falis sur la plankon / Da-a töa, o gòtto
o l’é chéito in sce-o paviménto e co-i avèrbi de lêugo, sénpre pe indicâ
moviménto: Mi volas iri tien / Mi véuggio andâ là Irante hejmen, mi renkontis
mian amikon (unu el miaj amikoj) / Andàndo a câza, mi ò incontròu ‘n mæ amîgo
(un di mæ amîxi) in te dæte: La 22an (dudekduan) de marto de 1955
(milnaŭcentkvindekkvin) / O vìntidoî de màrso do 1955 in ti salûi e aogûri,
dónde se sotinténde vèrbi cómme diri, esprimi ò deziri (dî, esprìmme, aogurâ)
Saluton! / Ciâo!, Salûo!; Bonan tagon! / Bongiórno!; Bonan apetiton! / Bón
apetìtto!; Dankon! / Gràçie! A régola de l’acuzatîvo a no vêgne aplicâ con vèrbi
cómme esti (êse), iĝi (diventâ), ŝajni (pài) e tùtte e vòtte che s’é in prezénsa
de predicâti nominâli, òscîa quànde o vèrbo o no l’ìndica ‘n’açión che o sogètto
o l’ezércita in sce l’ògètto (predicâto verbâle): Ĉi tiu estas la nova pulovero,
kiun ŝi donacis al mi / Quésto o l’é o magión nêuvo che lê a m’à regalóu Tiu
arbo ŝajnas pomarbo / Quéll’èrbo o pâ ‘n méi Tùtti i âtri câxi i són arezûi da-e
prepoxiçioìn.

I nùmeri (agetîvi numerâli cardinâli) i són: Unu (un, unn-a), du (doî, dôe), tri
(tréi, træ), kvar (quàttro), kvin (çìnque), ses (séi), sep (sètte), ok (éutto),
naŭ (nêuve), 'dek (dêxe), cent (çénto), mil (mìlle). Nulo, miliono e miliardo
(zêro, milión, miliàrdo) i no són agetîvi, ma sostantîvi e dónca i pêuan avéi e
terminaçioìn -j do plurâle e -n de l’acuzatîvo. Dêxénn-e, çentanæa e migiæa i se
fórman meténdo davànti a dek, cent, mil o nùmero necesâio: dudek (vìnti),
tricent (trexénto), kvarmil (quattromîa), kvindekmil (çinquàntamîa), centmil
(çéntomîa), ducenttridekmilkvarcentkvindek (230.450), … E unitæ i se azónzan
dòppo dek, cent e mil segóndo o modéllo: dekunu (ùnze), dudekdu (vìntidoî),
centtridektri (çéntotrént’e tréi), dumildekunu (dôemîaùnze),
naŭcentnaŭdeknaŭmilnaŭcentnaŭdeknaŭ (999.999), … I cardinâli i pêuan avéi e
terminaçioìn gramaticâli -o, -a, -e: -o, diventàndo sostantîvi: unuo (unitæ),
duo (pâ), trio (tersétto, trîo), deko (dêxénn-a), dekduo (dozénn-a), cento
(çentanâ), milo (migiâ), … -a, diventàndo agetîvi numerâli ordinâli: 'unua
(prìmmo, prìmma), dua (segóndo, segónda), … -e, diventàndo avèrbi: unue (pe
prìmma cösa, pe prìmmo), due (pe segónda cösa, pe segóndo), … ò i sufìssi: -on-,
diventàndo fraçionâli; -obl-, diventàndo moltiplicatîvi; -op-, diventàndo
coletîvi a scignificâ “in grùppi de…”. A quésti sufìssi se azónze dapeu e
abitoâli terminaçioìn -o, -a, -e. In te fórme de sostantîvi ò agetîvi, tùtti i
sêgoan e régole do plurâle e de l’acuzatîvo; a-o contrâio i nùmeri cardinâli i
són invariàbili.



https://lij.wikipedia.org/wiki/Cron%C3%B2logia_da_st%C3%B6ia

Scignorïa a tutti! L'è zà un pö che voeiva dâ recatto a-i messaggi de scistema
(es. cangiâ da "entra" a "intra" e da "affermaçion" a "blocco") e foscia ho
finalmente accapïo comme l'é che se fa, però m'öccöre torna i driti da
amministratô, e quindi me tocca candidâme 'n'atra votta. Se gh'ei coæ de votâ
annæ a sta pagina Grassie pe-o vostro aggiutto! Giromin Cangiaxo (discuscioin)
11:16, 4 Set 2016 (UTC)

Me son inscrïto pe divegnì Ammenestratô. O mæ intento o l'ê de mette ordine
innansi tutto in-ta grafîa, insemme a di esperti di grafîa offiçiâ zeneize,
primma in-ta homepage e da peu in-te tutte e atre pagine. Votæme pe piaxei.
--F.noceti 17:45, 22 Maz 2008 (UTC)

Salve a tutti. Sono un utente di http://sc.wikipedia.org e, cercando di fare
ordine fra le lingue sarde, sembra che la volontà più diffusa sia di separare i
ceppi inguistici (d'altrone le Wiki non sono organizzate per unità territoriale,
ma linguistica). Si è pensato, dunque, di spostare il Tabarchino nella Wiki
ligure (magari mettendo la bandierina della variante, come si fa da noi e nella
Wiki emiliana - http://sc.wikipedia.org/wiki/Template:Variant -) e l'Algherese
nella Wiki catalana. Tutto ciò finché non dovessero raggiungere un'autonomia
tale da creare una propria Wiki (ma sarà difficile visto l'esiguo numero di
abitanti), come è successo per il sassarese (
http://incubator.wikimedia.org/wiki/Wp/sdc ). Fatemi sapere:
http://sc.wikipedia.org/wiki/Utente_discussioni:Elcaracol

Se l'articolo "il" si pronuncia "u" bisogna che si debba scrivere "u". Punto e
basta .

"Oua me sun straccòu de scrìve sensa savei ninte! Me ne rvaggu zü in te
l'itaglia sentràle , sensa sedìgge e assènti foresti. Scusème tantu!"

Ciao. Non so di quanto tempo fa siano queste considerazioni, ma non posso fare a
meno di rispondere.

Con l'agiutto de viâtri o se pêu fâ o Wiktionary Ligure (wikisionaio), pè chi
pêu e pè chi vêu.. mìa a më dumanda: [1] ..nu guasta chi nu fa' ninte.. Kronos
12:09, 5 Nov 2008 (UTC)

Chi gh'é scrito che a Wiki ligure a l'adòtta a grafîa ofiçiâ de l'Academia do
Brenno. Nieatri no ne poemo ninte s'a se ciamma coscì. Ma in sce questo no gh'é
discuscion. L'é stæto decizo coscì. --Gloglo 61 16:35, 25 Fre 2009 (UTC)

Is there anyone who wants to be the official press contact for this language, in
the odd case anyone from the press wants to talk to a contributor to this
project? If so, contact me at en:user:zanimum. -- Zanimum 19:03, 29 March 2006
(UTC)

Why is it that the language name is Líguru instead of Ligure or at least Lìgure
(with a grave instead of an acute)? Also, I notice that sometimes, the
language's orthography is made to look like a Sicilian was trying to speak
Lombard! It's one writing system or the other ... IlStudioso 02:39, 29 Zen 2009
(UTC)

Io son genovese e riesco a leggerlo senza problemi. Il problema è scriverlo. Ho
grossi problemi a gestire gli accenti. Quindi posso fare del mio meglio, ma non
me la sento di scrivere interi articoli. Sono invece dispostissimo, essendo
webdesigner di professione, a editare la main page per dargli uno stile che non
sia preso da wikipedia lombard :P chi è il coordinatore (o chi sono i
coordinatori) del progetto? User:imente 11:38 16/06/06 UTC+1

no l'è ûnn-a cösa façile: ti avièsci beseugnu de ûnn-a tastèa e de ûn
disiunaiètu zeneize, oppure besorièiva piggiâ tûtto quellu che se treuva in sciâ
ré e taggialu pe mettilu chi--Roviedo 18:45, 16 June 2006 (UTC)

scusate l'ignoranza...non sono un'esperto di dialetto, ma ho scoperto
l'esistenza della wiki in ligure cliccando sul link "Liguru" sulla pagina
italiana dedicata a Genova...ma mi è venuto un dubbio...non si dice "ligure"
anche in dialetto ligure?! Daniele

Hi, as soon as this wikipedia has a sysop, he/she will be able to add special
characters to the edit windows, so you will have no more typographical problems.
Cheers,--Clamengh 06:01, 30 June 2006 (UTC)

Aloa, mi son spezin e a me capisso e lego o zeneixe, ma belin, a ghe manca a
pagina d'u belin!!!

Scusate se scrivo in italiano, ma non conosco il genovese (conosco il
riomaggiorese, ma non so scriverlo). Penso che questa Wikipedia dovrebbe
chiamarsi "zeneise" e non "ligure" per il semplice fatto che non esiste un unico
dialetto ligure, ma tantissime varienti locali, anche molto diverse tra loro.
Sono d'accordo sul fatto di scegliere il genovese come lingua ufficiale, però
chiamiamola con il suo nome 151.52.93.138 01:22, 15 November 2006 (UTC)

http://www.logos.it/pls/dictionary/new_dictionary.dictio_professional_window?u_n
ame=&u_password=&u_code=4395&code_language=

Ciao, scusate se parlo italiano ma non so parlare correntemente il genovese,
comunque volevo dire che ho sottocategorizzato la Categoria:Internet sotto alla
Categoria:Informatega però quella internet figura nella Pagina prinçipâ quindi
vi volevo dire (chi può) di cambiarla ;) --Thorin III 20:42, 29 Dexembre 2006
(UTC)

si... è una bella idea, ma ormai è caduta in disuso, comunque per creare
articoli devi andare nello spazio bianco a sinistra, scrivere il nome della voce
e poi scriverla ;) per modificare le pagine clicchi invece su cangia
--87.5.122.90 10:35, 11 Frevâ 2007 (UTC)

Scrivo in italiano così ci capiamo meglio. =) Allora,siamo tutti d'accordo che
bisogna dargli un po' di pubblicità a questa Wiki,perchè c'è davvero poca
utenza.Allora perchè non fare un nostro banner?Inoltre volevo proporre di fare
un nostro logo,per sostituire quello classico di Wikipedia... Feffo 16:50, 18
fevrà 2008 (CET)

IMHO dovremmo organizzarci meglio per le pagine...Mi spiego:sempre a mio modesto
avviso dovremmo avere degli obiettivi singoli,tipo un utente si "specializza"
sulla geografia Italiana,un altro sugli sport,un terzo sulle date...Non trovate?
Feffo 18:22, 19 fevrà 2008 (UTC)

Ciao a tutti amici liguri, sono un amministratore della Wiki in lingua
piemontese e un utente di quella in italiano. Volevo solo segnalarvi che
qualcuno, in it.wiki, sta cambiando tutti i nomi in ligure dei vostri Comuni.
Insomma, quelli da lui inseriti non corrispondono affatto a quelli presenti su
questa vostra Wikipedia, specialmente quelli in provincia di Savona. Per
esempio, per Borghetto Santo Santo Spirito, lui ha inserito "Burghéttu", quando
Voi m'insegnate che si scrive "O Borgheto San Spirto". Vi invito a fare
qualcosa. Inoltre questo utente sta sbagliando anche: 1)nel fatto di inserire il
nome in piemontese (sempre in it.wiki) di Comuni liguri nei quali il piemontese
non si parla; 2)facendolo, usa una grafia sbagliata e basata sulla pronuncia
all'italiana dei nomi; ma al piemontese ci penso io, vi invito ad occuparvi dei
nomi liguri perché io non conosco abbastanza la vostra magnifica lingua. Grazie
e cordiali saluti, --213.140.17.108 23:45, 21 Fre 2008 (UTC) (utente:Nandorum in
it.wiki e pms.wiki)

Il Rio Torbido è un fiumiciattolo che scorre sotto l'asfatlo di Genova, nel
cuore della città. Il rio torbito passa per il quartiere di Portoria, nel quale
si aprlava anticamente il genovese più puro. L'Accademia Ligustica do Brenno ha
messo la parola fine sulla grafia.

Invito pertanto chi si è occupato di realizzare la Home page a mettersi in moto
per rendere seria e credibile questa nostra Wikipedia. Cordiali saluti.
--F.noceti 11:09, 16 Maz 2008 (UTC)

No sò comme fâ a modificâ l'homepage. A gh'a di gren streppelli e o l'è
impoxibbile cangiâla! Comme gh'ò dîto inta mæ paggina d'ûtente, mi no ghe
capiscio ben 'sto scistemma chì, ma gh'ò tanta coæ de tradûe e de dâ recatto a-e
paggine che me sento mâ de no esse capaxe.

Son d'accòrdio con quelli ch'an dîto de ciammâ "ZENEISE" ou "ZENEIZE" 'sta
Wikipedia. Primma de tûtto, no gh'ò mâi sentîo dî ligurU (??) e quella grafîa lì
a no l'è giûsta. Mettemose a discûtte quello tema lì perché o l'è molto
importante.

O no se sente manco dî lingua/dialetto "Ligure" mâi. I mæ nònni son de Savonn-a
(ve scrivo da l'Argentinn-a) e no gh'an mâi dîto che parlemmo LIGURE, ma
Zeneise! E scibben semmo savoneixi, se riconoxemmo come Zeneixi. Allôa o me pa
che fòscia o no sajéiva tanto sballiòu o cangiamento.

Pöi te daggo a raxon anche a ti, Feffo. O sajéiva bello azzonze quarcosa de
ligure a-o logo, e levâghe o testo in ingleise. O no pêu esse coscì diffiçile! E
sajéscimo ciû organissæ se poescimo mettise d'accòrdio inti temi de tradûssion e
dividde o travaggio.

Pe piaxe, fanni attençion! Tutte e azzonte a Wikipedia son consideræ franche
secondo a GNU Free Documentation License (veddi Progetto:Diritti d'autô pe i
dettaggi). Se non ti vue che i teui scrïti vegnan cangiæ e distribuî, non
sarvari chie! Ti impegni ascì a scrïe robba teua, o a copiâ da fonti franche.
RISPETTA I DIRITTI D'AUTÔ! E NON SARVA IN MATERIÂ SENSA O PERMESSO!

D'accòrdio. O me pa beniscimo ch'o Franco Bampi o segge quello ch'o faià e
tradusioin, e o ringrassio anche a lê p'ou sêu travaggio. Ch'o se candide che o
votemmo tùtti. Salûi da Buenos Aires. ZeneizeForesto

De segûo va scrîto "utilizzo" perché a zitta a se lêze de lóngo sonòra, anche se
a l'é dóggia. Inta notaçion SAMPA se leze «yti"lizzu» Franco Bampi

Con l'agiutto de viâtri o se pêu fâ o Wiktionary Ligure, pè chi pêu e pè chi
vêu.. mìa a më dumanda: [2] ..nu guasta chi nu fa' ninte.. Kronos 11:55, 5 Nov
2008 (UTC)

Me dichiaro d' accordo con chi ha scrïto i commenti Gran casino e Cambiamenti.
Mareb

Sono Rossano, capisco bene il ligure ma so parlarlo poco e scriverlo ancora
meno...ciononostante mi sono cimentato a scrivere una voce riguardo a un libro a
cui ho peraltro collaborato (tr@mare), voce il cui testo é stato riveduto e
corretto da un insegnante di lingua ligure di una mia amica. Spero di poter
ancora collaborare con la vostra bella comunità. Ogni lingua - per piccola e
parlata da poca gente che sia - ha il diritto di non morire, e la rete dà la
possibilità di creare come dei piccoli giardini in cui coltivarle queste lingue
minoritarie e scarsamente riconosciute, soprattutto per quanto riguarda la loro
scrittura. Ancora una cosa: ho notato che il logo di questa Wikipedia é rimasto
lo stesso originale in english...si potrebbe pensare di cambiarlo in ligure: che
so, "Wikipedia, l'ençiclopedia libbera"...non dovrebbe essere impossibile, altre
Wikipedie lo hanno fatto, come quella in francoprovenzale, che ha cambiato
addirittura il nome, facendolo diventare "Vouiquipedia"! A presto!

Io penso invece che bisogni andare un po' liberi. Per capirci meglio, figgietti
miei, a Wikipedia zeneize no l'è unn-a grande comunitæ. Bisogna scrivere ciò che
passa per la testa; prima creiamo le pagine, poi quando vediamo che il lavoro è
ben fatto, andiamo avanti. Draughtsplayer

Is there anyone who wants to be the official press contact for this language, in
the odd case anyone from the press wants to talk to a contributor to this
project? If so, contact me at en:user:zanimum. -- Zanimum 19:07, 29 March 2006
(UTC)

Hi, I write in english since I cannot write in ligurian properly. There is a
help network for editions in non government languages, if you are interested,
please contact me at my user page at pms wiki. Thanks --212.42.75.210 13:21, 5
April 2006 (UTC)

Ma non ci sono requisiti per diventare admin qui? --Olando 17:32, 10 December
2006 (UTC)

ho inserito questa voce più quella di benvenuto nella nuova categoria della
"Comünitæ"... ma non so se va bene, ditemi.--Thorin III 20:50, 29 Dexembre 2006
(UTC)

Ciao a tutti ho iniziato a svuotare la categoria geografia dalle tantissime voci
che contiene, spesso creando nuove sottocategorie o alcunecomunque molto
importanti come categoria:Euròpa o categoria:Antartigo (tutti gli articoli
levati da quelli della geografia) il progetto è lungo e richiede moltissime
modifiche che spero di finire in non tantissimo tempo quindi non spaventatevi a
vedere diecimile mie modifiche di seguite in "Urtime Modifiche" --Thorin III
15:48, 12 Zenâ 2007 (UTC)

Secondo me è il caso di iniziare un progetto di creazione di massa delle pagine
relative ai giorni del calendario e degli anni... cosa ne pensate? dovremmo
comunque innanzitutto creare delle regole per la creazione di esse. --Thorin III
12:51, 14 Zenâ 2007 (UTC)

Ho notato che esistono molte voci completamente vuote, costituite solo da
categorie, esiste una ragione per tenerle? --Brownout (msg) 18:44, 1 Lûggio 2007
(UTC)

Un ringraziamento ai miei 1254 elettori per aver creduto in me e nelle mie idee
più di quanto ci credessi io stessa (che inizio a venire a patti adesso con
l'idea di avercela fatta ;-)) Farò del mio meglio. Ricordatevi che mi trovate
sempre al solito posto :-) Ciao,

Ho l'intenzione di utilizzare il mio bot PipepBot basato su pywikipedia, per la
creazione e correzione di interwiki, e chiedo quindi il vostro consenso e la
concessione del flag di bot. Grazie. -- it:Utente:Pipep 15:08, 31 Lûggio 2007
(UTC)

Hello! Sorry for not speaking Ligurian. I ask for a bot flag for my interwiki
bot Byrialbot so it will not fill the recent changes page with interwiki
updates.

I know that you have no bureaucrats here who can grant bot flags, but I need
consensus from the local community before I can ask for the flag at the
Meta-Wiki. So please tell your opinion. Thank you! Byrial 21:08, 3 Agosto 2007
(UTC)

Please give a bot bit to User:SieBot so it will not flood your RC as it adds
interwiki links. User:SieBot is active on about 120 Wikipedias at this moment.
Cheers! Siebrand 12:09, 5 Agosto 2007 (UTC)

Ma veddo che inta lista de l’ûrtimi cangiamenti ghe son solo voxi vëgie ae quæ
‘n robot o l’azzonze tradûssioin da âtre ençiclopedie che scì crescian. No veddo
manco nisciûn c’o s’esprimma in zeneise!!

Hò coæ d’oumentâ a quantitæ d’articcoli armeno scinn-a 2500, vorieiva anche
abbellî a pagina prinçipâ, vorieiva scimplificâ a grafia de çerti articcoli che
son tròppo diffiçili de leze, azzonze informaçion insci pòsti dove ghe son
emigræ ligûri, mette articcoli inscia vetrinn-a, ecc. Ghe ne son ancon di
collaboratoi che vegnan ogni tanto a viscitâ ‘st’ençiclopedia? Cose deivo fâ pe
parlâ con quarchedûn c’o me vêuggia agiûttâ?

Bon giorno, zenéize foresto, mi me son registrou in sciä Wikipedia ligûre
quarche giorno fä, e no capiscio tanto comme se fâ a risponde a-e domande. Ò
començou a coreze di articoli perchè son abastanza esperto a rivedde e bozze
scrïte in ätre lengoe. Se devo tradûi quarcosa in zenéize, allôa devo ciammâ i
mæ parenti a Zena pe ësse segûo de quello che scrivvo. Son ûn ligûre foresto mi
ascì, e vegno da-a Val Borbëia, per cui parlo ben o dialetto c'o se parla a
Nêuve, ma g'ho de dificûltæ a parlâ in zenéize. A tûtti i moddi, a l'è
importante contribûì pe sarvâ 'sta beliscima lengoa. Mi son socio da-a Compagna.
Me ciammo Loenso e ti pêu lëse quarcosa in sciû de mi sotta: lorenzo (comme
nomme ûtente. No so comme se fâ a mettighe ûn link! Fòscia coscì:
--212.14.141.111 11:27, 5 Maz 2009 (UTC)

Amixi, ho fæto de i cangiamenti a pagina prinçipâ, anæve chi: In scia Wikipedia,
fæte tutti i cangiamenti che servan!

Amixi, chi o veu divegnî un "admin" o dovë candidâ offiçialmente chi e ottegnî a
o men un voto poxitivo in ciù de quei contra e dappeu çe fa a domanda in
wikimedia. --Dedee 21:52, 20 Novembre 2007 (UTC)

Pe de attivitæ automateghe, ghe questo Bot, lasciæve e vòstre in sciâ pagina do
Bot. --DedeeBot 10:05, 4 Dexembre 2007 (UTC)

Ho fæto unn-a preuva chì, chì e chì Cosse ve pâ? --Dedee 12:03, 4 Dexembre 2007
(UTC)

Dear community. I am writing to you to promote a special wiki called Betawiki.
This wiki facilitates the localisation (l10n) of the MediaWiki interface. You
may have changed many messages here to use your language in the interface, but
if you would log in to for example the Japanese language Wiktionary, you would
not be able to use the interface as well translated as here. In fact, of over
1,700 messages in the core of MediaWiki, 0 messages have been translated.
Betawiki also supports the translation of messages for well over 100 extensions,
with over 1,550 messages. Translators for over 70 languages contribute their
work to MediaWiki this way every month.

If you wish to contribute to better support of your language in MediaWiki, as
well as for many MediaWiki extensions, please visit Betawiki, create an account
and request translator privileges. You can see the current status of
localisation of your language on MediaWiki.org and do not forget to get in touch
with others that may already be working on your language on Betawiki.

If you have any further questions, please let me know on my talk page on
Betawiki. We will try and assist you as much as possible, for example by
importing all messages from a local wiki for you to start with, if you so
desire.

You can also find us on the Freenode IRC network in the channel #mediawiki-i18n
where we would be happy to help you get started.

Thank you very much for your attention and I do hope to see some of you on
Betawiki soon! Cheers! Siebrand@Betawiki 17:26, 13 Dexembre 2007 (UTC)

Hi everyone. Another comment from Betawiki :-) According to information, this
language is spoken in Italy and the language comes from the same language family
as Italian. Therefore, I want to propose to add a fallback to Italian. This
means, all messages that are not translated here will be in Italian instead of
English. If the community does not want this, please say this on my talk page,
if not, the fallback will be added. SPQRobin@betawiki 00:50, 3 Zenâ 2008 (UTC)

Hello. To facilitate steward granting of bot access, I suggest implementing the
standard bot policy on this wiki. This will involve creating a redirect to this
page from Project:Bot policy, and adding a line at the top noting that it is
used here. In particular, this policy allows automatic acceptance of known
interlanguage linking bots (if this page says that is acceptable), which form
the vast majority of such requests.

Please read the text at m:Bot policy before commenting. If you object, please
say so; it will be implemented in one week if there is no objection, since it is
particularly written to streamline bot requests on wikis with little or no
community interested in bot access requests. Carsrac 11:51, 14 Zûg 2008 (UTC)

Hello. The standard bot policy was updated to allow global bots, which are now
technically possible. These are trusted bots that will be given bot access on
every wiki that allows global bots (the local policy or request page must
explicitly allow them, or they won't get access on this wiki). The current
requirements for global bots are:

Does anyone object to allowing global bots on this wiki? I'll update the local
policy in a week if there are no objections. Thanks. Carsrac 00:13, 15 Mar 2009
(UTC)

Hoi, the most often used MediaWiki messages (less than 25% of all MediaWiki
messages) are the most visible messages. They help our readers and editors the
most. We are aiming to get these messages localised for as many languages as
possible by the end of the year. Please help us and yourself and localise these
messages. Thanks, GerardM 13:41, 19 Nov 2008 (UTC)

Dear all, this is to request a bot flag for Synthebot. Its technical information
is summarized below.

Further technical information is available on its main page. Thank you in
advance. Regards, --Julian 16:00, 29 Nov 2008 (UTC)

This bot will be making anywheres between 4 and 12 edits per minute. If you
require any test edits or if you grant or deny the flag, please contact me on my
talk page over on Simple English Wikipedia: simple:User talk:Razorflame.
—unsigned by Darkicebot on 01:43, 3 March 2009 (UTC).

Scusate se anche io non scrivo in Ligure (non sono Ligure, ma di Milano), e se
dico quello che sto per dire: mi dispiace che un sito dalle tante potenzialità
si svuoti miseramente di qualsiasi contribuzione. Le farei io, se sapessi un po'
di Ligure, tanto mi fate pietà. Non so quando leggerete questo messaggio
(probabilmente a dicembre 2011), ma spero che nel frattempo vi diate una mossa:
è indecente lasciare così a metà un progetto del genere. Pensate di fare del
bene alla vostra lingua? Il problema non è l'ortografia, la denominazione della
lingua, i cartelli per le varianti, ma la partecipazione. E non si può aspettare
che queste cose ce le vengano a dire degli altri, bisogna essere sempre i primi
a sbattersi. Io sto lavorando come un matto per rendere bella la wikipedia in
Lombardo, non vedo proprio perché voi non possiate fare lo stesso con la vostra.
E date una scossa al vostro orgoglia, diamine!

The LocalisationUpdate extension is now enabled for all Wikimedia projects. From
now on new localisations that become available in SVN will become available to
your project within 24 hours. Your localisations get into SVN from
translatewiki.net typically within a day and at worst in two days. This is a
huge improvement from the old practice where the localisations became available
with new software. This could take weeks, even months.

Local messages have an impact on the performance of our system. It is best when
messages are as much as possible part of the system messages. In order to remove
unnecessary duplication, all the messages that have a local localisation and are
exactly the same as the system message will be removed. What we ask you to do is
to compare and proof read the messages in translatewiki.net and the local
messages. You can then either remove local messages when the translatewiki.net
message is to be preferred or, you can update the message at translatewiki.net.

The best way to answer the first question is to visit the translatewiki.net.
Change the language to your language, select the “vector” skin and add the
advanced tool bar in in the preferences and check out the new functionality. And
make some changes in your user page. When there is a need to improve on the
localisation, please make the necessary changess . It should update your
localisation straight away. We would like you to report each issue individually
at http://meta.wikimedia.org/wiki/Usability_issues.

We would like you to report each issue individually at
http://meta.wikimedia.org/wiki/Language_issues. The issues you raise will all be
assessed. It is important to keep each issue separate, because this will make it
easier to understand the issues and find solutions.

PS This text has been approved by Naoko, Brion and Siebrand. Thanks, GerardM
11:33, 30 Set 2009 (UTC)

Hello! I am a Polish wikipedian and I would like to ask you for your help -
writing a new article about former Polish President who won the Nobel Peace
Prize in 1983 – Lech Wałęsa. I have looked for his biography in your Wikipedia
but without success. Polish Wikipedians will be grateful for your help. Thank
you so much in advance! PS you can find the English version of the article here.
Best wishes from Poland, Patrol110 15:29, 8 Nov 2009 (UTC)

Amixi, sta chi a l'é davei 'na questión da risòlve. Scibén che l'é difìçile
métise d'acòrdio e che tante iniçiative son rimaste ascordæ, pe piaxéi demmoghe
a mente a sta chì. Armeno o NOMME de sta Wikipedia o deiv'ese quello giùsto! No
sò chi l'é che deive fâlo, ma "Líguru" o l'é eròu. Metemmoghe armeno Ligure ò
Lìgure, ma no quello strepello. Cöse ghe veu pe inandiâ quello cangiamento?
Ringraçio se quarchedùn o me da 'na rispòsta. ZeneizeForesto --ZeneizeForesto
13:04, 4 Dex 2009 (UTC)

Son d'accordo, no capiscio manco mi cose segge o lìguru. --Mareb 16:52, 9 Dex
2009 (UTC)

Ho fatto le pagine su tutti i comuni dell'Oltregioco fino a Neuve, più i paesi
tabarchini e i paesi di lingua ligure della val Roja francese. Qualcuno può
corregerle, fare i template e aggiustarle ? . --Andre86 4:43, 31 Dex 2009 (UTC)

Me pa' che Vincenzi a segge unna pagina da eliminä o da sostituî, essendo
composta da 1(sic) riga con turpiloquio.--Mareb 18:47, 8 Zen 2010 (UTC)

Hello Wikipedians, I am Theo and I am working for the Wikimedia Foundation
during the 2010 Fundraiser. My job is to be the liaison between your community
and the Foundation. This year's fundraiser is intended to be a collaborative and
global effort; we recognize that banner messages which may perform well in the
United States don't necessarily translate well, or appeal to international
audiences.

I'm contacting you as I am currently looking for translators who are willing to
contribute to this project by helping translate and localize messages into
different languages and suggesting messages that would appeal to your readers on
the Fundraising Meta Page. We've started the setup on meta for both banner
submission, statistical analysis, and grouping volunteers together. Use the talk
pages on meta, talk to your local communities, talk to others, talk to us, and
add your feedback to the proposed messages as well! I look forward to working
with you during this year's fundraiser. If someone could translate this message
I would really appreciate it so that everyone is able to understand our goals
and contribute to this year's campaign. Theo (WMF) 20:46, 20 Öto 2010 (UTC)

Non posso parlare Ligure (e solo un poco italiano), pero ho visto che c'è
escrito "verskillende tale" (Afrikaans?) qui:
http://lij.wikipedia.org/wiki/Lengua_croata Perchè c'è Afrikaans in questo
Wikipedia ?

J'ai vu que la page: http://lij.wikipedia.org/wiki/Lengua_croata contient un
titre qui est écrit en Afrikaans. Pourquoi y a-t-il de l'Afrikaans dans ce
Wikipedia ?

Scignoria a tutti. Ò riçevuo o mesaggio de l'amigo piemonteize Dragonòt, e
scicomme chi inta nòstra wiki bezeugna ancon dâ recatto a çerte cöse, comme o
nomme LÍGURU ch'o l'é un strepello inacetabile, e tante pagine che cianin cianin
porieivan rendise ciù coerenti, o mæ nomiagio o l'é za into listin perché i
utenti pòsan fâ a seu decixon. No conoscio ben tutte e procedue pe fâ i
cangiamenti necesai, ma scometto che fra de tutti çerchiemo armeno d'iniçiâ con
de cöse picinn-e pe vegnî senpre megio. Naturalmente acetto ògni comento ò
sugerimento che ve pagge inportante. Salui!--ZeneizeForesto 01:10, 28 Set 2011
(UTC)

Ciao a tutti, mi rivolgo alla vostra comunità per proporvi di entrare a far
parte di un nuovo progetto: Il progetto si chiama “Wikitaly” e si prefigge di
coordinare tutti i progetti esistenti della Wikimedia Foundation nelle lingue
regionali parlate sul territorio italiano. Il progetto ha come obiettivo,
quindi, quello di unificare tutte le comunità dei progetti interessati, per
favorire una maggiore cooperazione tra di esse e un più rapido sviluppo dei vari
progetti tramite una pianificazione oculata degli obiettivi da raggiungere volta
per volta. Il progetto non punta ad amministrare ogni singola wiki, bensì a
coordinare i progetti interessati, con lo scopo di aiutare ogni progetto a fare
un salto di qualità superando i maggiori problemi, tutto nell’interesse di ogni
singola comunità. Nessuno verrà a stabilire delle regole nella vostra comunità,
poiché l’amministrazione di essa spetta solo a voi stessi. Gli utenti di tutte
le comunità partecipanti al progetto potranno concordare ad esempio una lista di
determinati obiettivi da raggiungere nella propria wiki in piena autonomia, e il
progetto cercherà con ogni mezzo possibile di aiutarli nel raggiungere gli
obiettivi fissati, concordando ogni azione con le comunità interessate
ovviamente. Praticamente Wikitaly controllerebbe il coordinamento e
l’organizzazione dell’insieme dei progetti interessati, i quali però
continueranno a gestirsi da soli in piena autonomia. L'adesione al progetto non
comporta da parte vostra nessun impegno da prendere in particolare, continuerete
a svolgere il lavoro che avete sempre fatto, solo che la vostra wiki avrebbe un
aiuto in più dal progetto per andare avanti. Vorrei sapere da voi se la vostra
comunità è interessata o meno a fare parte del progetto. Tanti saluti a tutti!
--Reder 00:51, 24 Dex 2011 (UTC)

Ho messo la proposta di chiamare questa iniziativa "Service Portal" qui:
http://lmo.wikipedia.org/wiki/Wikipedia:Grott#Service_Portal.3F . -- Dragonòt
10:12, 25 Dex 2011 (UTC)

Ripeto qui quello che scrissi a m:Talk:Cooperation of Wikimedia's Italian
regional projects, dato che la destinazione dei flag di bot spettano alle
singole wiki. vi servono bot? avete bot che benvenutano? Potrei darvi una
mano.--Nickanc 21:07, 7 Zen 2012 (UTC)

The Wikimedia Foundation has brought together a new team of developers who are
dedicated to language support. This team is to support all the languages and
consequently it is not realistic to expect that the team members can provide
proper support for your language. It is for this reason that we are looking for
volunteers who will make up a language support team.

As much of the activity will be concentrated on translatewiki.net, it will be a
plus when team members know how to localise at translatewiki.net. Thanks,
Gmeijssen 10:35, 20 Zen 2012 (UTC)

It is now easy to sign up as a translator to receive notifications when there is
new material that needs translation into your language. Just go to this page to
sign up: TranslatorSignup. -- Dragonòt (discussioni) 15:50, 16 Nov 2012 (UTC)

I noticed this while cleaning up interwiki links elsewhere: The articles œüro
and euro should be merged. —Naddy (discussioni) 15:26, 17 Fre 2013 (UTC)

Per votare si vada alla pagina delle candidature:
Wikipedia:Administrators/candidæ. -- Dragonòt (discussioni) 21:22, 28 Fre 2013
(UTC)

Ciao a tutti. Sto passando nelle wiki delle lingue parlate in Italia per
annunciare una novità che molto probabilmente non conoscete ancora: si chiama
VisualEditor. Sarà la nuova interfaccia per creare e modificare testi nei nostri
siti, e dalla versione beta in poi (che arriverà tra qualche tempo) renderà
molto più semplice editare, il che potrebbe voler dire più utenti che arrivano,
provano a scrivere, restano nella comunità. Per provarlo potete attivarlo subito
tramite la pagina "Preferenze", nell'equivalente della sezione "Casella di
modifica", selezionando l'opzione Abilita VisualEditor (solo nei namespace
principale e Utente). Solo se per il momento si desidera continuare a usare
l'editor tradizionale per la modifica di singole sezioni, si può spuntare anche
la casella Utilizza l'editor di wikitesto per modificare le sezioni. Io faccio
da referente per la comunità italofona, e perciò, per come la vedo io, anche per
voi: se avete bisogno di aiuto o volete segnalare un bug scrivetemi qui, così
cercheremo di risolvere eventuali problematiche il prima possibile e anche
questa wiki sarà pronta nel momento in cui la transizione sarà completata. Vi
lascio infine i link alle FAQ e al Manuale, e spero di avere presto vostre
notizie. Ciao, --Elitre (WMF) (discussioni) 14:18, 24 Zûg 2013 (UTC)

Ciao a tutti, per chi ancora non lo sapesse nella seconda metà del mese dovrebbe
essere attivato di default anche su questa wiki "VisualEditor", il nuovo editor
visuale di Wikipedia, che potete già vedere in funzione per esempio su en.wiki
(o anche su questa wiki se lo attivate dalle vostre preferenze). VisualEditor
affiancherà l'editor classico che abbiamo usato finora, VisualEditor però manca
dei caratteri speciali, il che per wiki come questa è un bel problema, problema
che però può essere risolto grazie ad un'altra estensione di recente attivata su
tutte le wiki: Universal Language Selector. Su vec.wiki siamo già a buon punto
per quanto riguarda la soluzione al problema mediante quest'estensione dato che
ci resta solo l'ultimo passaggio (ovvero l'effettiva richiesta, che non abbiamo
ben capito se va fatta su Bugzilla o altrove... abbiamo chiesto info a chi
dovrebbe saperlo ed appena avremo una risposta aggiornerò questa discussione).
Nel frattempo invito anche la vostra comunità a discutere le combinazioni di
carattere da usare in vista della preparazione del codice; ovviamente sempre se
siete interessati ad usare questo semplice metodo che risolve il problema della
mancanza dei suddetti caratteri sul nuovo editor ma che facilita la vita anche a
chi continuerà ad usare il vecchio editor. Per prima cosa direi che serve un
elenco dei caratteri che non trovate sulla tastiera ma che sono essenziali per
scrivere nella vostra lingua. Poi una volta che c'è l'elenco si discute la
miglior combinazione di caratteri, per es. su vec.wiki abbiamo deciso che per
ottenere đ si scriverà dh (funziona così, tu digiti la combinazione, in questo
caso dh ed il sistema te lo convertirà automaticamente nel carattere scelto, nel
nostro caso đ... il che è molto più pratico che andare a pescare ogni volta il
carattere dai "Caratteri speciali"). Una volta definita la combinazione si può
preparare il codice (basterà modificare ad hoc quello preparato per
vec.wiki).--GatoSelvadego (discussioni) 10:35, 6 Ago 2013 (UTC)

Ciao a tutti. VisualEditor arriverà su questo progetto il 2 dicembre 2013. Come
anticipato nei mesi scorsi, VisualEditor è un software in fase di sviluppo che
permette agli utenti di modificare le pagine di questo sito senza imparare prima
la “wikisintassi” (ad es. [[ e ]] per linkare a un’altra pagina). E’ già
disponibile e attivo su molte altre Wikipedia (ad es., oltre a quella in
italiano, quelle in napolitano, siciliano e veneto), e in realtà potreste già
averlo testato anche qui abilitandolo dalle Preferenze come suggeritovi in
passato. Per ulteriori informazioni si può leggere comunque questa pagina.

Una volta che il software sarà attivato potrete scegliere se usare VE o l’editor
tradizionale. Cliccando su “Modifica” sarà lanciato VisualEditor; per usare
l’editor classico invece basterà premere “Modifica sorgente”. E’ a vostra
disposizione un manuale apposito per imparare a usare correttamente VE.

Ci auguriamo che il software sia utile a editor attuali e futuri di questa
comunità, e ci servirebbe proprio il vostro aiuto per migliorarlo! Per favore,
comunicateci eventuali difficoltà riscontrate durante l’utilizzo. Se ve la
sentite, potete riportare il problema su Bugzilla usando la nuova procedura
guidata semplificata. Altrimenti, descrivetelo pure sulla pagina centrale di
feedback su MediaWiki.org. Se notate malfunzionamenti particolarmente gravi sul
vostro progetto, potete invece segnalarceli direttamente: potete lasciare un
messaggio sulla mia pagina di discussione oppure, se si tratta di un’emergenza
(ad es. un bug che di punto in bianco inizia a corrompere tutte le voci quando
queste vengono modificate con VisualEditor), potete scrivere a James Forrester,
il Product Manager, all’indirizzo jforrester@wikimedia.org.

Se ne avete la possibilità, per favore testate il nuovo editor sin d’ora. Questo
ci permetterà di venire a conoscenza di problemi specifici di questa Wikipedia
prima del lancio. Per abilitarlo, basta andare sulle proprie “Preferenze” →
“Casella di Modifica” → “Abilita VisualEditor”. cliccare sul link Beta
(reperibile in alto su ogni pagina), e assicurarsi che il segno di spunta su
VisualEditor sia presente.

Apprezzeremmo molto il vostro aiuto con le traduzioni di pagine relative a
VisualEditor (qui e/o su MediaWiki.org) e dell’interfaccia utente. Per dettagli
si può consultare la VisualEditor TranslationCentral. Per tradurre
l’interfaccia, basta creare un account su TranslateWiki (se non se ne possiede
già uno). Una volta che la richiesta dell’account viene approvata, non resta che
selezionare la propria lingua da questa lista. Apparirà così una lista di
messaggi: da una parte ci sarà l’originale in inglese, dall’altra l’opzione per
modificare, che aprirà una finestra nella quale lavorare. Infine, un accenno
alla guida dell’utente, un altro documento importante. Per tradurlo, si può
semplicemente cliccare su questa pagina, e selezionare “Traduci questa pagina”.
La vostra lingua sarà raggiungibile dal menù a tendina sulla destra. Se volete
dare una mano con le traduzioni e discuterne, lasciatemi pure un messaggio nella
mia pagina utente.

Grazie, e buon editing a tutti! --Elitre (WMF) (discussioni) 11:03, 16 Nov 2013
(UTC)

Aggiornamento: Vi segnalo che le traduzioni dell'interfaccia non sono ancora
iniziate, e vi incoraggio a farlo prima di lunedì a beneficio della comunità di
lingua ligure. Allo stesso modo, il vostro aiuto è indispensabile per la
traduzione delle pagine qui indicate. Buon lavoro! --Elitre (WMF) (discussioni)
16:28, 28 Nov 2013 (UTC)

L'INTERVENTU U L'E' CHELU DE SURVA !(L'intervento è quello appena concluso poco
sopra)

Ciao, vi segnalo le office hour previste per VE questo mese (una mercoledì 15,
l'altra il 22). Eventuali domande possono essere lasciate qui sotto o nella mia
talk. Grazie e a presto, --Elitre (WMF) (discussioni) 22:15, 9 Zen 2014 (UTC)

Gli sviluppatori apprezzerebbero molto se lasciaste un messaggio con il vostro
feedback e la/e lingua/e usata/e per il test in questo thread su Mediawiki.org.
E' davvero importante sentire i pareri di quante più persone possibile. Grazie!
--Elitre (WMF) (discussioni) 18:50, 24 Zen 2014 (UTC)

Questi sono i segni diacritici utili alla nostra wikipedia (e comunque io
preferirei tenere il nostro sistema rispetto a quello nuovo). --Hobbit Intemelio
(discussioni) 20:20, 9 Mar 2014 (UTC)

Ciao, anche questo mese sono previsti degli "orari di ricevimento" :) durante i
quali è possibile chiacchierare di VisualEditor insieme al suo Product Manager,
James Forrester, e altri membri del team. Il primo è previsto per sabato 15 alle
17 UTC, ossia le 18 italiane, mentre il successivo si terrà poche ore dopo
(vedere Meta per dettagli e link alla chat). Chi non si trova a suo agio con
l'inglese o non può partecipare può lasciare eventuali domande qui. Di solito
l'evento è abbastanza affollato e si tende a dare la precedenza ai partecipanti,
anche perché così è senz'altro più semplice per James e altri ottenere a loro
volta dei chiarimenti, ma in genere si riesce a far pervenire a ognuno una
risposta in qualche modo, fosse anche in privato. Il registro della chat è
pubblico e visibile a partire da poche ore dopo che questa si è tenuta. Grazie
per l'attenzione, --Elitre (WMF) (discussioni) 13:05, 10 Fre 2014 (UTC)

In sta categoria g'ho mesciu e pagine ciü importanti d'a nostra wikipedia duve
gh'è da azuntà cale grafia d'u seneixe l'è staita üsà, o püra duve gh'è da
arrangià sa gh'è scritu, parché gh'è de "parolle do gatto" o sbagià:. Mì dumandu
ai zeneixi che lezan ste du righe: se n'a date viatri na man cà drente, int'e
pagine vostre, chi g'ha da vegne? Salüi! --Hobbit Intemelio (discussioni) 22:07,
11 Arv 2014 (UTC)

This is a one-time mailing to projects that may need this information. Future
newsletters will be available as opt-in only. To receive future newsletters
(about one per month), please add your page to the subscribers' list at
m:VisualEditor/Newsletter. You're welcome to translate to your language.

Since the last newsletter, the VisualEditor team has mostly worked on the new
citation tool, improving performance, reducing technical debt, and other
infrastructure needs.

The biggest change in the last few weeks is the new citation template menu,
labeled "⧼visualeditor-toolbar-cite-label⧽". The new citation menu offers a
locally configurable list of citation templates on the main toolbar. It adds or
opens references using the simplified template dialog that was deployed last
month. This tool is in addition to the
"⧼visualeditor-dialogbutton-reference-tooltip⧽" item in the "Inserisci" menu,
and it is not displayed unless it has been configured for that wiki. To enable
this tool on your wiki, see the instructions at VisualEditor/Citation tool.

Eventually, the VisualEditor team plans to add autofill features for these
citations. When this long-awaited feature is created, you could add an ISBN,
URL, DOI or other identifier to the citation tool, and VisualEditor would
automatically fill in as much information for that source as possible. The
concept drawings can be seen at mw:VisualEditor/Design/Reference Dialog, and
your ideas about making referencing quick and easy are still wanted.

Looking ahead:  The toolbar from the PageTriage extension will no longer be
visible inside VisualEditor. More buttons and icons will be accessible from the
keyboard.  The "Scorciatoie da tastiera" link will be moved out of the "Opzioni
pagina" menu, into the "Aiuto" menu. Support for upright image sizes (preferred
for accessibility) and inline images is being developed. You will be able to see
the Table of Contents while editing. Looking further out, the developers are
also working on support for viewing and editing hidden HTML comments.
VisualEditor will be available to all users on mobile devices and tablet
computers. It will be possible to upload images to Commons from inside
VisualEditor.

If you have questions or suggestions for future improvements, or if you
encounter problems, please let everyone know by posting a note at
mw:VisualEditor/Feedback or by joining the office hours on Thursday, 19 June
2014 at 10:00 UTC. If you'd like to get this newsletter on your own page (about
once a month), please subscribe at w:en:Wikipedia:VisualEditor/Newsletter for
English Wikipedia only or at Meta for any project. Thank you! --Elitre (WMF)
(talk) 17:39, 22 Maz 2014 (UTC)

Ciao :) Sto passando da tutti i progetti italofoni (e affini!) per segnalare
l'importante appuntamento di settimana prossima con l'Executive Director della
Wikimedia Foundation (mi scuso con chi legge la notizia più volte). Come ho
detto altrove, lei verrà per conoscere la comunità italofona, per vedere facce
nuove, per sentire voci nuove. Incontri come questi sono fondamentali per una
persona come lei, che non viene dal Movimento, per conoscerlo e capirlo,
integrando altre occasioni di contatto (ad es. Wikimania) magari più
"superficiali", durante i quali molte più persone ci tengono a presentarsi e a
interagire con lei, o più formali (l'impressione che ci fa qualcuno sotto i
riflettori di un palcoscenico può essere anche molto diversa quando il contesto
cambia). Se potete, dunque, non fatevi "rappresentare"! E date le diversità tra
le comunità di Wikipedia e quelle degli altri progetti, venite anche per
raccontarle quanto siano belli e importanti questi ultimi! Spero di vedervi lì!
A presto, --Elitre (discussioni) 19:52, 12 Fre 2015 (UTC) (Se avete domande,
fatele nella pagina linkata, o potrei perdermele.)

Ligurian is missing from this page:
https://meta.wikimedia.org/wiki/There_is_also_a_Wikipedia_in_your_language More
than 100 languages are now listed. Thank you, Varlaam (discuscioin) 06:38, 25
Zen 2016 (UTC)

Salve a tutti! Con Jaqen e CristianNX ci è ci è venuta la pazza idea di
organizzare una WikiConference italiana, su modello delle esperienze di altri
paesi (ad es. quella tedesca). AlessioMela e altri si sono prontamente detti
disponibili a dare una mano. Si tratterebbe, in breve, di una tre giorni (da
venerdì alla domenica) di incontri fra utenti di Wikipedia e degli altri
progetti Wikimedia. L'idea è di farla a Trento in primavera 2017. Abbiamo creato
la pagina su Meta per chiedere finanziamenti a Wikimedia Foundation (l'idea è
anche quella di coprire ai partecipanti vitto e alloggio, e a quanti possibile
anche le spese di viaggio). Al momento chiaramente è solo una bozza, ma è già
possibile dare il proprio endorsement. Inoltre, per aiutarci a organizzare
sarebbe importante avere un'idea di quanta gente potrebbe partecipare: se vi va
potete farcelo sapere qui, nella talk su meta, via mail a me, ecc. So che senza
nemmeno sapere quando sarà è difficile rispondere, ma ci basta anche un "forse
parteciperò". La sezione Partecipants su meta invece non è per chi semplicemente
parteciperà, ma per chi dà una mano, e in effetti se avete voglia di dare una
mano siete più che i benvenuti. Troveremo sicuramente qualcosa da farvi fare :)
Dite anche se avete idee sul programma (es. qualcosa di cui secondo voi
bisognerebbe assolutamente parlare). Potete scriverlo qua, o direttamente a me.
Chiaramente più avanti abbiamo intenzione di mettere in piedi un sistema meglio
strutturato, ma intanto ci pare utile raccogliere idee. In caso di qualunque
dubbio, suggerimento, ecc. siamo a disposizione! Yiyi (discussioni) 08:47, 20
Lój 2016 (UTC)

Ciao a tutti, probabilmente non l'avete ancora vista: c'è una pagina su
mediawiki.org dedicata alla discussione di idee di progetti, nell'ambito dei
quali i lettori possano fare dei contributi preziosi per la missione di
Wikimedia e utili anche per gli editor. Dateci un'occhiata e aggiungete lì i
vostri commenti. Grazie! --Melamrawy (WMF) (talk) 11:48, 9 Set 2016 (UTC)

Scusate l'italiano ho intenzione di collaborare a Wikipedia ligure ma intanto
avevo intenzione di fare alcune correzioni tipo di template e redirect ma volevo
sapere per fare delle voci bisogna scrivere in genovese o va bene in spezzino
(io sono Spezzino) ? Grazie in anticipo :) --Samuele2002 (discuscioin) 13:32, 8
Zen 2017 (UTC)



https://lij.wikipedia.org/wiki/Carlo_V

Carlo V imperatô (Carlo I comme re de Spagna, Carlo II d'Ungaja e Carlo IV de
Nappoli, Gand 1500 - San Giœumo de Yuste 1558). Figgio de l'arçiducca d'Aostria
Feipo o Bello (perçò nevo de l'imperatô Mascimilian d'Asburgo) e de Zana a Matta
(figgia de Ferdinando d'Aragon e de Zabella de Castiggia), a soli sei anni, pe a
morte do fræ e da sœu maggiô da moæ, comme pù de quella do poæ, o vègne erede no
solo di Paixi Basci ma de l'Aragon e da Castiggia ascì.

O passò i primmi anni da so infançia a Malines e a Bruxelles, dove a lalla
Margaita d'Aostria, rezente di Paixi Basci, a ghe feççe impartî un'accurâ
educaçion da-i umanisti spagnolli Juan de Vera e Luis Vaca e da Adrian, decan de
Utrecht (futúo pappa Adrian VI). O crebbe in mezo a-a nobiltæ fiamminga, verso a
quæ o dimostrò particolâ attaccamento ascì doppo a so asceiza a-o trono de
Spagna.

Vegnuo de fæto into 1516, a-a morte de Ferdinando o Catollico, re d'Aragon e de
Castiggia, o se recò in Spagna pe prende possesso di so reammi, ma a rapaçitæ do
so seguito formao squæxi escluxivamente de Fiamminghi e a so incomprenscion pe
quello conglomerao d'instituçioin e d'elementi contrastanti ch'a l'ea a Spagna,
o-o reize tutt'âtro che gradio a-i nœuvi sudditi. Questo mácontènto verso
l'attezamento do nœuvo sovran o se manifestò int'e adunançe d'e Cortes, che
ópôzan di ostaccoli d'ogni gennere a-o governo de Carlo V into timô ch'o voese
ezaotoâle e conferî e ciu âte carreghe do stato a di ommi da so tæra natâ.

Quande da pœu into 1519, a prœuvo a-a morte do messiao Mascimilian, Carlo V o
lasciò temporaniamente a Spagna, affiando a rezença inta Castiggia a Adrian de
Utrecht, pe poñe a propria candidatua a-a coroña imperiâ, scciupò a coscì dita
rivotta di comuneros, che tuttavia ben fîto a fallì a caoza da defeçion da
nobiltæ e do clero da-o movimento insurreçionâ alloaché questo o menaççò
d'asumme un carattere sociâ.

L'incoonaçion de Carlo V a Aquisgraña, ch'a l'ebbe lœugo o 23 ott. 1520 e a-a
quæ Carlo V o zonse doppo de longhe trattative co-i prinçipi elettoî da-i quæ o
l'ótègne, con tant'óo, o confeimento da dignitæ imperiâ, a misse tutt'assemme o
nœuvo Cezare faccia fronte a de grave e ardoe responsabilitæ politiche: o l'ea
ormai impegnao a fondâ un'egemonia œüropea.

Contra questo sovran no ciu fiammingo ò spagnollo, ma œüropeo, a França a se
difeize: Françesco I, che indærno o l'aiva tentao de contrastâ a Carlo V l'ambia
coroña, o s'atroava circondao da ogni parte da-i possedimenti do rivâ, che
liberamente o poeiva, a so beneplaçito, attaccâ int'o mæximo tempo a França da-e
Fiandre, da-i Pirenei, da-i Alpe e longo o Ren. Pe deliviâse da questa morsa
Françesco, alligando a pretesto i so driti in sce-o ducatto de Milan, o començò
into 1521 quella serie de guære contra Carlo V che se rebelon squæxi sença
soluçion de continuitæ, fin a-o 1544 e continuon ascì sotta o regno de so figgio
Enrico II.

A primma guæra (1521-25), terminâ co-a battaggia de Pavia (24 frev. 1525) a favô
de l'imperatô, dove o mæximo re Françesco I o fu fæto prexonê, a fu ben fîto
seguia da un'atra campagna, ch'a vidde alliæ contra Carlo V o re de França,
pappa Cremente VII e a ciu gran parte di stati italien. Anco-ina votta l'impiatô
o sciortì vittoiozo. O mæximo ponteffixe, rinserao into Castel Sant'Angeo da-i
orde di lançichenecchi do Frundsberg, o dovette vegnî a patti e i trattæ de
Barçeloña (1529) e de Bològna (1530) asseguon finarmente a Carlo V un periodo de
paxe. Carlo V mæximo o vègne in Itallia pe compî l'antigo rito medievâ: a
Bologna o 22 e o 24 frev. 1530 Clemente VII o ghe poze in sce-o cappo
rispettivamente a coña færea e quella imperiâ.

Into frattempo in Germania l'ea dilagao o movimento luteran. Ma Carlo V, tutto
preizo da-a lotta contra Françesco I, o no poeiva asumme contra i protestanti un
attezamento troppo energico ch'o l'aviæ posciúo façilmente sciuscitâ un nœuvo
fogoâ de guæra rovinoza. Ascì pe conseggio do so cançelê Mercurin da Gattinæa,
l'imperatô o se mostrò propenso a-a reunion de un concillio generâ, dove tutte e
diverzençe de carattere teologico e ecclexiastego poesan êse ezaorientemente
dibattue, contraio invece a quásesæ mezua ch'a scignifichesse una condanna
preventiva do luteraneximo. O çercò insomma de mantegnîse inte 'na poxiçion
d'equilibbrio ch'a no l'urtesse eccescivamente i prìnçipi protestanti. D'atra
parte l'attezamento de Cremente VII, ch'o s'ea alliao contra de lê co-o re de
França, o costituiva una giustificaçion ciu che plaoxibile a-a so conduta blanda
verso quelli ch'ean conscideræ erettichi da-a S. Sede. Pertanto Carlo V, pù
rimandando a-o futúo concilio generâ quásesæ definitiva determinaçion in sce-a
controverscia religioza, o permisse into 1526 (dieta de Spira) a-i luteren o
libero ezerciççio da so confescion. Solo doppo a riconciliaçion co-o ponteffexo
Carlo V o tentò de repigiâse quant'o l'aiva elargio, ma davanti a-e proteste di
luteren, uniise inta liga de Smarcarda, e a-o peigo de una guæra in Germania, o
no l'inscistette inta so preteiza.

Da-o 1530 a-o 1535 Carlo V o poe' infin, doppo dex'anni de guæra, dedicâse a dâ
recatto a-i so stati, a decadença economica di quæ, unia a un'ineffixente
organizzaçion fiscâ, a l'aiva de longo condiçionao a so dispendioza politica
œüropea. O nominò rezente di Paixi Basci a sœu Maia; o feççe proclamâ re di
Romen o fræ Ferdinando, a-o quæ fin da-o 1522 o l'aiva cedúo i possedimenti
asburgichi todeschi; o promosse in Italia a constituçion de 'na liga tra i stati
da penizoa, liga a-a quæ aderì ascì o pontefixe e Veneççia, e ch'a l'ea pe lê
garantía de paxe, percose atri doi importanti stati da penizoa gh'ean ben
obrigæ, Zena co-o Dria Doia, e Firençe, onde Carlo V o l'aiva recondúto i Meghi
co-a força di arme.

Inte questo mæximo periodo o decize, senscibbile a-e solleçitaçioin sorvettutto
spagnolle, de affrontâ a question di Turchi, che se faxeivan sentî no solo in
Ungaia, longo o Danubio, ma proppio into Mediterrannio, che a caoza de scorraie
di Barbæschi o l'ea vegnúo una stradda marittima spesso infida. Doppo
l'occupaçion de Tunexi da parte do temúo pirata Barbarossa, Carlo V into 1535 o
l'organizzò una spediçion, a-a quæ parteçipon, sarvo Veneçia, squæxi tutti i
stati italien: Tunexi a fu pigiâ d'assâto e o Tirren e o Mediterranio ocidentâ
pe un çerto tempo fun liberæ da-i pirati.

Ma o ducato de Milan o continoava a costituî o pretesto giuridico de lotte tra
Carlo V e Françesco. Doe nœuve guære ne fun caosæ: l'uña into 1535, a-a morte de
l'urtimo ducca sforçesco, Françesco II; l'atra into 1542, sciorta a prœuvo a
l'investitua do figgio de Carlo V, Feipo. Tutte doe queste campagne fun favoeive
a l'imperatô (sciben che co-a paxe de Crépy do 1544 a França a l'ótègne de
condiçioin relativamente favoeive) e Françesco I, co-e so sollite riserve mentæ,
o deciarò anco-ina votta de renonçiâ a quásesæ drito in sce-o ducato.

Into 1546, quande zœumoæ a Trento l'ea stæto averto o concilio, Carlo V o stimò
zonto o momento de resciorve co-a força a question protestante. Radunao un
exerçito, a guæra a procedette de mainea assæ propiççia fin a-a vittoia de
Mühlberg (1547), ma, de fronte a-a succesciva ostilitæ do pappa, che pe quella
vittoia ch'a corpiva i aotonomisti germannichi o sentiva fâse ciu pezante o zovo
çezarrio in sce l'Italia, l'imperatô o prefei anco-ina votta recegâ in sce-a
politica do compromisso, concedendo de forte garantie a-i protestanti. Onde o
sdegno e e proteste de Paolo III, corpio ascì personalmente da l'oçixon do
figgio Peo Loigi Farneize, fæto ducca de Parma e Piaxença into 1545, e
soppresso, pe o so attezamento antispagnollo, co-o taççito consenso do Carlo.

A politica imperiâ œüropea a l'ea comunque fallia: contra a França, ch'a s'ea
varsciua a l'urtimo do vallido appoggio de Maoriççio de Sassonia; contra a
Germania ch'a refiava l'impoxiçion d'un accentramento monarchico; contra a
ripreiza turca e contra i atri infinii particolæ problemi œüropei e coloniæ,
ch'aveivan reizo a so politica coscì complessa, de votte sciña contraddittoia, o
mostrò ormai una so luvega stancheçça. O l'aiva tentao d'impoñise, animao da 'na
voentæ tenaxe e da un profondo senso do dovei, squæxi de 'na miscion, a
l'Œüropa, e sciorte da quæ o destin o gh'aiva affiao: ma i particolarismi e a
varietæ de condiçioin religioze, naçionæ, economiche gh'aveivan ópòsto de
difficortæ insormontabile; ni sempre, do resto, o s'ea reizo conto da
complescitæ di varri problemi.

Aretiaose a Brussel, o lasciò a-o fræ Ferdinando a cua de compoñe e cose de
Germannia; da pœu into 1555 o l'abdicò a-o governo di Paixi Basci e l'anno doppo
a quello de tære spagnolle, a favô do figgio Feipo II . Portaose quindi in
Spagna, o l'abitò una villa presso o monestê de S. Jerónimo de Yuste,
intervegnindo quarche votta ancon, però, inti affæ politichi de Spagna.



https://lij.wikipedia.org/wiki/Zane_de_Bande_Neigre

Zane di Meghi dîto de Bande Neigre (Forlì, 6 arvî 1498 – Mantoa, 30 novembre
1526), condutê.

O nascette a Forlì o 6 arvî 1498 da Cattæña Riaio Sforça e da Zane di Meghi (o
Popolan), de un rammo cadetto da cazadda, za oppoxitô de Pê e da pœu ambasciao
da repubbrica presso a scignoa de Forlì. Battezzao co-o nomme de Ludovigo, o
l'ebbe da pœu muao o nomme in Zane. Morto o poæ (15 settembre 1498), a-e primme
menaççe do Valentin, a moæ a-o feççe portâ a Firençe, e chie a-o razonse into
luggio do 1501. Into 1509, appeña unzenne, o Zane o perdette a moæ ascì, e o fu
educao sorvettutto da o Iacopo Sarviæ, do quæ into 1517 o sposò a figgia Maia
ch'a ghe dette into 1519 un figgiœu, Coximo, destinao a vegnî o primmo granducca
de Toscaña. Fin da foento o Zane o mostrò un carattere energico e insofferente
de fren. Comme capitan de ventua o feççe e primme prœuve, a cappo de çento, da
pœu de quattroçento cavalli leggi, inta guæra d'Urbin, 1516-17, e o fu dœuviao
da Lion X into 1520-21 pe tegnî a fren e Marche e l'Umbria. Inte l'aotunno do
1521 o parteçipava a-a guæra ispano-pontifiçia contra i Françeixi. L'anno doppo,
morto Lion X, o passava a-i Françeixi, e, doppo che o so ezerçito o l'ea stæto
rotto a-a Bicocca, o ne protezeiva a retiadda. Sorve tutto o s'affermava, tornao
co-i impeiæ, inte campagne do 1523-24, rivelando e so megio qualitæ e
perfeçionando a riorganizzaçion e a tattica de so famose bande, che pe doe
votte, a-a morte do Lion X e do so cappo, muon in neigre e gianche insegne.

E sordatesche do Zane in questo periodo pan comprende una çinquanteña d'ommi
d'arme (cavagei de grave armatua con seguito), duxento cavalli leggi e doemia
fanti. I fanti ean tutti archebuxê e costituivan un'eççellente fantaja leggia
oposta a-a masciscia fantaja pezante di picchê sviççei e todeschi. Ançi o
l'introdusse l'uzo de trasportâ di archebuxê in sce di appoxiti ronzin, pe
accrescine a mobilitæ.

Into 1525 o Zane o passava pe a segonda votta a-i Françeixi, e sotta Pavia o
l'arestava feio o 18 de frevâ, sei giorni primma da famoza battaggia. Doppo o
fallimento da coscì dita "conzua do Moron", a lê pensava o Macciavello, into
março 1526, comme a l'unica persoña boña a impedî che Firençe e o stato
pontifiçio cazessan definitivamente sotta una speccie de protettoao spagnœu.
Scciupao a guæra da liga de Cognac, o Zane o fu creao cappo da fantaja italiaña.
Chinao in Italia i lanzichenecchi, e penetræ into serraggio de Mantoa, o Zane o
gh'impediva de passâ o Po a Borgoforte. S'inandiavan alloa verso Ostiggia, ma
s'attrovavan sorvavançæ a Goernolo da-o Zane, ch'o miava a serrali fra o Po e e
paludde de Mantoa, sença lasciaghe via de scampo. Senonchè o 25 novembre o Zane
o cazeiva feio da un corpo de farconetto do ducca de Ferræa. Transportao a
Mantoa a feria a s'incancrenì e lê o moì o 30 novembre 1526.

Peiva coscì l'unnico chi aviæ posciuo resollevâ e sciorte di arme italiañe dando
vitta dueive a una fantaja italiaña de tiatoî no inferiô a quella spagnolla, e a
'na cavalaja precoritrixe da cavalaja moderna.



https://lij.wikipedia.org/wiki/Z%C3%AAna

Zêna (Genova in italiàn) a l'é inn-a çitæ de 609.746 abitanti (31/12/2009),
cappolêugo da Provìnsa de Zena e da Ligùria. O seu pòrto o l'é o ciù grende e
inportante d'Italia, e in di ciù inportanti do Mâ Mediterraneo.

Çitæ da-o passòu gloiôzo, capitâ do "Zenéixe", forte de antîghe tradiçioìn a l'é
ascì conosciûa cómme a Superba.

Cómme 'nn-a çitæ de mármo (sòlida cómme o mármo di sò pâxi) o l'à vedûa Giosuè
Carducci che inte seu Odi barbare o l'à scrîto:

O teritöio do Comùn de Zena o mezua 243 kmq, e o l'é conpòsto da 'nn-a stréita
fàscia costêa couzâ da tanti brìcchi ben ben èrti.

A Bandêa de Zêna a l'é costituia da a crôxe róssa in campo giànco: a l'é dîta
crôxe de San Zòrzo ascì e a-i ténpi d'accai a l'êa o scìnbolo di pellegrin
cristien che se recavan inti lêughi santi do cristianeximo a pregâ e che dòppo o
1095, ànno da conquista de Geruzalémme da parte di Turchi, àn deciso de pigiâ a
croxe e liberâ a tæra dôve o l'êa nasciûo e visciùo Gexû Cristo, dando òrìgine
a-e Croxæ. A Bandêa de Zena a l'à tante bandêe scìmili, cómme a Bandêa de Milan
e quella Ingléize che gh'àn a crôxe de San Zòrzo ascí.

O 1 agosto 1947, a çitæ de Zêna a l'é stæta inscignïa da medaggia d'öo a-o valô
militâ co-a segoénte motivaçión:

Zêna a gh'à sénpre avûo 'nn-a demografia stàbile ma into XX Secolo Zêna a l'à
avûo mólti ouménti e diminuçioin de popolaçión. Inti anni da-o 1950 a-o 1970
gh'é stæta molta imigraçión da-o Sùd Italia, coscí che a popolaçión a l'é
cresciùa inti anni '50 e '60 arrivando ad avéi inti anni '70 ciù de 800.000
abitànti. Dapeu inti anni '80 e anni '90 a l'à sùbiu 'nn-a drastega diminuçión
de abitànti da quande e grénde indùstrie cómme l'ItalSider e l'Ansaldo són stæte
serræ. Perö ancheu ghe n'é mólti forèsti, cómme equadoriàn, marochìn, cinéixi,
che stan rinpopolando çertidùnn-e zöne popolâi cómme San Pê d'Ænn-a e o CEP.
Comónque a diminuçión a l'è senpre costante e Zêna za conta çirca 600.000 anime,
cîfra che segóndo e stìmme de l'ISTAT a gh'aviéiva da rimanê stagna pe-o
cençimento do 2011.

O céntro stòrico de Zêna o l'é 'n tra i ciù grendi d'Ouròpa (o mezúa çirca
quattroçentomia mêtri quàddri), e o l'é costituîo da quella che ancheu a l'é Vîa
Garibaldi con d'i belìscimi palaçi do 1500, in stîle Renascimentâ e Barocco.
Parte do seu céntro stòrico o l'é un d'i patrimòni de l'umanitæ de l'UNESCO da o
lùggio 2006.

Unn'âtra mêta turistica pe ecelénsa a l'é l'antîgo bórgo marinaro de Boccadâze,
co-e pittoresche barche molticoî, pósto cómme a finn-a passeggiâ (Corso Italia)
che costezza o Lido d'Arbâ.

No se pêu no çitâ a Lanterna, o scìnbolo de Zêna. Ærta 117 mêtri, un ténpo a
servîva cómme fâro a-e nâvi che arrivâvan a Zêna. A seu lûxe a se veddéiva a 40
km de distànsa. Edificâ in sciâ colinn-a de San Benigno, a pöca distànsa da San
Pê d'Ænn-a, a l'é stæta mólte vòtte inti vàrri sécoli restruttûâ a càoza di
atàcchi nemîxi.

O Pòrto antîgo o l'é 'nn-a parte do pòrto de Zêna ch'a serve cómme quartê
rexidensiâle, céntro pe o turìsmo, céntro colturâle e pei servissi. O l'é stæto
riadatòu a l'iniçio di anni '90, primma o l'êa stæto squæxi abandonòu. L'area
interessà - dîta Area Expo ascì - a va da-a ciàssa Caregamento, dónde gh'é
l'antîgo Palàçio San Zòrzo, scìn a-a punta do Meu Vêgio. O sò totâ restauro,
finîo into 1992 o l'é un progétto do Renzo Piano.

Zêna a gh'à dôe inportànte staçioìn inta categorìa Grende Staçioìn de-e ferovîe:

Gh'é pöi a Staçión de San Pê d'Ænn-a che, gràçie a-i seu 9.000.000 de pasagê, a
l'é into progràmma çénto Staçioìn.

Zêna a l'é a pàtria do zêugo do balón, dónde into 1893 o l'é nasciûo o Zena
(Genoa cfc), a prìmma squàddra d'Italia; into 1946 a Sampdoria. A Séstri, un
quartê do ponente, gh'é ànche a Sestreize.



https://lij.wikipedia.org/wiki/Platon

Platon (gr. Πλάτων, lat. Plato). - Filosofo grego (Atene n. 428 ò 427 a.C. - m.
348 ò 347).

O l'ea de famiggia axâ e nobile; a tradiçion a conta che gh'ea stæto da primma
imposto o nomme do mesiao, Aristocle, e che quello de Πλάτων ghe fu dæto ciu
tardi con scherzosa alluxon a-o so êse πλατύς "largo". O l'ebbe sorvetutto
un'educaçion artistega, studiando muxica, pittua e lettiatua e segnalandose in
particolâ inta compoxiçion poetica e drammatica. Za into periodo da zoeneçça o
vègne in contatto co-a filosofia, comme dimostra o fæto ch'o l'ebbe Cratilo tra
i so meistri. A l'originaia influença eraclitea ch'a ghe vegniva da Cratilo saiæ
comunque ben fîto subintrao quella do Socrate, che pâ ch'o l'agge conosciúo a
l'etæ de vint'anni. L'influsso determinante de Socrate in sce-o so pensceo o l'è
documentao da-i moltiscimi scriti in ti quæ a figua do meistro a vegne idealizzâ
e o so pensceo presentao in forma drammatica. Doppo a morte do Socrate (399),
a-a quæ, comme aregorda lê mæximo into Fedon, o no l'asciste' a caosa de 'na
maotia, o l'andò, insemme con di atri condiscippoi, a Megara presso o socratico
Eüclidde, de donde o tornò fîto a Atene. Arestaoghe quarche tempo, o començò o
primmo di so viægi maggioî, che segondo a tradiçion o-o condusse ascì in Egitto,
e a Çireñe, dov'o saiæ vegnúo a contatto co-o matematico Tedoo. L'è fœua de
dubbio, comonque, che inte questo viægio o Platon o vixitò a Magna Grecia e a
Seçilia, e o fu a Sciracusa a-a corte de Dionixio o vegio, gran estimatô da
cortua da moæpattria e conoscente do pitagorico Archia de Taranto, co-o quæ o
Platon o l'ea intrao in rapporto. A Sciacusa o strenze' amixiçia co-o zoeno
cognao de Dionixio, Dion, ch'o l'arestò pe sempre conquistao a-i so idiæ
filosofichi e etico-politichi. A libertæ de so critiche e de so exortaçioin moræ
a no l'incontrò tuttavia o favô do tiranno, ch'o se desbaraçò, in moddo no ciæo,
da so presença: e o nobile filosofo atenieize, ch'o l'ea alloa in sce-a
quanteña, o finì vendúo scciavo in sce-o mercao de Egiña, dov'o fu però
rescattao da un Anniçeride de Çireñe (da no confonde co l'omonnimo pensatô da
scœua çirenaica, visciúo assæ ciu tardi). Tornao in mainea coscì fortunosa a
Atene, Platon o ghe fondò (387), inta forma de 'na comunitæ religiosa dedicâ a-o
curto de Muse, un centro de discuscion e de studdi, che da-a so sede, a quæ a
trava o nomme da-o mitico eroe Academo, se disse Academmia (᾿Ακαδημία). A
l'indaggine filosofica in sen a l'Accademia Platon o se dedicò pe circa un
ventennio. Ma into 367 successe a Dionixio o vegio, in sce-o trono de Siracusa,
o figgio Dionixio o zove: e Dion, o quæ contava d'indulo a instaorâ quella
costituçion ciu liberâ e legalitaia ch'a doveiva risponde a l'idiâ politico de
l'Accademia, o-o persuase a invitâ torna Platon a Siracusa. Chì Platon o se recò
into 366, eserçitando ascì in sce-o zoeno monarca, e foscia sciña ciu che in
sce-o poæ, o so influsso; ma ço no l'impedì che Dionixio, sobillao da di
oppoxitoî de progettæ innovaçioin costituçionæ e divegnúo sospettoso do Dion, o
bandisse quest'urtimo, pù trattegnindo Platon presso de lê. O cian politico o
l'ea ormai fallio, perché solo Dion o l'aviæ posciuo realizzâlo. Quande into 365
scciuppò una guæra in Seçilia e Platon o tornò a Atene, Dionixio o ghe promisse
che, a-o termine da guæra, o l'aviæ invitao torna a Siracusa insemme con Dion. E
de fæto, finia a guæra, o tiranno o feççe de tutto pe indue Platon a tornâ a
Siracusa. Inta sperança de zovâ coscì a l'amigo Dion, Platon o l'intrapreize
into 361 o so terço e urtimo viægio in Seçilia. Ma manco questa votta l'exito o
fu favoeive: Dionixio o l'inasprì ancon de ciu i provvedimenti contra Dion, e i
so rapporti con Platon se feççan coscì diffiçili da mette in peigo o mæximo
ritorno do filosofo a Atene, reiso poscibile, into 360, sorvetutto da
l'intervento de Archia. Da alloa in avanti Platon, dedito escluxivamente a-i
loei de l'Accademia, o no mesciò ciu da-a so çittæ, dove o s'asmortò into
348-347 a. C.

▭ O Corpus Platonicum o contegne di œuvie za inte l'antighitæ conscideræ spúie,
quæ i dialoghi "Eriscia", "Alcion", "Sixifo", "Ascíoco", "Demodoco", "In sce-o
giusto", "In sce-a virtù", a recugeita de "Definiçioin" e l'"Epinomide" . A
filologia moderna a l'ha dubitao a longo de l'aotentiçitæ de lettie; ancœu se
ritegne squæxi concordemente che tante de lô seggian aotentiche, e de seguo a
VII, foscia l'urtimo scrito de Platon e documento d'ecceçionâ interesse. Squæxi
unanimemente se conscidera spuii i dialoghi "Alçibiade primmo", "Teagete",
"Clitofonte", "Minosse".

Risolto coscì inte 'na prospettiva ontologica o problema socratico do concetto,
Platon o l'indicava inta contemplaçion intellettuâ de idee a vea sciença, in
quanto contrapposta a-o regno de l'"opignon" de l'esperiença senscibile. In
particolâ, aotentica sciença a l'è a conoscença de idee e di rapporti reçiprochi
che e collegan in te 'n scistema ordinao. Non solo, de fæto, e idee se
caratterizzan pe l'universalitæ ch'a consente a ciascheduña de rifeise a una
mortepriçitæ de cose scingole; existe ascì un orde tra e idee a segonda do
maggiô ò minô grao d'universalitæ ch'o spetta a ciascheduña de lô: l'idea de
cavallo a l'è compreisa inte quella de quadruppede, ch'o l'abbraçça molti atri
individdoi do mondo animâ; quest'urtima a l'è, saiv'a dî, ciu esteisa da
precedente, e ciu esteize ancon son e idee d'animâ e de vivente. Se dà coscì una
gerarchia de idee che da quella ciu universâ deschiñe de man in man verso quelle
dotæ de sempre minô universalitæ e, perçò, de sempre maggioî determinaçioin. Se
trœuva chì a reixe de quella ch'a saiâ a definiçion pe genere proscimo e
differença specifica, elaboâ succescivamente da Aristotele. Ma, sorvetutto, a
traverso a gerarchia de idee o Platon o dava un nœuvo scignificao a-a
dialettica: oponendose a-e degeneraçioin sofisteghe ch'aveivan redúto a
dialettica a eristica, saiv'a dî a l'arte do guaagnâ in te ogni discuscion
indipendentemente da-a riçerca da veitæ, Platon o l'intende a dialettica comme o
strumento supremo da conoscença, quello in virtù do quæ, misso da parte
l'opinion e ogni riferimento senscibile, se ripercore i rapporti e i nessi
oggettivi tra e idee, pervegnindo a-a contemplaçion de quella gerarchia de idee
ch'a costitoisce a strutua ciu aotentica da realtæ.

A maggiô novitæ into campo di studdi platonichi da segonda meitæ do sec. 20° a
l'è costituia da-a rinnovâ discuscion in sce-e coscì díte "dotriñe oræ" (ἄγραϕα
δόγματα) suscitâ da l'interpretaçion "esoteica" ò "tubingheize" dovua
prinçipalmente a H. J. Krämer, K. Gaiser e Th. A. Szlezák, interpretaçion che'a
l'ha da pœu trovao di consensci ascì in França (P. Hadot) e in Italia (G.
Reale). Che existesse de dotriñe che Platon o l'aviæ esposto solo oralmente inte
l'Accademia l'ea noto segge da ço ch'o dixe Aristotele segge da di âtre fonte:
celebre a saiæ stæta una leçion in sce-o ben, dove Platon o l'aviæ sostegnúo che
i numeri son i prinçippi de tutte e cose. A scœua de Tubinga, basandose in sce-a
texi de Platon circa a supeioitæ do discorso orâ a peto de quello scrito e in
sce-a so esplicita affermaçion, inta VII lettia, de no avei mai misso pe iscrito
a so vea dotriña, a n'ha concruso che queste dotriñe oræ costituiscian
l'aotentica filosofia de Platon, quella ch'a staiæ in sce-o sfondo do Platon
"essoteico" di dialoghi. Segondo l'interpretaçion de Krämer, se o senso do
pensceo platonico o l'è da individuâ sorvetutto inte dotriñe oræ e se queste son
costrute in sce-a teoria di "prinçippi", alloa o pensceo de Platon o l'appâ meno
connesso a l'insegnamento de Socrate e ciu direttamente dipendente da
l'orizzonte presocratico: a partî da-o problema di prinçippi, e no da-o concetto
socratico, Platon o saiæ zonto de fæto a-a dotriña de idee.

Inte l'Occidente latin, scin a-o sec. 12°, a l'ea nota, tra i œuvie de Platon,
solo a primma parte do "Timeo" inta traduçion e co l'ampio commento de Calçiddio
(4° sec. d. C.), recepia comme testo fondamentâ pe a cosmologia âtomedievâ. A
Enrico Aristippo, vescovo de Catania (m. 1162), remontan e primme traduçioin
latiñe do Menomme e do Fedon, mentre a Ghigermo de Moerbecke (m. 1286) se deve a
traduçion, sciben parçiâ, do ""Parmenide"" co-o commento de Proclo (traduçioin
queste pubbricæ in ediçion critica into Corpus platonicum Medii Aevi diretto da
R. Klibansky, 1939 e segg.). A-i iniççi do sec. 15°, a prœuvo a l'insegnamento
da lengoa grega pi œuvia de Manuælo Crisolora, repiggion e traduçioin latiñe di
œuvie platoniche, "Fedro", "Apologia", "Criton", "Lettie" da parte de Lonardo
Brun, a "Repubbrica" da parte de Pier Candido Decembrio, "Eutifron" da parte de
Rinuccio Aretin e Francçesco Filelfo. A meitæ do sec. 15° a traduçion de "Lezze"
e do "Parmenide" a cua de Zorzo Trapezunzio a segnò una svotta pe l'elaboaçion
teorica do platonismo rinascimentâ. A traduçion, infin, de l'intrego corpus
platonico a œuvia de Marseggio Fixin (stampâ a Firençe into 1484) a piggiâ o
sorvevento in sce-e precedente traduçioin umanisteghe e a vegniâ ristampâ inti
secoli succescivi.

Semmo che, pe incarego do scolao Mitradate de Scio, l'ea stæto eseguio da-o
bronzista Silanion un retræto collocao inte l'Accademia, foscia quande Platon o
l'ea anco-in vitta. Se ne conosce ciu che una chinzeña de coppie marmoie, fra e
quæ e megio son a Berlin, a Romma (Museo Naçionâ Roman), inte una colleçion
privâ tedesca. Platon o l'appâ con una barba foltae co-a fronte arrappâ.



https://lij.wikipedia.org/wiki/Pericle

Pèricle (gr. Περικλῆς, lat. Perĭcles). - Ommo politico atenieize (495 circa -
429 a. C.).

Figgio de Santippo, imparentao pe parte de moæ co-i Alcmeonidi, o començò a so
carrea politica into partio democratico de Efialte, che, co l'ostracismo de
Cimon (461) e o declin do partio conservatô e de l'Areopago, o conquistò a
direçion da politica atenieize. Ma essendo stæto squæxi subito assascinao
Efialte, Pericle o se trovò solo a guidâ a un tempo o so partio e a politica
atenieize, ço ch'o feççe pe oltre trent'anni (461-429) fondando o proprio poei
in sce l'annuâ, libera rieleçion into conseggio di strateghi. Inta politica
estera Pericle o se propose comme urtima amía o predominio atenieize in sce-a
Grecia intrega; o mezo o doveiva êse dæto da-a trasformaçion da liga marittima
delio-attica in impeo. O tesoo da Delo o fu stramiao in Atene (454) e e
rebellioin di membri da liga fun punie co-a mascima seveitæ (comme pe Samo into
440). Inta penisoa grega a lotta pe o predominio a condusse a de guære contra
Egiña, i Beoti e i Sparten, e, doppo un grave insuccesso a Tanagra (457), i
Atenieixi co-a vittoia de Enofita restabilin o so predominio in sce-a Grecia
centrâ. Ma a-o de là do mâ e cose no andon inguâmente ben: una spediçion in
Egitto, pe sostegnî o rebello Inaro contra a Perscia, a finì desastrosamente
(458-452); pochi anni doppo (449) se concludeiva a paxe de Callia co-a Perscia,
paxe che, mentre a segnava a fin da politica atenieize de espanscion in Oriente,
a svuava de contegnúo a liga delio-attica costituia apposta pe combatte i
Perscien. L'occupaçion de l'Eübea, ch'a s'ea rebelâ, a condusse a un intervento
spartan; no se vègne però a un scontro, ançi fu segnao una paxe trentennâ
(446-445). Segúo da-a parte de Sparta, Pericle o se dedicò ancon de ciu a
l'abbellimento de Atene (de questi anni a l'è a costruçion do Partenon e di
Propilei), a speize do tesoo federâ e superando co-a so aotoritæ e proteste de
l'oppoxiçion pe questo so procedde: o mascimo esponente de questa, Tucidide de
Melexia (da no confonde co-o storico), o fu ostracizzao. Co-ina spediçion into
Ponto Eüxin (436), Pericle o l'aseguò a Atene o predominio in sce-o mercao
granaio do Chersoneso Taorico (Crimea); inoltre o fondò a colonia panellenica de
Turii (444) e o strenzette di trattæ con Reggio e Leontin. I urtimi anni da so
vitta fun amæzæ da una serie de procesci intentæ da un'oppoxiçion eterogennia
contra i so amixi (Anassagoa o filosofo e o scurtô Fiddia), e contra Aspaxia, a
donna co-a quæ Pericle o viveiva. L'è conzettua infondâ che Pericle, pe batte
questa oppoxiçion, o l'agge çercao un diverscivo suscitando a guæra do
Peloponneso. Seguo l'è però che lê, preveddendola, o vosse aspresciâla fidando
sorvetutto inte risorse economiche de Atene. Questa voentæ lê o mostrò co-o
decretto co-o quæ o feççe escludde i Megareixi da-i mercoei de l'Attica e da-i
porti de l'impeo, e co l'indue l'assemblea atenieize a refuâ ogni concescion a-i
ambascioei sparten (432). Ma o cian de guæra adotao pe voentæ de Pericle (pe-o
quæ i Atenieixi se concentron in Atene abbandonando e campagne de l'Attica e
bloccon pe mâ i avversai) o presupponeiva inti Atenieixi una sorvumaña força de
rescistença, o consumava a poco a poco e risorse finançiaie da çittæ e o
l'accresceiva o mácontento di alliæ. Inoltre a terribile pestilença do 430 a
l'aggravò a scituaçion. O mácontento contra Pericle o portò a-a so cheita (430);
reciammao a-o poei into 429, o moì de pesta int'o mæximo anno.



https://lij.wikipedia.org/wiki/Parma

Parma - Comun de l’Emilia-Romagna (260,8 km2 con 178.718 ab. nel 2008, diti
Parmexen e meno comunemente Parmensci) capolœugo de provincia.

A çittæ, tagiaa da E a O da-a Via Emilia e da S a N da-o torrente Parma, a spæga
inta cianua uniforme. A parte d'a çittæ posta a-a drita d'o torrente a l'è dita
Parma Nœuva, quella a-a scinistra Parma Vegia (o Otratorrente). L’espanscion
avegnua a partî da-a Segonda guæra mondiâ a l'ha visto spægâ di nœuvi quartê
inte l’Otratorrente, int'e direçioin settentrionâ e sud-orientâ, longo a Via
Emilia e longo a statale d'a Cisa.

L’economia de Parma a l'è tradiçionalmente agricola: e campagne in gio a-a çittæ
produan cereali, ortaggi, giærave da çuccao, vigna, e gran parte d'e industrie
che g'han sede (conservifiçi de tomate e fruta, mâxina di cereali, pastifiççi,
industria caseaia, produçion di fertilizzanti, caçatuifiççi, laoaçion d'i alcol
e d'o papê) s'en sviluppæ in streita connescion con l’agricoltua e
l’allevamento. De produçioin specializzæ son, in particolâ, quelle do prezutto
de Parma e do formaggio parmexan (che a Zena ghe dimmo "piaxentin").



https://lij.wikipedia.org/wiki/Metacrilou_de_metile

Ô metacrilou de metile ô l' è l'estere dell'acidô metacrilicô e dô metanolo. A
sö formula a l'è C5H8O2. Se tratta de un compostô façilmente infiammabile e
irritante. A temperatüa ambiente ô l' è un liquidô incôlôre, infiammabile,
irritante, dall'odô penetrante e caratteristicô. Dæta a sö forte tendensa ä
polimerizzaziôn spontanea, ô vegne cônservou côn azzunta de tracce de cômposti
stabilizzanti (ad es. idrochinôn), che inibiscen a reaziôn de polimerizzaziôn.

Unna de pôscibilitæ ("ACH route") a l' è partï da acetôn e da acidô cianidricô;
a cianidrina ottegnüa a vegne poi fæta reagï côn metanolo e acidô sôlforicô che
savônifican e esterifican ô grüppô nitrile -CN e dixidratan a môlecôla.

Ô prinçipale impiegô dô metacrilôou de metile a l'è a prôdusiôn dô
côrrispôndente polimero, ô polimetilmetacrilou, o PMMA, conôsciüô côn ô nômme
cômmerciale de plexiglas. Ô polimetilmetacrilou ô se dövia ascì in odontoiatria
pe a realizzaziön de pròtexi mobili.



https://lij.wikipedia.org/wiki/M%C3%A2_Neigro

Mâ interno, proan-a do Mâ Mediterrannio tra-e coste orientæ d'a penisoa
barcannega a O, quelle rusce e caocaxiche a N e a E e quelle de l’Anatolia a S.

A seu origine a l'è direttamente connessa con l’evolussion geologica do
Mediterrannio. O comunica co-o Mediterrannio a traverso o Bosfoo e o Streito di
Dardanelli, e co-o Mâ d’Azov atraverso o Streito de Kerč; o creuve 420.000 km2
co-un volumme de 514.500 km3 e o g'ha una profonditæ mascima de 2245 m,
compreisa inte 'na vasta platea sotta i 2000 m. Ghe sbocca numeroxi sciummi
(Danubio, Dnestr, Bug, Dnepr, Kÿzÿl Irmak ecc.), i quæ, anche a causa d'e
particolaritæ do climma (de stæ in genere mite e uverni reddeni), ghe determinan
de condissioin fixico-chimiche particolæ.

A tempiatua in superfiçie a l'è in media de 6 °C supeiô a quella de l’aia,
co-un’escurscion annoa de 20 °C; in profonditæ decresce fin a 45-90 m pe poi
aumentâ e stabilizzase in gio a 9 °C tra 200 e 2000 m.

A salinitæ a diffeisce noteivemente da quella do Mediterrannio: a l'è in gio a
l’8-9‰ inta zona de influensa di sciummi; do 18‰ in superfiçie e do 22,5‰ a
partî da-i 700 m in zù. Complescivamente o tenô medio o l'è do 22‰ contra o 38‰
do Mediterrannio.

E corrente superfiçiæ (esigue son quelle subacquee verticale) g'han un andio
scinistrorso partindo da-o Mâ d’Azov.

Biologicamente se notta una ingente redussion qualitativa d'a flora e d'a fauna,
tavotta compensaa da 'na ricchessa quantitativa, dovua a-e condissioin de
salinitæ; a vitta a l'è assente a-o de sotta d'i 200-300 m de profonditæ, pe-a
scarscitæ de l'osciggeno deslenguao inte l'ægoa.

I priçipæ scai portoæ son Odessa, Costansa, Sebastopoli, Novorossijsk e
Trabisonda.

Noteive impulso a-o traffego commerciale l'è derivao, in particolâ, da-o
completamento (1992) do canâ ch'o conzonze o Danubio, a monte de Ratisbon-a,
co-o Men, aseguando o collegamento fluviâ tra o Mâ Neigro e o Mâ do Nord.



https://lij.wikipedia.org/wiki/Lengua_ligure

O Lìgure o l'é na lengoa do gruppo lengoìstego itàlico oçidentâ parlâ in Italia
(Liguria, Piemonte, Emilia-Romagna e Sardegna), into sud da Fransa, in Còrsega,
e into Principato de Monego.

A tèrmine de 'n processo de rivendicaçion raprezentativa da parte de comunitæ
lìgure inti confronti da çitæ ciù inportante, Zena, antiga capitale do stæto a-o
quæ a dava o nomme, a Repubrica de Zena, inti ùrtimi dexenni s'é preferîo acetâ
a paròlla lìgure a quella zeneize, pe-a lengoa parlâ inte l'atoale region
amenestrativa Lìguria e in çerte zòne limìtrofe. Bezeugna però êse coscienti do
fæto che a Lengoa lìgure a l'é figgia da Lengoa zeneize da-a quæ i dialetti
lìguri vêgnan e se son svilupæ.

E variante ciù importante son o zeneize, o savoneize, o spezzin, o
ventemigliusu, o tabarchin, o monegasco, o noveize, ecc.

Bezeugna no confonde o moderno concetto de Lengoa lìgure co-o lìgure antigo, a
lengoa di antighi lìguri, estinta primma de l'anno 200 a.C., d'orìgini
sconosciue.



https://lij.wikipedia.org/wiki/Ido

Ido a l'è 'na lengua ouxiliaia internaçiunâ nasciüa da ün prugettu de rifurma de
l'esperanto. A fü adutâ inte l'otubre 1907, a Parigi, da 'n cumitatu
internaçiunâ de sciençiæ e lenguisti riünii inta Delegaçiun pe l'aduçiun de 'na
lengua ouxiliaia internaçiunâ. Intu cumitatu ean prezenti i rapresentanti ofiçiæ
di atre lengue artifiçiæ (esperanto, Idiom neutral, latino sine flexione, ecc.)
e nümeruxi sciençiæ e lenguisti de nommina internaçiunâ. Tra i so prexi maggiuî,
cumün a l'esperanto, gh'é e sempliçiscime cunstrüçiuin grammaticæ e a nuteive
veluçitæ d'imprendimentu cunsentia da-a regularitæ de l'üzu di affisci e da
l'üzu de poule cumün-e a-e varrie lengue eürupee (ingreize, françeize, tudescu,
spagnollu, italian e rüsciu).

Invariàbili cómme e terminaçioìn gramaticâli i són ascì e divèrse dexinénse
mòdâli e tenporâli do vèrbo, dexinénse ùniche pe tùtte e persónn-e, scingolâri ò
plurâli (e dónca, a pàrte i vèrbi inpersonâli e a segónda persónn-a scingolâre
de l’inperatîvo, no se dêve mâi òmétte i pronómmi personâli pe no creâ confuxón
rigoàrdo a-o sogètto do vèrbo): -as pe l’indicatîvo prezénte: me skribas / mi
scrîvo -is pe l’indicatîvo pasòu: me skribis / mi ò scrîto, mi scrivéivo, mi
avéiva scrîto -os pe l’indicatîvo futûro: me skribos / mi scriviö -us pe o
condiçionâle: me skribus / mi scriviéiva -ez pe vòlitîvo e inperatîvo: (tu)
skribez! / scrîvi (ti)! Se peu notâ che o pasòu o tradûe a-o mæximo mòddo pasòu
pròscimo, inperfètto e trapasòu pròscimo (e ascì, faxéndo riferiménto a
l’italiàn, o pasòu e trapasòu remöto, che òmâi in Zenéize i no se adêuvian); che
o condiçionâle o tradûe ascì o conzontîvo quànde l’açión a l’é ipòtética: Se tu
venus hike, lore ni parolus / Se ti ti vegnìsci chîe, alantôa parliêscimo che o
vòlitîvo o tradûe o conzontîvo quànde vêgne esprèsso ‘n órdine, ‘na richièsta,
‘na voentæ, un dexidêio: Me volas ke tu helpez me / Mi véuggio che ti ti
m’agiùtti a mêno che o vèrbo o ségge esperar (sperâ), kredar (crédde), timar
(témme), supozar (supónn-e) e scìmili che i vêuan l’ûzo de l’indicatîvo futûro:
Me esperas ke tu helpos me / Mi spêro che ti ti me agiutiæ In ciù, exìste o
mòddo partiçipiâle in ti ténpi prezénte, pasòu e futûro, atîvo (dexinénse -ant,
-int, -ont) e pascîvo (-at, -it, -ot); ògni dexinénsa a peu avéi unn-a de
terminaçioìn gramaticâli -o, -a, -e coscì che o partiçìpio o l’asùmme fonçión
sostantivâle, agetivâle ò averbiâle. E fórme verbâli partiçipiâli i són, con
l’aoxiliâre esar (êse), i ùnici ténpi conpòsti de l’Ido.



https://lij.wikipedia.org/wiki/Gioxeppe_Gaibado

A so famiggia a s'ea transfeia a Nissa into 1770; o poæ Domeñego Gaibado
(1766-1841), originaio de Ciavai, o l'ea proprietaio de una tartaña ciammâ Santa
Reparata. A moæ Rœuza Raimondi (1776-1852) a l'ea originaia da Lœua, a-o tempo
parte da Repubbrica Ligure.

Doppo avei aderio a-a Giovine Italia e pigiao parte a moti insurreçionæ in
Italia, o visse di anni (1835-48) in America, combattendo pe l’indipendença in
varri paixi. Rentrao in Italia, o parteçipò a-o governo provvizoio de Milan e,
doppo a proclamaçion da Repubbrica Romaña, nonostante i disciddi nasciui co-o
Gioxeppe Mazzin circa l’attezamento da tegnî inti confronti di Savoia, o
riçevette l’incarego da difeiza de Romma. Sconfito da-i Françeixi, ciammæ in
agiûtto da o Pappa c'o l'ëa scappòu a Gaéta, o fuzzì torna a l'estero (1849).

A-o rientro in Italia (1852) o s'allontanò urteriormente da-e idee do Mazin,
accondescendendo a vegnî sostegnitô da monarchia sabaoda pe scin che questa a
dimostresse de credde fermamente inta caoza italiaña e assumendo a guidda de
l'ezercito sardo contra l’Aostria (1858-59).

Doppo l'annescion da parte do Piemonte de Lombardia, Emillia, Toscaña e Romagna,
o Gaibado o riavviò o processo de unificaçion d’Italia, ch'o paiva ésise bloccao
inte l'imposcibilitæ de prende Romma, con l’impreiza di Mille, ch'a consentì de
unî o Mezogiorno a-o Piemonte (1860) e quindi de zonze a-a constituçion do Regno
d’Italia (1861).



https://lij.wikipedia.org/wiki/Conf%C3%AAugo

Confeugo, antiga çeimonia de fin d'anno a Zena ch'a conscisteiva into scangio de
doin tra o Duxe e i Aboei do poppolo e into fou ritoale do çeppo d’öféuggio.
Sopresso co-a fin da Repubbrica o l'è stæto ripristinou scimbolicamente a partî
da-o 1923 graççie a l'associaçion colturale «A Compagna».

E ciù antîghe notìçie in sciô Confêugo a Zêna són di prìmmi ànni do sécolo XIV
(quatòrze), ma l’é quæxi segûo, ànche s’o no l’é provòu da di documénti, che
l’ûso o l’êa ciù antîgo. L’òfèrta a l’êa fæta a l’aotoritæ de govèrno: inte ’n
prìmmo ténpo a-o Poistæ, càppo do Comùn; pöi a-i Capitàgni do Pòpolo e, dò-u
1339 in avànti, a-o Dûxe. A çeimònia do Confêugo a l’êa o salûo do Càppo d’Ànno:
o regàllo do pòpolo a-e ciù âte càreghe de Zêna e o scàngio di aogûri pò-u nêuvo
ànno, che do Médio Êvo o l’incomensâva co-o 25 de dexénbre, Nativitæ do Segnô. O
ciù inportànte regàllo do Confêugo o l’êa ’n gròsso çéppo d’öféuggio, covèrto da
de ràmme e ornòu con di frexétti giànchi e rósci, ch’êan i colôri da Repùblica
de Zêna. O priviléggio da conségna do Confêugo o l’êa riservòu, fòscia scìnn-a
dò-u 1307, a-i Aboéi do Pòpolo, rapresentànti de poistàie do Bezàgno, da
Ponçéivia e de Vôtri, ma quæxi sùbito limitòu a-o sôlo Abòu do Bezàgno. A
çeimònia a l’é stæta abolîa do 1499, méntre gh’êa a dominaçión do rè Loìggi XII
(dózze) de Frànsa, pe êse tórna fæta do 1530 e quìndi de nêuvo soprèssa dò-u
Senâto da Repùblica de Zêna con decrétto in dæta 30 de dexénbre do 1637 «perché
a l’é ’na gràve spéiza pe-i òmmi de quésta valàdda, ne a vêgne fæta sénsa
confuxón», L’Abòu però o l’à continoòu a-anâ a Pâxo scìnn-a a l’ànno 1796.
L’ùrtimo Confêugo o l’é stæto fæto da l’Abòu “Antonio Bazzorao” da Paròchia de
Sàn Martìn de Strùppa o 24 de dexénbre do 1796. A çeimònia a l’é stæta
definitivaménte abolîa da-a rivòlta giacobìnn-a do 22 de màzzo do 1797.

Écco cóm’a vegnîva fæta a çeimònia do Confêugo. Tùtti-i ànni, a-a matìn da
vigìlia do Sànto Natâle (ò "Dënâ"), l’Abòu vestîo con töga (dita "gónna"), colæn
e berétta da senatô o l’anâva in Bezàgno inta localitæ dîta alôa «de Albere» (a
stràdda de Albere a l’êa quéllo tòcco de stràdda ch’o l’anâva da-a Pòrta Româna
a-o Bórgo d’Incroxæ) dôve gh’êa ciantòu pe tæra doê prîe ciutòsto grénde,
distànti tra de lô doî pàrmi ò pöco ciù. De d’âto a quélla vèrso a montàgna
gh’êa l’Abòu de l’ànno pasòu e in sce l’âtra o nêuo; o prìmmo o prezentâva a
l’âtro o dràppo de Sàn Zòrzo e o dîva quàrche invocaçión e quàrche protèsta.
Quìndi o nêuvo Abòu o s’incaminâva vèrso a citæ, quàrche vòtta a pê e quàrche
vòtta co-â bùscioa. A-a seu scinìstra gh’êa o scìndico do pàize, ch’o l’êa ’n
scrivàn. Aprêuvo pöi, tiòu da ’na cóbia ò ciù de beu, in gràn çéppo d’erbo
inbelîo da de ràmme vèrdi ch’o l’êa ciamòu «Confêugo». De derê gh’êa di paizén
çernûi tra quélli ciù ’nportànti do pòsto e tra de liâtri gh’êa i portoéi da
bandêe. E bandêe mezuâvan tréi pàrmi in quàddro e gh’àivan ’n’àsta lónga quàttro
pàrmi e mêzo. Into caminâ, con sta bandêa fâvan di bèlli zêughi: a fâvan no sôlo
sventolâ, ma se-a fâvan gjâ in gîo a-o còllo e a-o còrpo e fìnn-a tramêzo a-e
gànbe; quìndi a tiâvan sciù pe l’âia e into càzze a pigiâvan pe quélla çìmma de
l’àsta ch’a l’êa inciongiâ. L’Abòu into camìn o l’êa scortòu da 25 granatê con
baionétta in cànna e atravèrso a Pòrta Româna e a Pòrta de l’Èrco ghe vegnîva
fæto i önoî militâri. O cortézzo arivòu ch’o l’êa a Pâxo o l’êa saluòu da-e
goàrdie in àrmi. L’Abòu, lasciòu o «Confêugo» into cortî, o se prezentâva a-o
Dûxe e con fâ conpîo o dîva e paròlle da çeimònia: «Bén trovòu Mesê ro Dûxe».
Alôa o Dûxe o rispondéiva: «Bén vegnûo Mesê l’Abòu». L’Abòu, méntre o l’öfrîva
a-o Dûxe ’n màsso de fiôri, o ghe aogurâva e Bónn-e Fèste e o ghe riferîva in
scê condiçioìn da seu valàdda. O Dûxe o ringraçiâva e o ghe dâva ’n bigétto do
Bànco de Sàn Zòrzo da 100 lîe (che alôa êan dinæ) e dopo quésto o cortézzo o se
desfâva. De néutte o Dûxe e i Colêgi chinâvan a dâ fêugo a-o çéppo d’öféuggio (o
«Confêugo») e pöi ghe caciâvan adòsso ’n vâzo de vìn, sùcou e confetûe e coscì a
çeimònia a finîva. Quànde o çéppo o vegnîva açéizo o l’êa prezénte l’arçivéscovo
ascì, ch’o parteçipâva pöi a-a çénn-a öfèrta dò-u Dûxe a Pâxo. O pòpolo o
pensâva che o gròsso çéppo bruxòu o fîse sâcro: pe quésto ògnidùn o se dâva da
fâ pe pigiâsene ’n tisón, ch’o vegnîva pöi alugòu a-o segûo pensàndo ch’o l’æse
di poei màgichi. O dexidêio d’avéi unn-a de quéste brâxe o l’êa coscì fòrte che
a Repùblica a l’à dovûo êse lê a dâle a-i çitadìn un pö p-éun de mòddo che no se
fésan mâ.



https://lij.wikipedia.org/wiki/Carlomagno

Figgio primmogenito de Pipin o Breve, re di Franchi, e de Bertrada; a-a morte do
poæ (768) o l'ebbe l'Aostraxia e a Neustria a-o nord de l'Oise, e l'Aquitania in
comun co-o fræ minô Carlomanno re da Neustria a sud de l'Oise, da Borgogna,
ecc.; a-a morte de Carlomanno (771), o l'invase i so stæti e int'o mæximo anno o
ripudiò a moggê, figgia de Dexideio re di Longobardi, de nomme foscia Dexidiâ
(v. Ermengarda). Dexideio alloa o l'acugette inta so corte a viddoa e i partixen
de Carlomanno. Carlomagno, sollecitao da-o pappa Adrian I, o l'impose a Dexideio
de abbandonâ a-o pappa e tære ch'o l'aveiva occupao inte l'esarcao e into ducato
roman; avuo un refúo, o l'attraversò (773) e Alpi co-o so esercito, pe i pasci
do Cenixio e do S. Benardo, o superó pe agíamento a ciusa da Val de Susa, o
s'impossessò de tutta l'Italia settentrionâ e, occupâ Pavia (774), o se intitolò
re di Franchi e di Longobardi. O tornò (776) pe reprimme a conspiaçion di ducchi
longobardi do Friuli, de Ciuxi, Spoleto e Benevento; da pœu (780-781) pe fâ
consacrâ da-o pontefixe, comme re d'Italia, o figgio Carlomanno ch'o fu
ribattezzao co-o nomme de Pipin.

Contra i musulmen de Spagna o condusse in questi anni una serie de spediçioin:
quella do 778, doppo o fallimento de l'assedio de Saragozza, o se concluse co-o
massacro da retroguardia franca a-o passo de Roncisvalle. Megio successo ebban e
spediçioin do 785, 797, 801, 811, che permissan a creaçion da Marca hispanica,
fra i Pirenei e l'Ebro, con capitâ Barçeloña, primmo nucleo da riconquista
crestiaña da Spagna.

A est, in trent'anni de guære (772-804), o l'ariescì a occupâ e terre di
Sassoni, menaççoxi pe e so incurscioin continue: violenta a fu particolarmente a
guæra contro o cappo sassone Vitichindo (778-785). A lotta pe a scistemaçion do
confin orientâ a l'ebbe di âtri sviluppi ascì: contro i Bavai e o so ducca
Tascilon che, vinto into 787, o lasciò o paise in poistæ de Carlomagno; e, da-a
Bavea, contro i Avai, di quæ co-ina serie de spediçioin (791-96) o destrusse
l'impeo.

Affermao coscì o so dominio da l'Elba a l'Atlantego, a-o Tibisco, a-o Danubbio,
a l'Ebro, a Romma, apparse lê alloa o veo e solo cappo da crestianitæ. Questa so
poxiçion, coroboâ da-a so attivitæ into campo religioso, comme difensô e
propagatô da fe', e into campo da curtua (ch'a conobbe una vea renascita, dîta
appunto caroliña), a l'ebbe a piña consacraçion ófiçiâ into Dênâ de l'anno 800,
a Romma: Carlomagno o se gh'ea recao pe esaminâ e accuse contra pappa Lion III,
che, cacciao inte l'arvî 799 da una conzua de nobili, da Carlomagno o l'ea za
stæto remisso in sce-o trono. O pappa, doppo a messa in S. Pê, o pose o diadema
impeiâ in sce-o cappo de Carlomagno, ch'o fu avoxao da-i presenti, eviddntemente
za informæ, "impiao". Foscia, o fæto che in sce-o trono di imperatoî d'Oriente
ghe foise una donna, Irene, che into 798 a l'aveiva destituio o figgio Costantin
VI, o l'agevolò o gesto de Carlomagno.

Se vègne a un conflito co l'Impeo bizantin, combattuo inte l'Adriatego (805-806)
e terminao (812) con un accordio che mentre a Bizançio o lasciava Veneçia,
l'Istria e a Dalmaçia, a Carlomagno o riconosceiva o titolo de imperatô de
l'Impeo roman-crestian d'Occidente.

Carlomagno o l'atteize coscì a riordenâ i so vari stæti con di critei unitai,
dividdendoli in te de circoscriçioin dîte contee e, se de confin, marche,
mentre, a reprimme ogni abuso, o creava e vixite periodiche di missi dominici.
Reünioin generæ ò provinciæ, dîte placiti, ogni anno provedeivan a-a
legislaçion, ch'a se concretò prinçipalmente inte un'ottanteña de capitolæ;
otr'a ço l'œuvia legislativa de Carlomagno a comprende a redaçion scrita, da lê
ordenâ dove no se ghe foise za primma provisto, de svariæ lezze popolæ
(barbareghe) conservæ in vigô inte varie parte do so impeo.



https://lij.wikipedia.org/wiki/Acne

L' Acne a l' è unna mouttia infiammatoia, ch'a l' interessa i follicoli piliferi
insemme ae ghiandole sebacee. L' è comün ch'a se localizze in sce a faccia, ma a
pö interessâ anche o collo e a parte ciü erta da schenn-a; de votte anche o
torace. In te l' acne l' è tipicamente presente e brîgue, ma ae votte ghe pö ese
manifestasioin ciü gravi comme ciavelli, infiammasion e adreitüa mateia
purulenta. Se distingue un' acne leggia, unna moderâ e unna grave. E forme gravi
pöan comportâ exiti cicatrisiali.

A terapia dell' acne a va a segunda da gravitæ. A forma lieve o moderâ a vegne
cürâ con peroscido de benzoile o con retinoidi topici. O peroscido de benzoile o
se comença a basse concentrasioin, andando poi a aumentale gradualmente. Se
questa terapia a no l' ariescie ( in to gio de un pä de meixi ) se dövia
antibiotici topici. I retinoidi ( tretinoina e isotretinoina ) g'han spesso
bezeugno de ciü meixi pe avei effetto; l' è essensiale o controllo da parte do
mego, viste e precausioin da piggiä ( comme quelle de evitä i raggi do sô, stä
attenti a no contaminä euggi, naso e bocca, etc. ). In ti caxi de acne moderâ o
grave se ricôre ä terapia scistemica con antibiotici. I antibiotici topici no
son megio di retinoidi: de solito se dövian quande no se pö impiegäli pe via
scistemica. I ormoin g'han a votte indicasioin, solo in te pasienti donne.



https://lij.wikipedia.org/wiki/Zane_Giustignan_Longo

Zane Giustignan Longo, mercante, corsâ e condotê zeneize (Zena, 1418 - Scio,
1453), o dirizette a difeiza de Costantinoppoli contra e preponderante forçe de
Maometto II e o moì aprœuvo a-e ferie lì riportæ.

Figgio do Bærtomê d'Antogno, o nascette, presumibilmente a Zena, in gio a-o 1418
da un di doi matrimonni do poæ, o primmo co-a Novelliña de Raffe' Giustignan
Arangio, o segondo co-a Lenoa de Vaian Spiñoa.

O prestiggio personâ e a richeçça do so avo paterno, Antogno, fra i pochi a Zena
a frexâse do tittolo de miles, aivan portao a famiggia a un rollo de primmo cian
inta vitta polittica e economica de Zena tra a fin do XIV e o començo do XV
secolo. Parteçipe de l'apâto da Maoña de Scio fin da-o 1373, priô da Repubbrica
into 1401 insemme co-o Zorzo Adorno, l'Antogno o l'aiva razonto una tâ aotoritæ
presso o Conseggio di Ançien e un tâ favô presso o poppolo che o duxe Antognotto
Adorno o-o condusse prexonê con lê fuzindo da Zena, into 1390, pe timô ch'o
vegnisse elezuo a-o so posto. Apparentemente meno mescciæ inta vitta politica de
Zena, i so descendenti se dedicon sorvetutto a-a cua de l'ezenda de famiggia, in
particolâ a-a cointeressença inta Maoña de Scio.

Segondo l'iter de formaçion clascico de gren famigge mercantî zeneize, o
Giustignan o dovette desgœugge o so aprendistato fin da l'adolescença tra a
Liguria e o cosmopolito impeo commerçiâ zeneize che into Levante o fava perno in
sce-e colonnie de Scio, Peia e Cafà. Segondo a tradiçion zeneize, o poæ o
mantègne a tutela sciu de lê scin otra o razonzimento di 25 anni de etæ: into
settembre 1443 o Giustignan, ancon no emançipao, into reconosce un debito inti
confronti do seatê Dria Bascignaña, o deciarava de condue attivitæ de mercatua
co-o consenso do poæ. O succescivo 26 ottobre Bærtomê, poæ e legittimo
aministratô do Zane, o nominò un procuao pe amministrâ i proppi interesci a Scio
e a Peia, a-o scopo espresso de impedî a chi-se-sæ de fornî di dinæ a-o figgio.

A l'ea a primma avizaggia de un comportamento fœua da-i schemi, ch'a no l'impedì
però a-o Giustignan de continuâ a stipulâ di accordi: o 25 nov. 1444 o contrasse
un debito inti confronti do Nichiozo de Giustignan Françesco, ch'o l'aiva
interceduo pe un cangio de 410 ducatti de Scio presso Moruelo Grimado. O 19 zen.
1446, nonostante i accordi preixi, o Giustignan o risurta no avei ancon
soddisfæto ni a l'impegno contræto co-o Dria Bascignaña ni a quello co-o
Nichiozo Giustignan. Into luggio do mæximo anno i creditoî, tra i quæ figua o
poæ Bærtomê, ótègnan da-o duxe Raffe' Adorno a sexía di ben do Giustignan
presenti inta colonia de Peia e custodii da Françesco de Levanto.

Into março 1447 o Giustignan o fu çernuo, insemme co-o Brancalion Lercâ,
Gabriello Doia e Antogno Cazaña, comme delegao do nœuvo duxe pe stipulâ un
accordio co-o Beneito Doia. Questo, doppo avei apoggiao o partio di Fregoxi co
l'organizzaçion de 'na flotta corsæa, o l'aiva tegnuo fe' a-o patto streito in
precedença co-o re de França e o no l'aiva ciu fæto ritorno a Zena. Incaregæ de
perlustrâ e coste da Provença in çerchia de nave do Beneito Doia, scrovî e so
intençioin e quelle do Nichiozo Fregozo - cuxo do Zane - e recondúli a
l'óbediença do duxe, i inviæ falin into so compito, portao ciu tardi a terme con
mao fortuña da-o Peo Fregozo.

L'insuccesso o no provocò di riflesci negativi insci-â fortuña do Giustignan
presso o Fregozo, che o 4 arvî 1447 o l'incaregò o poistæ de Peia, Luchin Façio,
de repâ a-o torto subio da-o Giustignan co-a sexîa di panni de sæa da lê affiæ
a-o Françesco de Levanto. Doppo che o Gran Conseggio çittadin o decise, o 15
nov. 1447, d'arvî i ostilitæ contra o Galioto do Carretto, marcheize do Finâ, o
Giustignan o fu nominao provveditô pe a guæra insemme con Angeo Zane Lomellin,
Borbon Çentrion e Iacopo Lion.

A questo periodo, ò poco ciu tardi, remonta probabilmente ascì e so noççe co-a
Cremença, sœu do futuo duxe Pê Fregozo.

Consolidao o so poei in patria, inandiao con successo a reconquista de tære de
l'Otrazovo e a guæra contra o Finâ, o Zane Fregozo o revozette i proppi
interesci verso l'Oriente ascì, donde i so rivæ Adorni mantegnivan di
conscidieivi interesci econommichi. O 2 sett. 1448 o duxe o l'assegnò a-o
Giustignan a carrega de conso de Cafà pe a duâ de 'n anno.

Se sanava coscì a delicâ scituaçion vegnuase a instaorâ inta lontaña colonnia de
Crimea a prœuvo a-a morte do conso Antogno Maia Fiesco e a-a succesciva nomina
de Tedoo Fiesco a so sostituto da parte do duxe, contra l'eleçion in loco do
Brancalion Ghizorfo. Ancon una votta o Giano o s'espose personalmente, incurante
de critiche e proteste, pe repagâ o Giustignan di so tanti meiti e da so
fedeltæ. O ritorno in Oriente o corispose de seguo a-i dexidei do Giustignan
ascì, che, invece de vende a càrrega, comme consuetudine, a atra persoña
"idonnia", o presentò za o giorno succescivo de fideiuscioin pe 'n importo
complescivo de 4000 lie e o s'aspresciò a partî pe-a Crimea. O so primmo
rapporto in patria o fu inviao da Cafà o 30 nov. 1448.

A risposta, datâ tra l'8 e o 9 arvî 1449, a ghe zonse da-o nœuvo duxe Ludovigo
Fregozo, succedúo o 16 dex. 1448 a-o fræ Zane, stroncao da 'na grave maotia.
Into feliçitâse co-o Giustignan pe o zelo dimostrao co-o so coscì soleççito
arivo, o Ludovigo o no mancò de ramentâghe e norme do bon governo, che
l'avieivan preservao da-o timô do giudiççio di scindicatoî, i ófiçiæ governativi
incaregæ da verifica in sce l'œuviao di magistrati. Doppo aveighe arecomandao de
vigilâ insci-â vendia de carreghe, de moddo che no andessan a vantaggio da
façion aversa, e de provei a fin che i lœughi de Còmpie de pertinença di Adorni
vegnissan ascriti a-i Fregoxi, o Ludovigo o raseguava o Giustignan insci-â
proppia intençion de renovâghe l'incarego pe 'n segondo anno.

Incaregao da cua di interesci di Zeneixi inti confronti de l'imperatô de
Trebizonda resguardo a de questioin de carattere fiscâ e di problemi relativi a
l'aministraçion de Cafà e a-a reconstruçion do castello de Illixe, o Giustignan
o riçevette in Oriente a notiççia da cheita de Ludovigo, deposto pe incapaçitæ
l'8 sett. 1450 e sostituio a-o duxægo da-o cuxin Pê Fregozo, fræ da moggê do
Giustignan, Clemença. O mæximo nœuvo duxe o l'informava de l'accheito o 25
settembre, confermandoghe a-o contempo l'inminente arrivo do so successô inta
carrega de conso de Caffa, Boroelo Grimado.

Lasciao Cafà, o Giustignan o se tratègne foscia in Oriente, pe a cua di proppi
interesci ò pe l'eserçiççio de quell'ars pirratica inta quæ o dimostrò ben fito
de eççelle.

O 2 mazzo 1452 o Peo Fregozo o gh'indriçò a Scio una lettia inta quæ,
feliçitandose pe-o so proscimo ritorno, o gh'arecomandava de fâ ogni sforço,
primma de partî, pe impedî, ò aomanco differî, a partença de doe fantiñe da caza
di Gattiluxi, segnoî de Enos, sposæ inpromisse a Antogno e Zane Galiaço Fregozo;
tâ ligammo dinastego, a-o quæ s'oponeiva ascì i fræ do Zangaliaço e a caza di
Doia, aviæ dæto de fæto nœuvo prestigio a-o partio de l'ex duxe Ludovigo, passao
a l'opoxiçion.

L'interesse do duxe e da crestianitæ intrega s'ea into frattempo spostao in
Oriente, a caoza de sempre ciu evidente manœuvre de guæra do zoeno surtan
Maometto II a-i danni da capitâ bizantiña. Mentre a Zena se susseguiva notiççie
e receste d'agiutto da Peia e da Cafà, o Peo Fregozo o dette començo a
l'arrollamento di armæ e o l'inviò ben doe lettie, o 18 e o 23 de luggio, pe
exortâ o Giustignan a recâse a-o ciu fito a Zena e discutte a recesta do
pontefiçe de inviâ a Costantinoppoli doe nave armæ e careghe de gran. Açetao a
proposta do duxe, o Giustignan o ripartì pe l'Oriente.

O so passaggio o n'arestò sença traçça: tra o 3 nov. 1452 e o 27 zugno 1453
vègnan presentæ a l'attençion do Gran Conseggio de Zena e conseguençe de
l'attivitæ piratesca do Giustignan: a cattua da nave e de merçe do Benardo
Taulari, suddito de Arfonso d'Aragon; o sacchezzo de un'imbarcaçion tunexiña e
l'inseguimento da nave do Mattê Marruffo, in viægio da Lusciandria a Scio; a
cattua, in partibus Syrie, da nave do Nichiozo Petrelli d'Ancoña e de tutti i
ben, abiti compreixi, di mercanti de Raguza presenti a bordo.

O 26 zen. 1453 o Giustignan o sbarcò a Costantinopoli, a-o comando de doe nave e
de 'n contingente de armæ arrollæ a Zena e a Scio. Sciu recesta de l'impiatô
Costantin XI, e foscia derê promissa da concescion de l'izoa de Lemno comme
possedimento personâ, o Giustignan o l'assonse o comando da difeiza da çittæ.
A-a testa de poche miggiæa d'armæ da-e proveniençe ciu despæ - Greghi, Zeneixi,
Veneçien, Creteixi, catalen, sciña Turchi - o fu pe squæxi doi meixi l'añima da
difeiza contra e preponderante forçe navæ e de tæra do surtan, zonto denanti a
Costantinopoli o 4 d'arvî co-in ezerçito tra e 200.000 e e 400.000 unitæ. Comme
attestao da tutti i testimonni de l'assedio, compreize e fonte turche, o fu o
Giustignan, no l'imperatô bizantin, l'unnico veo antagonista do surtan, graçie
a-a proppia esperiença militâ e a-o proppio personâ carisma.

Respinti i tentativi de coruçion do surtan, vanificao l'espediente turco de
intrâ in çittæ scavando de gallerie soterannie, repasciue a-a megio e miage
smantellæ da-o fœugo incessante de bombarde, o Giustignan o l'ea a-o comando do
settô ciu a reizego da çenta muæa, a porta de S. Roman, quande i assedianti
sferron l'attacco finâ, a nœutte do 29 mazzo. Feio da un corpo de colubriña, o
se dirizette - ò foscia o fu portao - verso a so nave in çerchia de 'n mego,
quande i Turchi arvin una breccia proppio in proscimitæ da porta de S. Roman.



https://lij.wikipedia.org/wiki/Veddro

Veddro , materiâ costituio essençialmente da derivæ do sciliçio, caratterizzao
in genere da fragilitæ e trasparença (proprietæ che in çerti tipi de veddro
pœuan ascì mancâ), de larghiscimo impiego inte molteplixe applicaçioin, ascì pe
a so caratteristega de êse façilmente modellao inte forme ciu varrie.

O veddro pe molte so caratteristeghe o dev'êse consciderao un solido (dieça,
rescistença, capaçitæ de conservâ a forma riçevua ecc.), ma pe di âtre o va
alumiao fra i liquidi (di quæ o possede a struttua dezordenâ, l’izotropia ecc.).
Perçò se sole definilo comme un liquido a elevâ viscoxitæ, saiv'a dî un produto
omogennio ch'o possede l’izotropia di liquidi e a tenaçitæ di sollidi, oppù un
materiâ fuzo che co-o raffreidamento o l'ha aquistao reddenixe, ma no
l’ordenamento regolâ ch'o caratterizza i crestalli; a differença de questi, o no
presenta un punto netto de fuxon: rescádào, o passa a-o stæto fuzo, rammollindo
ciancianin.

Se conosce despægi composti che da fuxi pœuan dâ origine pe rafreidamento a de
sostançe veddroze; fra queste a scillixa (SiO2), l’anidride borega (B2O3),
l’anidride fosforega (P2O5), l’anidride arsenioza (As2O3) e arcuñe so sæ. Però
de ræo s'ha in pratica di veddri formæ da uña sola de tæ sostançe (eccetto o
caxo do veddro de scillixa ò de quarço) e pe o ciu i veddri do commercio
rizurtan da uña mescciua de despægii componenti.

A scillixa a l'è a ciu importante de sostançe in grao de dâ origine a-i veddri.
Questa a l'è formâ da di attomi de sciliççio e de osciggeno, i primmi de raggio
atommego ciutosto piccin a peto di segondi, i quæ se distribuiscan in gio a
l'atomo de sciliççio assumendo una distribuçion tetraedrica. Percose l’attomo de
sciliççio o l'è tetravalente e quello de oscigeno bivalente, ciaschedun di atomi
d'oscigeno ch'o se ven a trovâ a-o vertexe de un tetraedro o conserva una
valença libera, co-a quæ i scingoli tetraedri pœuan ligâse tra de lô mediante i
vertexi, coscì che ogni atomo de oscigeno o vegne a êse comun a doi tetraedri
vexin; into complesso, un insemme de questi tetraedri coscì collegæ o presentiâ
un rapporto tra atomi de sciliççio e de oscigeno de 1:2, comme vœu a formula
SiO2. A segonda de despæge distribuçioin spaçiæ di tetraedri s'aviâ e varrie
forme crestaliñe da scilixe, saiv'a dî quarço, tridimite, cristobalite. Fondendo
questi aggregæ crestallin s'oten un ‘liquido’ into quæ i despægi tetraedri
perdan o so regolâ ordinamento. Into succescivo raffreidamento o scistema o
presenta una noteive inerçia a asumme torna a distribuçion ordenâ, saiv'a dî a
forma crestalliña possedua primma da fuxon: a solidificaçion a l'arriva sença
che i tetraedri aggian assonto a forma ordinâ, conservan saiv'a dî a-o stæto
sollido a distribuçion dizordinâ che aveivan into liquido, formando a scillixa
vedroza.

Tâ veddro o g'ha de caratteristeghe particolæ ma o l'è assæ costozo, pe a so
diffiçile laoaçion e sorvettutto pe l’elevâ tempiatua de fuxon dovua a-a
struttua ciutosto compatta. Pe ‘allascâ’ tâ struttua e quindi asbasciâ o punto
de fuxon s’introduxe di oscidi (de sodio, de caço ecc.), dîti modificatoî de
reticcolo, che s’interpoñan inta struttua, stoccando o ligammo fra tetraedro e
tetraedro; l’oscigeno da l'oscido metallico o va a fissâse in sce-un di doi
tetraedri, mentre i attomi de soddio, de potascio ecc. se distribuiscian inte
cavitæ reticolæ originæse da l'allentamento di tetraedri. S'ha perçò una massa
ciu façilmente fuxibbile, meno viscoza, ciu affinabile, saiv'a dî tâ da-êse laoâ
ciu façilmente e economicamente. Ovviamente i diversci oscidi prodian di effetti
diferenti, sorvettutto perché varrian e caratteristeghe e in particolâ e
dimenscioin do ion metallico ch'o va a interpoñise fra e varie cadeñe.

L’evidença ciu ciæa che into veddro no gh'è diminuçion de dezorde rispetto a-o
liquido a vegne da-e mezue diffrattometriche co-i raggi X e co-i neütroin, che
mostran de figue larghe e diffuze scimile a quelle inti liquidi e ben despægie
da quelle inti crestalli. Int'o stæto veddrozo o dizordine l'è metastabile
(saiv'a dî o no l'è una vea fase into senso termodinammego, ma una configuraçion
ch'a corisponde a un minnimo locâ relativo e no assolúo de l'energia libera), ma
a sostança a g'ha di tempi de rilassamento coscì longhi che de fæto a no
l'ariesce a crestallizzâ, saiv'a dî a portâse inta fase ordinâ, inte 'n tempo
finio, a caoza de l'ostruçion opposta da-e interaçioin atomiche locæ. Inti
veddri inorganichi a base de scillixe, se pœu verificâ che i atomi de siliççio e
oscigeno se dispoñan inte 'na struttua irregolâ ma co-i ligammi covalenti
completamente e globalmente saturæ a impedî o riordino da struttua.

O veddro o l'è un materiâ tipicamente stoccæço, a rottua do quæ a l'aven sença
comparsa de fenommeni de deformaçion plastega ò de snervamento. E so proprietæ
meccaniche, quæ a rescistença a-a traçion, dipendan largamente da-o stæto da
superfiçie; de fæto a prezença de sarbelœuie ascì microscopiche a ne reduxe
benben e caratteristeghe de rescistença. A l'uzo o carego de rottua a-a traçion
di veddri o l'è de l'orde de de dexeñe de N/mm2 (mentre pe e fibre de veddro o
monta a ca. 1000 N/mm2). A rescistença a-a comprescion a varia da 500 a 2000
N/mm2; o modulo de elastiçitæ lonxitudinâ da 50.000 a 80.000 N/mm2. Tæ proprietæ
varrian co-a compoxiçion e in molti caxi son additive e calcolabile in baze a-a
perçentuâ di componenti. Coscì pù a dieça, inteiza comme rescistença a-a
sgarbelœüa, a l'è ligâ a-o tenô di componenti (prez., scilixa) e, a paitæ de
questi, dipende da-o rapporto CaO/Na2O. O coeffixente de dilataçion di veddri de
scillexa (≃0,8∙10–6 °C–1) o l'è ciu piccin de quello de tutti i atri veddri. A
rescistença di veddri a-i sati termichi a l'è ben picciña, a l'incirca
inversamente proporçionâ a-o so coeffixente de dilataçion. A denscitæ do veddro
a dipende da-a so compoxiçion (a pœu variâ da ca. 2,2 g/cm3 pe i veddri de
scillixe a ca. 4,8 g/cm3 pe i veddri a-o ciongio ).

O veddro o l'è un bon izoante termico; o veddro de scilixa, prez., o g'ha
conduxibilitæ termica de circa 1,3 W/m°C. Proprietæ importante di veddri a l'è a
viscoxitæ, ch'a dipende da-a tempiatua ch'a varria a segonda da compoxiçion.
Da-a compoxiçion di veddri dipende ascì a so reattivitæ; prez., l’attacco da
parte di reagenti e di agenti atmosfeighi o pœu asportâ in parte i costituenti
ciu solubili lasciando scilixe idrâ amorfa ch'a dà a-o veddro un aspetto opaco.
I veddri presentan rescistivitæ elevâ a tempiatua ambiente, che però a s'amerma
a-o montâ da tempiatua. A costante dielettrica relativa a l'è de 7-8 inti veddri
comun e a cresce co-a tempiatua, coscì comme e perdie dielettriche, mentre a
reddenixe dielettrica a caa co-o cresce da tempiatua.

A coloraçion di veddri a dipende da de sostançe che pœuan esighe desciorte
formando de soluçioin vee e proppie ò soluçioin colloidæ. Esempio do primmo caxo
o l'è fornio da-i oscidi de cobâto, de manganeize, de færo ecc., che
impartiscian cô rispettivamente azuro, viovetto (in ambiente reduxente), verde
(in ambiente reduxente) ò giano-verde in ambiente oscidante. Dan de soluçioin
colloidæ l’oscido rammozo (cô rosso rubin in ambiente reduxente), o sorfo
(giano), l’óo (rosso) ecc. I veddri lattei contegnan de partexelle finiscime in
sospenscion, quæ l'oscido de stagno, de zirconio.

L’uzo do veddro pe colañe e intarsci o l'è za attestao into 3° millennio a.C.
inta Mezopotammia, ma a ciu antiga industria do veddro colorao con di oscidi
metallichi a se riscontra in Egitto (Tell el-‛Amarna). In Etruia e tombe han
restituio un ricco campionaio de oggetti in veddro, ma fin a-o periodo roman (1°
sec. a.C.) no se conobbe o processo do veddro sciusciao, e i vaxi ebban despægio
spessô, conservando de traççe d'æña do nuccleo interno. Veddri sciusciæ sença
decoraçion, anfoe, vaxi, tondi se trovavan za a Pompei e a Romma, dove se
fabbricava ascì di urne çiniaie vittree co-e marche de fabbrica. Un centro
attiviscimo de veddri sciusciæ o fu a Sciria, con di produti configuræ e
sciusciæ drento di stampi. Un âtro lœugo de grande importança pe l’arte do
veddro o fu Lusciandria a-o tempo di Tolomei, con de gren varietæ de tecniche.
Co-o veddro se zonse a imitâ i produti da glittica, i cammei e e gemme incize,
carcando i originæ. Lesbo e Rodi fun sotta l’impeo sede de fabbriche avoxæ. Inte
l'Italia romaña doe ofixiñe çellebre ean in Campannia e presso Torin; a Romma a
ciu antiga pa ch'a foise quella presso porta Capeña. In Gallia sorzette di
laoeii inta region Narboneize e inta valle do Rodano. Into 3° sec. d.C. se
mortipricò in Œüropa i centri de fabbricaçion (valle da Mozella, do Ren,
Colonia, Treviri). A transparença di vaxi a razonse o mascimo grao; se notta una
gran originalitæ e varietæ de forme con noteive virtoxismo. Caratteristego o l'è
l’uzo de fœugge d’óo a disegno interposte (ò veddro a óo), tecnica ch'a l'aviâ
particolâ sviluppo into tardo impeo.

Inte l'Oriente antigo a produçion de veddro a l'è attestâ prinçipalmente in
Iran, in India e inte l'Estremmo Oriente. I ciu importanti ritrovamenti de
veddro iranneghi son de Suza, Siyalk, Hisar, Tepe Siyar, databili tra o 2500 e o
1100 a.C. In India, oggetti in veddro son stæti trovæ a Maski (1° millennio
a.C.); gh'è da pœu di armille de veddro do 9°-8° sec. a.C. Taxila a l'ea za
alloa un di primmi centri de produçion. In epoca Maurya se produsse scigilli
vitrei de ræa periççia. In Ciña o ritrovamento ciu antigo o l'è databile a-o
4°-3° sec. a.C. Se produsse di dischi rituæ (pi), ganci de çente (takikou),
ornamenti di foddri de spâ ecc., ma fin a-i primmi secoli de l'epoca crestiaña o
veddro o fu sorvettutto importao.

Into Medioevo fin a-o 9° sec. se dœuviò o veddro pe i calliçi e di âtri oggetti
de curto e de uzo funeraio, e pe picceni reçipienti de uzo farmaçeutico ò
cosmetico, taloa con de decoraçioin a rilevo ò incize a-a rœua. Continuon a êse
attive di antighe veddraje inta Renania, inta Gallia, a Bizançio e, pœu dâse, a
Venexa; i coî da produçion d’uzo ean sempre meno varri e prevaiva o verde,
tuttavia de veddræ coloræ son testimoniæ a Romma inte l'8°-9° seccolo. L’uzo de
serâ co-o veddro i barcoin, za noto a-i Romen, o se conservò a Costantinoppoli.
Frequentiscimo l’uzo de taççe de veddro pe l’œuio de lampe, alugæ inte di
armatue de metallo ò inte di ‘cavagni’ d’argento a strafóo. O veddro o fu da pœu
sempre ciu adœuviao inte tessere di mozaichi. Into Medioevo ghe fu ascì de
noteive innovaçioin tecniche: importança ecceçionâ a l'assonse a veddrâ; inta
produçion di vaxi, o perfeçionamento de sciençe meghe e chimiche o portò a
l'invençion di alambicchi, oinæ ecc.; inta glittega se razonse fineççe tecniche
rilevante inta produçion de lente d’ingrandimento e de spegetti; in pasta
vittria se imitò cammei antighi e bizantin, specce a Veneçia; in veddro se
eseguì de imitaçioin de prie preçioze, a scopo suntuaio e pe inricchî
suppellettile, scurtue, dipinti; da-o 13° sec. o veddro colorao o fu dœuviao
comme complemento in scurtue de marmao. Ço domandò una noteive specializzaçion
e, de conseguença, di scangi internaçionæ e un controllo da produçion. L'è do
1291 o trasfeimento a Muran, pe evitâ o peigo d’inçendi, de fornaxe di vê
veneçien, che œuviavan un rœüdo controllo pe a sarvaguardia de l'attivitæ locâ e
do segretto da laoaçion. A di critei opposti s'inspiò a corpoaçion de Artâ, in
Liguria, i membri da quæ travagiavan solo a l'estero. L'è tuttavia veiscimmile
che durante e doppo o Regno latin d’Oriente i meistri veneçien travagessan in
Sciria ò in Palestiña.

Superbe lampe da moschea e fiasche dipinte, in veddro finiscimo, trasparente e
gianco, con di smâti in rilevo, fun produe in Sciria fin a-o 14° sec.; fu
probabilmente da questi esempi che i meistri veneçien do Renascimento derivon a
so tecnica de pittua a smâto rilevao sciu veddro. Noteive, ascì in questo settô,
l’influença islamica: di trattæ arabi in sce-e tecniche veddræe son ricordæ into
10° e inte l'11° secolo. Inte l'islam ascì i veddræ ean organizzæ in
corporaçioin; inte l'836 inta nœuva çittæ de Sāmarrā fu introduto i veddri de
al-Baṣra; scin a-a conquista de Tīmūr, into 1400, i veddræ de Damasco, che fun
alloa transfeji a Samarcanda, ean famoxi. Hebron e Armenaz, presso Aleppo, son
lœughi che ancon conservan a tradiçion antiga. O veddro o fu dœuviao in moddo
originâ in collegamento con l’architettua, specce da l'eppoca mamelucca in ça.
In India e in Birmania gh'aresta di magniffichi exempi de veddro destinæ a-a
decoraçion de interni.

Inta segonda meitæ do 15° sec. i veddræ muraneixi, de mentre che continuavan a
perfeçionâse into veddro sciusciao, vaindose probabilmente de riçette orientæ,
con de forme derivæ da-a fravegaja ocidentâ, e decoraçion affin a-a miniatua
contemporannia, creon di veddri coloræ azuro cobâto, verde, moelo. A decoraçion
a l'ea depenta e appricâ a cado. Gran nommina in questa produçion de lusso
razonse a famiggia de A. Barovier. Di atre invençioin da fin do 15° sec. fun i
lattimi, ò gianchi opalescenti, i veddri a mozaico, fabbricæ con di frammenti de
canne coloræ e de inspiaçion antighezante, i cáçedoìn, a inmitaçion de prie due.
A-o començo do 16° sec., co-a sostituçion de l'æña co-i rissœu quarçoxi di
sciummi arpin, s'ótègne di veddri perfettamente incolori. Sempre into 16° sec. i
Dal Gallo dettan començo a-a produçion di spegi crestallin.

Co-o maineismo s’introduxe de forme de libera inventiva; s'impoñe i veddri a fî
de graña (lattimi in gianco trasparenti), a giaçço, a ‘retorte’ (a canna
colorâ). I meistri de Artâ, e di emigræ muraneixi, diffuzan i segretti do veddro
in Œüropa. Nascette coscì a veddræa a-a façon de Venise, specce a Anversa (da-o
1541), a Liegi, a Namur e a Bruxelles. Di meistri veneçien travagion in Sveççia
into 1556, di meistri piemonteixi creon una veddraja a Stoccorma into 1676. Di
italien travaggian in Germania, in Aostria, in Ungaja, in França, dovve da-o 16°
sec. fun attivi di meistri de Artâ e dove [J.-B. Colbert]] o feççe espatriâ
clandestinamente di Muraneixi specializzæ inti spegi. In Inghiltæra ascì da-o
1570 se produsse veddro a-a veneçiaña, e di influsci veneçien son stæti
riscontræ inti produti spagnolli, de Çipro e sciña da Perscia, de l'India e da
Ciña. A-o produto veneçian noxèn e vedraje da Germania e da Boemmia sciorte into
15° sec., che fabbricavan un nœuvo tipo de vedraja de particolâ luxenteçça: o
crestallo boemmo. Fra tanto l’industria a s'ea sviluppâ in França ascì, dove
da-o 1330 se produxeiva e lastre dîte "da Coroña", ben spesse, murticô, che
ornavan e gexe; i veddræ ean incoraggiæ e protetti da-i re; into 1688 a
Saint-Gobain fu començao a produçion de lastre pe coâ e laminaçion. Into 16°-17°
sec. l’industria a se sviluppò in Inghiltæra ascì, pi œuvia, otra che di meistri
veneçien, de di Loreneixi; fu creao o 'flint ò crestallo ciongego.

Into Setteçento arestò preminente l’industria tedesca (crestalli de rocca); a-a
fin do secolo a Boemia a dominava o mercao mondiâ. Fu ascì repigiao, con de
variante, a tecnica do veddro a óo in Germania (Zwischengoldgläser) e in França
(verre églomisé, ò veddro eglomizzao , da J.-B. Glomy ch'o-o dœuviò pe decorâ
cornixe, mobili ecc.).

L’asbasciamento do costo de produçion e l’aomento da riccheçça di consumatoî son
a l'origine de un grandiscimo sviluppo da fabbricaçion, ch'a l'aquista carattere
industriâ into 19° sec., estendendose a moltiscimi oggetti (veddraia da toa,
bottigge, izoatoî, lampe elettriche, fiale e tubetti, veddri ottichi). L’art
nouveau a dette nœuvo impurso a l'arte do veddro, ch'a vègne un di so mezi
esprescivi ciu congeniæ in Œüropa (E. Gallé) e in America (L.C. Tiffany). A
prescinde da de specifiche produçioin artexanæ, a sostituçion da laoaçion
meccanica a quella manuâ a l'è da-o 20° sec. squæxi completa. Vaindose de tutte
e tecniche, numeroxi artisti oppian into veddro d’arte e i designers portan a un
âtiscimo livello a produçion industriâ.

In Oriente, a Ciña ca onosceiva into 1° sec. d.C. i veddri coloræ, che into 3°
zonzeivan scin da l'impeo roman. Into 7° sec. se faxeiva spegi e lente ustoie;
into 13° sec. o veddro trasparente o s'importava da Ceylon e da-a costa do
Coromandel. Into 1680 a Pechin una veddraja imperiâ a registra un’esteiza
produçion. I Arabi introdussan in Ciña durante a dinastia mongola o veddro
decorao de smâti. I Cineixi eccelsan into veddro a ciu sœu coloræ, intaggiæ e
incixi con strazordenaia fineçça e elegança.

Inte l'Oriente mussurman o veddro o l'ha avúo originalitæ de forme e de
decoraçion. L’Egitto fin da-i primmi tempi da dominaçion araba o l'ha produto di
veddri intaggiæ con decoraçioin a rilevo; di veddri smâtæ sciortin ascì da di
laoei da Sciria e da Mezopotammia fin a-o 15° sec. (lampe da moschea).
L’industria a scioì in Spagna ascì durante a dominaçion musurmaña e da pœu in
Perscia into 17° e 18° secolo.

A-o començo do 19° sec., i sviluppi de l'industria do veddro, insemme a quelli
de l'industria siderurgica, permissan a l'architettua de nœuve e ardie soluçioin
applicæ, pe començâ, inte di settoî particolæ comme e sære e i passaggi coverti
(Galerie d’Orléans a Parigi, 1829, P.-F. Fontaine (destruta); Passage Pommeraye
a Nantes, J.-N.-L. Durand-Gasselin e J.-B. Buron, 1843; Galeries Saint-Hubert a
Bruxelles, J.-P. Cluysenaer, 1847; in Italia, Galleria Vittoio Manoælo a Milan,
G. Mengoni, 1865-77). In França e in Gran Bretagna tra o 1830 e o 1850 fu
construto molte sære, fonçionæ nonostante e inuxitæ dimenscioin, che ebban
noteive successo e divègnan soventi di lœughi d’incontro e de passeggio: a særa
do Jardin des plantes de Pariggi (C. Rohaort, 1833), o Great Conservatory de
Chatsworth (J. Paxton e D. Burton, 1836-41), a Palm House a-i Kew Gardens de
Londra (D. Burton e R. Turner, 1845-47), o Jardin d’Hiver de Parigi (1847). Into
1851 J. Paxton, applicando a tecnica de gren sære a un palaççio pe espoxiçioin,
o realizzò a Londra o Crystal Palace. In sce-a scia do so successo fu costruio
nomioxi edifiççi analloghi: pe l’espoxiçion de Niorche into 1853, o Glas-Palast
a Monnego de Bavea (1854), a Parigi pe i espoxiçioin internaçionæ do 1855, 1878,
1889. Inti depoxiti (magasin central) da Biblioteca Naçionâ (1858-68) H.
Labrouste o realizzò a covertua in veddro e torna in veddro l'è a gran tramezaña
ch'a-i dividde da-a saa de lettua. De covertue in veddro fun dœuviæ inte
staçioin ferroviaie (Paddington Station a Londra, 1854; Lime Street Station a
Liverpool; Gare de l’Est a Parigi, 1847-52) e ancon o veddro o fu largamente
dœuviao inti edifiççi di gren magazzin (a Parigi, Bazar de l’Industrie de P.
Lelong, 1830; magazin Bon Marché de L.-A. Boileau e G. Eiffel, 1876; ecc.).

L’uzo do veddro, streitamente connesso con l’uzo do metallo (færo e ghiza, da
pœu âçâ), o l'è ascì connesso co-o scistema da prefabbricaçion, ch'o porta a una
noteive riduçion di tempi de construçion e a una deciza façilitaçion de
montaggio. L’uzo do veddro inte covertue, ch'o permette un’inluminaçion zenitâ,
o fu largamente sfrûtào inte di edifiççi pubbrichi (Borsa de Amsterdam de H.P.
Berlage, Cascia de risparmio de Vienna de O. Wagner ecc.), mentre i esempi di
gren blocchi pe ófiççi realizzæ da L.H. Sullivan e da-i âtri architetti da scœua
de Chicago, a Caza do poppolo de Bruxelles de V. Horta, indicavan a poscibilitæ
de costruçioin de gren dimenscioin con largo uzo do veddro.

Into periodo tra-e doe guære mondiæ o veddro o l'è stæto un di elementi prinçipæ
da progettaçion in sce scaa internaçionâ: i progetti pe i ófiççi e-e tore de
veddro (1919-21) de L. Mies van de Rohe, a Maison de Verre (1928-31) de P.
Chareau e a Cité de Refuge a Parigi de Le Corbusier (1929-33); into Bauhaus de
Dessau (1925) W. Gropius, comme za inte di atri edifiççi realizzæ inte
l'anteguæra, o l'impiegò una tramezaña-cortiña de veddro eliminando a-i canti
ogni elemento de sostegno ò collegamento. O veddro o permette no soltanto una
continuitæ de superfiçie, ma un nœuvo rapporto interno-esterno ascì.

Inti sempre ciu elaboræ ritrovæ che rispondan ascì a i exigençe de izoamento
termico e acustego, o veddro o persciste inte l'architettua contemporannia comme
un di elementi ciu caratteristeghi (Mies van de Rohe, Seagram Building a New
York, 1954-58; O. Niemeyer, sede do Partio comunista françeize a Parigi, terminâ
into 1972; A. Jakobsen, ambasciâ daneize a Londra, 1977; I.M. Pei, J. Hancock
Building a Boston, 1976, e Pirammide do Louvre, 1989; J. Nouvel, Fondaçion
Cartier a Parigi, 1994; V. Acconci, struttua polifonçionâ in sce-o sciumme Mur a
Graz, 2003; ecc.).

A carega, formâ da varri componenti, ognun into tenô recesto, a l'è pôveizâ e
mescciâ; a-a mescciua s'azonze di rottammi de veddro comme fondenti. Durante a
fuxon vegne eliminao l’ægoa prezente, se disoccian i carbonati e i sorfati (con
sviluppo rispettivamente de anidride carbonega ò sorfanoza) e una massa fuza
squæxi omogennia a se forma con veloçitæ dipendente da-a natua e a granulometria
di componenti. A-a fuxon ven aprœuvo l’affinaçion, pe-a quæ se elimina e
ampolette de gazzo prezente (che daieivan origine a di difetti inti manufæti),
ascì azonzendo a-a massa fuza piccene perçentuæ de agenti affinanti, che fan
aomentâ o volumme de bolle, provocandone l’espurscion, ò fan diminuî a
solubilitæ di gazzi into veddro. Inte questa faze se pœu ascì decolorâ o veddro
fuzo, prez. oscidando e sæ de færo presente a de sæ ferriche giane, o cô de quæ
o l'è mascherao da l'azonta de 'na sâ de manganeize de cô azuro complementâ do
giano. A fase d'affinaçion a consente ascì de omogeneizâ o veddro fuzo,
ótegnindo una massa de pægia compoxiçion chimica inte tutti i punti pe evitâ de
differençe de proprietæ fixiche. Segue, infin, a fase de riposo (ò de
condiçionamento), saiv'a dî de graduâ rafreidamento da massa fin a-a tempiatua
de fœuzzatua ò de formatua.

A fuxon a s'effettuava into passao inte di forni a corzœu (de impiego zœumoæ
limitao a-a produçion de veddro artistego e de veddri speciali) mentre ancœu
questa a l'aven inte di forni continnoi a vasca, suddivixi inti trei
compartimenti de fuxon, affinaçion e riposo; inte sti forni, rescádǽ a gazzo ò a
nafta, a sciamma a cede calô a-o veddro solo pe inraggiamento. I forni a vasca
pe veddro float son longhi scin a 100 m, larghi otra 10 m e capaxi de produe
scin a 900 t de veddro inte 24 ôe.

A formatua do veddro cian a l'aven pe stiœüa verticâ ò co-o scistema float. Inta
stiatua verticâ se solleva da una massa fuza un vello de veddro assæ plastego da
êse ísào sença restrenzimento laterâ: o veddro, sotta forma de banda continnoa,
o l'è spinto a sollevâse a traverso una fissua orizzontâ ricavâ inte 'n blocco
refrattaio mantegnúo sommerso into veddro fuzo. A banda de veddro a passa tra
doe serie de rolli affacciæ. Into scistema float, saiv'a dî a gallezzo, a banda
continnoa de veddro fuzo ch'a sciorte da-o forno de fuxon a vegne desteiza, a
gallezzâ, in sce un sœu de stagno fuzo inte 'na cammia a atmosfea controllâ. Pe
effetto da força de gravitæ e da tenscion superfiçiâ, o veddro o l'assumme una
perfetta planaritæ e una perfetta finitua superfiçiâ, realizzâ in sce-a
superfiççie superiô con di bruxatoî. O bagno de stagno fuzo o l'è mantegnúo a de
tempiatue controlæ e in atmosfea debolmente reduxente pe evitane l’oscidaçion. O
scistema o l'è caratterizzao da 'na noteive produttivitæ (o pœu dâ ascì 500-800
t/giorno de prodúto sotta forma de lastre da largheçça de 3-3,5 m pe una
superfiçie sciña de 50.000 m2).

A recottua a serve a eliminâ e torscioin, dovue a de differençe de tempiatua tra
punto e punto, che se genneran durante a formatua e che rendan difiççili i
trattamenti de finitua (taggio ecc.); o trattamento o consciste inte 'n
rescádamènto fin a-a tempiatua mascima de recottua, tippica de ogni tipo de
veddro, a-a quæ l’ogetto o l'è mantegnúo pe o tempo suffixente a-aseguâ
l’uniformitæ termica inte ogni punto, e inte 'n succescivo raffreidamento,
primma lento scin a una tempiatua inferiô de circa 50 °C a quella de recottua,
da pœu rappido scin a-a tempiatua ambiente. A ricottua a s'effettua inte di
forni pe o ciu a marcia continnoa, do tipo a tunnel.

A comprende a smeriggiatua con povie de abraxivi (veddro giaççao ), l'amoatua
con de mœue (veddro amoao ), a ceigatua, a tempia. A smeriliatua a zonze, con de
povie sempre ciu fiñe, fin a-o polimento (comme into caxo do veddro pe ottica,
veddriñe, spegi, aotoveiccoli). Meno accurâ a l'è a smeriggiatua pe zonti, tappi
e bronzin a tegnua, ciu grossolaña ancon quella eseguia con di getti d'æña. A
ceigatua a se esegue prez. in sce i parabrezza di aoto, vedriñe de biteghe ecc.
percose l'è diffiçile ótegnî direttamente inta laoaçion o grao de curvatua
dexidiao, se poñe de lastre ciañe inte di stampi che s'introduan inte di forni a
tempiatua superiô a quella de rammollimento, coscì che a lastra a se deforma
assumendo a forma do stampo. O processo de tempia fixica o consciste into portâ
a lastra de veddro a circa 650 °C e into raffreidala da pœu rapidamente con di
getti d’aia freida in sce-e doe superfixe: se crea coscì de tenscioin permanente
de comprescion in sce-e superfixe do veddro, bançæ a l'interno da tenscioin
permanente de traçion. A tempia do veddro a s'effettoa inte di impianti
costituii da un forno a rescistença elettrica ò a metan, into quæ a variaçion de
tempiatua a l'è de ± 3 °C, e da una zona de raffreidamento rapido, ótegnúo con
de l'aia insufflâ da di potenti ventilatoî. Co-a tempia, a rescistença meccanica
do veddro a-a traçion, a l'urto e a-o sato termico a l'aomenta da 3 a 5 votte;
pe poei rompîlo, a força applicâ a l'ha da guaagnâ innançitutto a comprescion
superfiçiâ e questo o se rompe inte tanti picceni e regolæ frammenti no
taggenti, de dimenscion controllabile. A tempia de un veddro a se realizza ascì
chimicamente pe scangio ionico, sostituindo in superfiçie un ion do veddro co-in
ion de dimenscion maggiô ch'o determina una tenscion de comprescion superfiçiâ
ch'a l'aomenta a rescistença mecannega scin a 15 votte: o processo o l'aven pe
immerscion do veddro inte de sæ fuze a de tempiatue in gio a-i 400 °C.

Pe ótegni di produti sempre ciu pui e omogennei s'è sviluppao di mettodi de
formaçion do veddro despægi da-i tradiçionæ. Tra questi, o processo CVD
(chemical vapô deposition), conscistente inta formaçion, a partî prez. da di
cloruri in faze vapô, de oscidi che condensan in sce un supporto. Questo metodo
o s'adœuvia, tra l’âtro, pe realizzâ preforme pe a produçion de fibre ottiche, e
o consente de ótegnî, variando a compoxiçion inta fase vapô, un gradiente
controlao de l'indexe de refraçion inte fibre.



https://lij.wikipedia.org/wiki/T%C3%A8

O Tè o l' è un beviaggio ottegnüo dall' infüxion de fögge da Thea Sinensis,
cianta da famiggia Teacee.

A Thea Sinensis a l' è stæta ciammä anche Camellia Theifera o Camellia Sinensis.
Se tratta de un erbô, che ao stato natürale o l' ea originaio dell' Assam e de
zone fra India e Cinn-a. Ao stato coltivou o vegne lasciou basso all' artessa de
un costo. Sciübben che a preferisce i climi cädi e ümidi, a cianta do tè a
sopporta ben anche i freidi invernali. O l' è un sempreverde, dai scioi gianchi.
E föggie vegnen cöggeite 3 - 4 votte l' anno. A reisa a pö arrivä a 500 chilli
de tè secco pe ettao. I prinçipali paixi prodüttoi son India, Cinn-a, Giappon,
Sri Lanka, Indonexia, e varï stati africhen e do Sud do Caucaso.

O tè o contegne teofillinna, caffeinna, öio essensiale, tannin. Fra unna qualitæ
de tè e l' atra ghe pö esse grosse differense in to contegnüo de questi prinçipï
attivi. Caffeinna e Teofillina son dui derivæ xantinici; a primma a l' ha unna
forte azion eççitante in sce o scistema nervoso çentrale mentre a segunda a l' è
un potente stimolante cardiaco. Tütte e due han azion diuretica. L' effetto in
sce a circolasion a livello de coronarie o l' è abbastansa complesso:
teofillinna e caffeinna portan vasodilatazion in periferia, ma vasocostrizion a
livello çentrale.

Pe pueile döviä pe l' infüxion, e foggie do tè g'han bezeugno de un trattamento
complicou, che o comprende torrefazion e fermentasion a ciü ripreise. Quande a
primma torrefazion a l' è fæta in moddo da evitä fermentasioin suççescive, se
ottegne o Tè verde.



https://lij.wikipedia.org/wiki/Stoccarda

Stoccarda o Stucarda (Stuttgart in tedescu) a l'è ûnna çitæ da Germania. A l'è a
capitâ du Land du Baden-Württemberg e a g'à ciû o menu 600.000 abitanti.

Questa çitæ a se trêuva vexìn a-a Furesta Neigra. In tu mëzu da çitæ ghe passa u
sciûmme Neckar. A sûperfiçie a mezûa 210 km².

A parte de Stucarda che a se ciamma Cannstatt, che primma a l'ëa ûnna çitæ pe
cuntu sêu, a l'ëa abitâ zà in ta preistóia. I antighi Rumen ghe sun restæ scin a
l'annu 260 doppu Cristu quande sun arivæ i barbari. A vëa Stucarda a l'è stæta
fundâ tra u 926 e u 948. In tu 1495 Stucarda a l'ëa diventâ a sede du dûcca ch'u
l'arezeiva u dûcatu de Württemberg. In tu 1806, durante a guæra cuntru Napuleùn,
u Württemberg u l'ëa diventóu in regnu e Stucarda a l'ëa a sêu capitâ cumme u
l'à cunfermóu u Congressu de Vienna in tu 1815. In te l'annu 1871 u Württemberg
u l'è diventóu parte du regnu da Germania. In ta segunda guæra mundiale Stucarda
a l'è stæta quæxi cunpletamente destrûta da-e bumbe di Americhen e anchêu a l'è
'na çitæ muderna.

A gêxa ciû impurtante de Stucarda a se ciamma Stiftskirche e in te l'annu 1534 a
l'è stæta a primma gêxa prutestante du Baden-Württemberg doppu che l'ëa cumensòu
a rifurma du Martin Luteru. Gh'è u castellu vëgiu ciammóu altes Schloss e u gh'è
ascì quellu nêuvu, neues Schloss, in sciâ ciassa prinçipale ch'a se ciamma
Schlossplatz.

Stucarda a l'è famusa perchè chì gh'è nasciûa a primma automobile du sciù
Daimler in tu 1887. Gh'è a fabbrica de Daimler Benz e ascì quella de Porsche,
tûtte due cu-i sêu mûsei de l'auto.

Due votte in te l'annu gh'è 'na grande e famusa festa da bira che a se ciamma
Wasen e a s'asûmeggia a quella de Mùnegu de Bavëa.



https://lij.wikipedia.org/wiki/San_Gi%C5%93umo

Giœumo (primma do sec. XIX Girœummo, lat. Hierony̆mus, gr. Ἱερώνυμος, "sacro
nomme"), santo, dottô da Gexa latiña (Stridon, vexin a Aquileia, 347 circa -
Betlemme 419).

De un'axâ famiggia crestiaña, Giœumo o vègne a Romma zoeniscimo, co l'amigo
Bonozo, pe compîghe di eccellenti studdi de gramæga e retorega. Chì, sotta di
meistri valenti (Elio Donao o fu un de questi), o l'inclinò definitivamente pe a
filologia e e lettie co-in attezzamento e una pascion che han caratterizzao o so
ascetismo e han fæto do Giœumo o scimbolo de l'umaneximo crestian. Con Bonozo,
a-a fin di studdi romen, o passa inta Gallia, a Treviri, donde o trascore dotrei
anni, studiando e trascrivendo di œuvie. Dapœu o retrovemmo a Aquileia, inte 'n
circolo dotto arecugeito in gio a-o vesco Valeian e frequentao ascì da-o so
amigo Rufin; ma into 373 Giœumo, con Bonozo e doi atri amixi, o çerca a via de
l'Oriente. Into 374 o l'è a Antiochia donde Evagrio o l'accœugge e o l'asciste
durante una longa maotia. Inte questi anni a Caçidde s'alœuga a rivoluçion
intelletuâ do Giœumo, o so netto ripuddio da lettiatua pagaña e a decixon de
dedicâ a-a scritua ogni so pascion: caoza ne saiæ stæto - o contava lê mæximo a
Eustochio, inte 'na lettia famoza (XXII, 30) - un sœunno into quæ Criste o
gh'aiva rimproverao d'êse "çiçeronian, no crestian".

Lasciao Antiochia e retiaose into deserto, o l'attende alacremente a-o studdio
de l'ebraico e de l'exegexi bibblica. Induto a sciortî da-o so izoamento da-e
ripercuscioin do conflito tra Paolin e Meleçio, into coscì díto scisma de
Antiochia, o Giœumo o fu persoazo da Evagrio a pigiâ e parte do primmo (ch'o
l'ordenò sacerdote), ma o combattè contra l'estremismo di luçiferien (379).
L'anno doppo o lasciava però Antiochia pe seguî a Costantinopoli e leçioin de
Grigœu Naziançeno e perfeçionâ o studio do grego: into 382, con Paolin e
Epifanio de Salamiña, o Giœumo o vegne a Romma e o parteçipa a-o concilio indîto
da pappa Damazo pe resciorve o scisma antiocheno.

Assæ aprexao da-o pappa lettiao, o l'è incaregao de rivedde in sce-i testi
greghi l'antiga verscion latiña da Bibbia: da quest'œuvia l'è nasciúo o
Psalterium Romanum (o Gallicanum o saiâ preparao da-o mæximo Giœumo ciu avanti).
No solo i studdi biblichi tegnan impegnao o Giœumo: in sce l'Aventin, inta caza
da Marçella, o reünisce in gio a lê de nobile matroñe de quæ o l'è ghia ascetica
e meistro sprituâ. Nofoiseché a so impaçiente predicaçion de ascetismo a
restrenze o gruppo di amixi, dementre che i avversai personæ se fan menaçoxi:
a-a morte do Damazo (dex. 384), o Giœumo o prefeisce lasciâ Romma e tornâ a-a
quiete studioza. A Antiochia o l'è razonto però da-a Paola e da so figgia
Eüstochio, e con liatre o Giœumo o se stabilisce (stæ do 386) a Betlemme, donde
o dirizze un monestê maschî, mentre a-a Paola l'è affiao a cua de un femminî.

Pe ciu che un trentennio o Giœumo o l'acompisce un travaggio imponente de
traduttô, exegeta e polemista. O prepara i commentai biblichi: Filemon, Galati,
Efexin, Tito (386-87); Ecclexiaste (389-90); Nahum, Sofonia, Michea, Aggeo,
Abacuc (393); Giona e Abdia (396); Matê (398); Osea, Gioele, Amos, Maachía e
Zacaja (406); Daniælo (407); Izaia (408-10); Ezechiælo (411-14); Apocalisse;
Geremia (incompl., 415-19). A so exegexi a procede da l'allegorismo origenian a
un ezamme ciu aderente e lettiâ, e a consente de seguî l'evoluçion de
l'attezamento do Giœumo verso o testo biblico. Ovviamente a parte maggiô inte
questa evoluçion l'ha avúa a longa esperiença (no meno de 15 anni) de traduttô
de l'Antigo Testamento (libbri protocanonneghi e Daniele, Geremia e Ester), ch'a
saiâ accugeita inte tutto l'Occidente comme a Vurgâ.

Tutto questo travaggio no se compì paxificamente: a parte a paoza do 393, dovua
a-a polemica contra Zovegnan, a ciu violenta pe lenguaggio fra e polemiche do
Giœumo, donde se riafferma l'assolua superioritæ de l'astinença e da verginitæ,
ò a breve disputa epistolâ con Aostin, o scontro con Rufin o l'assumme
'n'importança particolâ. Questo scontro, ch'o l'ha i so documenti prinçipæ inte
di scriti (400-01) do Rufin e inte quelli de risposta (401-02) do Giœumo, o
resguardava l'accuza de origenismo fæta a quest'urtimo e da lê furiozamente
respinta. Inti urtime polemiche contra Vigilançio, e contra Pelagio (Adversus
Pelagianos, 415), dommina a preoccupaçion de evitâ inta prattica ascettica di
turbamenti e de mitigaçioin che atri tentan de giustificâ con de raxoin
teologiche.

Importante fonte pe a stoia da lettiatua crestiaña a l'è o De viris illustribus
riguardante, in sce l'esempio do Svetonio, i scritoî crestien. A so rielaboaçion
do Chronicon do Zœuggio a l'ebbe un'importança fondamentâ inta curtua do
Medioevo e do primmo Umaneximo, e a l'è tuttoa fonte insostituibile de notiççie,
sorvettutto pe ço che concerne a cronologia da lettiatua latiña.

Mirabile lettiao e scritô prexeive, de grandiscima erudiçion profaña otra che
sacra, o Giœumo o deve a so mao nommina a-o stupendo stile de lettie (circa 150)
foscia ancon ciu che a-a traduçion da Bibbia: questa a-o raccomandò a-a curtua
medievâ, ma inti epistole i umanisti quattro-çinquecenteschi ritrovon a
testimoniança de un dramma curtuâ, into contrasto fra Çiçeron e Criste, ch'o
l'ea ancon vivo in lô.

Patronægo: Libbræ, bibliotecai, studioxi, archiolloghi, archivisti, studenti,
tradutoî.



https://lij.wikipedia.org/wiki/San_B%C3%A6rtom%C3%AA

Bærtomê o fu un di dozze apostoi che Gexo o ciamò a-o so seguito e doppo a so
morte e resurreçion, o feççe cappi da gexa da lê fondâ. Questo apostolo o l'è
mençunao soo che inte liste scinottiche di dozze (Mc3,18; Mt10,3; Lc6,14) e inta
lista di apostoli in Atti 1,13.

Inti evangei scinottichi o l'è nominao a-o sesto posto, doppo Feipo e primma de
Mattê e de Tomaxo; inti Atti a-o settimo posto, doppo Tomaxo e primma de Mattê.
A commençâ da-o secolo IX° a gexa sciriaca a l'ha identificao l’apostoo Bærtomê
con Natanælo, nativo de Cana de Galilea, ch'o vegne aregordao solo da-o vangeio
de Zane in doi punti (1,43-51; 21, 2). Questa identificaçion se fonda in sce doi
argomenti: inançitutto inte liste di dozze apostoi i scinottichi poñan o Bærtomê
co-o Feipo e o quarto vangelo o mette in relaçion Natanælo con l’apostolo Feipo;
in segondo lœugo i scinottichi mençuñan solo o Bærtomê ignorando Natanælo,
mentre o quarto vangelo o fa l’inverso. Doppo o IX° secolo l’identificaçion de
queste doe persoñe a l'è stæta riproposta da molti studioxi, aomanco comme
probabile.

Natanælo (in ebraico “Dê o l'ha dæto”) o doveiva êse o nomme de persoña mentre
Bærtomê (in aramaico bar Tol’ may - bar = figgio e tol’ may = sorco -, saiv'a dî
agricortô) saiæ o patronimmego, o cognomme.

Nint’âtro semmo di origine do Natanælo – Bærtomê a l'infœua de quante ne conta i
vangei. A so ciammâ a l'è narrâ da Zane. Se o Dria o conduxe so fræ Pê a Gexo, o
l'è l’amigo Feipo ch'o ghe conduxe o Natanælo. Feipo o ghe-o presenta comme
profeta, fornindo o nomme, a famiggia, o lœugo de provegninça "Gexo, figgio de
Gioxeppe de Nazareth". Natanælo, originaio da vexiña Cana de Galilea, o reagisce
scetticamente. Mentre però lê o g'andava incontra, l'è o Gexo a prononçiâ un ato
elogio a Natanælo: "Ecca davei un israelito into quæ no gh'è fáscitæ". De chì a
reaçion do discepolo: “Comme l'è che ti me conosci?” e Gexo o ribatte con una
risposta a dî poco stupefaxente: "Primma ch'o Feipo o te ciammesse, t'ho visto
quande ti t'ei sotta o figo". Cose foise sucesso sotta quello figo, aresta sença
risposta. O figo o l'è un ærbo çitao soventi inta Bibbia, foscia o l'ea asciorto
int'o studio de scritue con rifeimento a-a vegnua do Mescia. Questo particolâ o
l'ha fæto pensâ che o Natanælo o foise un studiozo da lezze, da Torah, e perçò
apostolo "dotto".

Coscì a ciammâ do nostro Aposto, a s'alœuga tramezo doi importanti personaggi :
Gioxeppe de Nazareth, ommo giusto, custode de Gexo, colui ch'o dette a paternitæ
legale e a figua de Maja, che con discreçion za a sta co-i “ciammæ” e a se
piggia cua de lô.

Pe a segonda votta o quarto vangelo (21,2) o mençuña Natanælo into gruppo di
sette discippoi, che, intenti a pescâ into lago de Tiberiade, benefiçian de un
appaiçion do Cristo Risorto. Doppo l’Ascenscion de Gexo, o Bærtomê co-i âtri
apostoi o l'è arecugeito in preghea co-a moæ de Gexo e riçeviâ o Spiito Santo
into giorno de Pentecoste.

L’apostolato do Bærtomê doppo a Pentecoste o fu attiviscimo, perché a tradiçion
posteriô a gh'attribuisce di longhi viægi miscionai, pù no poendo stabilî ninte
de precizo. A Bærtomê toccò a Licaonia, ch'a l'è parte da Cappadocia, provinça
de l'Axia, onde o predicò e convertì molta gente a-a fe'. Pœuscia, portando con
lê o vangeio de Mattê, o passò inte l'India “superiô” e in varie regioin do
Medio Oriente, comme afferma Origene, Zœuggio e Giœumo. O l'intrò da pœu inte
l'Ærminia dove o fu coonao da-o martiio a Arbanopoli.

In gio a-a so morte gh'è di opignoin despæge tra i antighi scritoî che naran e
so geste. Ipollito o scrive ch'o fu croxefisso co-o cappo a l'inzu, e sotta o
cappo fu bruxao di erbe fetide pe soffocâlo co-o fumme. Sant'Aostin, San
Scilidoo de Seviggia e o martirologio de Beda afferman che san Bærtomê o fu
spellao vivo.

Into scito tradiçionalmente indicao comme o lœugo do so martiio, inta provinça
armeña do lago de Van, fu construio into XIII sec. o monestê de San Bærtomê, uña
de mete de pelegrinaggio ciu importante d'Ærminnia, primma ch'o foise annesso
a-a Turchia doppo a primma guæra mondiâ e destruto doppo o 1960.

Visto quello che fu o so supriççio, o so patronato o gh'ha da fâ co-a pelle e i
cotelli, raxon pe-a quæ o l'è invocao da chi sofre de maotie da pelle e o l'è o
protettô de maxelæ, cœuiæ, caigæ, ligatoî da libbri, peliçæ, cuxoei e pellæ.



https://lij.wikipedia.org/wiki/Quito

Quito oppûre San Francisco de Quito (in spagnòllo pronûnçiòu Kito) a l'è a
capitâ de l'Ecuadòr, capolêugo da provinsa de Pichincha e do canton de Quito. In
1993 o sêu nomme uffiçiâ o l'è stæto cangiòu pe Distrito Metropolitano de Quito.

A l'è a segonda çittæ ciû popoloza do Pàize (dòpo Guayaquil), con 1.700.458, c'o
coresponde solo a-a valle prinçipâ, dove gh'è a çittæ.

O Destreito Metropolitan de Quito o comprende 'na popolassiôn de ciû de doî
miliôîn d'abitanti, con gente rivä da tûtto o Pàize e da diverse parti do mondo,
che fan de lë 'na çittæ cosmopolita, pe a sêu condissiôn de capitâ de Stato e de
attuâle capitâ econòmmica de l'Ecuadòr.

A sêu tempiatûa a l'è tra 7º e 22º. Quito a l'è in mëzo a di monti appartenenti
a-e Andes, e a l'è riconosciûa mondialmente pe o sêu patrimònnio coltûâ de
pittûe e scoltûe. L'interno d'i sêu tempi religiôxi e-e sêu êuvie d'arte han
dæto a-a çittæ o sorvenomme de Firense Americann-a.



https://lij.wikipedia.org/wiki/Nichiozo_da_Recco

Nichiozo da Recco (primma do sec. XIX Nicheroso), esploratô e navegatô zeneize
do XIV sec.

O nascette prezumibilmente a-o prinçippio do XIV secolo, da 'na famiggia
originaia de Recco, probabilmente inurbaase za into corso do XIII secolo.

Insce-a vitta do Nichiozo son disponibili dæti assæ scarsci, in quante, comme
into caxo do so contemporannio Lançaoto Maoxello, a documentaçion ófiçiâ zeneize
a taxe completamente sciu de lê, mentre e notiççie derivæ da di atre fonte no
sempre rizurtan attendibile ò de univvoca interpretaçion.

O nomme do Nichiozo o l'ea do tutto ignoto a-a storiografia fin a-o momento da
descoverta a l'interno do coscì dito Zibaldone Magliabechiano (Firençe, Bibl.
naz. centrâ, mss II.II., 327 Magl., cl.XXII, n. 122) de un’œuvia minô do
Boccaçço, o De Canaria et insulis reliquis ultra Hispaniam in Oceano noviter
repertis (1342), identificâ da-o Sebastian Ciampi, ch'o-a dette a-e stampe una
primma votta inte l'Antologia do Vieusseux into 1826 e quindi inte 'n volumme
into 1827. In questa vegniva riportao a notiççia che into 1341 o Nichiozo o
l'aiva ghiao, insemme a-o fiorentin Angiolin do Teggia di Corbiççi, una
spediçion navâ organizzâ da re Arfonso IV do Portogallo, into corso da quæ l'ea
stæto esplorao l’arçipellago de Canaie, za razonto, prezumibilmente into 1336,
da una precedente spediçion guidâ da-o Maoxello, ch'o l'aiva descoerto l’izoa de
Lanzarote.

Doppo a pubbricaçion do De Canaria, o nomme de Nichiozo o fu ampiamente e
costantemente çitao inta gran parte di œuvie de stoia da geografia e di
esploraçioin, sciben che e notiççie in sciâ so persoña areston assolutamente
vaghe. O confronto co-e fonte documentaie o consente tuttavia un megio
inquadramento do personaggio e da so impreiza into contesto de l'eppoca.

L’ipottexi ch'o Nichiozo o foise nasciuo verso i primmi anni do secolo a se baza
in sce l'unnica dæta assolutamente çerta da quæ se dispoñe, o 1341. Di atti di
scriven zeneixi han dapœu consentio de identificâ con segueçça di parenti do
Nichiozo, comme o fræ Enrico, de profescion speciarius, a cugnâ Raffetta de
Nichiozo Vinçiguæra de Castro e un Zane, priô do convento zeneize di Carmeliten
into 1339.

O streito ligammo existente co-a gexa da Nostra Scignoa do Carmo de Zena, rente
a-a quæ doveiva probabilmente abitâ o Nichiozo e i so conzonti, o l'è confermao
da-o testo de una perdua lapide, datâ 20 dexembre 1364, riportao da un erudio
setteçentesco (D. Piaggio, Epitaphia, sepulcra et inscriptiones cum stemmatibus,
marmorea et lapidea, existentibus in ecclesiis genuensibus, 1720: Zena, Çivica
Biblioteca Berio, mr. V, 4, 1, c. 255): «DOM MCCCLXIIII die XX decembris. Frater
Magister Petrus de Albertis papiensis cum eius conventu Ordinis Fratrum Sancte
Marie de Monte Carmeli eo obligante imperpetuum celebrari unam messam pro anima
Nicolosii de Recco et heredum suorum pro beneficio magno recepto ab eo et
recepturo».

L’anno de morte do Nichiozo ricavabile da-a lapide o no coincidde co-i dæti
provegninti da una fonte erudia do XVI seccolo (origine de famigge de Zena,
Archivio de Stato de Zena, ms. 170, cc. 743r, 744r), a quæ attendibilitæ a no
l'è piñamente aççertâ, segondo a quæ o Nichiozo o saiæ stæto membro do Conseggio
di Ançien do Comun into 1352, 1356, 1371, 1376 e 1387. Tæ dæte no escluddan una
nascita a-o començo do secolo, tuttavia i urtime træ porieivan riferîse a un
personaggio omonnimo (a fonte in question a no l'è esente da scimile confuxoin),
mentre i atre doe pan ben ciu probabbile e compatibbile co-ina morte into 1364.

O rango nobiliâ generalmente attribuio a-o Nichiozo inta stoiografia o no pâ do
tutto çerto; de seguo o l'ea comunque assæ ben inseio inti circoli do poei
economico e politico de Zena, comme dimostra o maiezzo de so fræ co-ina de
Castro e o so mæximo matrimonio co-a figgia de un atro nobbile, Ghigermo
Cattannio, da-a quæ o l'ebbe o figgio Michê, ch'o compâ inte 'n atto scrito do
1352 in qualitæ de testimonnio e pertanto o doveiva êse nasciuo aomanco into
1327.

O complesso de questi dæti o consente de traççâ un retræto do Nichiozo
coincidente con quello de di atri facortoxi ommi d’affæ da Zena do tempo:
impegnæ into commerçio e inte l'amministraçion çittadiña in poxiçioin de
responsabilitæ, in rapporto co-o nœuvo poei ‘popolâ’, ma ligæ a-e famigge da
vegia aristocraçia che fin a-o 1339 aveivan dominao a çittæ. In effetti, a so
impreiza de navegatô a l'evidençia proppio questo aspetto, dæto che l'è assæ
probabile ch'o s'attrovesse into Portogallo a-o seguito de l'Almirante Mor, o
nobile zeneize Emanoælo Pessagno, o quæ, into siglâ o contræto ch'o l'aiva ligao
ereditaiamente lê e i so descendenti a-a Coroña portogheize a-i tempi do re
Dionigi I, poæ de Alfonso, o s'ea espressamente impegnao a tegnî constantemente
a dispoxiçion da flotta reâ un gruppo de vinti «homens sabedores de mar» de
origine zeneize, che doveivan formâ i ‘quaddri supeioî’ di ófiçiæ da mæña
portogheize. L'è assæ probabile che tanto o Maoxello quanto o Nichiozo foisan
parte de questo gruppo de tecnichi, arecugeito in gio a l'armiraggio e a-i so
figgi, e che pertanto aggian ghiao e miscioin de esploraçion inte l'Atlantego in
qualitæ de ófiçiæ regi.

Entrambe e impreize se inseiscian into programma de esploraçion de l'Atlantego
meridionâ longo e coste africañe començao co-a spediçion organizzâ into 1291,
co-o finançiamento de Tedixio Doia, da-i zeneixi Ugolin e Vadin Vivadi, di quæ
no s'ea ciu avuo notiççia doppo un urtimo avvistamento a-o largo de coste
marocchiñe. Quest’impreiza, descrita con inuxitâ ampieçça inti Annæ redatti da-o
Jacopo Doia, a doveiva êse ben presente a-o Pessagno che probabilmente o suggerì
a-o sovran portogheize de repiggiâ l’iniçiativa e a-o scopo o misse a l'œuvia
dótrèi di so conlaboatoî. O fæto che tutto avvegnisse, ancon ch'a l'œuvia di
Zeneixi, con l’organizzaçion e sotta l’egida do re de Portogallo, o pœu
contribuî a spiegâ o scilençio de fonte zeneize in propoxito, un scilençio
rafforçao da-a segreteçça da quæ za alloa i Portogheixi tendeivan a rivestî e so
opiaçioin d'esploraçion oceanica (sciben che inta carta naotica de Angelin
Dulçert do 1339 compâ pe a primma votta arcuñe de Canaie, tra-e quæ l’izoa de
Lanzarotus Marocelus), comme dimostra o mæximo passo de l'œuvia do Boccaçço into
quæ ven rimarcao che o Nichiozo o se refuò de dâ di urteioî particolæ insci-â so
impreiza a-i mercanti fiorentin co-i quæ o l'aiva comunicao a Seviggia.

Anche e dæte de doe spediçioin e de l'incontro do Nichiozo co-i so interlocutoî
a Seviggia son assæ scignificative: fin a-o 1336 a guæra in corso co-a Castiggia
a l'aiva de fæto impedio l’organizzaçion de qualunque spediçion a-o de là de un
sempriçe sondaggio, comme quella do Maoxello, ma no appeña o riavvexinamento
castiggian-portogheize in fonçion antimarocchiña o n'ófrì e condiçioin, i
Portogheixi se asprescion a intraprende a spediçion ciu poderoza, organizzâ e
ghiâ da-o Nichiozo, ch'a l'ebbe lœugo poco tempo doppo che e flotte conzonte
portogheize e castiggiaña, ghiæ entrambe da di armiraggi zeneixi, ebban
sbaraggiao quella marocchiña inta battaggia do Rio Salado, into 1340.

L’attenta ricogniçion testimoniâ da-o racconto tramandao da-o manoscrito
fiorentin, into corso da quæ presumibilmente fu toccao pe a primma votta i Azore
e Madeia ascì, a l'indica ciæamente che i Portogheixi ean a l'eppoca ciu
interessæ a trovâ de baze d'arrembo pe a so navegaçion, ò di eventuæ riccheççe,
che no a colonizzâ e izoe, ma l'è sorvettutto noteive pe l’attençion
‘antropologica’ inti confronti di indigeni, i ‘guanci’, ch'a l'antiççipa e
caratteristeghe de molte de cartas de descobrimento indriççæ inti secoli
succescivi da-i navegatoî luxiten a-a Corte de Lisboña.

Foscia ascì pe desviâ l’eccescivo interesse sciuscitao inti so interlocutoî, o
Nichiozo o sostègne che inte izoe no gh'ea ninte che presentesse un reâ
interesse commerçiâ e che pertanto s'ea decizo de no proseguî inte l'impreiza.
In realtæ, probabilmente, o rinvio de urteioî esploraçioin o l'ea ligao ascì a
l'exigença de concentrâ e forçe navæ inta campagna antimerinide intrapreiza da
Alfonso XI de Castiggia con l’appoggio portogheize pe sottrae definitivamente
a-e forçe islamiche o controllo do streito de Gibiltæra e che no a caxo a l'aiva
sciuscitao interesse e scimpatie inti ambienti do governo zeneize. O Nichiozo o
doveiva quindi presumibilmente trovâse a Seviggia co-a squaddra navâ portogheize
e l'è poscibile ch'o segge rientrao a Zena into 1344, doppo che a preiza de
Algeciras a l'ebbe misso fin a-a campagna.



https://lij.wikipedia.org/wiki/Nichiozo_Copernico

Nichiozo Copèrnico (ted. Niklas Koppernigk, lat Nicolaus Copernicus), astronnomo
e cosmollogo (Thorn, 1473 - Frauenburg, Pruscia Orientâ, 1543).

De famiggia slexiaña de lengua tedesca, ma avversa a l'orde Tœütonnego, a-a
morte do poæ (1483) Copernico o fu agiuttao da-o barba materno, Lucco
Watzelrode, da-o 1489 vescovo de Warmja. Inscritose into 1491 a l'universcitæ de
Cracovia, o passò inte l'aotunno do 1496 a Bologna, onde o barba o dexidiava o
s'adottoresse in diritto. Copernico o continuò però ascì o studdio, començao a
Cracovia, de matematica e astronomia, collaborando co l'astronomo Domenego M.
Novæa, e o l'approfondì pù a so cortua umanistega e a conoscença di clascichi.
Nominao canonnego do Capittolo de Warmja (o l'aiva riçevúo i ordi menoî), da-o
1501 o studiò meixiña a Padoa e o s'adottoò a Feræa into drito canonnego into
1503. Tornao in Polonnia, o fu segretaio e mego do barba scin a-a morte de
questo, e into 1512 o se transfei a Frauenburg ond'o proseguì e riçerche
astronomiche e o se distinse comme amministratô di ben do Capitolo, specie
durante a guæra de re Sigismondo contra i Cavagei Tœütonneghi.

A nommina de Copernico - reciamma o so nomme a "rivoluçion" da-a quæ se fa
començâ a sciença moderna, e "copernichen" se diciaron Keplero e Galileo - se
deve a l'elaboraçion do scistema eliocentrico ò eliostattego (o Sô fermo a-o
[squæxi]- çentro de l'universo limitao da-o çê de stelle fisse) in
contrappoxiçion a-o scistema geocentrico e geostattego de l'astronomia grega, da
Eüdosso e Aristotele a Tolomeo, a-a quæ s'ea inspiao ascì a conceçion crestiaña,
araba e medioevâ do mondo fixico.

Un primmo sboçço do so scistema Copernico o-o deliniò in gio a-o primmo dexennio
do sec. 16°, inte 'n'œuvieta da-o tittolo Nic. Copernici de hypothesibus motuum
cælestium a se constitutis commentariolus, ch'a circolò manoscrita tra i
contemporanni (e foscia o Lutero o n'ebbe notiççia, se into 1539 o parlò de un
"nœuvo astronnomo" comme de "un matto"), ma che da pœu andò smarria e a fu
ritrovâ solo into 1877. Into Commentariolus o l'espoñe in forma de postulæ i
prinçippi do so scistema mostrando, sença dâne pe o momento prœuva matematica,
comme segge ciu semplixe a spiegaçion di fenommeni çelesti mediante l'ipottexi
eliostatega, percose questa a recedde un meno nummero de sfee pe rende conto di
moti oservabili di pianeti e de l'âternâse de giorno e nœutte e de staxoin, co
l'ammiscion da rotaçion diurna e da rivoluçion annoa da Tæra, e a "declinaçion"
(inclinaçion) do so asse rispetto a l'orbita.

O volumme ciu ampio, co-e dimostraçioin e a modiffica tecnica de l'uzo de un
epiciclo in sce un eccentrico ançiché de doi epicicli, o fu o De revolutionibus
orbium caelestium, a-o quæ o Copernico o travagiò pe o resto da vitta. I sei
libbri de l'œuvia ean za completi quande inta primaveia do 1539 Gioacchin
Retico, professô a Wittenberg, o se recò da-o Copernego pe conoscine a dotriña,
e za o cardenâ Schönberg e l'amigo vesco Tiedemann Giese aveivan exortao
Copernico a pubbricâ l'œuvia. Coscì lê o concesse primma a-o Retico de fâ
sciortî a Dançiga, into 1540, un'espoxiçion do so scistema, De libris
revolutionum Narratio prima (subbito ristampâ into 1541, l'anno into quæ o
Melanton o parlò da stravagança de un "astronnomo sarmattego ch'o mescia a Tæra
e o l'immobilizza o Sô"), affidandoghe da pœu coppia do manoscrito do De
revolutionibus, pe fâlo stampâ a Noemberga presso o Petreio, quande o Rettego
into 1541 o tornò in Germania. Ma Retico, trasferiose a Lipsia into 1542, o
l'affidò a revixon da stampa a l'amigo teollogo Dria Osiander. Copernico o l'ea
zœumoæ marotto: o feççe ancon in tempo a fâ inserî a so dedica a-o pappa Paolo
III, ma o no poette impedî a l'Osiander de fâ stampâ, anonnima, una so premissa
Ad lectorem. Se, comme dixe a lezendia, Coernigo o l'ebbe in sce-o letto de
morte a primma copia a stampa do so caodœuvia, quella coppia za a contegniva
coscì i equivvochi che pe ciu che un seccolo marcon o "copernicaneximo". A
premissa de Osiander, de fæto, a prezentava l'ipottexi elioçentrega comme
semplixe accorzimento matematico, sença valô fixico, mentre inta dedica a-o
pappa Copernico o l'inscisteiva in sce-o scignificao cosmologico da so teoria. A
Osiander se refaià o card. Bellarmin, into vano tentativo de vegnî incontro a-o
Foscarin e a Galileo, durante o processo do 1615-1616, ch'o finì co-a condanna
do coprnicaneximo da parte da Gexa cattolica.

A-o Copernico cosmologo, otra che matematico, miava invece segge Keplero che
Galileo. E l'è in sce questo punto che polemizziâ copernichen e anticopernichen,
ascì quande questi urtimi (tra i quæ o Reinhold, aotô de Tabulae Prutenicae, e
Tycho Brahe se servin de l'ipotexi copernicaña pe i carcoli. Questo o l'è
decixivo pe valutâ o contributo de Copernico a l'astronomia e a-a sciença
moderna, sciben che za a-i tempi de l' Astronomia nova (1609) do Keplero ben
poco arestesse di risurtæ tecnichi do Copernico, ancon ligæ a l'uniformitæ e
circolaritæ di moti çelesti. Do resto, a texi eliostatica, za prezente inti
Pitagoreghi e in Aristarco de Samo, a no l'ea una novitæ assoluta. E
l'"umanista" Copernico o n'ea de seguo a-o corente, coscì comm'o l'ea informao
de ripreize ermetiche e di "entuxiasmi" pe o Sô do neoplatonismo rinascimentâ
(fu famozo o De Sole de Marsiggio Fixin), e foscia za a Cracovia l'ea zonto a
Copernico notiççia da texi de Nichiozo Oresme in sce-a rotaçion terestre.

Ma questi pù importanti sfondi corturæ no bastan pe rende conto da specifiçitæ
de l'œuvia do Copernico; comme do resto no l'è suffixente, sciben segge stæta
foscia decixiva inte l'indúlo a çercâ nœuve vie, manco a convinçion
neoplatonica, da lê condiviza, circa a sempliçitæ matematica de l'universo, a
quæ a comporta l'armonia e a scimmetria de parte. L'ea tâ convinçion a fâghe
apparî i tolemæghi comme di artisti che, pigiando a modello de membre pe lô
belliscime ma de corpi despægi, ritraessan "un mostro ançiché un ommo". Questi
sfondi metafixichi son de seguo in dœuvia into Copernico, perché una metafixica
a l'è sempre a-o travaggio inta riçerca scientifica: ma a so œuvia a nasce ascì
da un impegno ciu tecnico, da un confronto da so ipottexi co-e costioin
astronommeghe e cosmologiche che a so epoca a l'aiva ereditao da-o passao. O
scistema tolemægo o l'aiva di difetti tecnichi za rilevæ primma ancon do
Copernico; e lê, into 1497 a Bologna, o l'aiva prez. avúo moddo de constatâ che
l'osservaçion a smentisce a teoria lunâ do Tolomeo. E pe tutta a vitta o
Copernico o faiâ di osservaçioin no numerose ma sempre orientæ a mostrâ o megio
accordio de l'esperiença co l'ipotexi eliostatica, perché una teoria astronomica
a deve "sarvâ i fenommeni" sença renonçiâ a quelli prinçippi che o Copernico o
condividde co-i antighi: circolaritæ e uniformitæ di moti çelesti. L'ea invece
proprio tæ prinçippi a êse pe lê violæ da l'introduçion tolemaica di "çerci
equanti". In tutto ço gh'ea di motivi tecnichi decixivi ò pe complicâ ancon de
ciu a spiegaçion tradiçionâ di moti çelesti ò pe tentâ una spiegaçion
radicalmente innovativa de questi, passando da-o geocentrismo a l'eliocentrismo.
L'originalitæ de Copernico a fu de affrontâ a nœuva stradda, avendo o coraggio
de andâ contra corente e scancellâ a distinçion tippica de l'insegnamento do so
tempo, e frûto de una tradiçion antiga, tra a dotriña di naturales e quella di
mathematici. Liatri gh'aivan in comun solo che o geocentrismo e l'uniformitæ di
moti: ma mentre i segondi se rifaxeivan a l'Almagesto e a-o so scistema de
epicicli e çerci deferenti, pe calcolâ e poxiçioin di astri e controlâle da pœu
co l'osservaçion, i primmi amiavan invece a-o scistema de sfee omocentriche de
Eüdosso e de Aristotele. Questo o l'ea un scistema cosmologico, ch'o dava
un'inmaggine fixica do mondo (a mæxima imaggine che s'atrœuva, prez., inta
Diviña Commedia), ma ch'o no poeiva spiegâ astronomicamente a despægia distança,
in tempi despægi, di pianeti da-a Tæra. O scistema de l'Almagesto, a-o contraio,
pù "sarvando" megio i fenommen, no poeiva dâ affæto un'inmaggine reâ de
l'universo, perché deferenti (concentrichi ò eccentrichi) e epicicli no ean
fixiçizzabili inte de sfee solide e impenetrabile. Coscì cosmologia e
astronomia, inte l'antighitæ e into medioevo, ean paradossalmente separæ e ço
ch'o l'ea veo pe l'uña o no l'ea veo pe l'âtra.

A genialitæ do Copernico a stà inte l'avei realizzao a scintexi de astronomia e
cosmologia attraverso l'eliocentrismo, dando començo a quello cangiamento de
prospettiva ch'o portò da pœu a l'unificaçion de fixica çeleste e fixica
terrestre. Una prospettiva no solo metafixica (comme fu quella do copernican
Giordan Brun), ma co l'exigença tipica da sciença moderna: o controllo rigorozo
de teorie co l'esperiença.

Copernico o dette un contributo apprexabile a l'economia ascì. Into De monetæ
cudendæ ratione, frûto da so esperiença de amministratô, l'è prez. formulao
ciæamente o prinçipio (dîto da pœu "lezze de Gresham") che a monæa cattia a
caccia quella boña.



https://lij.wikipedia.org/wiki/Eutanaxia

eütanaxia o œütanaxia (pr. /øjtana'ʒi:a/ , da-o gr. εὐϑανασία, comp. de εὖ
«bene» e tema de ϑάνατος «morte»).

In particolâ, l’eütanaxia a va definia comme l’óçixon de un soggetto
consençiente, in grao de esprimme a so voentæ de moî, ò inta forma do suiçidio
ascistio (con l’agiutto do mego a-o quæ o se revoze pe a prescriçion de farmachi
letæ pe l’aotosommenestraçion) ò inta forma de l’eütanaxia volontaia in senso
streito, co-a recesta a-o mego de êse soppresso into presente ò into futúo.
L’óçixon medicalizzâ de una persoña sença o so consenso, de fæto, a no va
definia eütanaxia ma omiçidio tout court (Associaçion Œüropea pe e cue
palliative, 2003), comme into caxo de soggetti che no esprimman a so voentæ, a
esprimman in senso contraio ò no son in grao de manifestâla: neonæ, feti,
embrioin, dementi, marotti gravi privi de cosciença. No rentra inotra into
concetto de eütanaxia l’astenscion ò a sospenscion de trattamenti futili e de
forme de incagnimento terapeütico e a sedaçion terminâ (uso de farmachi sedativi
pe dâ sollevo a de sofferençe insopportabile inti urtimi momenti de vitta).

Innançi a-a difficortæ de gestî a sofferença inte situaçioin de fin vitta,
l’esperiença clinica a dimostra l’importança do ricorso a-e cue palliative, ossæ
a quell’approccio integrao de ascistença e cua do paçiente grave ò terminâ,
capaxe de megioâ a qualitæ da vitta di paçienti mæximi e de famigge che se
confrontan con de maotie mortæ, a traverso a prevençion e o trattamento do dô e
di âtri problemi fixichi, psicosociæ e spiituæ (co-a somministraçion de
analgexichi, a riabilitaçion, o sostegno psicologico, l’ascistença religiosa
ecc.). E cue palliative, in tâ senso, dan rescioo; sostegnan a vitta e mian a-o
moî comme a un processo naturâ; no intendan ni aspresciâ ni pospoñe a morte;
integran di aspetti psicologichi e spiituæ inte l’ascistença a-o paçiente;
adœuvian un approccio de équipe pe risponde a-i bezœugni do paçiente e da
famiggia, e pœuan influençâ poxitivamente o decorso da maotia (OMS, 2002).



https://lij.wikipedia.org/wiki/Cat%C3%A6n-a_I_de_Ruscia

Catæña II (russo Ekaterina Alekseevna) dita "a Grande" , imperatrixe de Ruscia
(Stettin 1729 - Carskoe Selo 1796).

Nasciua Sofia-Federica-Amalia, figgia do prinçipe tedesco de Anhalt-Zerbst, into
1745 a l'andò sposa a-o granducca Pê Fëdorovič, erede a-o trono russo.
Intelligente, colta e senscibile, l'ea inevittabile che co-o maio incolto
avegnisse una rottua; e quande Pê III, alienaose a Guardia e i circoli de corte
pe-e so preferençe prusciañe, o vègne deposto e doppo pochi giorni amaççao,
Catæña, o 20 zugno 1762, a salì a-o trono.

A rivelò a so educaçion illuministica inte un dispotismo paternalistico, largo
de interventi e de iniçiative inte tutti i campi, a commençâ da-a speciale
instruçion (nakaz) co-a quæ a proponeiva a-a commiscion convocâ into 1767 o
progetto de un nœuvo codexe inspiao a-o Montesquieu e a-o Beccaria.

Soffocâ a grande rivolta do cosacco E. Pugačëv (1774-75), a Catæña a s'interessò
a-i problemi de l'istruçion, a restaorò e finançe e a riformò o governo locâ co
l'instituçion di governoei, mentre a-o centro a l'attuava o prinçipio do poei
ministeiâ unitaio. Questo scignificava ascì un inreddenimento e un ritorno a
poxiçioin ciu aotocratiche e reaçionaie, com'é testimoniao da-a question di
servi da gleba che, nonostante i longhi loei preliminæ de riforma, de fæto
aomenton de numero: e da-o 1783 fu persin proibio a-i contadin de passâ da un
proprietaio a l'âtro. Inreddenimento ch'ea destinao a inasprîse doppo i
avvenimenti françeixi do 1789.

Into proseguî a politica estera de Pê o Grande, a Catæña a se propose de risolve
dueivemente o problema turco e quello polacco. Da-a Turchia, doppo a guæra do
1768-1774, a l'ótègne, inta paxe de Küciük-Qainarge (1774), o confin a-o sciumme
Bug, o diritto de proteçion in sce-i crestien ortodosci di Balchen,
l'indipendença da Crimea (che into 1783 insemme a-o Kuban a fu annessa a-a
Ruscia). Quanto a-o problema polacco, attraverso di interventi inti affæ interni
de quello paise e o collegamento co-a Pruscia e co l'Aostria, Catæña poette
zonze a-e succescive spartiçioin do 1772, do 1793 e do 1795, ótegnindo tutte e
regioin orientæ da Polonia.



https://lij.wikipedia.org/wiki/Aristotele

Aristòtele (ò Aristòtile; gr. ᾿Αριστοτέλης, lat. Aristotĕles, into latin
Medioevâ Aristotĭles, Stagira 384-83 a. C. - Calcidde 322 a. C.).

Filosofo grego. O fu, con Socrate e Platon, un di ciu gren pensatoî de
l'antighitæ e de tutti i tempi.

Nasciúo da una famiggia de meghi, o se formò inte l'Accademmia platonica; doppo
a morte de Platon o començò un periodo de viægi durante o quæ o l'insegnò in
molte çittæ; tra o 343 e o 342 o s'occupò, sciu recesta de Feipo II de
Macedonia, de l'educaçion de Lusciandro Magno; tornao a Atene o fondò into
335-34 a so scœua, o Liçeo. A so attivitæ de riçerca a l'è stæta prodigiosa: o
l'ha affrontao di studdi de metafixica, fixica, biologia, psicologia, ettica,
polittica, poettica, retorrica e loggica, discipliñe a-e quæ o desse veste
scistemattica, creando una vea e propria "enciclopedia do savei" ch'a l'ha
dominao a cortua occidentâ scin a-o 17° seccolo. O corpus aristotellico, saiv'a
dî o complesso de so œuvie a noi pervegnue, o l'è costituio da-i scriti
esoterichi (interni, saiv'a dî destinæ a-a so scœua), mentre di scriti
essoterichi (destinæ a-o pubbrico) gh'aresta pochi frammenti.

1) œuvie de logica, dapœu indicæ comme Organon: "Categorie", "In sce
l'esprescion", "Analitici primmi", "Analitici posterioî" , "Topichi" , "Elenchi
sofisteghi";

2) œuvie de fixica: "Fixica" , "O çê", "Generaçion e coruçion", "Meteorologia",
"Stoia di animæ", "Parte di animæ", "Generaçion di animæ", âtre minoî, nonché
"L'anima" e una serie de opuscoli i Parva naturalia;

3) scriti de filosofia primma: "Metafixica", coscì ciammâ, pâ, perchè posta
"doppo i libbri de fixica";

Figgio de Nicomaco, mego de Aminta II de Macedonia, Aristottile o trascorse i
primmi anni da so zoentù a Pella. Morto o poæ, o l'ebbe comme tutô un parente de
nomme Prosseno, do quæ da pœu o l'adotò o figgio. A dixœutt'anni o se transfei a
Atene e o l'intrò a fâ parte de l'Accademia platonica arestandoghe pe quæxi
vint'anni, scin a-a morte do Platon, verso o quæ o nutrì sempre, malgraddo tutte
e invençioin e e madixençe, profonda amixiçia e veneraçion: basta a attestâlo o
celebre elogio - che çerto va riferio a Platon - de l'"ommo che i marvaxi no han
manco o diritto de lódá", contegnúo inte l'elegía pe l'artâ dedicao a Eüdemo de
Çippro. O fu quindi in parte pe di motivi politichi e in parte pe i dissensci
con Speüxippo, o nœuvo scolarca de l'Accademia, che Aristottile, in compagnia de
Senocrate, o lasciò Atene pe andâ in Axia Minô, presso Ermia, tiranno de
Atarneo. Inta vexiña Troade, a Scepsi e a Asso, existeiva de comunitæ
platoniche, e in quelle Aristottile o començò a desgœugge o so magisteo. O
gh'arestò trei anni e Ermia o ghe dette in moggê a nessa e figgia adotiva
Piççia. Foscia proprio pe e inscistençe do disceppolo Teofrasto o se trasferì a
Mitilene, dov'o l'insegnò scin a-o 343-42, quande o l'acugette l'invio de recáse
a-a corte de Feipo II de Macedonia pe ócupáse de l'educaçion do prinçipe
Lusciandro. Asceizo questi a-o trono, o tornò a Atene e o ghe fondò into 335-34
una scœua che, da-a so sede, o reçinto sacro a Apollo Liçeo, a trasse o nomme de
Liçeo, e da-o περίπατος "passeggiâ", che i so membri percorivan discutendo,
quello de Perìppato, ò scœua peripatetica. Doppo circa dozz'anni de direçion da
scœua, morto Lusciandro e prevarsciuo in Atene o partio antimacedonico,
Aristottile o fu accusao de empietæ, ma o sfuzzì a-o processo reparando a
Carçidde inte l'Eübea, dov'o moì l'anno doppo (322) de una maotia de stœumago.

Circa a stoia e o carattere di scriti de Aristottile molta luxe a l'è stæta fæta
inti urtimi dexenni: i antighi conobban una serie d'œuvie, inta ciu gran parte
dialogiche, pubbricæ da-o mæximo Aristottile e lódæ ascì pe i preggi da so forma
lettiaia, da quæ noi poemo leze solo che pochi frammenti (tra e prinçipæ:
"Grillo", "Eüdemo", "Protreptico", "In sce-a giustiçia", "In sce-a filosofia",
"In sce-e idee", "Polittico", "Sofista", ecc.). A perdia de quest'œuvie dedicæ
a-o pubbrico (e perçò dîte "essoteiche") a l'è çertamente dovua a-a
pubbricaçion, fæta da Andronico da Rodi, di scriti che l'Aristottile e di
discepoli aivan redæto in fonçion di corsci de leçioin desgugeiti a l'interno do
Liçeo (perçò dîte "esoteiche" ò, ascì, "acroamattiche", saiv'a dî destinæ a
l'ascoto e costitoente o Corpus aristotelicum da niatri atoalmente possedúo).
Questa pubbricaçion che, segondo a tradiçion, a concrue una stoia assæ
romanzesca de tæ scriti, a feççe co-o tempo passâ in segondo cian i scriti
essoteichi. A ricostruçion de vexende di scriti de Aristottile e di ambienti in
ti quæ queste s'inandion han permisso de comprende comme de man in man, ançi, i
scriti essoterichi vegnissan nettamente contraposti a quelli esoterichi; e
percose inti primmi se scorzeiva de larghe traççe de dotriñe platoniche, se
faoezò che in questi Aristottile o no gh'avesse svelao o so veo pensceo
(riservao a-i discippoi començæ e a-i œuvie esoteriche), ma o l'avesse solo
espresso de fáse opignioin d'atri; ço ascì in base a l'errâ convinçion che
l'Aristottile o l'avesse criticao a-a reixe a dotriña platonica scin da-o so
primmo soggiorno inte l'Accademia. Questa tradiçion e l'immagine stereotipa de
un Aristottile scistematico, reddeno e immutabile han pe longo tempo paralizzao
a critica moderna ascì, oscillante tra a tendença de conscidiâ no aotentiche i
œuvie essoteriche (Ross) e quella de esponze da queste ogni traçça de platonismo
pe sarvâne l'aotentiçitæ (Bernays).

L'è gran meito do Jaeger (e in Italia do Bignon) avei dæto un'impostaçion nœuva
a-o problema, consciderando i œuvie essoteriche e o platonismo in queste
espresso comme documento da primma fase de l'evoluçion filosofica de
l'Aristottile, evoluçion rintraççabile ascì tra i vari strati redaçionæ
riconoscibili inte mæxime œuvie acroamatiche. Inta so dispoxiçion scistematica
queste son e seguente:

1) œuvie de logica (da chì in avanti indicæ sotta o nomme complescivo de
Organon): Categorie, In sce l'esprescion, Analitichi primmi (2 libbri),
Analitichi posterioî (2 libbri), Topichi (8 libbri), Elenchi sofisteghi;

2) œuvie de fixica: Fixica (8 libbri), O çê (4 libbri), Generaçion e coruçion (2
libbri), Meteorologia (4 libbri), Stoia di animæ (10 libbri), Parti di animæ (4
libbri), Generaçion di animæ (5 libbri), atre minoî, nonché L'anima (3 libbri) e
una serie de opuscoli arecugeiti sotta o nomme de Parva naturalia;

De 'na serie d'atri scriti compreixi into corpus (Problemi, Retorica a
Lusciandro, Fixonomichi, ecc.) l'aotentiçitæ a l'è con molto fondamento missa in
dubbio.

E linnie do sviluppo filosofico de l'Aristotele, che da-o Jaeger in ça se son
sempre megio vegnue individoando, consentan de distingue trei periodi: quello
accademico, quello do soggiorno a Asso, a Mitilene e in Macedonia e, infin,
quello de l'insegnamento a-o Liçeo.

Into terço periodo, infin, a-o quæ remonta a redaçion de squæxi tutto o Corpus
aristotelicum da noi possedúo, l'Aristottile o razonze a piña maturitæ dotrinâ,
inta quæ se mezua piñamente o so destacco da-o Platon.

Ascì in tema de teoria de l'añima, l'Aristottile da maturitæ o l'abbandoña a
contrapoxiçion platonica de añima e corpo. L'añima a l'è a forma da mateia
corpoia, costituente con lê o vivente individdo uman. A pianta ascì a gh'ha
un'añima, ch'a l'è a mæxima so vitalitæ d'organismo: ma quest'añima a l'è
puamente "nutritiva", ò "vegetativa", mentre inte l'animâ a no l'è solo tâ, ma
ascì "motrixe" e "sençiente", e inte l'ommo, infin, ascì "pensante" (l'universo
essendo pe Aristottile un scistema de forme vivente gerarchicamente ordinao,
segondo a maggiô ò minô determinaçion che l'uña a presenta a peto de l'atra). Ma
sotta ciaschedun de questi aspetti l'añima a l'è sempre mortâ, perchè ligâ, quæ
forma, a-a sciorte da so mateia (o còrpo). Ma d'atra parte, se l'añima a l'è
ligâ a-o corpo e a-o sviluppo conoscitivo a gh'ha o so primmo fondamento inti
organi de senso, da lô derivando quelle sensaçioin che preparan a conoscença di
concetti universæ, quest'urtima conoscença a l'è da pœu consciderâ comme do
tutto despægia da i atre e affæto indipendente da-a scintexi psico-corporea
costitoente l'organismo uman. A conoscença intellettoâ, ò noetica (saiv'a dî do
νοῦς, de l'"intelletto"), a l'ha un valô de veitæ e universalitæ de tanto
superiô a i atre, ch'a va fæta dipende da l'intervento esterno de 'na diviña e
universâ attivitæ intellettiva, fronte a-a quæ no susciste inte l'organismo uman
no ma a capaçitæ de adeguâse pascivamente a quella. De chì a distinçion do
soviœüman "intelletto agente" (νοῦς ποιητικός: l'esprescion, coniâ da Lusciandro
de Afrodixiade, a vegne comuña inte l'aristotelismo medievâ; Aristottile o parla
de 'n intelletto ch'o l'è caosa agente de l'intende: ὁ νοῦς τῷ πάντα ποιεῖν) da
l'uman "intelletto in potença" (νοῦς δυνατός: spesso da-i commentatoî confuso
co-o νοῦς παθητικός ò "intelletto pascivo", ch'o l'è invece da identificâ co-a
"fantaxia"). A mæxima soviavalutaçion concluxiva, e intrinsecamente platonica,
da conoscença noetica s'ha da pœu inta logica ascì, che de tutte e dotriñe
aristoteliche a l'è a ciu originâ. Da 'na parte, de fæto, a tende, con motivo
immanentistego e antiplatonico, a rende raxon da realtæ individoâ, e a teorizza
o mettodo "indutivo" ò "epagogico" che, accostando di caxi scimmili, a tra da lô
o tipo comun e a fonda coscì a norma generâ in sce l'acordio di particolæ
(metodo specialmente adatto a-o studio de sciençe da natua); ma, da l'atra
parte, a ritegne che tâ metodo induttivo o no serve pe a vea e proppia
dimostraçion de veitæ filosofiche, perchè incapaçe de fondâ de veitæ in lô
necessaie e eterne. Pe dimostrâ con assolúo rigô logico, ocore o metodo
apodittico (dimostrativo), ò deduttivo, ch'o procede da l'universâ a-o
particolâ, ò da-o ciu universâ a-o meno universâ: so forma tipica a l'è o
scillogismo. A riçerca di varri tipi de scillogismi e a distinçion de quelli
vallidi da quelli no vallidi a l'occupa a ciu gran parte di "Analitichi primmi"
e a costitoisce un scistema de logica "formâ", in quante questa a determina e
forme de quæ o pensceo o s'avvâ pe dedue necessaiamente de veitæ ciu particolæ
da de veitæ ciu universæ, ma a no ghe fornisce o contegnúo co-o quæ impî e
forme, i ponti de partença d'onde mœuve into so metodo deduttivo. A cappo d'ogni
processo apodittico l'è necessaio poñe doe "premisse immediæ", e saiv'a dî no
dedue in fonçion de un supeiô "medio" scillogistico, che se donque se remontiæ a
l'infinio da-a concruxon a-a premissa, e no ghe saiæ mai un sado ponto de
partença pe a deduçion scientiffica. Lô g'han da ese senciamente intoîe da
l'intelletto, da-o νοῦς, ch'o no scinde, comme a διάνοια (facortæ giudicante e
scillogizzante), e veitæ inte soggetti e predicæ, pe reünîle da pœu inta
scintexi affermativa ò negativa, ma i aperçepisce inta so immota e perfetta
unitæ. Coscì a-o de d'ato da logica dianoetica sta a logica noetica: a-o de
d'ato da realtæ, ciu sccettamente aristotelica, da dimostraçion, a condiçion
urtima, ciu propriamente platonica, da contemplaçion.

In Aristottile, l'amô de l'assolúo e de l'eterno (ch'o caratterizza a
personalitæ do so meistro) o cede sempre ciu apè de l'interesse (che foscia
megio o l'esprimme o so sprito) pe a riçerca induttiva e empirica do particolâ,
indagao inte so forme concrete mediante 'na larga e paçiente organizzaçion. E ço
appâ za into gran corpus into quæ l'Aristottile, che za o l'aiva tentao de
stabilî a constituçion do stato ideâ, o passa a l'anallixi realistega de varrie
forme existente de constituçioin politiche, arecugendone ben 158, storicamente
sançie inta Greçia e fœua, de quæ n'aresta pochi frammenti e o trattao da
"Constituçion de Atene", ritrovao da F.G. Kenyon into 1891 inte un papio in
Egitto. L'imponença mæxima de questa recugeita a ne fa pensâ che Aristottile o
no l'attendesse da lê a tâ lao, ma o l'organizesse e o dirizesse de riçerche
compíe da tutta a so scœua, ch'o l'indriçò a l'indagine empiiga. Inta zoologia,
pres., remonta a Aristottile di oservaçioin in sce-o stœummago di ruminanti e
l'individoaçion inti drafin de caratteristeghe proppie di mammifei, mentre inte
l'ambito di so prinçippi metoddichi generæ Aristottile o tentò ascì 'na
clascificaçion de specie animæ elaboando una scala naturae, ascendente da-i êsci
inanimæ a l'ommo, con di critei teliologisteghi e vitalisteghi. In base a-o
concetto de sciença comme conoscença mediante caose de 'na realtæ che "a l'è de
longo ò pe-a ciu gran parte" (escludendo quindi una sciença do contingente e de
l'accidentâ), l'Aristottile o l'aveiva distinto træ poscibile sciençe
speculative: matematica, fixica e filosofia primma, assegnando a-a fixica comme
oggetto proppio un particolâ aspetto de l'êse, saiv'a dî "quella sostança ch'a
g'ha in lê mæxima a caosa do so movimento".

I prinçippi de questa sciença, attraverso i quæ solo l'è concepibile o divegnî,
son quelli generaliscimi de mateia e forma, a-i quæ s'azonze quello de privaçion
(στήρεσις): in base a lô s'effettoa a riduçion de caose a quattro tipi
fondamentæ (formâ, materiâ, effixente, finâ), a-e quæ tutte i atre pœuan
riportâse. Conformemente a questa impostaçion l'Aristottile o l'escludde comme
mezo de spiegaçion quæ-se-sæ elemento de natua caxoâ ò fortoita, in
contrapoxiçion a l'atomismo do Democrito, indriçando quindi finalistegamente
l'indaggine. A fixica de l' Aristottile a l'è una fixica esençiamente
qualitativa: in questa se distingue de fæto quattro tipi de movimento
(generaçion e coruçion, mutamento, aomento e diminuçion, traslaçion) - di quæ
quello de traslaçion o l'è o ciu importante, poendose i atri spiegâ in base a lê
- e s'introduxe a teoria di lœughi naturæ assolui, segondo a quæ tutti i corpi
mescian de moto rettilinnio, verso l'âto quelli leggi, verso o basso quelli
pesanti, in conformitæ a-i elementi che i compoñan (in orde de pesanteçça: tæra
- a-o centro de l'universo - ægoa, aia, fœugo). Proppio di soli corpi çelesti o
l'è invece o moto circolâ, moto perfetto ch'o no l'ammette contrai e o
l'escludde quæ-se-segge mutamento, sci che questi resurtan eterni e
incoruttibili; l'è necessaio in conseguença amette l'existença de un quinto
elemento, escluxivo de questi corpi: l'etere. Inta so teoria do çê Aristottile o
repiggia o scistema de sfee omocentriche de Eüdosso, modificao da Callippo,
aomentandone o nummero, e ponendo a Tæra a-o centro de un scistema de sfee
crestalliñe che into so movimento de rotaçion rebellan i astri in sce queste
scitoæ. A finiteçça de l'universo, a negaçion do vœuo e de l'infinio attoâ -
ammisso solo comme potençiâ riguardo a-a divixibilitæ - rapresentan da pœu
arcuñe de prinçipæ conseguençe da fixica de Aristottile, che pe a streita
dipendença da-i prinçippi generæ da so speculaçion, pe o so carattere
scistemattego e o rigô de l'impostaçion, o l'eserçitò profonda influença in
sce-o pensceo scientifico di successoî.

Tanti fun i retræti de Aristottile inte l'antighitæ: Lusciandro ghe dedicò
un'erma a Atene, un âtro retræto Teofrasto, una statua a l'ea a Olimpia, ben
diffuse ean into mondo roman e erme che l'effigiavan. Gh'emmo varie coppie de un
tipo, creao foscia verso a fin do 4° sec. a.C., de un noteive realismo.



https://lij.wikipedia.org/wiki/Aogusto

Gaio Giulio Cesare Ottavian Aogusto (lat. C. Octavius; doppo l'adoçion da parte
de Cesare: C. Iulius Caesar Octavianus; da-o 27 a.C. o nomme ófiçiâ o l'è Imp.
Caesar Augustus). - primmo imperatô roman (Romma 63 a.C. - Nola 14 d.C.).

Fondatô de l'impeo roman, a so œuvia a serò definitivamente a crixi da
repubbrica, ormai inadeguâ a reze o stato attraverso l'oligarchia senatoia,
sostituindo un regimme monarchico solidamente stabilizzao in sce l'esercito e in
sce-o dominio de provinçe: in ço fu continuâ l'œuvia de Cesare, sarvo che
Aogusto o vosse evitâ ogni aspetto de usurpaçion e de dittatua, giustificando o
so regimme da-o punto de vista repubbrican. No gh'è dubbio però che questa
soluçion (pe-a quæ l'imperatô o derivava o poei da-o senato, mentre a so
aotoritæ, co-e so forçe militæ e economiche, a l'ea in realtæ indipendente da-o
senáto) costituì o disciddio intrinseco do prinçipato, che Aogusto o lasciò a-i
so successoî. Otr'a-a soluçion costituçionâ, l'œuvia veamente grandiosa de
Aogusto fu a realizzaçion de l'unitæ de l'impeo, saiv'a dî a collaboraçion
armoniosa di elementi eterogenei che o componeivan sotta una força regolatrixe,
ch'a l'asseguava o benêse e a paxe, soddisfaxendo a l'antigo ideâ de l'aboliçion
de guære tra i parteçipi da mæxima çiviltæ.

Figgio de Gaio Ottavio e de Açia (nevo de Cesare), o nascette in Romma o 23
sett. 63 a.C. e o fu adotao da Cesare into 45; da Apolloñia (dov'o se trovava
quande Cesare o fu assascinao) o vègne a Romma into mazzo do 44, rivendicando i
diritti de figgio e erede do dittatô. O refúo de Marco Antogno a consegnâghe a
sottræta ereditæ o feççe sci che in gio a-a so persoña se riunisse tutte e forçe
che, a-a morte de Cesare, voeivan repigiâ i antighe poxiçioin e che speravan de
poei dominâ megio co-o zoenetto Ottavian che no co-o potentiscimo Antogno. In tâ
moddo se creò a scingolâ scituaçion pe-a quæ o l'ebbe a-o so seguito di veteren
de Cesare e insemme o gruppo senatoio za avversaio de Cesare. Ne sorse de
conseguença o conflíto con Antogno, o quæ o fu vinto in doe battagge a Modena
(44-43) e o riparò in Gallia. Ottavian o ruppe quindi l'artifiçiosa alliança co
l'oligarchia senatoia e, appoggiao da-a força armâ, o l'assonse o consolato. A-o
scopo de frontezzâ o peigo di repubbrichen cesariciddi, o vègne a un accordio
con Antogno, costituindo con lê e con Leppido o segondo triunvirato (43).
Assemme a Antogno o vinse, a Filippi, Bruto e Cascio (42). Mentre Antogno o
l'ebbe o comando de l'Oriente, Ottavian o se assonse o compito di assegnaçioin
a-i veteren de tære in Itallia, ma o dovette affrontâ una guæra çivî, provocâ
tra i Italichi da Lucio Antogno (fræ do triunviro), ch'o sconfisse a Peruggia
(40). Rinnovæ i accordi con Antogno a Brindixi, o combatté Sesto Pompeo che,
da-a Seçilia e da-a Sardegna, o l'ezerçitava un peigoso dominnio in sce-o mâ, e,
co l'agiutto de Agrippa, o-o vinse a Nauloco (36). Eliminao quindi Lepido ascì
(a-o quæ spettava o comando de l'Affrica), o fu padron de l'Occidente, e percose
Antogno co-i so accordi con Cleopatra o manifestava o dezegno de voei trasformâ
l'impeo roman inte 'na monarchia orientâ, o diciarò guæra a Cleopatra e a Açio
(31) o sconfisse a reña e Antogno; a vittoia a fu coonâ l'anno doppo co-a preiza
de Lusciandria e i suiciddi de Antogno e Cleopatra; in tâ moddo Ottavian o
conquistò ascì l'Egitto. Into 29 o celebrò a Romma un triplixe trionfo e o serò
o tempio de Giano. L'era de guære civî a l'ea terminâ.

Vegnúo padron de l'impeo, o dovette resciorve o problema costituçionâ: o l'insei
a sostança monarchica do nœuvo regimme inte l'ambito de forme repubbricañe. A ço
servì no tanto o consolato (rivestio consecutivamente da-o 31 a-o 23), quanto
l'impeio proconsolâ, ch'o ghe dava o comando militâ, e a poistæ tribuniççia
(assonta into 23), ch'a ghe conferiva, co-o drito de veto, una poxiçion
dominante fra i âtre magistratue; fu conservao ascì o tittolo de imperator,
generâ vittoioso; a so poxiçion predominante a se rifletteiva into titolo de
Aogusto, co-o so scignificao de onô e veneraçion (no de culto), do quæ o senáto
o l'inscignì into 27. Into 12 a.C. o fu fæto ponteffixe mascimo, into 2 a.C. o
l'ebbe o tittolo de pater patriae. O nœuvo regimme o seppe interpretâ a
consciença da miscion dominatrixe e çivilizatrixe de l'impeo roman, e da paxe
feconda de œuvioxitæ, de orde e de benêse; e questi ideæ de gloia e de paxe, che
se riflettan inte lettie e inti arte do tempo, poettan oscurâ i antighi idiæ de
libertæ.

L'imperatô o l'attuò ascì una grandiosa riforma de l'organizzaçion do stato (quæ
a l'ea recesta da-a crixi di antighi ordinamenti e da-e exigençe do nœuvo
scistema polittico). L'amministraçion (a danno de magistratue repubbricañe) a fu
missa inte moen de fonçionai dipendenti da l'imperatô, formando coscì una nœuva
categoria de burocrati e determinando l'asceiza da classe equestre. Aogusto o
preize in sce lê a cua de l'annoña, de vie, di conduti, ecc., a moniaçion in óo
e in argento. O divize e provinçe in senatoie e impeiæ, o creò o fisco impeiâ
co-i redditi de provinçe da lê dipendente; o providde a l'instituçion do censo
provinçâ. O creò di contingenti fisci de legioin (25 unitæ) pe e zone de confin
renañe, danubiañe e orientæ, nonché in Egitto, Africa e Spagna. O divize
l'Italia inte 11 regioin, o riorganizzò l'amministraçion de Romma, ch'o divise
inte 14 regioin, o stabilì e coorte urbañe comme guarnixon, e coorte di viggili
pe a segueça e a difeiza contra i incendi. Fu da lê istituio e coorte pretoie e
fissæ into numero de nœuve, de quæ træ stabilie in Romma e i âtre spantegæ in
Italia. O combatté o mácostumme co-ina vasta legislaçion ch'a metteiva e
associaçioin sotta o controllo do stato, o puniva e máversaçioin elettoræ, o
tutelava a famiggia, ecc. o çercò de ravvivâ a religion tradiçionâ. A Romma
(foro de Aogusto, Campo Marçio, ecc.) e fœua o desgugette una grandiosa attivitæ
ediliççia. O fondò 28 nœuve colonnie.

A-o tempo mæximo Aogusto o dove' provedde a-a tranquillitæ de provinçe
peifeiche: inti anni 27-24 fu conduto di açioin vittoriose contra i Cantabri; i
popoli alpin fun sottomissi doppo de ripetue açioin; i rapporti coi poppoli de
l'Oriente fun regolæ, in gran parte pe meito de Agrippa, con di vantaggioxi
accordi: Erode, re de Giudea, o vègne vassallo di Romen; i Parti restituin into
20 i insegne perdue da Crasso e da Antogno. Into 19 a Penizoa Iberica a l'ea
definitivamente paçificâ doppo i açioin condute da Agrippa. Inti anni 16-15 una
spediçion into Noego a fu con pin successo conduta da Tibeio: fu creao e
provinçe Reçia e Noego. Tibeio in trei anni (12-9) de sanguinenta guæra contra i
Pannoin o portò o confin a-o Danubbio; in Germania fu conduto de vittoiose
spediçioin da Druso (12-9) e da Tibeio (8) e a region tra o Ren e l'Erba a fu
assoggettâ. I Parti dovettan inte l'1 a.C. rinnovâ i accordi ape' di preparativi
de una spediçion diretta da Gaio Cesare. In Germania, dove Maroboduo o menaççava
e poxiçioin romañe, Tibeio (4 d.C.) o l'aseguò torna a linnia de l'Elba, e o
dovette quindi con una dúa lotta debellâ l'insurreçion scciupâ inta Panonnia e
inta Darmaçia (6-9). Into 9 d.C. Varo o subiva una grave desfæta da parte de
Arminnio, inta serva de Tœütoburgo; Tibeio, accorioghe, o l'arósò a linia
difensciva in sce-o Ren. Into 14 d.C., Aogusto o moì a Nœua e o fu sepelio a
Romma into maozoleo do Campo Marçio.

O l'ebbe træ mogê: Cloddia sciña a-o 41 a.C., Scriboñia ch'o sposò into 40 e
da-a quæ o l'ebbe Giullia, e da-o 39 Livvia, za spoza de Tibeio Claodio Neron
(da-o quæ questa a l'aveiva avúo Tibeio e a l'ea gravia de Druzo). Aogusto o se
preoccupò a longo da succescion; apparse primma dexignao o nevo Marçello, ch'o
sposò into 25 Giulia, ma o moì into 23 a.C.; quindi Agrippa, ch'o sposò a so
votta Giulia, e into 18 a.C. o fu inscignio da poistæ tribuniçia ma o moì into
12 a.C., da pœu i figgi de Agrippa e de Giulia, Gaio e Luccio Cezare, che fun
adotæ da Aogusto ma moin rispettivamente into 4 e into 2 d.C. Infin, essendo
morto into 9 a.C. o Druso ascì, unnico erede poscibile fu o figiastro Tibeio,
adotao into 4 d.C.

Aogusto o fu scritô púo e elegante. Scolao pe l'eloquença latiña do retô Marco
Epidio, pe a cortua grega de Apollodoo de Pergamo, o fu sempre studioso de
eloquença, ma con prevalente interesse politico e moralistico. Pe prudença
politica o scrisse de longo i so discorsci; ançi se dixe ch'o preparesse pe
iscrito di memoriæ pe i colloqui ciu importanti, pe no dî de ciu ò de meno de
quello ch'o doveiva. E da-i nomioxi frammenti di epistole a-i famiggiæ e de
quelle ófiçiæ se vedde com'o foise lontan da-o bezinscio preçioxismo axian ma
ascì da-o vosciuo arcaismo; ni, colto com'o l'ea de grego, o l'evitava de paole
e di esprescioin greghe.

O scrisse: Rescripta Bruto de Catone, risposta a-o panegiigo de Caton fæto da
Bruto; ezortaçioin a-a filosofia (Hortationes ad philosophiam); e proprie memoie
in 13 libbri (Commentarii de vita sua) scin a-a fin da guæra cantabrica (24
a.C.); una Descriptio Italiae, œuvia giograffica inta quæ o se varse do materiâ
lasciao da Agrippa; una Vita de Druso; un poemetto in esametri, Sicilia; un
libbro de epigrammi (n'aresta doi de scarso valô lettiaio); o l'aveiva començao
una trageddia Aiax, che da pœu, macontento da forma, o destrusse. Resta invece
l'Index rerum a se gestarum, elenco de so impreize, da Aogusto redæto poco
primma de moî, e affidao a-a custodia de Vestæ perché a-a so morte o foise
incizo in sce de taoe de bronzo davanti a-o so maosoleo. De questo fu fæto
numerose copie, uña de quæ squæxi intrega a l'è o coscì díto Monumentum
Ancyranum.

Otr'a-e belle effixe in sce-e monæe, se conserva de Aogusto ciu de 140 retræti
in scurtua (da l'Italia e da-e vaie provìnçe) che o riproduan da-a zoeneçça a-a
maturitæ. Noteive sorvetutto e teste marmoie do Museo Capitolin, de Istanbul
(provegninte da Pergamo), de Ciuxi, de Ancoña, quelle bronzie de Londra (da
Meroe), do Museo Profan a-o Vatican, e e doe stattoe, quella loricâ ritrovâ a
Primma Porta (aoa into Vatican) e quella togâ comme pontefixe (ritrovâ in via
Labegaña, aoa a-o Museo naç. rom.), cai d'œuvia da retratistega aogustea.
Aogusto o compâ ascì into frexo de l'Ara Pacis, inta gemma aogustea de Vienna e
into cammeo Strozzi-Blacas a Londra.



https://lij.wikipedia.org/wiki/Am%C3%B4

Amô, sentimento de viva affeçion verso una persoña, ch'o se manifesta comme
dexideio de procurâ o so ben e de riçercâne a compagniamô

Inta tradiçion filosofica occidentâ, o concetto de amô o fa a so primma
appariçion con Empedocle, ch'o-o contrappon, comme prinçipio cosmico, a
l’antitetico prinçipio cosmico de l’odio. Inta conceçion platonica de l’eros,
l’amô o l'è concepio comme aspiaçion de l’imperfetto verso o perfetto. Eros o
l'è un δαίμων, mezo dê e mezo ommo, figgio da Povertæ e de l’Axo: a so aspiaçion
supremma a l'è verso a belezza, ch'a pœu manifestáse tanto inta forma fixica
quanto in quella spiituâ (amô platonico). A mæxima idea de l’amô a l'è a-a base
da conceçion teologica e cosmologica de Aristotele: Dê, comme ente perfetto, o
no l'amma o mondo, ma o l'è amao, e o-o mœuve appunto comme l’oggetto de l’amô
che, attraendo, o mœuve sença mesciâse: de chì o concetto de Dê comme motô
immobile.

Un radicâ imbósamento o s'ha inta conceçion crestiaña de l’amô comme attribuio
fondamentâ da divinitæ, ch'a l'amma i ommi, a se fa ommo e a sófre e a mœue pe
lô. L’amô comme caritas (ἀγάπη) o l'acatta con ço importança grandiscima inte
l’etica crestiaña: s. Paolo o-o cellebra comme supremma fra e træ virtù, fe',
spiança e caitæ, inte un passo famoso da primma a-i Corinçi (XIII). O sviluppo
da teologia medievâ o l'è sempre ciu caratterizzao da-o contrasto fra questo
sostançiâ motivo crestian da divinitæ amante e agente e l’opposto motivo grego
da divinitæ amâ e inerte inta so aotoconsciença, riportao inte l’ambito do
crestianeximo da-a progresciva adoçion de conceçioin aristoteliche.

O concetto ciu propriamente grego e platonico de l’eros o sciorte torna fœu into
pensceo do Renascimento (Marsilio Ficino, Leone Ebreo, Giordano Bruno); mentre
un nœuvo grande tentativo de conciliâ a teologia crestiaña de l’amô co-a
teologia grega da perfeçion contemplante o l'è inta conceçion spinoziaña de
l’amor dei intellectualis. Into pensceo posteriô, l’analixi do concetto de l’amô
a se transfeisce sempre ciu in sce-o cian da dotriña de pascioin e de l’etica,
abbandonando quello da teologia e da metafixica.

Inta teologia o nomme d' amô o vegne riservao a l’amô de voentæ, ch'o proven da
questa, inluminâ da l’intelligença, e o l'è pertanto capaxe de preferî un ben a
un âtro (dileçion). In lê va distinto l’amô ch'o dexiddia un ben pe a mæxima
persoña amâ (amô de bramoxía ò de concupiscença), o quæ o fa dunque do so
oggetto un mezo, e l’amô de benevolença, ch'o vœu o ben da persoña amâ,
consciderao comme un fin e saiv'a dî comme un segondo "ê". Quest’urtimo tipo de
amô, quand'o l'è reçiproco, o vegne dîto amô de amixiçia. Ma o primmo, sciben
ch'o posse revozise ascì a di ben infeioî e prefei quelli senscibili a-i
spiituæ, o no l'è necessaiamente dezordenao: inte l’amô sovianaturâ ascì se dà
un amô de concupiscença de Dê, pe-o quæ se dexiddia de possédilo eternamente,
comme caosa da feliçitæ propria; l'è questa a sperança crestiaña, ch'a no l'è
çerto disordinâ, benché inferiô a l’amixiçia sorvenaturâ con Dê, ch'a l'è a
caitæ.



https://lij.wikipedia.org/wiki/P%C3%AA_I_de_Ruscia

Pê I o Grande (russo Pëtr Alekseevič Velikij) impiao de Ruscia (Mosca 1672 -
Peoburgo 1725).

Figgio do zar Alescio Michajlovič e da so segonda moggê Natalia Kirillovna
Naryškiña, o regnò da-o 1682 insemme a-o fræ Ivan, debole e mangragnao, sotto a
rezença da zariña Sofia. Missa da parte quest'urtima (1689), pe âtri dex'anni o
Peo o lasciò a direçion da politica moscovita a-i boiæ da famiggia Naryškin.

A so pascion pe i eserciççi militæ, e costruçioin navæ e a navegaçion, l'immensa
sæ de imprende e a decisa volontæ de fâ progredî a Ruscia segondo o modello de
l'Occidente, o sponcion a varcâ (1697), co-o nomme de Peo Michajlov, i confin da
patria pe un longo viægio de studdio e de aggiornamento. Da-i cantê d'Olanda o
passò in Inghiltæra, dove o seguì un corso de costruçion navâ; o se recò quindi
in Pruscia, in Boemmia e a Vienna.

O l'ea a prœuvo a andâ a Veneçia quande una rivotta di strel′cy o reciammò
precipitosamente a Mosca, dove de çentanæa d'apiccaxoin (sett.-ott. 1698) segnon
o prinçippio do so duo regimme aotocratico.

O sforço espanscivo, in sce-o Baltico e in sce-o Mâ Neigro e verso i Balchen, e
l'œuvia riformatrixe do Peo costituiscian i aspetti conzonti de un unico sforço,
diretto a mette a Ruscia in condiçion de reze a un confronto armao co-e potençe
de l'Occidente, quelle ciu progredie ascì. Piggiâ Azov (1696), o possesso da quæ
o fu confermao co-a paxe de Costantinopoli (1700), Peo, seguindo quella politica
"pendolâ" ch'a divegniâ una costante inta stoia russa, o se voze' a-o Baltico, e
(1700-09) o l'ariescì a batte a Sveçia, occupando a Livonia, l'Estonia e quindi
e prinçipæ çittæ da Carelia. Doppo o se giò contro a Turchia e, attuando pe a
primma votta inta stoia russa un collegamento co-i crestien ortodosci di
Balchen, o mostrò de voeighe contende l'ereditæ bizantiña. A guæra do Prut a
finì inte un desastro e co-a paxe omonima (1711) o Peo o perse Azov e o
s'impegnò a restituî l'indipendença a-i Cosacchi.

Alliao co-a Danimarca, a Polonia, a Sassonia, a Pruscia e l'Hannover, o continuò
a guæra contro a Sveçia, cegandola (1721) a-a paxe de Nystad, e ótegnindo o
riconoscimento di possesci balteghi za conquistæ. Contemporaniamente (1723),
doppo una guæra contro a Perscia, o l'occupava e rive occidentæ do Mâ Caspio.

Abolio o patriarcato (1721), o feççe dipende a Gexa da-o Santo Scinodo,
emanaçion diretta do sovran.

O l'organizzò di offixiñe e fabbriche, specialmente de arme e tescile, e
sorvetutto de scœue d'ogni genere, a-e quæ o ciammò i zoeni de tutti i ceti,
inviæ a istruise a l'estero pe êse doppo assunti a serviçio do stæto; o
l'inandiò a pubbricaçion da primma gazzetta russa, Vedomosti (Mosca, da pœu
Peoburgo, 1703-27), da lê curâ personalmente.



https://lij.wikipedia.org/wiki/Mar_del_Plata_(Argentinn-a)

Mar del Plata a l'è 'n'importante çittæ-porto d'Argentinn-a, capolêugo d'o
partido de General Pueyrredón, inta costa de l'Oçeano Atlantico, a-o sûd-est d'a
Provincia de Buenos Aires. Co-ina popolassiôn de 541.857 abitanti (2001), a
s'attrêuva a-o sûd-est d'a çittæ de Buenos Aires.

Fôndä into 1874, a l'è senpre stæta 'n grande çentro de pesca. O sêu porto l'è
ûn d'i prinçipâli de l'Argentinn-a, e o conta ascì inta sêu popolassiôn di
grûppi d'emigræ italien.

Ûn d'i sêu personaggi ciû famôxi o l'è o mûxicista de tango Astor Piazzolla,
nasciuo a Mar del Plata into 1921.

A l'è a çittæ tûristega ciû importante d'o pàize, disponendo d'a ciû larga
infrastruttûa alberghëa de l'Argentinn-a.

Collegä con Buenos Aires da l'autostradda nûmmero 2, c'a l'è transcitä ògni estæ
da di mûggi de tûristi verso a costa, a sêu popolassiôn a vegne tripplicä in
quell'ærta stagion, quande tra quattro e sei millioin de tûristi arîvan da tûtto
o pàize, in macchina, aèreo, ferrocarrile e àutobus, pe godî de sêu spiâge, che
ghe dan o nomme de "Perla de l'Atlántico" oppûre "la Feliz" (a çittæ felixe).

Tra i sêu pòsti tûrìsteghi, gh'è o Casinò, Playa Grande, a lanterna de Punta
Mogotes, Cabo Corrientes, Parque Camet, Barrio Los Troncos, Torreón del Monje, e
Las Ramblas. Ogni estæ a l'è çentro de diverse presentassioin tiatrâli, portando
a-a çittæ nûmeroxi artisti nassionâli. De vòtte se dixe ch'a g'ha 'na çerta
sumegiansa con Biarritz (Fransa).



https://lij.wikipedia.org/wiki/Lusciandro_Magno

Lusciandro III re de Macedonia dîto "Magno" (gr. Ἀλέξανδρος ὀ Μέγας, lat.
Alexander Magnus , Pella 356 - Babilonia 323 a.C.), figgio de Feipo II, o
fondatô da potença macedone, e de Olimpiade, figgia de Neottolemo re d'Epiro.

Uña de maggioî figue da stoia, o dominò a Grecia, chiña da civiltæ occidentâ, e
o fu abile stratega e conquistatô. Denominao "Magno" in conseguença di so
trionfi, Lusciandro o fu l'incarnaçion de l'eroe temeraio, morto a-o curmine da
so gloia poco ciu che trentenne e intrao subbito inta lezendia. L'immenso impeo
da lê edificao, partindo da-a Macedonia e da-a Grecia, o zonse a abbraççâ
l'Egitto in Africa e in Axia scin a-o sciumme Indo: in tâ moddo se creon di
nœuvi ligammi tra i popoli soggetti e se intenscificon i contatti tra curtue e
civiltæ diverse, estendendo enormemente l'influença da civiltæ grega.

Da-o 343 o l'ebbe a meistro Aristotele; a soli sezz'anni, mentre o poæ o se
recava a assediâ Bizançio, o l'ebbe a reggença in Macedonia; o se distinse da
pœu inta battaggia de Cheronea (338). quande o Feipo II o fu assascinao (336), o
l'asceize a-o trono tra difficortæ d'ogni genere, a l'interno e a l'esterno. Ma
Lusciandro o seppe arecœugge subito o favô de Antipatro e Parmenion, i doi moei
generæ, e de tutti i zoeni macedoni. Inta Grecia o feççe cessâ e velleitæ de
ribellion di Teben e di Atenieixi e a Corinto o se feççe confermâ da-a liga
ellenica comandante da spediçion za progettâ da Feipo contro a Perscia. Vottose
quindi contro i nemighi interni, o se desbaraççò, faxendoli tutti amaççâ, de
Attalo e de quelli che poeivan rivendicâ di diritti a-o trono. O se voze' alloa
contro i popoli vexin: o sottomisse i Triballi e o sconfisse o prinçipe illiigo
Clito; o destrusse Tebe in rivotta pe a fasa notiçia che o Lusciandro o foise
morto. Deliviaose coscì da-i nemighi interni e esterni, o Lusciandro, in
attuaçion a-o progetto paterno, o mosse guæra a-a Perscia. Inta primmaveia do
334 o passò l'Ellesponto con un esercito de circa 40.000 ommi tra i quæ 5000
cavaggei; scarsci ean i alliæ greghi mentre unicamente grega a l'ea a flotta de
160 nave. O sbarco o l'avvègne façilmente e o Lusciandro o mosse l'esercito
longo a costa; un scontro in sce-o sciumme Granico o fu nettamente favoeive a-i
Macedoni. L'Axia Menô a caze' alloa quæxi sença resciste, l'oppoxiçion de Mileto
e de Alicarnasso a receize di longhi asseddi ma a-a fin queste ciaççeforte
persiañe cedettan, lasciando Lusciandro patron de tutta a Caia.

Poeuscia o re passò inta Liçia e inta Panflia e, a traverso a Pixidia, o razonse
Gordio inta Frixa; con de nœuve forçe portæghe da Parmenion, a traverso a
Paflagonia e a Cappadocia, o chinò in Çiliçia e o zonse, sença incontrâ
rescistença, a Tarso dove o se ammaotì gravemente e o fu pe moî. Inti presci,
a-e porte sciriache, o Daio o l'aveiva fra tanto preparao a rescistença: lasciao
passâ Lusciandro e arrivaoghe a l'improvista de de rê da-e pendixe do monte
Aman, o çercò de serrâlo inte una morsa tra i monti e o mâ. A battaggia de Isso
che ne seguì (nov. 333) a fu un'âtra gran vittoia de Lusciandro; aoa, sci ben
ch'o poese impadronîse de regioin interne de l'Axia, o prefeì assoggettâ e
regioin costee pe levâ a-o nemigo e so base navæ. O s'impadronì sença lotta de
Aado, Bibblo, Scidon; longhi meixi ghe vosse invece pe espugnâ Tio e da pœu de
Gazza. Doppo fu façiliscima a conquista de l'Egitto che mâ sopportava a
dominaçion persciaña. Inte l'uverno 332-31 o Lusciandro o fondò Lusciandria inta
region do Delta, de li o se spinse scin a l'oaxi de Sciva a venerâ o dio Ammon.

Assostaose a Menfi pe riorganizzâ l'Egitto, o tornò in te l'Axia pe a conquista
definitiva da Perscia: o l'avançò indisturbao scin a l'Eüfratte e a-o Tigri, o
se scontrò co-e forçe de Daio o 1° ott. 331 presso Gaogamela e e sconfisse
definitivamente. Occupâ Babilonia e da pœu Susa, o Lusciandro o passò inta
Perscide vea e propria e, impadroniose de Perseppoli, o cattuò i immensci tesoi
da corte e o destrusse o famoso palaççio di re de Perscia. Padron ormai de tutto
o regno perscian, o Lusciandro o ne conservò a divixon in satrapie a-a quæ testa
o pose di ófiçiæ macedoni, ossæ di prinçipi indigeni ascistii però da di generæ
macedoni; i tributi reston immutæ, pe i indigeni, mentre e çittæ greghe ne fun
esentæ. Un tentativo do generâ Memnon de sollevâ a Grecia contra i Macedoni o
fallì co-a morte de lê, comme pù fallì a Megalopoli un'insurreçion guidâ da-o re
spartan Agidde III ch'o ghe perse a vitta (331). Inte l'aotunno do 330, o
macontento di vegi Macedoni pe e forme sempre ciu orientæ do çeimoniâ preteiso
da Lusciandro o sfoxò in te una conzua: ghe fun implicæ, corpeivi ò no,
Parmenion e so figgio Filotta, che fun amaççæ pe orde do re.

De di âtri incidenti tra Lusciandro e i Macedoni fun vittime ciu tardi Clio e o
storico Callistene ch'o l'ea a-o seguito da spediçion. Lusciandro o vosse da pœu
vendicâ Daio ch'o l'ea stæto amaççao da-o satrapo Besso: o l'inseguì Besso
attraverso varie regioin, che man a man o sottometteiva, e razontolo, o-o feççe
condannâ a morte da una corte persciaña. Quindi o l'assoggettò i Massageti e a
Sogdiaña; inta primmaveia do 327 o allestì infin l'urtima spediçion, in India. O
mosse con un esercito de circa 40.000 ommi e o vinse in battaggia o re Poro ch'o
fu fæto prexonê in sce-e rive de l'Idaspe; o fondò e colonie de Buçefala e de
Niçea. Da pœuscia o se spinse oltre pe razonze o mâ orientâ, ma l'oppoxiçion de
l'esercito ormai stanco a-o costrinse a un longo e disastroso viægio de ritorno
ch'o se concluse a Susa inta primmaveia do 324. Chì, pe favoî a fuxon tra
vinçitoî e vinti e dâ a-o tempo mæximo un esempio (comme precedentemente o
l'aveiva sposao Rossane, figgia de un prinçipe da Battriaña), o sposò Statira,
figgia de Daio, e Parisatide, figgia de Artaserse III; chì ascì o razonsan de
ambasciaje greghe aseguandolo ch'ean stæti esaodii i so dexidei circa a so
divinizzaçion e o reciammo di esuli inte çittæ elleniche. Mentre o preparava una
nœuva spediçion verso l'Arabia, o Lusciandro o se ammaotì in Babilonia e doppo
dozze giorni o moì, o 13 zugno 323, a soli 33 anni e doppo 13 anni de regno.
L'impreisa de Lusciandro a fu feconda, scin a-o de là do disegno mæximo de lê,
de risurtæ grandioxi inta stoia da civiltæ umaña. Da-o sfacelo, façilmente
prevedibile, do so impeo vègnan sciu de fæto quelli regni ellenisteghi che
propagon a civiltæ grega tra e popolaçioin de l'Axia e contribuin a formâ quella
unitæ curtuâ eüroaxiatica in sce-a quæ doveiva da pœu desgœuggise e frûtificâ o
crestianeximo.

A figua de Lusciandro a se prestava mirabilmente a di amplificaçioin lezendiaie:
queste, za presenti in te di œuvie no goæi posteioî a-a morte de lê, confluin
ben fîto primma inte una specie de romanço epistolâ (molti frammenti in sce
papio) e quindi in te 'na vitta romançâ de l'eroe fasamente attribuia a
Callistene e traduta in latin da Giulio Valeio (sec. 3°) e da pœu da un Lion
arçipræve (sec. 10°). Into Medioevo, oltre e verscioin latiñe do
psœüdo-Callistene, di âtre fonti clasciche ascì son a-a base de l' Alexandreis
do Guartê de Châtillon, mentre l'elemento deteiô da lezendia o l'è prevalente
inte varie cançoin in sce Lusciandro, arcuñe de quæ costituiscian di incunaboli
preçioxi de lengue romançe (sec. 12°): l'è particolarmente da ricordâ un poema
in ciu de 20.000 dodecascillabi ch'o l'ebbe a aotoî Lambert le Tort, Alexandre
de Bernay e di âtri. Inta lezendia medievâ, ricca de prodiggi, de faoe e de
magie in gio a-a figua do Lusciandro tramutao in eroe cavaggesco, a lettiatua
franco-provençâ a l'è in primma linia, ma ascì in Germania, in Spagna e âtrove a
l'incontra largo favô e nomioxi vorgarizzatoî: i Nobili fæti de Lusciandro Magno
son un'ottima prosa italiaña do 14° sec., basâ in sce-a verscion latiña de
l'arçipræve Lion. Inte l'Oriente ascì, mentre no pâ che se conservesse goæi
memoia da vea impreisa de Lusciandro, se diffuse strazordenaiamente a lezendia,
movendo ascì chì da-o psœüdo-Callistene, a quæ verscion sciriaca (6° sec. d.
C.?) a l'è a-a base de succescive verscioin e ramificaçioin. Se sviluppò
particolarmente in Oriente a parte da lezendia relativa a-a desceisa de
Lusciandro into mondo di morti a-a riçerca da vivagna da vitta, e quella da gran
miagia da lê costruia pe resciste a l'invaxon de Gog e Magog (identificæ co-i
Unni). Træti da lezendia s'incontran ascì inta lettiatua araba e specce into
Coran, dove una votta Lusciandro o l'è stranamente confuso con Mosè: fonte arabe
e no arabe confluiscian da pœu into Libbro di Re de Firdūsi (sec. 10°) e into
Libbro de Lusciandro de di âtri inscigni poeti perscien, Nizāmī (sec. 12°) e
Giāmī (sec. 15°), œuvie tutte in te quæ se accentua o carattere mitico de
Lusciandro; a lezendia a l'è ascì nota a-i Ærminni, a-i Copti, a-i Turchi, a-i
Indien, a-i Maleixi e a-i Ebrei: o Talmūd o l'è de fæto ricco de spunti træti da
questa. O primmo che inte l'Occidente o se segge sottræto decisamente a
l'influsso da lezendia, rimontando a de fonte clasciche (Curçio Rufo e Giustin),
o l'è foscia o Petrarca inta breve vitta de Lusciandro contegnua into De viris
illustribus.

Fra i œuvie tiatræ inspiæ a-a figua de Lusciandro, a ciu celebre a l'è a
tragedia in 5 atti de Jean Racine, Alexandre le Grand (1665). Tanto successo
ebbe ascì o dramma de Pê Metastaxio, Lusciandro inte Indie (1727), che, muxicao
ciu e ciu votte (se conta circa çinquanta partitue, de aotoî vari, da Lonardo
Vinci a N. Porpora, da Chr. W. Gluck a N. Piccinni a G. Paisiello a D. Cimarosa
a L. Cherubini). O divegne un di ciu fortunæ melodrammi setteçenteschi.

Numeroxiscime ascì, inti arte figuative, e œuvie che s'ispian a-a figua e a-i
fæti de Lusciandro, segondo a tradiçion antiga, Lusciandro o vosse che i so
retrætisti ófiçiæ foisan Lixippo pe a plastega, Apelle pe a pittua, Pirgotele pe
a glittica, ma semmo che o raffiguon ascì Leocae, Aeçion, Antifilo, Filosseno,
Elena. I immagine ciu famose ean "O Lusciandro co-a lança" de Lixippo e "O
Lusciandro co-o furmine" de Apelle. O l'ebbe o sguardo feo, a cioma remontâ in
sce-a fronte, a testa leggermente cegâ e sollevâ de lao, caratteri che
ritrovemmo in te çerti ritræti comme l'erma Azara (Louvre), mentre âtri son ciu
idealizzæ, e into tardo ellenismo se creò un tipo de Lusciandro Helios. O l'appâ
inte de scene de battaggia e de caccia in sce-o sarcofago de Sidon a
Costantinopoli, in sce-o mosaico da Casa do Faono de Pompei (Nappoli, Museo
naz.), in sce de monæe ellenistiche e in sce di cammei.



https://lij.wikipedia.org/wiki/Locomotiva

A Locomotiva a l'è un veicolo ferroviaio dotou de motore, adatto a trainä i
convogli. I tipi ciü comun son quelli con motore elettrico (ciammæ
frequentemente locomotori), diesel, diesel-elettrico; in passou l'è stæto molto
diffüso a trasion a vapore. In te questô caxô a trasmisciôn dô movimento a
l'avvegne solitamente da ô stantüffô ä röa attraverso testacrôxe e biella. Atri
tipi de apparato motore son stæti prövæ, comme a türbinna (unna compagnia che a
l'ha adottou questo scistema a l'è stæta a Union Pacific in ti Stati Unïi
d'America); sensa troppo successo s'è sperimentou, zà da o secolo XIX, comme
propellente, l'aia compressa. Segundo o tipo de servisio che devan svolge, se
distingue e locomotive da manövra, destinæ a percorsci cürti a veloçitæ bassa,
da quelle che effettuan o traino di treni in sce e lunghe distanse. Un tipo
particolare de locomotiva o l'è quello a cremagliera, che o se dövia in sce
linee a forte pendensa e o l'è fornio de unna reua dentä che a l'ingranna in sce
a cremagliera mexima.

L'è ben noto che a primma ferrovia a inträ in servisio in Italia a l'è stæta a
Napoli-Portici, inaugurä o 3 ottobre 1839. In sce questa linea faxeiva servisio
due locomotive ingleixi, che portavan e denominasioin de Vesuvio e Bayard.
Successivamente s'è svilüppou anche un'indüstria nasionale italianna; fra e case
costruttrici l'è stæto pioniera l'Ansaldo de San Pê d'Ænna. O giorno 2 mazzo
1846 o Regno de Sardegna o conçedeiva a Philip Taylor e Federico Prandi un mutuo
pe realizzä a San Pê d'Ænna un stabilimento meccanico ch'o poesse in to gio de
dui anni costruî e riparä locomotive. In te un testo pubblicou in to 1851 o
meximo Taylor o dichiara de avei costruio in to 1848 un prototipo de motrice. In
seguito a o dissesto finansiaio da Taylor e Prandi, a ditta a finiva pe esse
cedüa a un gruppo i cui esponenti ciü famosi ean Carlo Bombrini, Raffaele
Rubattino e Giovanni Ansaldo (comme accomandataio). Ä fin de o 1855 a nöa
Societæ a consegnava e primme due locomotive, unna de quæ a se ciammava
Sampierdarena. A ferrovia fra Zena e Torin a l'ea inträ in servisio zà da o
dexembre de o 1853, utilizzando da Busalla a Torin de locomotive a trei asci
Cockerill (Nümeræ SFAI - oscia Società Ferrovie Alta Italia 369-372), Hanswell
(SFAI 801-804) e Stephenson (SFAI 701-702). In sce o træto de linea
Pontedeximo-Busalla, con pendensa de o 35 pe mille, queste macchine lasciavan o
posto a de atre locomotive, i famosi Mastodonti di Zovi (immatricolæ con i
nümeri SFAI 1051-1070). Se trattava de macchine a 4 asci, destinæ a operä
accobbiæ da a parte do forno, in moddo da poei fä servisio con un foghista
ünico. Ean costruìe da a Cockerill (unna ditta belga).

I locomotori elettrici son alimentæ dall'esterno attraverso unna linea aerea de
contatto. In ræi caxi (soviatütto pe o passou, o ancon oua in ambito
indüstriale) l'è stæto döviou l'alimentasion interna mediante batterie: ha
funsiônou coscì, in Italia, a linea Monza-Trezzo-Bergamo e, in parte, a
Pisa-Pontedera (ma queste linee ean clascificæ comme tranvie); o l'è o scistema
scelto anche pe o ripristino d'a ferrovia de Cogne in Valle d'Aosta, a cui
avertüa a se sta però rivelando problematica. L'alimentasion con linea de
contatto a pö esse a corrente continua o alternä; in Italia e linee FS dövian
corrente continua a 3000 Volt; in passou çerte linee ean alimentæ con corrente
alternä trifase a 3600 Volt e 16 Hertz. In Liguria a trifase a l'ha servio a
linea di Zovi da Pontedeximo a Busalla. De solito i locomotori elettrici han 4 o
6 asci motori. Quande o motore de trasion o l'è montou in sce unna carrossa
passeggê se parla de elettromotrice; un complesso de elettromotrici o se
definisce elettrotreno



https://lij.wikipedia.org/wiki/Lan%C3%A7aoto_Maroxello

Lançaoto o Lanzaoto (primma do sec .XIX Lanzarotto) Maroxello ò Maoxello (lat.
Lanzarotus Marocelus), navegatô e esploratô zeneize do sec. XIV.

O so nomme (da prononçiâ co l'esse àspia s'o ven da Lancelot, ò doçe s'o ven da
Lazzarotto, dim. de Lazzao) o compâ pe a primma votta inta carta naotica disegnâ
into 1339 da-o cartografo catalan Angelin Dulçert inta quæ l'è indicao, a-o
largo da costa africaña, una "Insula de Lanzarotus Marocelus" ornâ co-a bandea
zeneize, gianca co-a croxe rossa de san Zorzo.

O so cognomme e a prezença de questa insegna - d'atro canto riportâ ascì inta
carta do Bærtomê Paæo do 1455 - parieivan elementi a favô de l'origine ligure do
Maroxello, benché no segge mancao di studioxi ch'han attribuio a-o Maroxello una
proveniença françeize ò a-a dreitua ingreize. In effetti, gh'è di elementi che
porieivan avvalorâ una descendença transalpiña.

De fæto into 1632 una famiggia Maloisel, abitante a Coutances inta Normandia (ma
de probabile origine ligure) a dette a-e stampe un opuscolo insce-a stoia da
cazadda inta quæ l'ea aregordao, con rifeimento a un manoscrito genealogico de
meitæ Quattroçento, un Lancelot Maloisel che into 1312 o saiæ zonto a-e izoe
Canaie aprœuvo a-e indicaçioin de di mainæ de Cherbourg, che gh'aveivan fæto
naofraggio anni primma. Insce quest'izoa - a-a quæ o dette o proprio nomme - o
se saiæ stabilio con di compagni, erzendoghe un forte e arestandoghe pe circa un
ventennio da segnô assoluo, scin a quande o no fu cacciao da-i indiggeni, se no
a-a dreitua amaççao. Questa indicaçion (che a longo a l'influençò i studioxi pe
a dataçion de l'impreiza do Maroxello) a l'ea una diretta (e interessâ)
conseguença da pubbricaçion, pochi anni primma, a Rouen (1630) de Le Canarien, a
cronnaca coeva da spediçion che into 1402 l'aventurê normanno Jean de
Béthencourt o l'aiva conduto a-e Canaie, izoe succescivamente concesseghe in
feüdo da re Enrico III de Castiggia e León. Inta cronaca l'ea de fæto aregordao
che, sbarcæ insci-â ciu settentrionâ de izoe (Lanzarote), i Normanni gh'aivan
trovao ung viel chastel que Lancelot Maloesel auoit iadiz fait faire, da quelli
dœuviao pe conservâghe e vettovagge. Questa testimoniança a l'è, a-o stæto attuâ
de conoscençe, a sola che espressamente a faççe rifeimento a una permanença do
Maroxello inte l'izoa, sciben ch'a no fornisce arcun elemento relativo a-a so
origine ò a l'eppoca in ta quæ a l'avègne.

In realtæ pâ assæ probabbile che i Maloisel de Normandia aggian çercao de trâ
profito da questa apparente omonimia pe çercâ de accresce o proprio blazon,
ponendo a-o contempo e baze pe di eventuæ, futue rivendicaçioin, sciben che no
se posse escludde a priori una poscibile lontaña parentella tra questi e a
famiggia zeneize. Una prezença normanna longo e coste occidentæ de l'Africa a-o
prinçippio do XIV secolo a pâ de fæto átamènte improbabile, mentre invece
proppio inte questo periodo ean numeroxi e attivi i mainæ e i imprenditoî
zeneixi no solo inta Spagna e into Portogallo, ma inti porti marocchin ascì e,
in ispecce, a Çeuta, donde ean presenti da ciu che 'n seccolo.

Tra questi figuava ascì i Maoxelli, uña de ciu antighe e nobbile famigge da
çittæ. Desceixi da-a nobiltæ "viscontî" ch'a l'aiva acompagnao a nascita do
Comun, questi aveivan delongo piggiao parte attivamente a-a vitta econommica da
çittæ, sciché za inta primma meitæ do XIII secolo i trovemmo prezenti tra i
mercanti e i banchê œuvianti a Seviggia e in generâ inta Spagna meridionâ, a
Lisboña e Çeuta.

Segondo quante comunemente açetao da-a stoiografia, fu proppio in sce questo
ambiente de mercanti e banchê zeneixi che s'arembò a Coroña portogheize pe dâ
començo a-o sviluppo da so mainaja atlantega, necessaia premissa pe i
esploaçioin geografiche di seccoli succescivi. Into 1317 re Dionigi de
Portogallo o nominò o zeneize Manoælo Pessagno armiraggio maggiô da so flotta,
concedendo di ampliscimi privileggi no solo a lê e a-i so descendenti, ma a
tutta a comunitæ zeneize ch'a l'ótègne un proprio quartê a Lisboña. In sciâ scîa
do Pessagno di atri çittadin zeneixi fun assunti a-o serviççio do sovran
luxitan, comme meistri d'ascia e pilotti.

Un de questi "sabedores de mar" o saiæ stæto, segondo a maggiorança di storichi,
o Maoxello. De un personaggio de tâ nomme son arestae però scarsciscime traççe
inti archivvi e inte biblioteche zeneize, tanto ciu che nisciun di nomioxi
repertói genealògichi che trattan da famiggia Maoxella fa mençun de lê ò da so
scoverta. Tuttavia, un Lazaoto Maroxello o visse effettivamente inti anni inti
quæ o Maroxello o compì a so impreiza. Ne fa testimoniança trei atti scriti.
Into primmo, ancœu perduo datao 1 arvî 1330, o l'ea aregordao tra i testimonni
de una compravendia; mentre in doi atti do 1384 e 1391 (conservæ inte
l'Archivvio de Stato de Zena) l'è mençunao una Eliaña Fiesca do condan Bærtomê,
"uxorem quondam Lanzaroti Marocelli". Se tæ indicaçioin se riferissan
effettivamente a-o Maroxello, ço permettiæ in quarche moddo de collocâlo a
l'interno da genealogia di Maroxelli, quæ probabile fræ de quello Pê, cavagêo e
ricco mercante in Inghiltæra e inte Fiandre, inta quæ villa presso Zena saiæ
stæto avvelenao, into 1363, o duxe Scimon Boccaneigra durante un pranço ófèrto
in ónô do re de Çipri. Questo rammo da famiggia, originâ da-i scignoî de Vaaze e
Çelle (localitæ che ancon ancœu vantan l'ónô de avei dæto a nascion a-o
Maroxello), no solo o l'aiva di interesci into Portogallo e inta Spagna, ma
sorvettutto o l'intrategniva di rapporti personæ co-o Nichiozo da Recco (comme
testimoniao inte 'n testamento do 1350), che into 1341 o l'accompagnò o
fiorentin Angelin Corbiççi inta primma spediçion ófiçiâ a-e Canaie. Insce-e baze
de questi exili indiççi i studioxi han çercao de deliniâ una poscibile biografia
do Maroxello, ma sença zonze a de concruxoin definitive.

Açetao comunemente a so origine zeneize, se ritegne ch'o segge nasciuo inti
primmi anni do XIV secolo, trasfeindose ancon zoeno in Portogallo, tra i
conlaboatoî do Pessagno. Inte questo ambiente o mœuiò l'impreiza ch'a-o condusse
a-e Canaie, aprœuvo a-a rotta che za into 1291 aveivan intrapreizo i fræ Vivadi,
partii in çerchia de una via pe e Indie e mai ciu tornæ. Doppo de alloa l'è
probabile che di atri ócidentæ aggian navegao longo e coste de l'Affrica
ócidentâ, ma primma da spediçion do Maroxello e sorvettutto de quella succesciva
de Angelin Corbiççi e Nichiozo da Recco (1341) di so viægi no l'è arestao arcuña
testimoniança.

Insce-e modalitæ da scoverta do Maroxello gh'è átrettànta inçerteçça che insci-â
so nascita, a commençâ da-a dataçion. Scartâ quella do 1312, suggeria da-i
normanni Maloisel, in quanto ritegnua prematua, inte 'n momento into quæ o
Portogallo (a-o quæ se deve prezumibilmente l'organizzaçion da spediçion) o no
l'aiva ancon mostrao interesse pe i esploraçioin longo a costa africaña, se
ritegne ancœu ch'a l'agge da êse alugâ durante o regno de Arfonso IV, e ciu
precizamente tra o 1325 (quande appâ a mappa de l'Angelin Dulceto ch'a no
riporta e Canaie) e o 1339, anno da carta do Dulçert: probabilmente into 1336.
L'izoa che o Maroxello o razonse into so viægio a l'ea dita da-i indigeni
Titeroygatra e da-o Maroxello a piggiò o nomme de Lanzarote, ch'a porta ancon
aoa; chì o l'eresse un castello, ancon existente, comme s'è visto, into 1402, e
e quæ roviñe son stæte foscia identificæ inta parte sudorientâ, inti presci do
vulcan Guanapay. A construçion de un fortiliççio a l'è un seguo indiççio da
voentæ do Maroxello de costituîse una base in sce l'izoa, o che o presuppoñe
necessaiamente ch'o se ghe segge trategnuo pe un çerto tempo, tanto da legittimâ
l'attribuçion do so nomme a-a scoverta che, ben fito comunicâ a-i cartoggrafi
œüropei, a fu conosciua ascì comme Malozella (1374) ò Maloxella (1385).
Difiççile dî a che tittolo o ne tègne o governo; una parteçipaçion diretta do
comun de Zena a l'impreiza a pâ comunque de poeise escludde, se no atro pe a
tradiçionâ ostilitæ zeneize a lasciâse rebelâ inte de scimmile avventue. Ciu
probabile, invece, che o Maroxello o se ne segge insegnoio a titolo personâ,
foscia solleçitando un succescivo reconoscimento feüdâ da parte portogheize.

Ço giustifichiæ a spediçion do 1341, ch'a portò a-a descoerta de l'intrego
arçipellago de Canaie e a-a so solenne preiza de possesso, sença d'atro canto
resciorve do tutto a costion resguardante l'attribuçion da sovranitæ, a longo
conteiza tra o Portogallo e a Castiggia, fin a-a definitiva assegnaçion a
quest'urtima into 1479 (tratao de Alcáçovas).

Devan consciderâse squæxi do tutto prive de fondamento e urteioî vexende do
Maroxello che, segondo di storichi, doppo a so permanença a-e Canaie o saiæ
rientrao in Portogallo pe passâ quindi a-o serviççio françeize. Tornao a
Lisboña, o 29 zugno 1370 re Fernando I o gh'aviæ concesso, in riconoscimento di
serviççi prestæ, o titolo de capitan de Lançarote, co-o privileggio de popolâ
l'izoa e a vexiña La Gomera. O diploma, a quæ aotentiçitæ a l'è sospetta, o l'è
de fæto intestao a un "Lanzarote de Franqua", che pâ diffiçile identificâ co-o
Maroxello.



https://lij.wikipedia.org/wiki/Immanuel_Kant

De genitoî pietisti, o Kant o riçevette, specie da-a moæ, una sevea educaçion
etico-religiosa: o frequentò o Collegium Fridericianum, diretto da-o pastô F. A.
Schultz, dove o compì i studdi meddi, e o s'iscrisse quindi a l'universcitæ.
Seguaxe da primma do worfian Martin Knutzen, critico da dotriña de l'armonia
prestabilia e interessao a di problemi scientifichi, o Kant o l'esordisce co-o
scrito Gedanken von der wahren Schätzung der lebendigen Kräfte (1747), tentando
un accordio tra e poxiçioin da fixica cartexiaña e o dinamismo leibnizian. Scin
a-o 1754 i so studdi vertan prinçipalmente in sce de questioin de geofixica e a
l'è do 1755 l'œuvia maggiô in sce l'argomento, a Allgemeiñe Naturgeschichte und
Theorie des Himmels, inta quæ l'è formulao, primma de P. S. Laplace, un'ipotexi
analoga in sce l'origine do scistema solâ. Do mæximo anno o l'è ascì o scrito
minô De igne, in sce-i problemi da combustion e do calô. O l'andava intanto
desgugendo un'attivitæ didattica intensciscima inti campi ciu disparæ, tegnindo
di corsci de matematica, fixica, logica, morâ, geografia fixica e
succescivamente de antropologia, pedagogia, ecc. A so attivitæ speculativa a se
traduxe inte 'na serie de scriti che inquaddran o problema metafixico do
rapporto tra e sostançe (Principiorum primorum cognitionis metaphysicæ nova
dilucidatio, 1755) e e so conseguençe pe e sciençe fixiche (Monadologia physica,
1756; Neuer Lehrbegriff der Bewegung und Ruhe, 1758). Doppo o 1760, pù
bosticando ancon inte l'ambito do wolffismo, i spunti critichi contra e teorie
de G. W. Leibniz s'infittiscian e i dubbi e e perplescitæ aomentan: segge che se
çerche de sarvâ l'argomento ontologico, pù negando a l'existença o carattere de
predicao (Der einzig mögliche Beweisgrund zu einer Demonstration des Daseins
Gottes, 1763) ò se notte l'insuffixença da logica tradiçionâ (Die falsche
Spitzfindigkeit der vier syllogistischen Figuren, 1762) ò se tente de introdue
inta filosofia di strumenti de origine matematica (Versuch, den Begriff der
negativen Grössen in die Weltweisheit einzuführen, 1763); segge che s'indaghe in
sce-i fondamenti da teologia naturâ e da morâ, sottoliniando o diverso moddo de
procede da filosofia rispetto a una sciença tradiçionalmente çerta comme a
matematica (Untersuchung über die Deutlichkeit der Grundsätze der natürlichen
Theologie und der Moral, 1764). O scetticismo kantian o se rivela infin
ciæamente into sazzo do 1766 Träume eines Geistersehers erläutert durch Träume
der Metaphysik, into quæ l'arbitrarietæ do vixonarismo de Swedenborg a vegne
paragonâ a-e fantastegaie sença base di metafixichi contemporanei. O breve
scrito Vom ersten Grunde des Unterschiedes der Gegenden im Raume (1768) o vœu
êse una preisa de poxiçion definitiva contra e teorie leibniziañe in sce-o
spaçio, arvindo coscì a via a un'impostaçion completamente nœuva do problema.

Into 1770 o Kant o l'inaogua o so ordinaiato a l'universcitæ de Königsberg co-a
famosa dissertaçion De mundi sensibilis atque intelligibilis forma et
principiis, ch'a særa o coscì díto periodo precrittico. Se gh'atrœuva de fæto
espresse arcuñe de texi che saian succescivamente inglobæ inta filosofia
critica. S'è a longo discusso tra i interpreti in sce-i motivi de questa svotta
decixiva ch'a sponcia o Kant a inandiâse in sce-a via do criticismo; pâ tuttavia
problematico fornî una scingola caosa de l'evoluçion do Kant, dæta a complessa
interaçion di varri fattoî (e dotriñe empiriste de J. Locke e, in speciâ moddo,
de D. Hume, e poxiçioin critiche di filosofi tedeschi contemporanei inti
confronti da tradiçion - Ch. A. Crusius, J. H. Lambert, J. N. Tetens; a
consaveivieça di antinomie inte quæ s'ea inganciao scin alloa o so pensceo,
ecc.). Segondo a Dissertatio spaçio e tempo rappresentan i unichi doi prinçippi
do mondo senscibile, e van conscideræ no comme dæti riæ, ma comme intuiçioin
pue, moddi soggettivi d'intuiçion. Questi costituiscian a-o tempo mæximo
condiçioin universæ e necessaie, dunque a prioî, da nostra esperiença
senscibile. Quæ se sæ esperiença quindi, in quante poscibile, a doviâ dispoñise
inte un contesto spaçio-temporâ; e so caratteristeghe formæ saian, saiv'a di,
predeterminæ. Questo scignifica l'abbandon da texi de Hume segondo a quæ una
conoscença, pe êse valida, a dev'êse fondâ in sce l'esperiença e a no pœu quindi
in nisciun caxo rivestî carattere de necescitæ, carattere ch'o descendiæ
escluxivamente da di prinçippi normativi che l'esperiença mæxima a no ghe
fornisce. In sce-a base de questa conceçion kantiaña, appâ immediatamente
poscibile a giustificaçion da geometria comme sciença pua; no âtrettanto axeive
se presenta invece a fondaçion de 'na sciença fixica. Se spaçio e tempo de fæto
son e condiçioin a prioî do nostro moddo de "riçeve" i oggetti, e inte questo
senso i condiçioñan, l'è problematico ammette che ascì o nostro moddo de
pensâli, ch'o no l'è çerto una creaçion di oggetti mæximi, o posse analogamente
condiçionâli. Vegne coscì introduta, con estremma nettezza, quella separaçion,
ch'a saiâ da pœu definitivamente sançia inta Kritik der reinen Vernunft (1781),
tra una facortæ recettiva, dunque pasciva (a senscibilitæ), e una facortæ
spontannia e attiva (l'intelletto). Ven fœua inoltre un'âtra fondamentâ poxiçion
do pensceo kantian: a distinçion saiv'a di tra ço chi è oggetto da nostra
esperiença (fenommeno) e ço chi è pe lê, indipendentemente da quella (cosa in
lê), distinçion ch'a zughiâ un rollo determinante into scistema do Kant e ch'a
pœu êse consciderâ una caratteristega ineliminabile do kantismo. L'indagine do
"mondo intelligibile" se ingœugge dunque inte de grave difficortæ. L'uso "riâ"
de l'intelletto che o Kant o sostegne, o conduxe de fæto a elencâ una serie de
concetti co-i quæ pensemmo i rapporti tra oggetti: poscibilitæ, existença,
necescitæ, sostança, caosa. Ma questi concetti no ne consentan de affermâ ninte
in sce l'effettiva existença di oggetti; "pensceo" chì o no equivâ a
"conoscença" e spaçio e tempo son soltanto di prinçippi soggettivi. Inta ciuza
da Dissertatio pâ tornâ comme unica soluçion o concetto, coscì discusso, de
armonia prestabilia. O problema da fondaçion da fixica o l'arestava in effetti
irrisolto. O dexennio succescivo, scin a-a pubbricaçion da primma ediçion da
primma Kritik, o vedde o Kant impegnao inte questa direçion. O l'è un dexennio
into quæ compâ pochiscimi scriti, ma i inediti (Duisburger Nachlas e Lose
Blätter) attestan un continno, travagiatiscimo laoeio de riflescion. Scompâ o
concetto de unitæ do mondo in sce-o quæ o Kant o s'ea soffermao inta Dissertatio
e s'impoñe a-o so posto a question de un'unitæ de l'oggetto. I concetti pui za
emersci inte quest'œuvia diventan o punto de partença pe approntâ quella toa de
categorie (derivâ da di manuæ de logica e de psicologia de l'epoca), comme
fonçioin de unificaçion de l'intelletto, ch'a saiâ a base da nœuva logica
trascendentâ. O problema gnoseologico, doppo varri tentativi e oscillaçioin, o
l'assumme a so forma definitiva e rigorosamente logica: "comme l'è che son
poscibbili di giudiççi scintetichi a prioî?".

A Kritik de reinen Vernunft a l'introduxe questo nœuvo concetto, metendo da-a
parte a tradiçionâ oppoxiçion de analitico e scintetico. O cian in sce-o quæ
mescia l'indagine critica o l'è quello trascendentâ, saiv'a dî quello de
l'indaggine no in sce l'oggetto ma in sce-o nostro moddo de conoscilo.
L'Estetica trascendentâ a desgœugge a teoria de forme de l'intuiçion ascì, za
scistematizzâ int'o scrito do 1770: a parte originâ a l'è perâtro a Logica
trascendentâ, suddivisa a so votta in Analitica e Dialettica. Inta primma parte
de l'Analitica se delinia a struttua de l'intelletto, pigiando comme base a
logica tradiçionâ e a so clascificaçion di giudissi; o collegamento necessaio
istituio tra taoa di giudizi (fondâ in sce-a logica tradiçionâ) e toa de
categorie a permette a o Kant de elencâ in mainea esaostiva e forme co-e quæ
l'intelletto o l'unifica o materiâ senscibile offerto inte l'intuiçion
spaçio-temporâ. Existe un unico "fî conduttô" de ogni poscibile forma de
giudiçio; l'union da copula e do predicao effettuâ into giudiçio a coresponde de
fæto a-a fonçion de unificaçion rappresentâ da-a categoria; l'è proprio questa
corispondença ch'a permette o passaggio tra e doe taoe. E categorie, segondo
questa impostaçion, pœuan êse soltanto e dozze seguente, suddivise inte quattro
gruppi; quantitæ: unitæ, pluralitæ, totalitæ; qualitæ: realtæ, negaçion,
limitaçion; relaçion: sostança-aççidente, caosa-effetto, açion reçiproca;
modalitæ: poscibilitæ, existença, necescitæ. Questa struttua de l'intelletto,
stabilia una votta pe tutte, a saiâ o fondamento de quella metafixica
"immanente" a-a quæ o Kant o l'ha continuamente aspiao. Questa metafixica a
doviæ, inte intençioin do Kant, soddisfâ a doe exigençe baxilæ: êse a-o tempo
mæximo una sciença, contraponendose a l'arbitrio de scistemaçioin tradiçionæ, e
fondâ quella fixica newtoniaña che pe-o Kant a l'è o paradigma da scientifiçitæ
e o punto de rifeimento constante di so interesci scientifichi (di studioxi han
visto perâtro inta taoa de categorie una ciæa attestaçion da circolaritæ do
procedimento kantian, inteiso a modellâ a struttua de l'intelletto segondo i
exigençe de fondaçion da fixica newtoniaña). A metafixica a doviæ poñise, çoè,
comme una sciença de l'intelletto e do so necessaio corelao, una natua poscibile
in generâ (pe o tentativo compio da o Kant de zonze a una scistematica in tâ
senso, s'amie i Metaphysische Anfangsgründe der Naturwissenschaft, 1786). Aresta
perâtro da resciorve, una votta fissâ a tóa de categorie, o problema da
Dissertatio. In che senso a struttua de l'intelletto a saiâ ascì a struttua da
natua? O l'è o punto centrâ da coscì díta deduçion trascendentâ, in sce-a quæ o
Kant o s'areventò a longo e ch'a risurta cronologicamente l'urtima parte da
Kritik (inta 2ª e., pubbricâ into 1787, o Kant o remanezzò ampiamente a
deduçion, soprimendone tutti quelli aspetti che poesan indue a confonde a
dimenscion oggettiva do so discorso in sce l'intelletto con quella psicologica).
O materiâ offertone da-i sensci o no pœu êse unificao inte 'n'unitæ meramente
psicologica, púo accostamento de rappresentaçioin (pe associaçion); quest'unitæ
de tipo empiigo a l'aviæ de fæto una sencia validitæ soggettiva. Ma l'oggetto,
inteiso comme oggetto de conoscença in senso rigoroso, o no pœu de seguo
coincidde con un materiâ oggettivamente strutturao. L'unificaçion dunque a deve
avvegnî segondo e categorie, fonçioin de l'intelletto, elementi de 'na struttua
universalmente e oggettivamente vallida. Ma a fonçion unificatrixe de varrie
categorie a se fonda a so votta in sce l'attivitæ unificatrixe ò scintettica de
l'intelletto. Se l'esperiença dunque a deve, in quante tâ, êse esperiença pe una
cosciença, l'è necessaio che questa a se adegue a quella forma pua (perché
assolutamente priva de contegnúo) ch'a rende poscibile a cosciença ò megio a so
unitæ trascendentâ. L'unitæ de l'oggetto a rimanda quindi a quest'attivitæ
originaia de l'intelletto ("mi penso", ò "unitæ scintetica originaia de
l'apperceçion"). Resta da determinâ quæ aspetti assumme o processo de
unificaçion in relaçion a-e varie categorie. I unificaçioin avvegnan segondo de
regole che l'intelletto mæximo o determina (l'immaginaçion, introduta da primma
inta 1ª ed. comme una terça facortæ da-a rente a-a senscibilitæ e a
l'intelletto, a desgœugge aoa un rollo subordinao). S'introduxe chì a noçion de
schema trascendentâ: o l'è una regola pe a quæ o senso interno (o tempo) o vegne
a determinâse a segonda de categorie. Se e categorie se applican direttamente
a-o tempo, aloa liatre se applichian indirettamente a tutta l'esperiença,
proprio perché l'esperiença tutta a no pœu no poñise inta forma do senso interno
(ascì e imprescioin senscibile, che vegnan condiçionæ da-o senso esterno e
collocæ spaçialmente, son da pœu cugeite inta forma do senso interno).
L'esperiença a se costituisce quindi indirettamente con de modalitæ determinæ
da-a struttua de l'intelletto ch'o l'assumme in conseguença una fonçion de
legislatô ("legislatô da natua"). O Kant o passa aoa a individuâ e varie
schematizzaçioin de categorie. Quantitæ e qualitæ se schematizzan into numero e
into grao, mentre e categorie de relaçion se schematizzan distintamente inta
permanença, succescion e scimurtaneitæ; a quelle modæ corispondan i schemi de
rappresentaçioin da cosa inte quæ-se-sæ tempo, inte un determinao tempo, in ogni
tempo. I schemi meddian quindi tra intuiçioin e categorie, permettendone
l'applicaçion a l'esperiença; ne deriva a poscibilitæ de stabilî di "prinçippi
scintetichi de l'intelletto púo" che son rispettivamente i asciomi de
l'intuiçion, i antiçipaçioin da perceçion, i analogie de l'esperiença e i
postulæ do pensceo empiigo in generâ. I analogie de l'esperiença, derivæ da-a
schematizzaçion da categoria de relaçion, enonçian i prinçippi de permanença da
sostança, de caosalitæ e de inguaggiança tra açion e riaçion, che son i concetti
base da sciença fixica do tempo. Inta Dialettica trascendentâ o Kant o se propon
de giustificâ o continno ripropoñise de l'exigença metafixica e de examinâ a
legittimitæ da metafixica mæxima (inteisa into senso tradiçionâ, saiv'a dî comme
metafixica trascendente) in quanto fonte de conoscença. O fæto che e categorie
vaggian comme di strumenti conoscitivi inte l'ambito de quæ se sæ esperiença
(che seggian, saiv'a dî, applicabile a-e intuiçioin, segge pue, segge
senscibile) o l'ingennera inevitabilmente l'inluxon che a so sfea de applicaçion
a posse indefiniamente estendise, ascì a-o de là de l'esperiença. Ne consegue
l'affermâse de disçipliñe comme a psicologia raçionâ, a cosmologia raçionâ e a
teologia raçionâ. Proprio partindo da-e antinomie a-e quæ dà lœugo a cosmologia
raçionâ o Kant o l'ea da primma approdao a-a filosofia critica. Aoa lê o
dimostra l'infondatezza de preteize de queste disçipliñe (preteize de dimostrâ
rispettivamente a sostançialitæ, a sempliçitæ, a personalitæ e l'immortalitæ de
l'añima; de dimostrâ de propoxiçioin in sce l'universo comme totalitæ; de
dimostrâ l'existença de Dê). A raxon, comme produttrixe de idee, saiv'a dî de di
concetti a-i quæ no corisponde un'intuiçion, a fallisce inti so scopi
conoscitivi, ma s'a no pœu dâse un uso costitutivo de quelle (ch'a serve çoè a
fâ conosce l'oggetto), a se daiâ perâtro un uso "regolativo". Saiv'a dî che e
idee da raxon servian pe indiriççâ l'intelletto inte so conoscençe, ampliando
sempre ciu l'ambito di fenommeni sottoposti a-a so indagine.

A Kritik de reinen Vernunft, into so complesso, a l'aiva affrontao e impostao
inte 'na prospettiva radicalmente nœuva o problema gnoseologico. De concruxoin
da Dialettica trascendentâ risurtavan però de fondamentâ importança ascì pe
quelle questioin moræ de quæ o Kant o s'ea anæto occupando za into periodo
precritico (s'ammie e Beobachtungen über das Gefühl des Schönen und Erhabenen,
1764, e a scoverta da morâ do sentimento de J.-J. Rousseau e di pensatoî
ingreixi). Inta Grundlegung zur Metaphysik der Sitten (1785) o Kant o delinia un
di concetti base da so etica, distinguendo tra doi tipi de imperativi,
l'imperativo categorico e l'imperativo ipotetico. L'imperativo categorico o g'ha
incondiçionâ validitæ de comando e o se distingue proprio pe questo da un normâ
imperativo ipotettico, ch'o guaagna efficaxa solo ch'a çerte condiçioin (saiv'a
dî, se chi se gh'assoggetta o l'è intençionao a perseguî çerti scopi). Se pon
aoa o problema de una fondaçion de l'imperativo categorego; comme tâ l'impiativo
categorico o no rimanda perâtro a arcun precedente fondamento da-o quæ o ricave
a so validitæ. O costituisce pe noî un dæto immediao, sciben che no se tratte
inte questo caxo de un dæto da senscibilitæ; o l'è un "fæto da raxon". Quæsesæ
morâ ch'a tente de fondâ l'imperativo in sce una caratteristega particolâ da
natua umaña a no poriâ quindi che recazze inte l'ambito de l'etica tradiçionâ,
sença attinze mai un imperativo incondiçionámente valido. L'è necessaio aoa
determinâ e condiçioin inte quæ a voentæ individuâ a se'assoggetta a-a lezze
morâ; o presupposto essençiâ o l'è a libertæ de questa voentæ, libertæ ch'a ghe
permette de no sottostâ necessaiamente a quelle inclinaçioin senscibile che a
natua umaña a comporta e de sottrase quindi a quelle lezze che van inte l'ambito
de una esperiença concepia da un punto de vista escluxivamente teoretico. Se a
voentæ a deve determináse segondo un imperativo categorico, cazziâ a poscibilitæ
de fâ rifeimento a quásevœgge contegnúo comme fonte de determinaçion e arestiâ
coscì da pigiâ in conscideraçion solo a forma da lezze inta so universalitæ,
saiv'a dî inta so incondiçionâ validitæ pe qualunque soggetto. A voentæ morâ a
doviâ quindi êse piñamente aotonnoma, perseguindo o ben da pe lê, prescindendo
da quæ se sæ sollecitaçion contegnuistega; a l'è l'intençion boña ch'a qualifica
l'agî morâ, no o fin ch'a realizza. L'unico valô morâ o vegne coscì o "dovei pe
o dovei". Se l'imperativo morâ, in quanto puamente formâ, o no prescrive di
contegnui specifichi a l'açion, ço no leva che di determinæ fin no risurtan
compatibili co-ina lezze morâ ch'a pretende a 'n'universâ validitæ. Inta
Metaphysik der Sitten (1797) o Kant o çerchiâ d'individuâ quelli fin che o
soggetto o deve voei percose in accordio co-a forma da lezze morâ. Se tratta
sostançiamente de quelli fin che risguardan a propria perfeçion e int'o mæximo
tempo a feliçitæ di âtri. Into mondo de l'esperiença, dove vixe o determinismo,
o meito soventi o no corisponde a-a feliçitæ; saiv'a dî, da un'açion morâ, comme
tâ meitoia, pœu de fæto no derivâ arcuña feliçitæ. Se a lezze morâ a deve
perâtro vai, l'è necessaio un'adeguaçion tra meito e feliçitæ; ne segue a
postulaçion de l'existença de un êse onnipotente (Dê), ch'o posse, proprio
perché no sottoposto a de limitaçioin, effettuâ questa adeguaçion; ne segue
inoltre, comme urteriô postulao, a-o fin de consentî un'indefinia
perfettibilitæ, l'immortalitæ de l'añima. Son questi i coscì díti postulæ da
raxon prattica za articolaamente trattæ da o Kant inta so segonda critica
(Kritik der praktischen Vernunft, 1786). L'è proprio, de fæto, da natua finia de
l'ommo o dovei continuamente ostacolâ e inclinaçioin senscibile pe permette
l'affermaçion da voentæ morâ; compî spontaneamente o ben no l'è poscibile pe
nisciuña voentæ finia (imposcibilitâ quindi a razonze quella santitæ ch'a l'è
propria solo da divinitæ). Quelli concetti da metafixica tradiçionâ che o Kant o
l'aveiva bandio in sce-o cian teoretico (libertæ, immortalitæ de l'añima,
existença de Dê) vegnan recuperæ in sce-o cian da raxon pratica. L'existença de
Dê a pœu êse provâ quindi solo che moralmente. In streita connescion co-e so
conceçioin etiche o Kant o l'ha succescivamente desgugeito una filosofia da
stoia (Idee zu einer allgemeinen Geschichte in weltbürgerlicher Anscicht, 1784;
Was heisst aufklärung, 1784; Zum ewigen Frieden, 1795), dove se assumme comme
presupposto interpretativo a poscibilitæ de un progresso ch'o l'agge comme so
caratteristega prinçipâ o mascimo potençiamento da libertæ individuâ; una
pedagogia (Über Pädagogik, a cua de F. Th. Rink, 1803) e un'antropologia
(Anthropologie in pragmatischer Hinsicht, 1798). Che a so dotriña morâ sussumme
qualunque exigença religiosa appâ ciæo da-e texi sostegnue da o Kant inta
celebre œuvia, da primma vietâ sotta Federigo Ghigermo II, Die religion
innerhalb der grenzen der blossen Vernunft (1793); a religion a vegne semplixe
strumento pe o razonzimento di prinçippi moræ e o curto o l'è svaluao comme
inadeguao a quella religioxitæ streitamente raçionâ che o Kant o l'assumme comme
ideâ.

Arestavan escluxi da-a conscideraçion "critica" do Kant una serie de problemi
che a terça e urtima critica, a Kritik de Urteilskraft (1790), a se propoñe de
affrontâ (œuvia, pe i so temi speculativi, particolarmente caa a-i romanteghi).
Una "natua poscibile in generâ" o l'ea o necessaio corelao de quella struttua de
l'intelletto che o Kant o l'aveiva indagao inte l'Analitica trascendentâ;
risurtava perâtro difficortoso individuâ i rapporti de scingole sciençe, inte so
caratteristeghe particolæ e into so specifico moddo de agî, con quella sciença
tutta a prioî che o Kant o l'ea anæto deliniando (se trattava, in âtre paole, do
problema da "lacuña" tra metafixica e fixica). L'unitæ de l'organismo a
l'appariva, inte l'ambito di corpi organichi, un prinçipio reâ de strutturaçion,
contrapposto a quelli prinçippi formæ co-i quæ l'intelletto o pretendiæ de
organizzâ o dæto. Analogamente into caxo de l'œuvia d'arte, o so configuâse
unitaio o paiva dovúo a un prinçippio immanente ciutosto che a un'opiaçion
intellettuâ, apparentemente estrinsega. O Kant o çerca de resciorve i peculiæ
problemi relativi a-a natua e a l'arte introduxendo a distinçion tra giudiçio
determinante e giudiçio riflettente. Into primmo caxo l'è dæto espliçitamente
una regola mediante a quæ o particolâ o vegne sussunto sotta l'universâ; into
segondo, l'assença de una regola espliçita a permette invece a "riflescion" in
sce-o particolâ. No existe, presempio, de criteio, intersoggettivamente vallido,
ch'o vagge a distingue o bello da-o brutto. O giudiçio estetico o no l'aresta
tuttavia puamente soggettivo, dæto ch'o pœu êse fondao in sce-o senso de piaxei
ò despiaxei ch'o deriva da l'oggetto (piaxei ò despiaxei particolâ, provao,
saiv'a dî, in presença no de una quæ se sæ solleçitaçion de origine empiiga, ma
in presença da forma senscibile de l'oggetto, adeguâ a-e exigençe a prioî de
l'intelletto). Inte questi caxi l'oggetto o doviâ piaxei, e o giudiçio o
pretendiâ quindi a una so universalitæ e necescitæ, pù no obbedindo l'œuvia
d'arte a arcuña finalitæ prestabilia. A facortæ do giudiçio coscì qualificao a
l'è o gusto, mentre a facortæ de produe di oggetti conformi a-e exigençe do
giudiçio estetico o l'è o genio. A-o sentimento do bello ("bello" comme
exibiçion de un "concetto indefinio de l'intelletto") l'è connesso o sentimento
do sublimme ("sublimme" comme "concetto indefinio da raxon"), ch'o rimanda a-a
sfea morâ, da quæ, d'âtra parte, a belleçça ascì a l'è un scimbolo. Pe quante
resguarda l'organismo, o Kant o sottolinia l'exigença de una conscideraçion
finalistega de l'oggetto, pe a quæ ogni elemento o l'è reçiprocamente scopo e
mezo e o tutto o no equivâ a una sencia somma de parte, ma, a-o contraio, o ne
determina l'existença segondo una finalitæ interna (contrapposta a quella
finalitæ presupposta ò esterna ch'a caratterizza una struttua meccanega). O Kant
o l'aveiva coscì tentao de riportâ a-e lezze de l'intelletto ascì quelle lezze
particolæ che no vegnivan direttamente determinæ da-e lezze generæ da natua,
oggetto de conscideraçion inte l'ambito da problematica da primma critica. A
fondaçion a risurtava aoa perâtro nint'affæto ogettiva, pù spiegando l'exigença
insopprimibbile, ma soggettiva, de redue a natua a unitæ. L'existença de una
primma "Introduçion" a-a Kritik der Urteilskraft, da pœu sostituia, a fa da spia
in sce-e difficortæ do problema. O Kant se adœuviò inti urtimi anni da so vitta
a tentâne a soluçion, comme risurta da-i fascicoli de l'Opus postumum (pubbricao
in ediçion definitiva soltanto into 1938); assumendo comme prinçipio direttivo
l'idea de un'unitæ de l'esperiença, o Kant o pretende de clascificâ a prioî ascì
quelle forçe che se pœu cœugge solo empiigamente, costroindo coscì, in antiçipo
in sce l'esperiença, ascì a fixica vea e propria. I urtimi risurtæ da
speculaçion kantiaña (individuaçion de l'etere comme supporto de forçe motrixe
da fixica, inquadramento di construti che no son suscettibili de sperimentaçion
diretta comme "fenommeno do fenommeno" ò "fenommeno de segondo rango") son stæti
prevalentemente interpretæ comme prœuva che o Kant o s'andava ineluttabilmente
avvexinando a-e poxiçioin de l'idealismo assolúo, in speciâ moddo a quella ch'o
Fichte o l'andava alloa esponendo. Di âtri studioxi (pres., H. J. De
Vleeschauwer) han perâtro consciderao e texi de l' Opus postumum comme un sbocco
coerente do pensceo do Kant, zonzendo a ritegnîlo a-a dreitua una terça ediçion
da primma critica. Inti urtimi anni da vitta do Kant sciortì, oltre a-a za çitâ
Über Pädagogik, di âtre œuvie ascì træte da-e so leçioin (Logik, a cua de G. B.
Jäsche, 1800; Physische Geographie, a cua de F. Th. Rink, 1801-05). Postume
uscin a Philosophische religionslehre e e Vorlesungen über die Metaphysik (a cua
de K. H. L. Pölitz, rispettivamente into 1817 e into 1821).

Superao un periodo de violenti contrasti (s'amie a recenscion sfavoeive de Ch.
Garve a-a 1ª e. da Kritik: o Kant o ritègne necessaio ciarî i equivochi che
l'œuvia a l'aveiva suscitao int'o scrito Prolegomena zu einer jeden künftigen
Metaphysik, die als Wissenschaft wird auftreten können, 1783) o pensceo do Kant
s'ea anæto decisamente imponendo inte l'ambiente filosofico tedesco. Se tuttavia
gh'ariescì assæ axeive difendise da-i sempre reiteræ attacchi di pensatoî ancoæ
a-a tradiçion (amia a polemica co-o wolffian J. A. Eberhard, Über eine
Entdeckung nach der alle neue Kritik der reinen Vernunft durch eine alte
entbehrlich gemacht werden soll, 1790), ciu diffiçile ariescì a o Kant frontezzâ
con inguâ successo e numerose critiche che assumeivan comme ponto de partença o
so mæximo scistemma. Za a polemica de F. H. Jacobi contra o concetto de cosa in
lê o l'arviva e porte a-e texi idealistiche, corpindo o scistema inte un punto
vitâ; e i tentativi di varri filosofi post-kantien (pres., de K. L. Reinhold, J.
S. Beck, G. E. Schulze, S. Maimon, ecc.) de riespoñilo coerentemente ò de
riformulâlo no ariescivan che a individuâne ancon ciu ciæamente e difficortæ ò a
arvî de nœuve prospettive teoriche. A filosofia do Kant, a parte i exiti
idialisteghi, a fu comunque o punto de rifeimento costante di pensatoî
succescivi (J. F. Herbart, A. Schopenhauer, J. F. Fries, F. E. Beneke, ecc.) e e
so implicaçioin epistemologiche influençon pesantemente i ambienti scientifichi
tedeschi (cfr. e suggestioin "kantiañe" de l'epistemologia de H. L. F.
Helmholtz). In sede filosofica, inta segonda meitæ de l'800 l'exigença de un
deciso ritorno a Kant, a-o de là de unilateræ interpretaçioin idealisteghe, a se
faxeiva ciu viva, scin a sboccâ inte l'affermaçion de quella corente de pensceo,
dita appunto neokantismo, ch'a l'ebbe i so maggioî esponenti in H. Cohen, P.
Natorp e E. Cassirer (ma a subì nettamente l'influença do Kant ascì a "filosofia
di valoî" de W. Windelband e H. Rickert). Parallelamente a questi exiti
teoretico-speculativi se sviluppò in Germania una tradiçion de studdi kantien,
ch'a tendeiva a fornî una spiegaçion critica do testo; sorzeiva una vea e
propria Kantsphilologie (i prinçipæ rappresentanti da quæ fun B. Erdmann, E.
Adickes e H. Vaihinger e l'organo da quæ o fu a rivista Kantstudien, fondâ into
1896) e se mortipricava ascì a l'estero (Gran Bretagna, França, Italia) i sazzi
e i contribuii, a riprœuva de un crescente interesse storico e teorico-storico.



https://lij.wikipedia.org/wiki/Hansa

Hansa o Liga Hansiatega, in origgine, l’union ciu ò meno diatúa di mercanti
tedeschi a l'estero; o termine o passò da pœu a dexignâ a liga di commercianti
de çittæ riviasche do Mâ do Nord e do Baltico ch'a s'esteize, tra o 13° e o 17°
sec., a di âtre çittæ ascì, no mainæe ma coligæ co-e primme da di streiti
ligammi de commercio.

Pù presentando de streite analogie co-e Societæ di mercanti italien in França ò
in Fiandra, a Hansa a se ne distinse pe a diata assæ ciu longa into tempo, e pe
a maggiô ampieçça territoriâ e pe o carattere sovianaçionâ.

O primmo nuccleo da Hansa o remonta a-a liga ch'a l'unì, da-o 1241, Amburgo e
Lubecca, a-a quæ se aggregò ben fîto di âtre, tra de lô alliæ, da-o 13° sec., a
costituî a spiña dorsâ da Hansa. Benché questa a foise diretta da de çittæ
soggette a-o Sacro Roman Impeo e composta da molte âtre çittæ imperiæ, aderîghe
no scignificò mai intrâ a fâ parte politicamente de l'impeo mæximo, ma solo êse
ammissi a parteçipâ a-i diritti do mercante tedesco a l'estero.

O commercio da Hansa o fu a un tempo terrestre (trasporto de merçe de l'Œüropa
centrâ e orientâ e sciña de l'Axia a-o mâ e viçeversa) e marittimo (veo e
proprio monopolio fra e opposte rive do Mâ do Nord e do Baltico): a l'esportava
laña e metalli sgrœuzzi da l'Inghiltæra, da-e Fiandre produti locæ e quelli che
gh'affluivan da l'Œüropa meridionâ e specce da l'Italia, scangiandoli inte
l'interno da Germania, da Polonia e da Ruscia con pelliççe, gran, legnamme da
costruçion, metalli sgrœuzzi e laoæ, produti de l'Estremmo Oriente.

Favoia da-a força mæxima che ghe vegniva da l'union de tante çittæ, gjosa e
energica inta difeiza di so diritti a Hansa, con a cappo Lubecca, a poette
desgœugge a so attivitæ commerciâ ascì pe a tranquillitæ che gh'asseguava
l’impeo, ch'o l'evitò de turbâne o paxiffego sviluppo. Doppo a meitæ do 15° sec.
o lento affermâse de nœuve forçe politiche into Mâ do Nord e in sce-o Baltico (a
dinastia di Tudor in Inghiltæra, quella di Wasa in Scandinavia), l’ostilitæ di
Olandeixi e a conquista de Novgorod da parte di zar, che ghe seron l’agençia
co-i magazzin, fun l’iniçio da lenta decadença da Hansa, ch'a riçevette un
urtimo corpo da-a scoverta de l'America.



https://lij.wikipedia.org/wiki/G8

O Gruppo di eutto (G8) o l'è fæto da i eutto stati ciù ricchi do mondo. Insemme
rapresentan o 65% de l' economia mondiâ. A caratteristica prinçipâ do G8 a l'è a
rotassion da prescidensa e a riunion annua ch'a se tegne in te 'na çittæ do
stato prescidente, tra i cappi de stato di eutto paixi e diversci rappresentanti
de l'economia e da politica mondiâ, comme o prescidente da Comunitæ Europea o
quello do Fondo Monetaïo Internaçionâ. Purtroppo e riunioin do G8 son stæte de
longo anche tiatro de scontri e violense, comme a Zena in to 2001 da e traggiche
conseguense.

E riunioin do G8 han a lô origgine in ta crixi economica do 1973 e a seguente
recescion globâ. Questi avvenimenti han spunciòo i Stati Unïi a formâ o Library
Group, unna squaddra de esperti d'economia americhen, europei e giapponeixi pe
discute i problemi economici. In to 1975 o prescidente da Fransa Valéry Giscard
d'Estaing o l'ha invitòo i cappi de stato di sei paixi democratteghi ciù
industrialisæ a un summit a Rambouillet e o l'ha proposto unna serie de riunioin
regolæ. I parteçipanti se son missi d'accordio pe de riunioin annuæ e unna
rotassion da prescidensa, formando coscì o Gruppo di Sei (G6):

A a riunion seguente a o gruppo vegne invitòo o Canada, e da quello momento o
divegne o G7. A Comunitæ Europea a parteçipa da o 1977 quando a l'è stæta invitâ
da o Regno Unïo..

In to 1991, doppo a cheita da Miagia de Berlin e a fin da Guæra Freida, l'Union
Sovietica, diventä Ruscia, a l'inissia a incontrase co o G7 a a fin da riunion
formâ. O gruppo o vegne coscì o G7 ciù 1 da a riunion de Nappoli do 1994. Da o
1997 a Ruscia a parteçipa regolarmente comme membro do G8, ma no a e riunioin di
ministri de finanse di sette paixi do G7 originâ, perchè a so economia a no l'è
forte assæ.



https://lij.wikipedia.org/wiki/Federigo_II_de_Pruscia

Federigo II di Hohenzollern dito o Grande (ted. Friedrich der Große) re de
Pruscia (Berlin 1712 - Castello de Sans-Souci 1786)

Figgio de Federigo Ghigermo I e de Sofia Dorotea de Hannover, o fu educao,
segondo de precize dispoxiçioin do poæ, co-a mascima seveitæ: da-a rente a-o
studdio accurao da ciu recente stoia œüropea e de l'economia politica, i ciu dúi
eserciççi militæ. Ma Federigo, ch'o manifestava in contrasto co-e preferençe
paterne un vivo interesse pe e lettie e pe a filozofia, o seppe formâse una
cortua lettiaia, graçie ascì a-a compliçitæ do precettô, o calvinista françeize
Duhan de Jandun. L'insofferença pe a sgrœuzzeçça e o formalismo militaresco de
l'ambiente pruscian mœüon, into 1730, a decixon de Federigo de fuzzî da-o regno.
Ma o tentativo o fallì e o fu ócaxon de ogni sciorta de efferateçça da parte do
poæ ch'o l'aiva temúo un complotto contra a so persoña: Federigo o fu sottoposto
a un processo davanti a un conseggio de guæra e rinserao inta forteçça de
Küstrin. Chie, sciortio de prexon cegao a-a voentæ paterna, o fonse da uditô da
cammia di demanni, aquistando una diretta esperiença di problemi amministrativi
do regno, che finin pe interessálo profondamente. Spozaose into 1733 co-a
prinçipessa Elizabetta Cristiña de Brunswick-Lüneburg-Bevern, da-a quæ o no
l'ebbe eredi, e retiaose into castello de Rheinsberg, o l'ebbe torna l'ócaxon de
dedicâse a-o studdio de lettie, circondandose de di lettiæ e de pensatoî, faotoî
de nœuve idee inluministeghe. Chie o redizette ascì e Conscidérations sur l'état
présent du corps politique de l'Europe e L'Antimachiavel, dimostrando a so
spregiudicâ conoscença de problemi de cortua e de politica.

Succedúo a-o poæ o 31 mazzo 1740, a-a morte de l'imperatô Carlo VI o seppe trâ
profito da-a difiççile poxiçion inta quæ a l'ea redúta l'Aostria a prœuvo a-a
contrastâ succescion de Maia Texo pe mœuvighe guæra co l'intento de intrâ in
possesso da Slexia. Dimostrandose geniâ condottê, o l'occupò Breslavia o 3 zen.
1741 e conseguio a vittoia de Mollwitz (10 de arvî), o l'ótègne da Maia Texo,
assequeiâ da-i nemixi da ogni parte, co-a convençion de Klein-Schnellendorf (9
ott.) a Bassa Slexia. Repigiao quindi a guæra, co-o trattao de Breslavia (11
zugno 1742) o l'ótegne ascì l'âta Slexia e a contea de Glatz. A morte de Carlo
VII de Bavea e e mai sopie spiançe de Maia Texo de ricuperâ a provinça perdua,
spinzettan Federigo into 1745 a una nœuva guæra contra l'Aostria. E vittoie
prusciañe de Hohenfriedberg, de Soor e de Hesselsdorf fun o preluddio a-a paxe
de Dresda do 25 dexembre: Maia Texo a confermò a Federigo o possesso da Slexia,
mentre o re de Pruscia o riconobbe comme imperatô o de lê majo, Françesco I.

Intanto o dava man a-a riorganizzaçion do stæto segondo i criteii de un
intelligente, poxitivo inluminismo e int'o spiito do ciu reddeno acentramento: o
costituì una forte e onesta magistratua pe l'applicaçion de un nœuvo codexo de
procedúa (1747) e de un codexo civî (Corpus iuris fredericianum, 1745-51). O se
interessò ascì a l'economia naçionâ incoragindo o commercio e l'industria
(tescile prinçipalmente), favoindo l'agricortua con di travaggi de boniffega (a
region de l'Oder tra Swinemünde e Küstrin) e de colonizzaçion.

Ma l'alliança fra Aostria e França (trattao de Versagge, 1756), scin a alloa
nemighe, a convinse Federigo, za alliao da-o 16 zen. do mæximo anno a
l'Inghiltæra, a prevegnî o concentrico attacco asburghico-borbonico, sostegnúo
ascì da-a Ruscia. Ebbe coscì començo a guæra di Sett'anni. Costreito into 1756
a-a capitolaçion a Sassoñia ch'a l'aiva refiao de alliâse co-a Pruscia, Federigo
o penetrò inta tarda primaveja do 1757 inta Boemia, o zonse scin a assediâ
Praga, ma a sconfita, inflitaghe da-o Daun a Kolín o 18 de zugno, a l'óbligò a
retiâse inta Sassonia. De lie, pe impedî o conzonzimento co-i Aostriachi, o se
rivolse contra i Françeixi battendoli o 5 nov. a Rossbach, quindi a marce forçæ
o tornò inta Slexia, o l'affrontò l'ezercito aostriaco doe votte superiô e o-o
sconfisse a Leuthen (5 dex.). Ma a guæra a no l'ea ancon a-o so termine. Into
1758 i Rusci, doppo avei occupao Königsberg e a Pruscia Orientâ, ean a prœuvo a
unise a-i Aostriachi: co-a vittoia de Zondorf (25 ag.), Federigo o l'impedì tâ
evento. No coscì l'anno seguente. Battúo a Kunersdorf (12 ag. 1759), Federigo o
l'ebbe l'esercito desfæto, o despiò definitivamente da so sciorte, e solo
l'indecixon e o dezaccordio di aversai o sarvon da-a roiña. L'anno succescivo
Aostriachi e Rusci occupon rispettivamente a Sassonia e o Brandeburgo, e pe trei
giorni a mæxima Berlin. Malgraddo a vittoia de Federigo a Torgau (3 nov. 1760),
a scituaçion a l'arestava squæxi insostegnibile, quande sorvevègne a morte da
zariña Elizabetta e l'asceiza a-o trono de Pê III, grande ammiratô de Federigo,
ch'o l'abbandonò l'Aostria strenzendo poco doppo un patto de alliança co-a
Pruscia, co-a quæ o firmò a paxe into mazzo 1762. O 21 luggio 1762 Federigo o
battè anco-ina votta i Aostriachi a Burkersdorf e meno de un anno doppo, o 15
zen. 1763, Maia Texo ascì a se rassegnò a poñe termine a-o conflíto co-a paxe de
Hubertsburg. Federigo o l'ea sarvo, a Slexa a l'ea arestaa a-a Pruscia.

Inte questo longo periodo de guæra, Federigo o rivelò in pin e so qualitæ de
organizzatô e de condotê, pe e quæ o l'occupa un posto preminente inta stoia de
l'arte militâ. A cappo de un stato de soli doi mioin e mezo de abitanti e sença
unitæ teritoiâ, Federigo o seppe creâ un ezercito ben addestrao, fæto de miliçie
de leva obrigæ a-o serviçio, ma rafforçæ co-o merçenaiato. O l'alleggerì e
ordenançe da cavalaja, o l'aomentò a proporçion di canoin legeri de l'artigiaja,
o curò a manœuvrabilitæ de l'infantaja, sci da poei formâ a linnia de battaggia
inte qualunque direçion. Federigo o ripreize da-o magisteio do Montecuccoli o
prinçippio da "battaggia d'aa", saiv'a dî de l'açion frontâ, ma pronta a fâse
ingugente, contra un'aa aversaia, derivandone a tattica de l'orde obliquo. O
praticò in strategia l'offensciva ascì quande a guæra a l'ebbe di scopi
politichi difenscivi, paralizzando coscì e mosse do nemigo; e pe aomentâ o
raggio d'açion da so manœuvra strategica into campo di serviççi logisteghi, o
ridusse i magazin fisci a soli depoxiti de fæña, incaregæ de rifornî i forni de
campagna mobili. Inta segonda campagna da guæra di Sett'anni (da-o 1757 in da
pœu) se deliniò perfetta l'attuaçion da manœuvra pe linnie interne, ch'a doveiva
costituî o so caodœuvia, frûto di nomioxi accorzimenti logisteghi, organichi e
tattichi.

Da-a guæra di Sett'anni Federigo o l'ea sciortio co-o paize prostrao. Con nœuva
genialitæ o seppe promœuve l'œuvia de riconstruçion; o favoì l'agricortua e
l'industria, o repigiò a colonizzâ e a bonificâ e regioin depresse. O no
trascurò tuttavia de sarvaguardâ o prestiggio e a poxiçion de rilevo ch'o l'aiva
procurao in Germania e in Œüropa a-o so regno a prexo di sacrifiççi sopportæ
durante a guæra di Sett'anni. O l'esteize ancon o so dominio a-a Pruscia
occidentâ in virtù da primma spartiçion da Polonia (1772), e in sce-i prinçipati
de Ansbach e de Bayreuth a prœuvo a-a guæra de succescion de Bavea (paxe de
Teschen, 1779). Sospettozo de l'Aostria, o promosse into 1785 una liga di
prinçipi tedeschi (Fürstenbund) pe costituî un contrapeizo a-a politica de
Gioxeppe II inte l'impeo.

Ni fu solo ommo politico e grande condotê de eserciti, ma ascì generozo sciben
che incostante protettô de artisti, filozzofi, lettiæ. Ammiratô de Voltaire, o
l'intreççò con lê una fitta corispondença, e o-o vosse con lê a Berlin into
triennio 1750-53: doppo questo soggiorno, tuttavia, i so rapporti se guaston.
Cortô da muxica, o fu valente flaotista e ascì compoxitô. O l'abellì Berlin e
Potsdam de gexe, palaççi, castelli e di âtri edifiççi. O fu recugitô asciddo di
œuvie d'arte prevalentemente françeize e rispondente a-o gusto do lieto e do
piaxeive, che da pœu confluin into Kaiser-Friedrich-Museum de Berlin.



https://lij.wikipedia.org/wiki/Corsega

Corsega (franséize: Corse, italiàn: Corsica), a l'è 'n'ìsöa scituä a sûd d'a
Liguria, a ovest de l'izoa d'Elba e a nòrd d'a Sardegna.

A no l'è 'na region franséize ma solo 'na collettivitæ teritojâ, a "Collectivité
Territoriale de Corse". 'Sta forma diversa de ciammâse a ghe da a poscibilitæ de
godî de ciû pöèi relativo che e âtre regioin d'a Fransa.

E lengue offiçiæ son o corso e o franseize. O corso o l'è de origgine romansa e
o g'ha de conescioîn co-o toscàn e co-o dialetto de l'ìsöa de Capraia. A
Bonifaçio e Calvi se pârla unn-a variante da lengua ligure,c'o l'è ancón parlòu
inte schêue elementâri ma d'apprendimento non obbligatojo.

O tûriximo o rappresenta 'n fattô essençiâ inte l'economia corsa. O climma
tempiòu de l'ìsöa, o bello paisaggio e a mävegiosa costa ne fan 'na destinassion
popolâ tra tûristi françeixi e de tûtta l'Europa oçidentâ. Però, o tûriximo o no
l'è stæto tanto svilûppòu comme in âtre parte d'o Mâ Mediterraneo e o l'è ancón
relativamente vèrgine. O se conçentra in generâle inte l'àrea vexin a Porto
Vecchio e Bonifaçio int'o sûd, e a Calvi into nòrd-òvest de l'ìsöa.



https://lij.wikipedia.org/wiki/Ballilla

Sò ri paeixi onde voî seì nasciûi, Sò dive chi è Martin , chi è Çeprian; Se un
de voî âtri fa fœura l'anghilla Sò dî se l'è ro Gioppo o pù Ballilla:

Ballilla, o Balilla, o l'è o nomiagio atribuio pe tradiçion a-o garçon de
Portoia che , criando "Che l'inçe?" o 5 de dexembre do 1746 o tiò a primma
sasciâ ch'a l'inandiò a solevaçion popolâ contra e truppe d'ócupaçion
aostro-piemonteize.

A tradiçion popolâ do sestê de Portoia a l'identiffica o figiœu con Gian Batista
Perasso, figgio de Antogno Maja, tenzao de sæa e de Maja Antogna Parodi, nasciuo
a Zena inta parocchia de San Steva o 26 ottobre 1735, spozao o 3 luggio 1753 con
Maja Françesca Contiña, da-a quæ o l'ebbe nœuve figgi, conso de l'arte di
tenzoei de sæa into 1776, morto 45enne a Zena o 30 settembre 1781.

A Repubrica de Zena a l'aiva acatao o marchezato de Finâ da l'imperatô Carlo VI
into 1713 pe-a somma de 1 mion e 200 mia scui. So figgia Maja Teexo, a-o cedette
torna, co-o tratao de Worms into 1743, stavotta a Carlo Manoælo III de Savoia,
in cangio de l'agiutto dætoghe inta goæra de sucescion aostriaca. De repicco
aloa Zena, imbozzonâ, co-o trattato d'Aranjuez (7 mazzo 1745) a s'alliò con
França e Spagna, nemighe de l'Aostria e do Piemonte. I Gallo-ispano-zeneixi
avançon verso nord vittorioxi pe scin che , battui a Piaxença o 16 zugno 1746,
fun constreiti a retiâse lasciando Zena sguernia. I Aostriachi do generâ Brown
ocupon San Pê d'Æña o 4 de settembre.

O l'undeman una piña da Ponçeivia a feççe ravaxo into campo aostriaco caozando
un miggiâ de morti: co-o sæximo de pœuscia, o saieiva stæto quello o momento bon
pe attaccâ.

O 6 de settembre o Botta o l'assonse o comando e o Senato da Repubrica, pensando
de no poei resciste a l'invazô, o firmò a reiza. I Aostriachi ocupon a porta da
Lanterna e quella de San Tomaxo.

L'8 o comissaio conte Cotek o domandò pe-e speize de goæra 3 mioin de lie
zeniñe, o primmo da pagâ inte 48 oe, o segondo in œutto giorni e o terço in
chinze. O governo o pagò o primmo mion, pigiandolo da-o Banco de San Zorzo e
dapœu ciancianin atre 900.000 lie, ma de ciu o refiò de sborsâ. O Botta alloa o
preteize un quarto mion, e o se misse a prœuvo a occupâ o resto da çittæ e a
portâ via i artaggiaje.

L'ea o 5 de dexembre insce-o fâ da seja quande 'na battuggia de sordatti
aostriachi a l'ea aprœuv'a rebelâ o mortâ da bombe Santa Cattæña da-a battaja da
Cava in Caignan pe-e stradde do sestê de Portoia: a stradda a cedette e o mortâ
o cazze' da-a caretta. Alloa, segondo a tradiçion, de mentre che i sordatti
çercavan de convinçe a son de baccæ i Portolien ch'ean lie a agiuttâli, un
garçonetto o pigiò un sascio, o criò "Che l'inçe?", e o-o tiò contra i sordatti.
Scciupò a rivoluçion e a battuggia aostriaca a dove' fuzî sott'a 'na gragnoâ de
prie.

O 10 de dexembre i insorti repigion e porte da çittæ e i Aostriachi abandonon
San Pê d'Æña e scapon otra a Bocchetta.

A goæra a continuò scin a-o 18 ottobre 1748, quande fu firmao a paxe
d'Aquisgraña.

I versci do Zan'Agostin Gastadi inta "Gerusalemme deliverâ" porrieivan fâ
riferimento a un atro "Ballilla".

D'atro canto di documenti do 1746 reçentemente re-descoerti inti fondi do
Magistrato de Goæra, conservæ inte l’Archivio de Stato, fan mençun de 'n Dria
Poistæ dito Ballilla, e comonque Ballilla, insemme a "Ballin" e "Balletta",
doveivan ese di nomiagi da figioame ciutosto cumun a l'eppoca, baste pensâ che
int'a comeddia do 1697 "Il genio ligure trionfante" do Zan'Aostin Poinâ un di
personaggi o l'ea o "capoâ Balilla".

L'unnico documento de l'eppoca ch'o çitta o nomiagio do figgiœu ch'o tiò o
sascio o l'è o Bellum Genuense, un poemetto anonnimo scrito inte'n latin
macaronnego dove a-i versci 122-123 se leze: cognomine dictus Mangiamerda fuit
primus certaminis autor (pe "mangiamerda" s'intende un figiœu picin, un bon a
ninte, che però o l'ha saciuo fâ un miaco).

Sciben che a tradiçion popolâ do sestê de Portoia a n'agge tramandao che o
figiœu ch'o tiò o sascio contra i Aostriachi e o l'inandiò a rivoluçion do 1746
o foise Gian Batista Perasso dito Ballilla figgio de Antogno Maja, tenzao de sæa
nasciuo a Zena into gêxâ de San Steva o 26 ottobre 1735, no gh'è documento de
l'eppoca ch'o-o prœuve.

Into 1851 o canonnego Gioxeppe Oivê de Montœuggio, bibliotecaio d'a Berio, o
scrisse a-a dreitua into so vocabolaio zeneize-italian che o Balilla o l'ea de
Montœuggio, questo perchè gh'ea stæto pe'n davei un Giobatta Perasso nasciuo a
Praolongo de Montœuggio into 1729, e o præve Giobatta Minaggia, de Montœuggio, o
l'aiva contao a-o canonnego Oivê che sto Perasso chì o gh'aiva dito che lê o
l'ea quello mæximo ch'o l'aiva tiao a primma sasciâ a-i Aostriachi.

Into 1881 una comiscion muniçipâ composta da de personalitæ comme o prof. A. G.
Barrî, l'avv. Cornelio De Scimon, o prof. L. T. Belgrano e o march. M. Stagen
doppo avei sentio a testimoniança de quarche vegio do sestê de Portoia ch'o
riferiva quello ch'o l'aveiva ódío da-i so messiavi ch'aivan conosciuo in
persoña o Ballilla, a concruze poeise stabilî a squæxi çerteçça che o Balilla o
fu o Giambattista Perasso battezzao inta gexa de San Steva



https://lij.wikipedia.org/wiki/Vichinghi

Vichinghi, bande de guerrê e pirati scandinavi, denominæ inte croneghe latiñe
contemporañie Normanni, protagonisti de 'na noteive espanscion marittima inte
l'8°-11° sec. E fonte nordiche adœuvian o termine V. pe quelli che se diressan
verso S e O; quelli che se dirizettan verso i paixi slavi e Bizançio fun invece
ciammæ Variaghi.

Graççie a-i noteivi amegioamenti tecnichi inte l'arte da navegaçion, inte 'na
primma faze i V. razonsan tutte e coste de l'Œüropa, o Nordaffrica, Bizançio, i
paixi slavi, a Perscia e o Turkestan. I Norvegin se diressan verso e Faerøer,
l’Islanda, e Shetland, i Orcade, a Scoççia do Nord, l’izoa de Man, l’Irlanda,
con di intenti de colonizzaçion otra che de sacchezzo; carattere escluxivamente
piratesco ebban invece e impreize in sce-e coste françeize, in Spagna, in
Marocco e in Itallia (coste toscañe). I Daneixi, che mesciavan in vee e proprie
armæ, se diressan solo verso l’Inghiltæra e l’impeo carolingio (che co-a
conquista da Sassonia o-i menaççava da-a vexin). Tra l’866 e l’890 fondon o
Regno de York inte l'Inghiltæra orientâ (da pœu notto comme Danelaw) e into 911
o ducáto de Normandia, ma o re do Wessex Arfreddo o Grande o l'ariescì a battili
a Edington, bloccandoli inta parte orientâ de l'Inghiltæra. L’attivitæ corsæa di
V. a l'aspresciò a dissoluçion de struttue politiche e sociæ de l'impeo
carolingio. L’unica difeiza efficaxe da-i so attacchi a l'ea in sce base locâ, e
de conseguença inte l'Œüropa occidentâ sorzette numioxiscimi castelli. L’âtra
stradda percoribile a l'ea quella do pattezzo, sciben che o scistema de pagâ un
tributo a-i pirati vichinghi o l'ea peigoozo perché o tendeiva a diventâ
stabile. Inte 'na fase succesciva, quande i paixi invaxi fun stremæ, i V.
domandon de tære onde insediâse, vegnindo coloin: coscì feççan, prez., into
Danelaw e inta Normandia e l’aspetto commerciâ de so impreize o fu un semplixe
sottoproduto de l'attivitæ de predatoî.

A differença di V., i Variaghi (Svedeixi) vègnan ben fîto merçenai e mercanti.
Remontando o corso do 9° sec. i grandi sciummi rusci, razonzettan o Mâ d’Azov e
o Mâ Caspio; attaccon inte l'860 e into 941 Bizançio, e a Perscia ascì. A
Bizançio formon a guardia personâ de l'imperatô. I Variaghi costruin de baze
permanente longo i sciummi da cianua russa pe commerciâ scciavi, pelliççe, amê
con l’impeo bizantin. E fonte slave i dexignan co-o nomme de Rus´: l'è probabile
che i so insediamenti seggian a l'origgine da nascita di primmi stati rusci, i
regni ò canati de Novgorod e Kiev, che into 10° sec. se fuzan into Regno de
Kiev.

Tra o 930 e o 980, inte 'na paoza inte l'attivitæ di V., in Inghiltæra Etelstan,
re do Wessex, o l'ariescì a sottomette i Daneixi de York unifiando l’izoa sotta
a so aotoritæ. Inte questo periodo s'inandiò ascì a crestianizzaçion di
Vichinghi. Quande, poco primma do Mille, començò torna e spediçioin vichinghe,
queste no razonsan ciu l’importança di periodi precedenti. I Norvegin compin
arcuñe ardie impreize mainæsche, quæ a colonizzaçion da Groenlandia (985) e a
scoverta, verso o 1000, de coste americañe, dove fu fondao pe breve tempo una
colonia into Vinland, in sce-a costa nord de l'izoa de Tæranœuva. Into 1014 a
battaggia de Clontarf a marcò a fin da prezença vichinga in Irlanda. I daneixi
Aroldo II Dente Azuro e Sven I Barbaforcua començon invece a conquista de
l'Inghiltæra; o figgio de Sven, Canúo o Grande, o s'impadronì de l'intrega izoa,
construendo un impeo marittimo ch'o l'includeiva ascì a Danemarca, a Norveggia e
e izoe a N da Scoççia. A dominaçion daneize in sce l'Inghiltæra, però, a se
desciorvè pochi anni doppo a morte do Canúo: in gio a-o 1015 l’etæ vichinga a
poeiva dîse davei concruza, a ovest comme a est, dove i Variaghi ean stæti
zœumoæ inglobæ da-a maggiorança slava.



https://lij.wikipedia.org/wiki/Sann-a

Puntu de riferiméntu pe chi vö andâ vers'â Rivéa de Pärme, oppüre inte
l'intrutèra.

Ö cappulögu Savuneize ö funxunn-a in ciü da "çentru metrupulitàn" pe' i
culegaménti in curiéra o stradda ferrô in direçiùn dö vexin cunfin françeize e a
Cósta Azurra.

A çittæ a se tröa in-scia Rivéa Ligüre de Punènte, äa cunfluènxa di sciümmi
Lavanestra e Letimbru (numme artificiò daetö int'o Seisentu aö Lavagnöa).

E spiaxe de Sann-a han ottegnüo a Bandéa Blö d'Európa int'o 2002, 2003, 2004,
2005, 2006 e 2007 . Anche ö portö türistegö dö Cü de Bö (a Végia Dàrsena; fòscia
da ö Françeize Quai de bois, da ö vegiu Mö de Casce dö X secolo) ö l'a otegnüo o
ricönuscimento int'i mæximi anni.

Antigö çentrö di Ligüri Sabasî, a çittae a l'è stæta alleä de Cartagine int'a
segunda guêra punica, cuntra Rumma (za alleä de Zena). Doppu differénti
avegniménti alterni, Rumma a suttumette a-a fin Sann-a a l'inçirca int'u 180
p.d.C. e a-a denominn-a Savo, Oppidum Alpinum. Cun l'inprinçipio de migrasiùin
de popöli Germanici, Sann-a a l'intra in decadensa e a vegne distrûta dö tüttö
int'ö 641 da ö re lungubärdu Rotari.

Sann-a a se retìa sciü sutta äi Franchi de Cärlumagnu, divégne cuntéa, e a
riprende a mercantezä in-scio mä. Doppu aspre lotte cu-i piräti saraceni, ch'i
obligàn a l'imbastì diverse töri de avìstamento, a se custituisce Liberu Cumüne
int'o 1191 (Hoc habet ex Coelis, q. sit Saona fidelis ö seiâ ö mottu mediêväle
do Libero Cumüne).

Int'o XI secolo Sann-a, a l'inprinçipiu alleä cu a Repubbrica de Zena, a
l'intraprende düe lotte ma anche forti intréççi cun lé, specialmente cö famiggia
di Campufregusu, che cun di sö espunenti (Giänu I de Campufregusu ma, in
pàrticoläre, Tumäsu de Campufregusu) a çerca d'inciantäghe inn-a scigniurìa
persunä.

E lotte cun Zena i finiàn tragicamente pé Sann-a int'u 1528, cun a definitiva
cunquista de Andrea Dóia. Stu fæto ö provòca 'na quantitæ de mórti e a
demuliçoin de l'antighiscima acropöli cun a Catedräle de Santa Maria de Castellu
(Santa Maria Assunta o, ascì, Santa Maria Maggiû) e in nümerö de custrussiuìn
civili e religiuse, fin'anch'äa ciü grande pôrte de töri de famigge nobili.

Ö disastru ecònomico ö vegne però dal'interamento dùö pòrto (ch'u se stimma o
fuisse, int'u primmo Trexento, int'i primmi 5 du Mâ Mediterraneo pe capacitæ de
pescaggio de grosse nävi da carego).

Aö pòsto do 21% circa dö tesc-üu urban d'a çitae, demulìu leteralmente pria
insce pria e reimpiegö pe'nterä ö bacin purtuäle, a séià custruìa l'impunente
Furtessa du Prìamar, insc'ei rüderi de l'antïgö Oppidum romàn.

Stòicamente a l'a viscüu uùö sôùö mumento de mascimo splendòre ecònomico intr'a
ä fin dö XIII e a meitè dö XIV seculo, ma anch'ö a l'è ricurdä da qarched'un
anche cumme "a çittae di Pappi". Ünn-a de famiggie ciü blasunnæ d'a çittæe, i
Della Rovere, a n'a avüu ben duì: Françesco della Rovere, ch'u seià Pappa Sisto
IV, e sö neu Giulian della Rovere, pappa cun u numme de Giulio II. Prufitandu
d'a parentella cun i Della Rovere, anche i Riario l'aviàn impurtanti puziçiuìn
de putére, cumme Giömu Riario, ch'u divégnià Segnù de Imula e de Furlì.

Sisto IV ö l'è stætu Pappa da Cappella Sistinn-a (inn-a segunda Cappélla
Sistinn-a a l'è propriu a Sann-a, cumme mausuleu di vëgi dö pappa), Giulio II ö
"mecenate" de Michel'Angiu e de Raffaello. Sutta Giulio II i cuminçan o sö
servixu e Guärdie Svissere, ch'ancùn inch'ö i portan in-sce a divisa o blâsùn da
ruvia savuneize.

Int'o 1809 a çittae a riçeive Pappa Pio VII, prixonné de Napuleun Buonapärte, da
ö quäle l'antîga Fossavaria a l'è battezzä Via Pia.

Cun Rumma e Avignùn, Sann-a - cappulögu dö dipartimento françeize n°108 u de
Muntenötte - a l'è staeta a 3a unica ätra sede üficiäle da storia da Gexia.

Int'o 1815 u Cungressu de Vienna u stabiliâ, cuntra u vurèi d'u Guvernu
legittimu (sensa ûn ezercitu pe poreise fä varei), e cuntra u vurèi du Populu,
l'annesciùn d'a cürtiscima Repübbrica Ligüre (zügnu-dixembre 1814) ai territóri
du Reamme de Sardegna, cu-u quäle a intrià in t'o növu Rêgnu d'Itallia da o
1861. Vitóiu Emanuele II u l'aiva definìu pochi anni primma u populu "Canaglia
Genovese", dunque u n'u gh'aea quellu ch'u se ciamieiva ûn raportu de amù fra o
Re növu e a sö Gente.

Sutta l'amministrasiùn Napuleonica du prêfettu Gilbert Chabrol de Volvic, a
çitae a vedde ûnn-a lenta ma següa repreisa, ch'a l'avià cumme nôdu vitäle a
vegnüa da ferruvia e pœ, in t'u 1861, l'avertüa du stabilimèntu de ferrée Tardy
& Benech, semensa da revuluçiùn indüstriäle savuneize.

Int'o periudo tra ö trenta arvì 1974 e mazzu dö 1975 Sann-a a l'è stæta vittima
de "Bömbe de Sann-a" cioè de attentöti terruristici che faxeivan pàrte de ûn
prögetto Naçionale.

Sann-a, Arbénga, Arasce, Nöi, Spotorno, Ôze, U funzo dìa Ciann-a, O Finà, A
Moenn-a d'Arbisseua, D'äto d'Arbisseua, Väze,

U prugettu u l'è du fiurentìn Giuliano da Sangallo, magister petrarum et
picator, giüttò da Mattê De Bixono, magister picator sive picha pietra. In t'u
1500 a u da Sangallo e a sö néu Bernardo i Ansièn d'a sitae i acórdan a
sitadinansa savuneize in benemerensa d'u prugèttu. U sélebre architettu
(1445-1516) u custruìsce ascì, pe' Loenzo o Magnifico, e ville fiurentinn-e de
Poggio Imperiale e de Poggio a Caiano. Sempre d'o Sangallo i sun diversi
trâvaggi a Rumma e a Perüggia. Fra i ätri, a l'è staeta aluggiò in te stu
palassiu a Reginn-a de Spagna Germana de Foix, muggié de Ferdinando II d'Aragona
(che u l'e staetu ospite in t'u Castéllu Növu ), da u 26 zugnu 1507 (in occaxiun
d'u vertixe eurupéu - Cunvegnu de Sann-a ).

Sann-a a l'è a sede vescuvile d'a Diocesi de Sann-a/Nöi. U Santuariu de Sann-a u
rivéste da seculi in-a impurtansa particuläre, cun i pelegrinaggi d'ogni pärte
de l'Itallia. A Madónna de Sann-a a l'è staeta incurunä da Pio VII - prexuné de
Napuleun Buonaparte a Sann-a - int'o 1815. Sann-a a l'è stæta cun Pio VII sede
ufficiäle dö Papätu, cumme Rumma e Avignùn , scibén pe' in periudu sci cürtu.

Ö pòrto de Sann-a ö l'è estremamente impurtante int'e l'ecunumìa dö cappulögu.
Difæti, pe' impurtansa, traffegö de mercansìe e cumme aprôdu de crûxæë, l'è ö
segundö dä Liguria doppu Zena. Tütto ö cumprensóiu purtuäle, trâvaggiandu in
sinergia, ö ófre impurtanti sbucchi au mä pë e indüstrie do Hinterland
piemuntèise e lumbärdu. Sann-a a l'è inn-a çittæe attiviscima int'o settöre
crûxeristigo, cun a sö modèrna ed efiçiente staçiùn marittima de reçente
costruìa, in Project Financing co a cömpagnia de navegasiùn Costa, dunde fan
atualménte scâ diverse ätre cumpagnìe. A Staçiùn Marittima a l'è stæta prugettà
da l'architettö catalàn Ricardo Bofill. A strûtüa a riseìve tütti i anni çirca
800.000 türisti. A quésti se dêvan zunze i passeggeri (quaexi 2.000.000 int'a
sûla aestae - annä 2006) ch'i se imbärcan da ö Terminäle Traghètti de Pórtiu
Vuè. Int'i anni settanta, primma da grande crisi industriäle da chimica e de
l'açò, Sann-a a l'è rivä a êse a 7a çittae d'Italia pe' redditö pro-capite

A ciü seguìa squaddra locäle a l'è quélla dö Sann-a (Savona Calcio). Intra i ciü
grandi campiuìn Savuneixi i van ricurdae Valerio Bacigalupo (naçionäle) e Felice
Levratto (vegnüu famöso pe a putensa dö sö tìu, che suvénte ö sgarbäva e rèi
(ch'i nu l'éan ancùn de nylon). Ö sport de Sann-a ö vanta inn-a Coppa Italia cun
ö Vuè (1922). Ö Sann-a ö l'è rivò, primma dö Girun Ünico, aö quärto pósto in
Serie A. Ai giörni nóstri ö Sann-a ö zöga inta Primma Divixion.

Sann-a a vanta inn-a squaddra de balla-nöu (Ballaneuo) da anni int'a serie A1: a
Rari Nantes Savona. Int'a sö stóia a l'a vintö: 3 Scudetti (1991 - 1992 - 2005);
2 Cöppe LEN (2005 - 2011, l'equivalente d'a "Cöppa UEFA" du futbàll); 3 Cöppe
Italia (1990 - 1991 - 1993)

Ö 6 zügnu 1991 a 11a tappa dö Gìu d'Italia 1991 a l'è rivô a Sann-a cun a vitöia
de Max Sciandri.

Eddy Merckx ö l'è legö aä Ligüria pe' l'avégniméntu foscia ciü misteriusu da sö
carriéra: int'o 1969 , cun indóssö a maggia rösa dö Gìö d'Itallia, ö l'è trûvö
puxitivu a l'antidóping doppu a tappa de Sann-a e ö vêgne squalificö. Ö
abandunn-a a gära cianzendu sensa riêscì a dä spiegaçoin. I culpevulisti i
trôvan a spiegaçoin de inn-a superiuritè cuscì fórte insce i ätri. I inucentisti
i sustégnan l'idéa dö cumplóttö anche pérchè i curridùi, in te stu periòdö dä
stóia dö ciclismö, i accettävan ancùn buttiggétte da beive da ö pübblicö, ch'i
purèivan dunque cuntêgne quarsciasci côssa.

Scindico: Federico Berruti (Centro-Sinistra) dal 30/05/2006 Çentralìn del
comune: 019 83101 Email del comune: informa@comune.savona.it

A Çittæ de Sann-a a l'è stæta decorâ cun a Medaggia d'Oö aö Valöre Militâ , ö 19
settembre 1974, cun a seguènte mutivaçoin:



https://lij.wikipedia.org/wiki/San_Zane_Battista

Zane Batesto o Giambattista (gr. Ἰωάννης Βαπτιστής, lat. Iohannes Baptista),
santo.

Precursô de Gexo, o predica a converscion e l'amô do proscimo perché l'é vexin o
regno di çê e o l'impartisce a-i discepoli o batteximo (onde o nommiagio) de
converscion in remiscion de peccæ (Mattê 3, 2; Marco 1, 4). A nascita a l'é
anonçiâ, e o nomme (ebr. Iĕhôḥānān "Yaweh o l'é propiçio") imposto da l'angeo
Gabriele a-o vegio sacerdote Zaccaia ch'o perde a favella e o a riacquista a-a
[çirconçixon]] do figgio, pe intonâ o Benedictus; quande a moæ Zabetta a l'é
vixitâ da-a parente, Maia Vergine, o Zane o se scrolla into sen materno,
sentindo vexin o Gexo (Luca 1, 5-25; 39-41; 57-80). E comme precursô apponto de
lê, doppo o voto de nazireao e a vitta, probabilmente nomade, "inti deserti", o
Zane, vestio d'un sgrœuzzo tesciuo de pei de cammello e d'una fascia (perizoma)
de pelle in gio a-i scianchi, o commença in etæ matua a so predicaçion comme
profeta (cfr., pe i particolæ da nascita, Sanson e Samuælo; pe a veste, Elia),
con vivaxe critiche a-i Farisei e in preparaçion de l'avvento do Mescia. Fito
s'arecœugge in gio a lê de folle e di discepoli: tra questi, Gexo, battezzao
da-o Zane, o trœuva di seguaxi. Ma Erode Antipa o fa arrestâ Zane: segondo
Flavio Gioxeppe (Ant. 18, 109-119), pe timô de rivozimenti popolæ (e o saiæ
stæto amaççao subito), segondo i Vangeli scinottichi pe avei denonçiao (e ço o
giustifichiæ o timô soviamençunao) e noççe incestuose e adurtie do tetrarca con
Erodiade: onde l'odio de lê, che a-a figgia Salomè a fa domandâ a-o riluttante
Erode, comme compenso pe avei dançao, a testa do Zane. Questi, da-a prexon de
Macheronte, o l'aveiva mandao doi discepoli a interrogâ Gexo: "T'ê ti quello
ch'o vegne ò gh'emmo da aspêtâne 'n âtro?" (Mattê 11, 2-19; Lucco 7, 18-33);
atto diversamente interpretao da-i exegeti (dubbio aotentico de Zane ò mezo
perché i discepoli se convinçessan da mescianitæ do Gexo?). Ma l'é noteive inti
Vangeli a cua co-a quæ l'é sottoliniao che Zane o l'é o precursô de un ciu
grande de lê ch'o battezziâ, no in ægoa, ma in Spiito Santo (e fœugo) ò in ægoa
e Spiito Santo (Mattê 3, 11; Zane 1, 26-33); mentre Gexo a so votta o proclamma
Zane o maggiô tra i nasciui de donna. Tuttavia, quarcun o credeiva che Gexo o no
foise che Zane resciuscitao; quarche testo (specie do Quarto Vangelo) pâ alludde
a un çerto antagonismo tra i seguaxi di doi: e gh'ea, ben ben di anni doppo a
croxifiscion de Gexo, a-a dreitua a Efeso, çerti ch'aveivan riçevuo soltanto o
"batteximo de Zane" (Atti 18, 24-25; 19, 1-5).



https://lij.wikipedia.org/wiki/Saladin

Saladin, pe esteiso Ṣalāḥ a-o-Dīn Yūsuf b. Ayyūb b. Shādī b. Marwān , ciu
semplicemente ciammao Ṣalāḥ a-o-Dīn a-o-Ayyūbi (Tikrit, 1138 – Damasco, 3 março
1193), o fu Surtan d'Egitto e Sciria e Hijaz da-o 1174 a-a so morte, fondatô da
dinastia curda ayyubide; o l'è consciderao tra i ciu gren strateghi de tutti i
tempi.

Con so barba Shīrkūh, o l'aquixi un'ottima preparaçion militâ ascì, sciben che
pa ch'o prefeise o studdio da-o quæ o se sentiva particolarmente attræto.

Into 1168 o seguì o barba Shīrkūh inviao da Nūr a-o-Dīn ibn Zankī (Norandin) in
Egitto: chì l'ea sciuppao una grave crixi sotta i Imam da quæ aveiva approfittao
o re croxao o quæ, o l'aveiva occupao di territoî egizien. L'Imam/califfo
a-o-Adid o nominò Saladin vizir (una sciorte de primmo ministro), ma into 1171 o
Saladin o depose o mæximo califfo, ponendo fin a-a dinastia sciita ch'a l'aveiva
regnao da-o X secolo. L'Egitto o divegne coscì sunnita . Saladin ne divegne o
surtan e o l'inandiò una dinastia che, da-o nomme de so poæ, a pigiò o nomme de
ayyubide.

A-a morte de Norandin (mazzo 1174), Saladin o ne sposò a viddoa e o començò a so
personâ œuvia de conquista de l'area sciro-palestineize: o l'ariescì a pigiâ o
controllo de Damasco into novembre 1174.

Into março 1175 o conquistò a çittadella de Homs, o 21 zugno Azaz. L'anno
succescivo o misse sotto assedio Aleppo; mentre o l'ea accampao fœua de miage da
çittæ, o 22 mazzo 1176 o scampò a un tentativo de assascinio da parte de trezze
appartegninti a-a setta di Nizarii. Doppo un'inutile spediçion in sce-e montagne
dove aveivan rifuggio i Assascin, Saladin o se retiò a-o Cairo.

Into 1177 o se vozette a-o Regno de Gerusalemme. Vegnúo a conoscença di cen do
Saladin, Bardoin IV o lasciò Gerusalemme con 500 cavaggei pe tentâ a difeisa de
Ascaloña, ma o vègne bloccao in sce-o posto da Saladin, forte de 30.000 ommi. I
Cavaggei Templæ çercon de prestâ soccorso a-o Bardoin ma vègnan missi sotto
assedio a Gaza. Saladin o giustiçiò i so prexonê crestien e o continuò a so
marcia verso Gerusalemme, o conquistò Ramla e o misse l'asseddio a Lidda e a
Arsuf, ma da-o momneto ch'o no consciderava ciu Bardoin comme una menaçça, o
permisse a-o so esercito de spantegáse insce una vasta area, pe raçiâ e riposâ.
Into frattempo, segge Bardoin segge i Templæ ariescin a deliviáse da-i
rispettivi asseddi, e marcion longo a costa, inta spiança de intercettâ o
Saladin primma ch'o razonzesse Gerusalemme. O 25 settembre 1177 se scontron con
Saladin a Montgisard, inti presci de Ramla, cuggendolo do tutto de sorpreisa. I
musulmen fun missi in rotta. Tanti fun amaççæ e o Saladin mæximo o l'ariescì a
fuzzî solo perché o cavarcava un cammello da corsa. Saladin o tornò in Egitto,
subindo di continui attacchi da-e tribù de bedoin longo o tragitto. Soltanto un
deximo do so esercito o l'ariescì a tornâ in Egitto con lê. Anni doppo, o l'aviæ
definio quella sconfita “grande comme una catastrofe”. Bardoin o tallonò o
Saladin scin inta penisoa do Scinai, ma o no l'ariescì a trane vantaggio.

Saladin o tentò un nœuvo attacco into 1179, quindi o s'impegnò inta conquista de
Aleppo (1183) e de Mossul (1186), grandi empoii commerciæ.

Into 1187 o l'inviò a Tiberiade una piccena armâ guidâ da so figgio al-Afdal, pe
rapresaggia a un precedente attacco a una carovaña musulmaña da parte de Rinado
de Chatillon. Raimondo III de Tripoli o nutriva a sperança che Saladin o se
poese alliâ con lê contro Guiddo de Luxignan e pe questo o permisse a-a
spediçion de attraversâ Tiberiade o 30 arvî; ma Gerardo de Ridefort, meistro di
Cavaggei Templæ, o radunò veloxemente un picceno contingente de soli 140
cavaggei in tutto; a força de Saladin a l'ea composta da 7000 ommi. Se scontron
a Cresson, presso Nazaret o 1º mazzo. I Musulmen finzettan una retiâ, Gerardo o
l'ordinò una carega, nonostante o pai contraio de Ruggê, e i cavaggei se separon
coscì da l'infantaja. I Musulmen ariescin a contrastâ façilmente a carega
diretta di crestien, amaççando primma i cavaggei esaosti e da pœu l'infantaja.
Gerardo o sopravisse ma tutti i âtri cavaggei fun amaççæ.

Saladin o l'arecugette un esercito ancon ciu potente forte de 20.000 ommi e o
l'invase o regno a zugno: o l'ebbe stradda façile ascì graçie a l'insensâ smañia
aggresciva do rezente Guiddo de Luxignan, de Rinado de Chatillon, de Umfreddo II
de Toron e do nœuvo Patriarca Eraclio, arçivesco de Cesarea, ch'ean ariescii a
vanificâ l'assennâ linia strategica do defunto re lebbroso de Gerusalemme,
Bardoin IV, orientâ a un accordo co-e forçe musulmañe de l'area.

L'esercito do Regno de Gerusalemme, mesciaose da-a çittæ Santa in direçion nord
pe contrattaccâ, o fu destruto inta battaggia de Hattin (4 luggio 1187), durante
a quæ fu catturao segge o re Guiddo, segge o Gran meistro templâ, che fun tegnui
ostaggi da rilasciâ in cangio da consegna de ciaççeforte. A reliquia da vea
Croxe, portâ in battaggia da-i croxæ comme insegna miacoosa, a fu piggiâ e no se
ne seppe ciu ninte. Saladin o decapitò de propria man Rinado de Châtillon,
adempindo a-o voto solenne ch'o l'aveiva espresso in precedença de vendicâ una
carovaña de pellegrin musulmen diretti a-a Mecca e trucidæ sença pietæ da
Rinado. Tutti i Uspialê e i Templæ cattuæ vegnan amaççæ, perché a so regola a
vietava de pagâ riscatti pe a so liberaçion e a l'imponeiva a-i guerê deliviæ de
tornâ subito a combatte.

O 10 luggio o Saladin o l'ótegniva ascì a çittæ e o porto de San Zane d'Acri; o
surtan o voeiva mantegnî intatto questo centro commerciâ ch'o portava riccheçça
a-i so dominni e de fæto inti termini da reisa o concedeiva che i abitanti
crestien avessan sarva a vitta e conservæ e so proprietæ, ma, pe a ciu gran
parte, refúon de restâ e emigron sença êse molestæ.

Pœuscia Saladin o partì a-a conquista di âtri centri costei. A stradda pe
Gerusalemmea a l'ea zœumoæ averta pe Saladin e lê o pose l'assedio a-a çittæ, ma
o no l'ebbe bezœugno de espugnála: o so difensô, Bagian de Ibelin, o fu assæ
saio da negoçiâ una reisa onoeive in cangio de un'evacuaçion ordinâ di circa
16.000 abitanti crestien che gh'ean asserraggiæ, i quæ fun lasciæ sciortî e
imbarcâ sença perdie. Saladin o l'intrò trionfante inta çittæ o 2 ottobre 1187.
A-i Croxæ gh'arestò solo che o controllo de Tio, Tripoli e Antiochia, che pù
Saladin attaccò into 1188, ma sença successo. O regno croxao se reduxeiva coscì
a una sottî striscia costea.

A notiçia da perdia de Gerusalemme e da Palestiña a fu sconvolgente pe l'Œüropa
crestiaña e ghe fu fîto a recesta de una nœuva Croxâ, proclamâ da pappa Gregoio
VIII e da-o so successô pappa Clemente III. Into 1189 zonsan numeroxi
contingenti militæ pe a liberaçion da Tærasanta.

O 4 ottobre 1189 o Saladin o mosse a est da çittæ de San Zane d'Acri verso o
campo de Guiddo de Luxignan e o schiò e so truppe insce un semiçercio a oriente
da çittæ; l'esercito croxao o l'ea tra mezo e o mantègne a so poxiçion appe' de
forçe de Saladin, co-i baistrê dotæ de coraçça leggia in primma linnia e a
cavallaja pesante in segonda. Int'o scontro i templæ prevarsan in sce-i musulmen
a tá punto che o Saladin o dovette ciammâ di rinforsci da di atre parte do campo
de battaggia; ma i balestrê crestien preparon a stradda pe-a carega da cavallaja
pesante croxâ e a costante avançâ do centro crestian contro e truppe do Saladin
a no l'incontrò gran rescistença. O centro e o scianco drito de Saladin fun
missi in fuga. Ma i vinçitoî crestien se sparpagion pe sacchezzâ, alloa o
Saladin o radunò i so ommi e quande i crestien commençon a retiáse co-o bottin,
o ghe descadenò adosso a so cavallaja leggia. I croxæ dovettan retiáse patindo
de grave perdie, ma a-a fin sconfissan e truppe de Saladin a-o costo da perdia
de 7.000 ommi.

Into 1191 Riccardo Cœu de Lion o zonse in Tærasanta pe tentâ a riconquista de
Gerusalemme. Pe prevegnî a preisa do Zaffo da parte di croxæ, Saladin o
l'atteize l'esercito nemigo a Arsuf, a nord de Giaffa, pe bloccâ o so passaggio.
O schiamento musulman o l'ea supeiô numericamente e o l'ea dotao di armamenti
leggi, specce a cavallaja. A-o contraio i cavaggei croxæ montavan de cavarcœüe
mascisce e robuste, e portavan di armamenti pesanti. A battaggia a s'arvì co-ina
carega de l'infantaia do Saladin ch'a l'effettuò una serie de lançi ripetui de
lançe e giavellotti contra o schiamento serrao di croxæ; da pœu l'infantaja
musurmaña a s'arvì pe lasciâ spaçio a-a cavallaia ch'a caregò a ondæ e fie
crestiañe. Nonostante i ripetui invii a attaccâ da parte di so comandanti,
Riccardo o continuava a tegnî serrao o schiamento, finché o se pose a-o comando
da carega e o stoccò e fie di musulmen, stanchi da l'attacco sferrao sença
exito. A battaggia a duò solo che pochi menuti e l'esercito musulman o fu misso
in rotta e costreito a-a fuga.

Saladin o no subì de perdie eccescive, ançi o l'ariescì a riorganizzâ o so
esercito subito doppo; ma into campo croxao e conseguençe psicologiche pe o morâ
fun enormi, percose questo o l'ea o primmo veo e proprio scontro diretto con
l'invinçibile Saladin doppo o desastroso massacro de Hattin. Saladin o l'ebbe
co-o sovran plantageneto di rapporti de stimma, ma o re d'Inghiltæra o no
l'arestò in Tæra Santa assæ a longo pe mette a frûto e so indubbie qualitæ
guerêe.

Saladin o governò con energia e effixença l'Egitto, a Sciria e o Hijaz, tegnindo
sotto o proprio controllo ascì e doe prinçipæ çittæ sante de l'Islam: Mecca e
Mediña.

O moì into março 1193, appeña doi anni doppo a partença do so grande
antagonista, o re d'Inghiltæra Riccardo Cœu de Lion.

A ereditâ i so possedimenti, che andavan da l'Eufratte a-a Tærasanta a-o Sudan,
no fun tuttavia sempre i so figgi perché, se a-o Cairo, a Damasco e a Aleppo
regnon rispettivamente a-o-ʿAzīz ʿUthmān, a-o-Afdal ʿAlī e a-o-Zāhî Ghāzī, a
Jazīra a fu governâ invece da-o fræ Safedin (a-o-Malik a-o-ʿĀdil Sayf a-o-Dīn),
i teritoi de ça do sciumme Giordan da-o nevo a-o-Mu'aẓẓam ʿĪsà, figgio de
Safedin, e Hims da-i discendenti de Shīrkūh. Con lô se compì o fraçionamento de
un territoio coscì vasto conquistao da Saladin, che a-o prinçippio o l'ea
composto solo da-i doi surtanæ de Damasco e de Cairo; o primmo o se frammentò
a-o prinçippio do XIII secolo, o segondo o fu aquixio into 1250 da-i mamelucchi
de l'urtimo Surtan ayyubide, a-o-Salih Ayyub, morto sença eredi. I Mamelucchi
regnian scin a-o 1517, anno in to quæ e forçe ottomañe do surtan Selim II avian
a megio in sce-i so avversai.

Dante Ardighê o mettiâ, oltre un secolo ciu tardi, Saladin tra i valoroxi no
crestien do Limbo, a testimoniâ a so diatua voxe de ommo retto e esempio de
virtù cavaggesca. Questo no vœu dî, naturalmente, che Saladin o no l'agisse co-a
dieça tippica di so tempi verso i so avversai, sença però descazze inte
l'effiateçça fin a lê mæxima ò inta crudeltæ gratuita.

Saladin valentiscimo segnô e alloa soldan de Babilonia o l'è protagonista da
Novella nona da Dexima Giornâ do Decameron do Bocaçço.



https://lij.wikipedia.org/wiki/Mon%C3%A6a

Monæa ( da-o lat. monēta, propr. attribuio de Zunon, che segondo i antighi
(comme der. de monere «avvertî») significhiæ «l’avvertitrixe», per i boin
avvertimenti dæti da-a dea ai Romen inti peighi; l’estenscion de scign. a l'è
dovua a-o fæto che a çecca de Romma a s'atroava inte vexinançe do tempio dedicao
a Giunon Moneta insce-o Capittolo).

a l'originaio scignificao de dischetto de metallo coniao pe e necescitæ di
scangi, avente liga, titolo, peizo e valô stabilii, pe estenscion tutto ço chi,
inti varri periodi e paixi, serve da intermediaio di scangi e da comuña mezua di
valoî.

O moddo odierno de consciderâ a monæa e i fenommeni monetai o l'è o risurtao de
un’evoluçion secolâ ch'a l'appâ dominâ da-a riçerca spontannia de soluçioin
idonnie a axeiviâ i scangi tra i opiatoî econommichi. O scangio diretto de ben
contra ben, ò baato, o prezentava di comprenscibili inconvegninti pe l’eventuâ
no coincidença inte l'apprexamento di ben potençialmente scangiabbili e pe di
âtre analoghe compricaçioin prattiche. De chì o scindise de l'atto de scangio
inte doe opiaçioin distinte: cescion de un ben ò serviççio contra un ben
intermeddio, che l’esperiença a dimostrava êse largamente recesto e açetao da-o
pubbrico; e impiego de questo ben intermedio pe l’ótegnimento di âtri ben e
serviççi dexidiæ. Quæ strumento intermedio di scangi vègne dœuviao, inta ciu
lontaña antighitæ, e cose ciu despæge: prie, conchigge, sâ, cappi de bestiamme,
tabacco, metalli varri e infin metalli preçioxi (óo, argento), che s'adattavan
ben a-a fonçion in virtù de so peculiæ caratteristeghe, primme fra tutte o valô
intrinsego e a no depeibilitæ, che i rendeivan açetabili da chisesæ e adatti a-a
tezaorizzaçion. Questa spinta evolutiva dettâ da-a comoditæ e da-a conveniença
di scangi a se ritrœuva ascì inte l'urteriô passaggio da-a monæa con un
effettivo contegnúo intrinsego in metalli preçioxi a una monæa de solo papê ò
scriturâ, ni o processo o l'è da ritegnîse concruzo. Da un lao, comme
poscibilitæ ligâ a-i sviluppi de contabilizzaçuin elettroniche, se profia di
scistemi che tendieivan a rende ancon ciu inmateriâ o strumento moniaio, in
quante risurtiæ virtualmente no necessaia sciña a so existença comme segno
cartaççio; da l'âtro lao, a diffuxon de coscì díte carte de crensa a reciamma
l’attençion in sce-a concreta mao complescitæ e mortepriçitæ da creaçion di mezi
monetai. Do resto, a confei carattere de monæa a un determinao mezo dœuviao
comme intermediaio di scangi de ben e serviççi ò, ciu generalmente, comme
strumento regolatô di rapporti de debito no concore necessaiamente l’utilitæ
intrinsega do mezo mæximo, bensci a confiança inta so generâ açetaçion. Ninte de
meno, o concetto de monæa no se presta a una definiçion ch'a se baze soltanto in
sce 'na so caratteristega. Comme intermediaio inti scangi, a monæa a costituisce
un mezo de pagamento. Ma questa fonçion a l'implica che una quarche
disponibilitæ monetaia a segge trattegnua, into corso do tempo, da chi ne fa
uzo; e consuetudine de pagamento di scistemi economichi moderni comportan, de
norma, o decorso de intervalli ciu ò meno prolongæ tra i incasci e i esborsci.
Otra che mezo de pagamento, a monæa a l'è, quindi, riserva de valô: saiv'a dî un
di poscibbili moddi inti quæ i opiatoî econommichi pœuan mantegnî a riccheçça da
quæ dispoñan. Meno streitamente connesse con quelle scinaoa mençunæ son e
fonçioin da monæa comme mezua di valoî e comme termine de rifeimento inti
pagamenti differii, aspetti che pœuan ascì no coexiste into mezo ch'o fonçioñe
comme mezo de pagamento e riserva de valô. Convegne, ôtr'a ço, sottolinniâ a
mancança de ogni necessaia connescion tra o contegnúo intrinsego da monæa e a
soliditæ do scistema monetaio.

Pe scin ch'a circolaçion monetaia a fu costituia escluxivamente da de monæe
metalliche, l’unitæ moniaia, ò monæa baze de un scistema monetaio a-a quæ tutte
i âtre monæe do scistema mæximo vegnivan riferie, quand'a l'ea effettivamente
coniâ (de votte de fæto l’unitæ monetaia a serviva unicamente da strumento
contabile, monæa de conto, e a circolaçion a l'ea composta soltanto de murtipri
e sottamurtipli) a doveiva êse uña e coscì pù i so murtipli. I sottomurtipli,
invece (ò monæe divixonæ , divixonaie, suscidiaie, menue), dœuviæ pe di
pagamenti picin e coniæ in metalli ò lighe de metalli no nobili, nasceivan in
genere comme monæe imperfette ; saiv'a dî che se ghe dava un valô ligâ superiô a
quello do metallo in lô contegnúo (o che o l'ea reizo necessaio ascì da-o fæto
che a coincidença di doi valoî, dæto o scarso prexo di metalli no nobili, a
l'aviæ recesto a coniaçion de monæe troppo grosse e troppo pezante) e
conseguentemente, a-o contraio de quello che avvegniva pe e monæe perfette, se
gh'attribuiva soo che un poei deliviatoio limitao e no s'ammetteiva pe quelle
libertæ de coniaçion. Ogni scistema moniaio o risurtava coscì constituio da
l'unitæ moniaia, coniâ ò ideâ, avente un valô corispondente a un dæto peizo de
metallo fin, da de monæe do mæximo metallo de valô murtiplo de l'unitæ, quelle
ascì de pin peizo e valô, e da de monæe divixonæ, de valô superiô a-o valô
intrinseco, ch'ean açetæ in pagamento in quante convertibile inte precedente (e
fun dîte perçò ascì monæe fiduciaie ).

Un scistema monetaio o poeiva êse monometallico ò bimetallico a segonda che a
monæa ligâ con poei libiatoio illimitao (unitæ monetaia e so murtipri) a foise
de un solo metallo, óo ò argento, ò de l'un e de l'âtro metallo. Perché o
monommetallismo aoreo ò argenteo o fonçionesse in moddo perfetto ocoriva però
che i privæ avessan facortæ de portâ sença limiti de sciorta metallo a-a çecca
pe ótegnîne monæa e viçeversa (libertæ de coniaçion e de fuxon) e de fâ sciortî
e intrâ metallo da-e frontee (libertæ de esportaçion e de importaçion); soltanto
l’existença de queste doe libertæ a permetteiva de fæto un aotomatico processo
de adeguamento do valô de scangio de monæa a-e variaçioin do valô commerciâ do
metallo in quelle contegnúo. A traverso a so libbia trasfeibilitæ in
corispettivo di sadi pascivi de bançe di pagamenti o metallo o tendeiva otr'a ço
a distribuise tra i varri paixi in reçipproche relaçioin d’affæ in moddo da avei
inte tutti o mæximo prexo, e i rapporti tra i livelli di prexi existenti inti
varri paixi, ossæ tra i poei d’acatto de relative monæe, tendeivan a tornâ
aotomaticamente in sce de poxiçioin de equilibbrio, qualoa temporaniamente se ne
foisan allontanæ. Into bimetallismo, otr'a-o veificâse de sciudîte condiçioin pe
e monæe segge d’óo segge d’argento, occoriva da pœu che vegnisse fissao o
rapporto ligâ tra i uñe e i âtre in baze a-o rapporto tra i valoî commerçiæ di
doi metalli. A-o scistema bimetallico se ricorse into 19° sec. inta spiança ch'o
poese asseguâ megio do scistema monommetallico a stabilitæ do valô da monæa a
traverso procesci compensatoî: questi poeivan però fonçionâ soo quande e
deviaçioin do rapporto commerciâ tra i valoî di doi metalli da-o rapporto legâ
ean de lieve entitæ e no vaivan a riportâ i doi rapporti a-a coincidença in caxo
contraio. De nanti a-e forte fluttuaçioin do prexo de l'óo, e sorvettutto de
l'argento, veificæse inti urtimi dexenni do 19° sec., o bimetallismo o doveiva
perçò in breve tempo rivelâ a so inadeguateçça a razonze o fin ch'o se
proponeiva. Pe a lezze de Gresham, segondo a quæ a monæa cattiva a scaccia a
boña, questo o l'ea de fæto inandiao a trasformâse inte 'n scistema
monommetallico a tipo âternao, a prœuvo a-a sciortia da-a circolaçion de monæe
coniæ into metallo a favô do quæ s'ea mutao o rapporto tra i valoî; e l’Union (ò
Liga) moniaia latiña ch'a l'aiva adotao o scistema bimetallico, a dovette a un
çerto punto sospende a libera coniaçion de l'argento, ch'o s'ea deprexao, pe
rompî o circolo attraverso o quæ l’óo o tendeiva a desmonetâse. Ne risurtò, inti
paixi membri de l'Union, un scistema monetaio dîto bimetallismo rango ò
incompleto (in quante soltanto e monæe d’óo conservon inte questo un carattere
de monæe perfette e quelle d’argento fun aotomaticamente redúte a monæe
divixonaie, ammettendose che o so valô legâ o poese superâ quello commerciâ)
assæ vexin a-o monommetallismo. Pe a progresciva smonetaçion de l'argento, andò
da pœu sempre ciu prevaindo o monommetallismo aoreo.

Into 19° sec. da-a rente a-e monæe metalliche s'ea diffuzo però in mezua
crescente a circolaçion de di surrogæ, sotta forma de biggetti de banca ò de
stato convertibili in monæa, a corso fiduciaio ò legâ (monæa fiduciaia ), e da
pœu ascì de assegni, sempre a corso fiduciaio (monæa bancaia ). Questi titoli de
crença, quande scuveivan a fiducia do pubbrico, ean perfettamente in grao de
adempî comme a monæa metallica a-a fonçion d’intermediaçion inti scangi e no
impedivan che a monæa da lô rappresentâ a seguitesse a esplicâ l’âtra so
importante fonçion de mezua comuña di valoî, permettendo che ogni ben existente
into mercao o l'avesse un solo prexo, espresso in monæa, ançiché tanti prexi
quanti son i âtri ben co-i quæ o pœu scangiâse, comme avvegniæ se a monæa a no
ghe foise. I bigetti a corso legâ aveivan ôtr'a ço o poei deliviatoio inti
pagamenti comme e monæe metalliche e comme queste poeivan, in condiçioin de
stabilitæ di prexi, permette de amugiâ valoî pe o futúo, a traverso o risparmio,
ò de trasportâli int'o spaçio (mediante, prez., a vendia d'immobili inte 'n
lœugo e l'acatto co-o ricavao de di âtri immobili inte 'n lœugo despægio).
Soltanto e fonçioin de riserva metallica de banche, ossæ de covertua da
circolaçion cartaççia, no poeivan ovviamente êse desgugeite da-i biggetti emissi
da-e banche mæxime, che pe do resto ean in grao de rappresentâ piñamente e monæe
propiamente dîte, e, con quarche limitaçion, i assegni poeivan a so votta
rappresentâ i biggetti a corso legâ. O monommetallismo aoreo (gold standard ) o
l'andò pertanto sempre ciu trasformandose inte 'n scistema into quæ da-a rente e
in lœugo de monæa d’óo circolava i biggetti de banca ò de stato a corso legâ,
inte quelle convertibili, e questo scistema o fu largamente attuao inta so forma
clascica fin a-a Primma guæra mondiâ.

Doppo o conflíto, ch'o l'aiva costreito a sospende o regimme aoreo pe adotâ o
corso forçozo, e a prœuvo a-a grande deprescion do 1929-31, sorse l’exigença de
un scistema moniaio internaçionâ ch'o disciplinesse: i rapporti de cangio tra e
monæe inti differenti paixi (regimme di cangi); e modalitæ pe effettuâ de
transaçuin con l’estero (regimme valutaio); e caratteristeghe di strumenti che
in ogni momento vegnan universalmente açetæ comme mezo de pagamento e funçioñan
da monæa de riserva (regimme de riserva); e modalitæ pe coreze de scituaçioin de
squilibbrio inti pagamenti internaçionæ. Co-i accordi de Bretton Woods do 1944 o
scistema aoreo o fu quindi ripristinao sotta forma de gold exchange standard
(into quæ i bigetti son convertibbili in divize estere equiparæ, saiv'a dî a so
votta convertibile in óo in âtri paixi), prefeio a-o gold bullion standard (into
quæ i biggetti son convertibili in trappe d’óo se vegnan presentæ pe di valoî
superioî a un minimo fissao da-a lezze) e a-a forma mista (in ta quæ l'è lasciao
a l'institúto d'emiscion a çernia tra convertî in óo ò in divize estere i
bigetti presentæ a questo scopo). Into 1973, doppo a crixi do scistema de
Bretton Woods, s'instaorò un scistema ibrido bazao in sce-a fluttuaçion di cangi
e in to quæ coexiste una pluralitæ de strumenti de riserva (multicurrency
reserve system) e, sorvettutto da-o 1985, una gestion ciu attiva e coordinâ di
cangi da parte di aotoritæ di prinçipæ paixi (managed floating). Un tâ scistema,
consentindo co-ina çerta flescibilitæ l’adeguamento a-i mutamenti de condiçioin
economiche e di equilibbri politichi e sociæ, o tendeiva verso di tasci de
cangio ciu stabbili graçie a 'na sorveggiança murtilaterâ di tasci e a
l'instituçion de zone obiettivo, saiv'a dî de bande de fluttuaçion de ampieçça
predeterminâ, de quæ un ezempio o l'è stæto o scistema monetaio œüropeo.
Tuttavia questo scistema o l'è stæto oggetto de nomioze controversce in quanto o
necescitava de una limitaçion da sovranitæ monetaia naçionâ pe o dovúo
coordinamento de politiche economiche.

Va ricordao che se vegne sospeizo a convertibilitæ e proclamao o corso forçozo
di bigetti, questi da surrogæ da monæa se trasforman in vea e propria monæa
(carta monæa , ò monæa cartacea) e, se a so circolaçion a foise contegnua d'inti
limiti do fabezœugno naçionâ de mezi de pagamento, porieivan a rigô seguitâ a
asciorve e fonçioin da monæa sença gravi disturbi. Ço però no aven perché a-o
corso forçozo se ricore proppio ò pe sarvâ, accollandone e pascivitæ a-o stato,
di instituti bancai pericolanti in conseguença de eccescive immobilizzaçioin, ò
pe sarvaguardâ o mæximo institúto de emiscion da-e conseguençe de un imprudente
allargamento da circolaçion ò de una contraçion de so riserve, ò sorvettutto pe
fornî un’intrâ strazordenaia a-o stato o deficit de banço do quæ o no segge
âtrimenti sanabile ò o pagge destinao a allargâse, comm'aven, prez., a-o començo
de una guæra. L’inflaçion, in tâ caxo, a traverso a svalutaçion di bigetti, a
mette a dispoxiçion do stato una parte do poei d’acatto primma godio da-i
çittadin e a permette coscì de fâ fronte a-e speize ecceçionæ in atto ò
previste. Amanaman che cresce a quantitæ de biggetti in circolaçion diminuisce
però a fiduccia do pubbrico che, pe quante obrigao a açetâli in pagamento, o
çerca de desfâsene a-o ciu fîto, renonçiando a servîsene comme mezo de
accumulaçion e sciña, a inflaçion avançatiscima, comme mezo de scangio, tant'è
che se verifica inte quarche caxo o fenommeno da fuga da-a monæa e se torna a-o
baato. No essendo ciu poscibile alloa restaorâ a fiducia do pubbrico inta monæa
coscì desvalutâ, no resta che cangiâla co-ina nœuva monæa (cangio da monæa); ma
pœu succede invece che se façç'a tempo a arestâse in sce-a via de l'inflaçion e
che se posse, a poco a poco, a arrivâ, graçie ascì a-o sviluppo de l'attivitæ
economica ch'a riasciorbe l’eccedença de monæa, a-a stabilizzaçion di prexi e di
cangi in sce di nœuvi livelli.



https://lij.wikipedia.org/wiki/Jean-Jacques_Rousseau

Jean-Jacques Rousseau - Filozofo e scritô (Zeneivia 1712 - Ermenonville, Oise,
1778).

Figgio de un relœuiâ, o no l'ebbe una regolâ instruçion, e a soli trezz'anni o
fu mandao comme apprendista presso un incizô, ocupaçion ch'o l'aviæ ben fîto
abbandonao pe fuzzî in Savoia, començando una vitta dezordenâ ch'a saiæ diâ ben
di anni. Indiriçao da-o parrego de Confignon, un villaggio vexin a Zeneivia, a
Annecy, presso M.me Louise-Eléonore de Warens, o fu da questa a so votta
indiriççao a Torin, inte 'n ospiççio pe catecumeni, dove Rousseau o l'abbandonò
l'originaia fe' carvinista e o fu battezzao segondo o rito catollico (1728).
Repigiao ben fîto a vitta ramenga, o s'ocupò inti succescivi quattr'anni in
umili loei presso de famigge scignorili, pe da pœu razonze torna M.me de Warens,
da quæ o l'aiva da vegnî amante. Inti anni trascorsci con questa inta rescidença
campestre de Les Charmettes, inti presci de Chambéry, o se dedicò a vaste lettue
e a un'intensa attivitæ de studdio, privilegiando in particolâ a muxica. Doppo
un urteriô periodo de viægi pe a França e a Sviççera, o tornò ancon da-a Warens,
trasferiase into frattempo a Chambéry; ma a pascion ch'a l'aiva ligao i doi a
l'ea zœumoæ ezaoria e o Rousseau o s'allontanò definitivamente da-a so
protettrixe, occupandose comme precettô a Lion (1738-40). Into 1741 o l'ea a
Pariggi, donde o praticò prevalentemente l'attivitæ de copista de muxica e dove,
into 1745, o se ligò a una popolaña, Thérèse Levasseur, da-a quæ o l'ebbe varri
figgi, che fun affidæ a-a caitæ pubbrica. Doppo un breve periodo a Veneççia,
ond'o fu segretaio de l'alloa ambasciao de França, o tornò a Pariggi e chì o
l'intrò in contatto co-i filozzofi de l' Encyclopédie, Diderot, Condillac,
Fontenelle, Voltaire, F. M. Grimm. Da Diderot o riçeve' l'invio a collaborâ a
l'œuvia, a-a quæ o contribuì co-e voxe de muxica (da pœu pubbricæ a parte comme
Dictionnaire de musique, 1764) e co l'articcolo Économie politique, into quæ za
emerzeiva i concetti fondamentæ da so œuvia in sce-o contræto sociâ. A-o 1750
remonta o so Discours sur les sciences et les arts, composto in ócaxon de un
concorso bandio da l'Accademia de Dixon in sciô tema "Se o progresso de sciençe
e di arte o l'agge contribuio a amegioâ i costummi". Into so scrito, co-o quæ o
guaagnò, o Rousseau rispondeiva negativamente a-o quexito de l'Accademia,
mettendo praticamente in discuscion o valô che i inluministi attribuivan a-o
progresso e sostegnindo pe contra l'aomento da degradaçion morâ in connescion co
l'evoluçion da çivilizzaçion. Texi, questa, che o Rousseau o l'aviæ ribadio e
articolao into Discours sur l'origine et les fondements de l'inégalité parmi les
hommes, composto into 1754 in risposta sto chì ascì a un quexito de l'Accademia
de Dixon. Con questo segondo scrito i rapporti co-i ençiclopedisti, za avenæ a
caoza do primmo, se rompin definitivamente e o Rousseau o passò a Zeneivia,
dovve o fu accugeito con grandi onoî e dove o tornò a l'originaia fe'
carvinista. Tornao int'o mæximo anno a Pariggi, o se'aretiò da pœu presso
Montmorency, dove, ospite de M.me d'Épinay e da pœu do maresciallo de
Luxembourg, o compoze e so œuvie ciu importante, Julie ou la Nouvelle Héloïse
(1761), Émile ou sur l'éducation e o Contrat social (tutti doi do 1762).
Costreito a abbandonâ a França quande e so œuvie (l'Émile e o Contrat in
particolâ) fun giudicæ peigoze in sciô cian politico e religiozo, o trovò
refuggio in Sviççea, a Môtier-Travers, presso Neuchâtel, donde o compose e
Lettres écrites de la montagne e o començò a travagiâ a-e Confessions (apparse
postume in 4 vol., 1781-88). Ospite de D. Hume a Wootton (1766), o rompì ben
fîto co-o filozofo scoçeize pe via do so carattere sempre ciu raozo e de manie
de persecuçion de quæ o commençava a sofrî. Tornao in França, o se stabilì torna
a Pariggi (1770); incurante do mandao de cattua inti so confronti, o visse
sempre ciu in solituddine, dedicando o so tempo a-a stezua de Rêveries du
promeneur solitaire e di Dialogues ossæ Rousseau juge de Jean-Jacques. Ospite do
marcheize de Girardin a Ermenonville, chì o moì inta nœutte tra o 2 e o 3 luggio
do 1778.

O pensceo filozofico-politico de Rousseau o se colloca da un lao inte 'na
poxiçion eccentrica a peto de l'idea illuministega de progresso, segge in senso
conoscitivo segge in senso morâ, mentre o recuppera da l'âtro di temi politichi
fondamentalmente inluministeghi. Scin da-o Discours sur les sciences et les arts
se riscontra in Rousseau un attezamento polemmico inti confronti de quello che
a-i illuministi o l'appaiva inçivilimento e raffinamento, mentre in realtæ o no
l'ea âtro, a-i so œuggi, che mortificaçion e anullamento da spontaneitæ
caratteristega de l'ommo e di rapporti umen no ancon contaminæ da-e convençioin
da societæ civilizzâ (spontaneitæ che Rousseau into primmo discorso o vedde
rappresentâ inte çittæ-stato de l'antiga Greçia). De chì a texi radicâ che "e
nostre añime se son corotte inta mezua in ta quæ e nostre sciençe, e nostre arte
han progredio verso a perfeçion". L'argomento fondamentâ do Rousseau, bazao in
sce l'ipottexi de l'existença de una natua umaña incorotta ch'a saiæ degenerâ
moralmente a caoza di rapporti instaoraose inte coscì díte societæ çivî (e l'è
eviddente ch'o Rousseau o generalizzava sorvettutto i træti da societæ françeize
do so tempo), o l'imponeiva un ciarimento circa e caratteristeghe de l'ommo a-o
de fœua de queste societæ. A tâ ciarimento l'ea dedicao o succescivo Discours
sur l'origine et les fondements de l'inégalité parmi les hommes, dovve o
Rousseau o l'ipotizza, benché soltanto in sciô cian concettuâ e no in sce quello
storico, un "stæto de natua" da-o quæ l'ommo o se saiæ de man in man sempre ciu
allontanao: l'ipottexi do stato de natua a consente a-o Rousseau de deliniâ, pe
sottraçion de convençioin e di artifiçioxitæ introdute da-a societæ, quelle
caratteristeghe umañe no inquinæ da-a çivilizzaçion, de quæ, sciben che no inte
l'aspetto ciu primitivo, o Rousseau o vaghezza o ripristino. A differença do
stato de natua hobbexian, quello de Rousseau o no l'è bazao in sce un'inmaggine
aggresciva de l'ommo; ciutosto, l'è legittimo ipotizzâ una completa armonia tra
ommo e natua: sodisfaxendo e so exigençe primaie e svilupando un sentimento de
compascion inti confronti di proppri scimmili, l'ommo o l'è, in natua, inte 'na
condiçion de izoamento che, s'a ne impedisce da un lao o sviluppo morâ e
intellettuâ, a ghe precludde da l'âtro l'aquixiçion de quelle caratteristeghe
deleteie indute da-a çivilizzaçion (egoismo, aggrescivitæ, prevaricaçion). Int'o
stæto de natua no existe proprietæ ni soverciaja e i esei umen se troeuvan
praticamente inte 'na condiçion de assoluta libertæ e ingoagiança. Co-a nascita
de primme comunitæ patriarcæ, avegnua quande i scingoli s'en avisti di vantaggi
che derivan, in sce-o cian de l'aotoconservaçion, da-o fâ parte de un gruppo
organizzao, commença a deliniâse e primme rudimentæ forme de societæ, o nucleo
originaio de quæ o l'è rapprezentao da-a famiggia. A questi raggruppamenti, che
pe o Rousseau costituiscian l'ezempio ciu feliçe de organizzaçion sociâ, segoe
tuttavia de forme sociale sempre ciu strutturæ, sorvetutto pe via de l'avvento
da proprietæ. Apropriandose da tæra e di so produti, inventando e dœuviando e
primme tecniche de transformaçion da natua, comme a metallurgia e l'agricortua,
emerze cian cian a societæ çivî, fondâ in sce-a distinçion tra "mæ" e "to" e in
sce-a dezuguaggiança che, pe garantî a proprietæ, e lezze vegnan a codificâ. In
tâ moddo l'umanitæ a saiæ sciortia definitivamente da-e originaie condiçioin de
naturalitæ pe struttuâse inte 'n'organizzaçion coerçitiva, fondâ in sce-a
distinçion tra ricchi e povei, padroin e scciavi. Tuttavia questa accuza lançâ
da o Rousseau contra a societæ çivî e e so struttue a no scignificava o dexideio
de riportâ inderê l'umanitæ "inte foreste co-i orsci", a l'originaia innoxença e
inguaggiança. Se trattava invece, e questo o l'è o scopo do Contrat social, de
definî i fondamenti de una nœuva societæ in grao de ristabilî "into drito
l'ingoagiança naturâ fra i ommi"; se trattava de trovâ i fondamenti de una
societæ giusta: in questo o Rousseau o torna a condividde e prospetive de
riforma politica che inspion e polemmiche iluministe. O problema do "contræto
sociâ" o l'è quello de trovâ una forma de associaçion pe a quæ ognun, protetto
da-a força comun de tutti, o l'areste patron de lê e libbero. Fin do contræto ò
patto sociâ o l'è dunque ançitutto de garantî a libertæ de ciaschedun, ch'a no
saiâ ciu a libertæ naturâ do stato de natua, perdua con questo, ma a libertæ
ch'a nasce da-o contræto, a-a formaçion do quæ concore tutti i contraenti
decidendo de sottomettise a-a voentæ generâ. A-e relaçioin individuæ se
sostituisce a relaçion di çittadin co-a lezze, esprescion da voentæ generâ, a-a
quæ tutti se sottomettan. Claozoa centrâ do contræto a l'è "l'alienaçion totâ de
ciascun associao con tutti i so diritti a-a comunitæ"; nasce coscì o corpo
politico into quæ i çittadin son parte integrante do tutto e into quæ tutti e
ciaschedun detegnan a sovranitæ. Se escludde inte questa prospetiva a figua de
un çittadin ò corpo separao rivestio da sovranitæ a traverso a renonçia di
scingoli a-i proppri diritti: tâ renonçia a l'è imposcibbile; o corpo politico o
costituisce un tutto, un "corpo morâ e coletivo" composto de tutti i membri,
ch'o tra da l'atto da propria voentæ o so "mi comun". O stato o l'è quindi una
"persoña morâ", un "ente collettivo" ch'o no s'identifica ni co-ina persoña, ni
co-a somma aritmetica da voentæ de tutti, ma co-a "voentæ generâ" che comme tâ a
l'è de longo retta e a l'ha pe so fin l'utilitæ pubbrica. E lezze son esprescion
da voentæ generâ, pe a quæ tutti s'impegnan a-e mæxime condiçioin e godan di
mæximi diritti. Coscì a voentæ generâ "a restabilisce into diritto l'inguagiança
naturâ tra i ommi" e a garantisce a libertæ de ciaschedun, libertæ ligâ a-a
raxon e a-e lezze. Rispetto a-a libertæ naturâ, proppria di primmi ommi
"stuppidi e limitæ", s'instaora una libertæ propria de esei dotæ de raxon,
capaxi de moralitæ. Se tratta da "libertæ çivî", limitâ solo da-a voentæ generâ
in ta quæ ciaschedun s'identiffica. Da-a conceçion do stato comme "ente
collettivo", "mi comun", ch'o s'esprimme inta voentæ generâ e ch'o no l'ammette
defeçioin ò negaçioin (onde libertæ coincidde con obediença) l'è derivao de
interpretaçioin assolutisteghe de Rousseau, mentre da l'avento posto in scio
carattere inalienabile da sovranitæ eserçitâ da-o poppolo intrego s'inandia i
interpretaçioin democrattiche.

A riforma de l'ommo inta vitta sociâ, proposta da-o Contrat, a se poñe comme
problema educativo individuâ inte l'Émile, quæ formaçion de l'ommo nœuvo.
Percose a natua a l'è boña, a preoccupaçion do Rousseau a saiâ de no turbâ
l'armonia e o sviluppo da natua into figgiœu; l'educaçion do Millio a doviâ êse
quindi esençialmente negativa, a no doviâ mai intervegnî into processo de natuâ
maturaçion de facortæ do figgiœu, no pretende de "vedde into figgiœu l'ommo".
Emilio o l'ha da atrovâ da lê i primmi rudimenti de sciençe, into travaggio
manoâ, into contatto co-a natua no mediao da-i libbri, e manco suggestionao da-a
societæ da-a quæ o doviâ arestâ lontan scin a quande o no l'aviâ conquistao,
co-a raxon, a piña libertæ. De fæto, curmine de l'educaçion a l'è a conquista da
raxon, da piña capaçitæ de giudiççio, l'affermâse da conscença morâ: chì
s'inserisce ascì a scoverta de Dê fœua da-e raprezentaçioin antropomorfiche.
S'alœuga a questo punto inte l' Émile a Profession de foi du vicaire savoyard,
ch'a comporta o riconoscimento de Dê creatô e providente a traverso l'orde do
Creao; riconoscimento ch'o l'è fruto ançitutto de un sentimento, no da raxon
discorsciva. Con Dê, a religion do Rousseau a comporta o riconoscimento de
l'immortalitæ de l'añima a-a quæ l'è connesso no solo a moralitæ, ma a necessaia
prospetiva otratereña de premmi e castighi quæ ristabilimento de un orde perdúo
into mondo di ommi. Questi i perni da religion de l'ommo che o Rousseau o vedde
coincidde co-a "pua e sencia religion do Vangelo". Da questa se distingue a
religion do çittadin ligâ a colti e dogmi, despægia da paise a paise. Despægia
ancon l'è a fe' puramente çivî, saiv'a dî propria da societæ çivî: se o stæto no
pœu intervenî inte opinioin privæ di individui, tuttavia questo deve stabilî i
dogmi da religion çivî: existença de Dio poente e provviddente, immortalitæ de
l'anima, vitta futua con premî e castighi, santitæ do contræto sociâ e de lezze:
sença questa fe' no l'è poscibile pe Rousseau êse boin çitten; chi refiese
quelli dogmi, o doviâ êse cacciao da-o corpo sociâ comme un ommo "incapaxe de
amâ e lezze, a giustiççia, de sacrificâ, s'ocore, a propria vitta a-o dovei";
chi da pœu tradisse a fe' çivî, o doviâ êse condannao a morte. Posta a-o centro
questa fe' çivî, o Rousseau o difende ascì a tollerança religioza contra
l'intollerança çivî e teologica, ch'a provvoca contestaçioin e guære dannoze a-a
sovranitæ do stato.

Rousseau o fu ascì curtô de muxica, manifestando di attituddine segge comme
teorico (comme risurta da-a Dissertation sur la musique moderne, 1742, so primma
œuvia stampâ, e da-e voxe ch'o scrisse pe l' Encyclopédie) segge comme
compoxitô; in quest'urtima veste o fu aotô, tra i âtre, de l' opéra-ballet Les
muses galantes (1745) e de l'œuvia buffa Le devin du village (1752), rappresentâ
con grande successo a-o tiatro de corte de Fontainebleau. Aotô tiatrâ ascì, o
scrisse e comeddie Les Festes de Ramire (1745) e Narcisse (1752), çimentandose
ôtr'a ço inta trageddia.



https://lij.wikipedia.org/wiki/Inno_do_Zena

"Con i pantaloni rossi e la maglietta blu"...a stoia de l' "Inno" do Zena a
commensa chì. A l'è na stoia che a dua da-o 72/73, l'anno da promozion do
Silvestri, do Bordon, e de tanti atri campiuin... L'ea stæto fæto un bando de
concorso, aveivan partecipou in 40 (con 'na tascia de iscriziun de 10.000
franchi) e 'na Giuria con a cappo l'Enzo Tortora, doppo avei sentio tutti i
pessi in sce l'organo da gëxa da Consolazion, o n'aveiva tiou fêua 24. In
dexembre, a-a Fea do Mâ, in træ seiann-e, a-a zeuggia n'han sunnou 12 e o
pubblico in sala o n'ha çernuo 6, idem a-o venardì, e poi a-o sabbo gh'è stæta a
finâ. E con gran destacco, ha guagno "Un cantico per il mio Grifone", cantou da
40 studenti do Vittorio Emanuele, parolle mæ e muxica do Giampiero Reverberi che
pe o sò Zena, pe 'na votta, o l'ha anche tradio Lucio Battisti, Mina e tutti i
atri pe i quæ o travaggiava alloa. O l'è stæto le, in quattro e quattr'êutto, a
tiâ fêua quelle notte che son tanto intræ in to chêu di nostri figgieu e de
tutta a Gradinata Nord. Ma perché quello riferimento a-e braghe rosse e a-e
maggette bleu? Perché o bando de concorso o precisava che e parolle doveivan
avei un raciammo a-e caratteristiche do tifo genoano, e in te quelli anni, fra
l'atro, a nostra zoventù a l'annava a-o campo proprio vestia coscì, dando -se
ghe ne fuise stæto ancon bezêugno- n'atro maaveggioso colpo d'êuggio tutto
rosso-bleu. In te caratteristiche do nostro tifo mì g'aveivo anche misso a
disperazion che provemmo quando "i atri" perdan: "Tornati a De
Ferrari/festeggian la vittoria/ancora più contenti/quando perde la....", ma i
organizzatui, e in particolare o Pippo Spagnollo, han dito che in to nostro inno
no doveivimo parlà di atri, e coscì, con o Reverberi, l'emmo cangiou. N'avevivo
scrita anche 'n atra, de quartinn-a, ma questa me l'eo censurâ da mi. A faxeiva:
"Chi parla di fusione/lo fa per scherno o lazzo/fa solo confusione/non ha capito
un c...o". E questa, comunque, a-a dedico a-o Garron e a chi a pensesse comme
le. Pe concludde, 'na curioxitæ. I nostri cuxi, con a fantasia che a-i
contraddistingue, in seguito aveivan adottou come inno sò -cangiando quarche
parolla- o pesso ch'a-o nostro concorso o l'ea arrivou quarto, quello ch'o
faxeiva "Genoa olè, Genoa olè, forza Genoa Genoa olè". L'è comme avei guagno
4-0! Con tante scuse a-e femministe che m'han accusou d'ese troppo maschilista
quande, foscia con poca cavalleria, pà che se comande: "O donna, prepara...". Mì
no a veddiô, ma stævene, che primma o doppo, quella stella a deve arrivà.

GENOA-GENOA-GENOA-GENOA-GENOA Con i pantaloni rossi e la maglietta blu è il
simbolo del Genoa la nostra gioventù. In dieci o centomila non puoi tenerli più
son sempre più festosi i tifosi rossoblu Aprite le porte oh!-oh! il Grifone
va !! Nessun avversario oh!-oh! mai lo fermerà !! O donna prepara oh!-oh! per la
mia bandiera il nuovo scudetto che il Genoa vincere dovrà!!!
GENOA-GENOA-GENOA-GENOA-GENOA In cento e più trasferte in auto, moto o treno, ti
seguono fedeli non puoi tenerli a freno. Tornati a De Ferrari ti fanno un
carosello che anche Garibaldi si unisce al ritornello Aprite le porte oh!-oh! il
Grifone va !! Nessun avversario oh!-oh! mai lo fermarà !! O donna prepara
oh!-oh! per la mia bandiera il nuovo scudetto che il Genoa vincere dovrà!!!
GENOA-GENOA-GENOA-GENOA-GENOA

Tornati a De Ferrari Festeggian la vittoria Ancora più contenti Quando perde la
Sampdoria



https://lij.wikipedia.org/wiki/Democrito

Demòcrito (gr. Δημόκριτος, lat. Democrĭtus) de Abdea. - Filosofo grego (Abdea,
Traxa, n. tra o 470 e o 457 a. C. - m. foscia tra o 360 e o 350 a. C.).
Discepolo de Leüçippo, o l'ha elaborao una conceçion materialistega da realtæ, a
quæ a l'è vista comme mateia in movimento (permisso da-o vœuo).

Di dæti meno inçerti da tradiçion ch'a-o risguarda vœuan ch'o viagesse soventi
in Egitto e pe tutto o mondo mediterranio. Tornao a Abdea (o ghe saiæ morto a
109 anni), o se dedicò a l'attivitæ de meistro e de studioso. Di numeroxi
scriti, de etica, matematica, lettiatua e muxica, n'è pervegnuo solo che circa
trexento frammenti.

O l'ha sviluppao rigorosamente a conceçion atomistega de Leüçippo, abbandonando
però o grossolan empirismo fixico do meistro e asmiando a una spiegaçion
metafixica da realtæ. Coscì o momento "eleatico" o riappâ inta so gnoseologia
rinsadao pe a distinçion rigorosa fra conoscença senscibile e conoscença
intellettuâ, e solo a quest'urtima l'è riconosciúo o carattere de çerteçça: e
qualitæ senscibile son convençionæ (νόμῳ), a conoscença de veitæ attraverso o
travaggio scientifico da raxon a se poñe invece comme a ciu âta exigença do βίος
ϑεωρητικός, co-o quæ una savia e equilibrâ morâ a doviæ fâ coincidde ascì a
vitta pratica. Amiâ sotta questo profî, a conceçion atomistega de Democrito a no
pœu êse consciderâ soltanto una meccanica conciliaçion do monismo eleatico co-o
pluralismo, ma a va vista comme un superamento da metafixica parmenidea in força
de una nœuva metafixica ch'a fa do no-êse o tesciúo de l'êse. L'è diffiçile dî,
sorvetutto pe a scarscitæ de documenti, se l'atomismo de Democrito o foise
deterministego ò caxualistego: a propenscion di studioxi a l'è verso
quest'urtima interpretaçion. Da-o punto de vista fixico a l'è particolarmente
interessante a conceçion atomistega, saiv'a dî discontinua, da mateia; l'atomo
de Democrio o l'è consciderao comme l'unitæ elementâ de l'êse, fixicamente
indivixibile, oltre che immutabile e eterno: a formaçion di corpi, e in primmo
lœugo quella di coscì díti elementi (fœugo, aia, ægoa, tæra), a vegne spiegâ da
Democrito in senso reddenamente meccaneghistego comme una conseguença de
l'incessante e eterno movimento vorticoso di atomi ch'o determina, pe de qualitæ
geometriche, o raggruppamento di elementi scimili.

In contrasto co-a filosofia dominante into Medioevo, e dotriñe democritee e
epicuree commençon a tornâ in ónô a-o prinçippio de l'etæ moderna, e, pe œuvia
specce de Bacon e de Galileo, contribuin a-o sviluppo da nœuva filosofia naturâ.



https://lij.wikipedia.org/wiki/Bones%C3%A0ire

Bonesaire capitâ de l'Argentinn-a, o nomme ofiçiâ o l'é Ciudad Autónoma de
Buenos Aires, oppûre Capital Federal, e o sêu abitante "porteño".

Insemme a-a sêu àrea metropolitann-a (Gran Buenos Aires) a l'è a segônda çittæ
d'o Sûdamerica e ûn d'i ciû importanti çentri ûrben d'o môndo.

Insce 'n teren ciatto de 19.4 km da N a S, e de 17.9 km da E a W, inta riva
drita do Río de la Plata ("sciûmme de l'argento"), a gh'ha 'na sûperficie de 208
km2. A l'è divisa in 48 quartê (barrios), e a gh'ha 'na popolassiôn ûrbann-a de
2.776.138 abitanti (2001), con 12.046.799 abitanti int'a periferia (2001).

A çittæ a no fa parte da provinsa de Bonesàire, a l'è indipendente comme Çittæ
Autònoma. O confin tra a çittæ capitâle e a provinsa de Bonesàire o l'è marcòu
da l'Avenida General Paz ('n autostradda c'a fa da çircônvallassiôn a-a çittæ) e
da-o Riachuelo.

'Sta çittæ a l'è ascì o çentro coltûrâle ciû importante de l'Argentinn-a e ûn
d'i ciû attivi de l'America Latinn-a, rappresentòu int'a grande quantitæ de
mûsei, tiatri, bibliôteche e ûniverscitæ. A l'è stæta deciarä da l'UNESCO "Çittæ
d'o design" into 2005.

O tango o l'è nasciuo a Bonesàire. Chì o l'attrêuva e sêu reixe, int'a mescciûa
d'e gente che abitâvan int'a çittæ insce a fin de l'800 e o prinsippio d'o '900.

O settô economico ciû svilûppòu o l'è quello d'i servissi, e o segôndo quello da
manifattua. Bonesàire a l'è a capitâle politica ma anche economica de
l'Argentinn-a.

A l'è servia da l' Aeropuerto Internacional Ministro Pistarini (xêui
internassionæ), a 35 km d'a çittæ, a Ezeiza; e da l' Aeroparque Jorge Newbery
(xêui drento l'Argentinn-a e l'Uruguay), c'o s'attrêuva in çittæ da-a rente a-a
stradda c'a va pe a riva do Río de la Plata.

A g'ha l'ûnica Metropolitann-a do Pàize (subterráneo oppû solo subte) , a primma
do Sûdamerica, ch'a côllega o çentro con molti quartê.

A l'è stæta fôndä 'na primma votta da o spagnòllo Pedro de Mendoza o 2 frevâ d'o
1536 co-o nomme de Ciudad del Espíritu Santo y Puerto de Santa María del Buen
Ayre ("Çittæ d'o Spìrrito Santo e Pòrto de Santa Maria d'a Bônn-a Äja"). Dopo a
destrûssiôn d'o pòsto, a segônda e definitiva fondassiôn a l'è stæta fæta da
Juan de Garay into 1580 co-o nomme de Ciudad de la Santísima Trinidad y Puerto
de Nuestra Señora de los Bonesàire ("Çittæ d'a Santìscima Trinitæ e Pòrto de
Nôstra Scignöa d'a Bônn-a Äja"). A l'occûpâva 2.3 km2 e gh'avéiva 63 abitanti.

Into 1810 a l'è stæta o pòsto dove a gente d'o Río de la Plata a l'ha fæto o sêu
primmo governo patriòttico, antiçipando a futûra indipendensa c'a sajéiva into
1816 a San Miguel de Tucumán.

A fin d'o sèccôlo o vedde anche o svilûppo d'o pôrto de Bonesàire, co-o
megiôamento de installassioîn portuâli e ferrôviaie. Côscì vegne fôrmòu o quartê
de La Boca, abitòu pe a maggioransa da mainæ zeneixi emigræ, c'han influensòu a
parlâ popolâre d'a çittæ, l'architettûa d'o quartê e anche o Football argentin,
c'o g'ha 'na squaddra ciammä Boca Juniors, c'a g'ha scrito inscia sêu maggetta o
nomiagio "Xeneizes" (deformassion de "Zeneixi").



https://lij.wikipedia.org/wiki/Attrito

L' Attrito a l' è a forza che se eserçita tra dui corpi quande frettan o rotolen
l' ün in sce l' atro. In to primmo caxo se parla de attrito radente; in to
segundo de attrito volvente. A forza d' attrito a l' ha sempre unna direzion
opposta ao movimento di corpi, perciò a tende sempre a arrestalo. L' attrito
radente o l' è maggiore de quello volvente: da chi l' ütilitæ di cuscinetti a
sfere o a rulli. L' energia meccanica che l' attrito o sottrae ai corpi a no se
converte in atra energia meccanica ma in calore.

Dürante o moto l' attrito o l' è dito dinamico e o l' è minore de quello che se
ha all' inizio do moto meximo, ciammou attrito statico.

L' attrito interno o l' è quello fra e varie parti de un gas o de un liquido; l'
attrito do mezzo a l' è a rexistensa de un fluido ao moto di corpi che ghe sun
immersi, e o fa parte da meccanica di fluidi.

Se fïse poscibile eliminä do tütto i attriti, saieva realizzabile un meccanismo
che o reste in movimento senza fermase mai e senza riçeve energia da o de foa.
Se tratta de quarcosa teoricamente poscibile, ma praticamente imposcibile. O l'
è o coscìdito moto perpetuo de terza speçie: notemmo che o no contradixe
nisciünna lezze fondamentale da fixica.



https://lij.wikipedia.org/wiki/Attila

Àttila (gotico "poæ piccin", dim. de atta "poæ"; antigo âto tedesco Azzilo,
Ezzilo, tedesco moderno Etzel). - Re di Unni (da-o 434 a-o 453; scin a-o 445
circa co-o fræ Bleda da lê amaççao); o l'unifiò e varie tribù unne,
sottomettendo tutta a Sciçia e imponendo a so aotoritæ in sce-i Germen orientæ:
in union co-o roman Eçio, o destrusse (436) i Borgondi do regno de Worms. In
lotta, da-o 441, con Teodoxio II impiao d'Oriente, o concluse e so tremende
devastaçioin co-a vittoia in sce-o sciumme Utus (odierno Vit) e co l'impoxiçion
de una paxe umiliante (447), ótegnindo l'anno doppo de tære in sce-a drita do
Danubbio. Arrogante verso l'imperatô d'Occidente, Valentinian III, da-o quæ o
l'exigeiva o tribúto e a man da sœu Onoia, de fronte a-a tenaxa do nœuvo
imperatô d'Oriente Marcian e a l'alleança tra Eçio e i Germen occidentæ, pe
prevegnî i avversai, o l'invase a Gallia (451). Indisturbao doppo l'inçerta
battaggia in sce-i Campi Catalaonichi (tra Châlons-sur-Marne e i Argonne), o
recegò inta Panonnia. L'anno doppo o l'invase l'Italia: destruta Aquileia, o
l'arrivò scin a-o Mincio, dove o l'incontrò l'ambasciaja ghiâ da-o pappa Lion I;
pe a menaçça de Marcian a-e spalle, pe a famme e e maotie che tormentavan e so
truppe (ma a fe' popolâ a l'attribuì o successo do pontefixe a un intervento
sovianaturâ), Attila o l'acconsentì a-a paxe e o ritornò in Pannonia, dove, poco
doppo, o moì in moddo improvviso e misteiioso.



https://lij.wikipedia.org/wiki/Analixi_Matematica

L'analixi matematica a la è unna ramma da matematica sviluppâ in scia base di
conçetti do carcolo infiniteximà. In to passaou l'analixi matematica a se
occupàva do complesso di scimboli e de regole operativë sciu tæ scimboli pe o
studio de proprietæ de un oggetto matematico faxendo unna descompoxiçion in
parti pe arrivâ a e parti infinitexime che o componn-an. L'analixi matematica a
l' introduxe i conçetti de infinïo e de limite, e o l'è proprio o studio de ste
problematiche ch'o l'ha portô l'analixi matematica da carcolo de elemento a
indaggine presente in molti ambiti scientifici. Inisialmente l'analixi
matematica a l'ea rivòlta a a rappresentaçion geometrica in to cian cartesian de
fonsioin, çercando de risponde a e costion de carcolo de äree e caratteristiche
geometriche de unna curva. Da a fin do XVIII secolo se introdusse o conçetto de
limite passando da un'interpretaçion intuitïva basà in scie divixoin successïve,
come o grego Zenon in to V secolo AC o l'aveiva capiô ascì, arrivando a
l'analixi matematica de ancheu, ch'a l'ha portou a de metodologìe pe o carcolo
de un valô de limite. Questo o l'ha portô a unna rivoluçion completa da materia,
analizando de neuvo e noçioin e i teoremi sensa usâ de giustificaçioin
geometriche, ma basandose in sce di conçetti de numero e d'insemme. Questo o
l'ha permisso l'analixi ciù approfondïa de geometrie non euclidee e di spaçi a
dimenscion maggiô de trei.



https://lij.wikipedia.org/wiki/Zane_Boca%C3%A7%C3%A7o

Zane Bocaçço (it. Giovanni Boccaccio) (Çertado, lùggio 1313 – 21 dexembre 1375)
o l'é stæto un scritô, poêta e umanìsta.

A nona novella da primma giornâ do Decameron traduta in lengua zeneize inti
"Avvertimenti" do Salviati do 1586:

Dico aduncha, che a ro tempo dro primo Re de Zipri da pue dro conquiſto che fe
de Terra Santa Giofrò Buglion, intravegne, che una gentildonna de Guaſcogna zè
in peregrinagghio a viſità ro Sepurcro, de donde tornandoſene, zuinta in Zipri
fo villanamente otraghià da zerti gaioffi, dra qua coſa a ſentì tanto deſpiaxè,
che a penſa d'andaſene a lamentà da ro Re. Ma ghe fo dito, che l'era briga
perdua, perche o l'era un homo ſi dezutre, e da poco, che non ſoramenti o no ſe
curava de fa vendetta dre eniurie, ch'eran fete a ri atri, ma che o ne ſofriva
mille, che tutto ro iorno ghe venivan fete a le meſmo: tanto che tutti quelli,
ch'eran con ſeigo ſcorrozzè, ſe ne pagauan con farghe quarche deſpeto. La donna
ſentì queſta coſa, e perdua za ſperanza de' puiſe vendicà, a fe pensè, per
alenzerì un poco ra ſo ragghia, d'andà a ponze con parolle ra miſeria dro ditto
Re: e, quando à ghe fo dauanti chiamando ghe diſſe: Segnò, mi no vegno za a ra
to preſentia, per che aſpette vendetta de quell'engiuria, che m'è ſteta feta: ma
te prego ben che in canghio, per me conſoration, ti me moſtri, como ti fe a
ſoferì quelle, che me diſan tutto ro iorno, che t'è fete; perche imprendendo da
tie, me ſachie porta in patientia ra me, ra qua, ſe mi puiſe, De ro ſa, como te
ra renontiereiua uorentera, da pue che ti re ſe ſi ben porta. Ro Re, che fin
l'ant'hora era ſteto così pigro, e da gnente, come ſe queſte parolle l'haueſſan
deſciao da un lungo ſuenno, comenſando dalla eniuria feta a queſta Donna, de li
auanti castigà ſempre righidamente tutti quelli, che fauan quarche ofeiſa
all'honò dra ſo Corona.



https://lij.wikipedia.org/wiki/Vladimir_Lenin

Vladimir Il′ič Lenin (ru. Владимир Ильич Ленин) - psœüdonimo do rivoluçionaio e
statista russo Vladimir Il′ič Ul′janov (Simbirsk 1870 - Gorki, Mosca, 1924).

Figgio de un ispettô scolastego, a so zoeneçça a fu segnâ da-a vexenda do fræ
maggiô Aleksej, arrestao e appiccao into mazzo 1887 pe avei parteçipao a-a
preparaçion de un attentao contra Lusciandro III, episodio ch'o-o convinsette de
l'erroneitæ da pratica rivoluçionaia di populisti che intendeivan sollevâ i
contadin compindo di atti terroristeghi esemplæ. Espulso o mæximo anno da
l'universcitæ de Kazan′ (o se laoreò in giurisprudença a Peoburgo into 1891), o
visse da-o 1889 a-o 1893 a Samara, da pœu a Peoburgo, mentre, attraverso di ampi
studdi de politica e economia, o mœüava l'adexon a-o marscismo e o començava a
deliniâ inta polemica contra i narodniki (populisti) e inte l'analixi da
struttua economica russa a so conceçion do processo rivoluçionaio; o l'è de
questo periodo o sazzo Čto takoe "druz′ja naroda" i kak oni vojujut protiv
social-demokratov? ("Cose lè che son i "amixi do popolo" e comme l'è che lottan
contra i socialdemocratichi?", 1894). Rèdduxe da un viægio in Sviççia dove o
conobbe G. Plechanov, inte l'aotunno 1895 o fondò a Peoburgo o circolo
Osvoboždenie truda ("Emançipaçion do lao"), pe l'unificaçion di gruppi
rivoluçionai, ma into dex. o fu arrestao e o scontò quattorze meixi de prexon e
trei anni de exilio in Scibeia; chì o sposò N. Krupskaja e o se concentrò inti
studdi de economia e stoia che curminon con Razvitie kapitalizma v Rossii ("O
sviluppo do capitalismo in Ruscia", 1899), sazzo ch'o descrive a scingolaritæ da
formaçion economico-sociâ russa (con particolâ resguardo a-a question agraia)
faxendone derivâ una speciffica strategia rivoluçionaia. Into 1900, costreito a
l'exilio, o se transfei a Monego de Bavea e infin a Zurigo, dove o razonse
Plechanov e Lenin Martov co-i quæ o fondò o periodico Iskra ("Zimma") a-o scopo
de diffonde o marscismo in Ruscia e riorganizzâ o Partio opiaio
socialdemocratego russo. Ma fîto emerzette tra i socialisti rusci di rilevanti
contrasti a carattere organizzativo e strategico, che into segondo congresso
(Bruxelles-Londra, 1903) evidençion doe tendençe: da un lao i bolscevichi
(saiv'a dî, maggioitai, ché tæ resurton a-o congresso), che guidæ da Lenin
sostegnivan a necescitæ de un partio fortemente centralizzao diretto da di
rivoluçionai de profescion, da l'âtro i menscevichi (minoitai), saiv'a dî B.
Aksel′rod, V. Zasulič, Martov, Lenin D. Trockij, ecc. In realtæ, l'oggetto do
contende o l'ea quæ rollo g'aviæ avúo a classe opiaia inta rivoluçion russa:
mentre pe i leninisti questa a l'aviæ desgugeito un rollo de protagonista (de
chì a necescitæ de un partio ch'o no subisse de influençe e impursci borgheixi e
piccolo borgheixi), i menscevichi ritegnivan invece primaio contribuî a-a
rivoluçion democratico-borgheize. Inte questi anni i maggioî scriti de Lenin
graviton in gio a questi problemi: Čto delat′? ("Cose fâ?", 1902), Šag vperëd,
dva šaga nazad ("Un passo avanti, doi inderê", 1904), Dve taktiki
social-demokratii v demokratičeskoj revoljucii ("Doe tattiche da sociademocraçia
inta rivoluçion democratega", 1905).

A rafforçâ e poxiçioin de Lenin vègne a rivoluçion do 1905, inta quæ l'ea
nasciuo i primmi conseggi (soviet); questa a misse in evidença o rollo decixivo
do proletaiato inte un processo de renovamento, evidençiando âtrescì a necescitæ
de una sada organizzaçion rivoluçionaia. A-o congresso de l'Internaçionâ do 1907
Lenin e R. Luxemburg presenton e feççan aprovâ una risoluçion in sce-a guæra
ch'a sostegniva, qualoa o proletaiato o no foise ariescio a impedî o conflito, a
so trasformaçion inte lotta rivoluçionaia contra o capitalismo. Sempre attento
a-e questioin teoriche, inte questi anni Lenin o s'impegnò inte l'aprofondimento
de di temi concettuæ do marscismo e in Materializm i empiriokriticizm
("Materialismo e empiiocritiçismo", 1909), in polemica ascì con di compagni de
partio, o teize a sottoliniâ l'aotosuffixença teorica do marscismo e a so
inconciliabilitæ con ogni forma de idealismo (o l'aviæ repigiao i studdi
filosoffichi inti anni 1914-16).

A-o scciœuppo da guæra mondiâ, inta Sviççea, o denonçiò o fallimento de
l'Internaçionâ e o l'arvì una duriscima polemica co-i partii socialisti eüropei
che, tradindo o spiito de l'internaçionalismo, aveivan sostegnúo o sforço
bellico di rispettivi governi; o contribuì donque a l'organizzaçion de
conferençe de Zimmerwald (1915) e Kienthal (1916) inte quæ o sostègne a
necescitæ de trasformâ in rivoluçion a guæra imperialista e l'edificaçion de un
nœuvo internaçionalismo socialista. In te questi mæximi anni o scrisse
Impeializm, kak visšaja stadija kapitalizma ("Imperialismo, fase supremma do
capitalismo", 1916), analixi da spartiçion do pianeta, curminâ into conflito
mondiâ, conduta da-e grande potençe sotta l'impurso do capitâ finançiaio.

Scciuppao a rivoluçion de frevâ, o razonse a Ruscia inte l'arvî 1917 co-i ciu
streiti conlaoei inte un treno speciâ aotorizzao da-o governo todesco a traversâ
a Germania; o pose subbito a l'orde do giorno l'abattimento do governo
Kerenskij, ch'o l'intendeiva continuâ a guæra, fando leva in sce-o sviluppo do
dualismo de poei ch'o l'ea aprœuvo a manifestâse in moddo vistoso pe impurso di
soviet; o propose de rinominâ l'organizzaçion Partio comunista (bolscevico)
russo ("texi de arvî"). Rifugiaose in Finlandia pe sfuzzî a l'arresto, inte
l'ag. 1917 o scrisse Gosudarstvo i revoljucija ("Stæto e rivoluçion") into quæ o
repigiava e sviluppava e idee de Marx in sce-a dittatua do proletariato e in
sce-a trasformaçion rivoluçionaia do Stato inte l'aotogoverno di produttoî (ch'o
l'intendeiva attuâ a traverso o movimento di soviet), mentre da-a clandestinitæ
o preparò a segonda fase da rivoluçion ponendo i obiettivi da paxe immediâ, da
distribuçion da tæra a-i contadin e do passaggio do poei a-i soviet. Cappo do
governo di commissai do poppolo doppo l'insurreçion do 7 nov. 1917, o l'açettò e
grave claosole imposte da-a Germania pe a firma do trattao de paxe
(Brest-Litovsk, março 1918) scontrandose ascì con un'oppoxiçion interna a-o
partio favoeive a-a continuaçion da guæra (Trockij e N. Bucharin), mentre o
paise, za stremao da-o conflito, o sprefondava inte una sanguinenta guæra civî
(into 1918 o mæximo Lenin o fu feio gravemente inte un attentao eseguio da una
socialista rivoluçionaia). Contemporaniamente Lenin o dette grande impurso a-a
fondaçion e a-o sviluppo de l'Internaçionâ comunista (1919), che da un lao a
separò definitivamente i comunisti da-i socialisti e, da un âtro, a l'organizzò
l'ondâ de scimpatie e de entuxiasmo suscitâ da l'esperiença da rivoluçion
sovietica, rendendo ciu forte, ma pe questo ascì ciu peigosa e temibile, e
dunque ciu isoâ, a poxiçion internaçionâ do governo sovietico. Do resto, Lenin e
i so compagni ritegnivan che o futúo da rivoluçion o foise riposto inti so
sviluppi internaçionæ, dæto che l'avei stocao l'"anello ciu debole" da cadeña
impeialistega mondiâ (l'arretrâ Ruscia di zar) e a permanença de una scituaçion
de açerciamento rendeivan estremamente difiçile se no imposcibile l'edificaçion
socialista. En de sti anni varri scriti de politica internaçionâ quæ
Proletarskaja revoljucija i renegat Kaotskij ("A rivoluçion do proletariato e o
rinnegao Kaotsky", 1918), ch'o l'arviva una polemica co-o socialismo riformista
preluxiva a-a fondaçion de l'Internaçionâ, e Detskaja bolezn′ "levizny" v
kommunizme ("Estremismo maotia infantî do comunismo", 1920), into quæ o
criticava o settarismo de çerti partii de l'Internaçionâ. In sce-o terren
economico, passâ a fase do "comunismo de guæra", into março 1921 o tentò de
inandiâ a ricostruçion do paise lançando a "nœuva politica economica" (NEP),
parçiâ e provvisoio repiggio de l'iniçiativa privâ inte l'agricortua e into
commercio.

Corpio da paralixi into mazzo 1922, o continuò a seguî da-o soggiorno de cua a
Gorki, inte vexinançe de Mosca, i sviluppi do stæto sovietico, impegnando o so
enorme prestiggio sorvetutto inta lotta a l'inçipiente burocratizzaçion do
partio e do stæto (o l'è do dex. 1922 o celebre "testamento" into quæ o
cádezzáva a rimoçion de Stalin da-a carega de segretaio generâ do partio). Da
una nœuva paralixi o no se saiæ ciu riepigiao.

Rivoluçionaio da-e spiccæ qualitæ teoriche, fondatô de l'URSS e començatô do
movimento comunista internaçionâ, l'importança do pensceo e de l'œuvia de Lenin
a l'è stæta immensa. A so conceçion do partio (ch'a l'immetteiva di forti
elementi de centralizzaçion e ch'a ghe varse ciu votte l'accusa de
giacobinismo), do processo rivoluçionaio (ch'o contradixeiva i træti
deterministeghi presenti into marxismo da segonda Internaçionâ), do stæto
socialista e da dittatua do proletariato, nonché l'analixi de l'imperialismo,
son divegnue parte integrante di riferimenti do movimento comunista,
influençando variamente di âtri ambiti e corente de pensceo. O no l'è stæto però
univoco o giudiçio in sce-o leninismo: se o stalinismo o ne feççe una sciorte de
filosofia de stæto ofrindone un'interpretaçion dogmatica (definia
marxismo-leninismo), ch'a l'incorpoa co-o materialismo dialettico una discussa
Weltanschauung filosofica, a critica trockista a l'ha giudicao o leninismo
contraditoio co-a direçion staliniaña de l'URSS e do movimento comunista
internaçionâ. Inoltre, mentre una critica a-a conceçion da preisa e da gestion
do poei a l'appâ inti scriti carcerai de Antonio Gramsci, a polemica liberâ e
quella riformista han sottoliniao i træti aotoitai e antiparlamentæ da pratica
leninista; questa critica a l'è stæta fæta propria da varri movimenti comunisti
de l'Occidente.

I scriti son arecugeiti in Sočinenija ("œuvie"), 5ª e., 55 voll., 1958-65; a
trad. it. (45 voll., 1954-70) a l'è conduta in sce-a 4ª e. russa.



https://lij.wikipedia.org/wiki/San_Zorzo

San Zorzo (c 23 Arvî 303), martire crestian, o fu, segondo a tradiçion, un
sordatto roman originaio d'a Palestiña, membro d'a guardia de l'impiatô
Diocleçian. O l'é un d'i santi ciu veneræ d'a gexa Crestiaña Catollica,
Anglicaña e Ortodossa. Famoso pe-a lezendia de San Zorzo e o serpente o l'é ascì
un d'i Quatorze Santi Aoxiliatoî e un d'i ciu importanti santi-guerê. Se
festezza o 23 d'arvî.

L'é probabile che San Zorzo o nascè inte 'na nobile famiggia crestiaña a Lydda,
ciamâ ascì Diospolis, int'a provinça romaña de Syria-Palæstina, l'odierna Lod in
Israele tra o 275 e o 285 DC e o moì a Nicomedia. So poæ Geronçio o l'ea un
ofiçiâ de l'eserçito roman d'a Cappadocia e so moæ Polychronia a l'ea d'a
Palestiña. Ean tutti doî crestien e de nobile famigge d'Anici, e coscì o figgiœu
o fu educao int'a fè crestiaña. O ciammon Georgios che in grego vœu dî "laoao
d'a tæra". A quattorz'anni ghe moì so poæ, e pochi anni doppo so moæ ascì. Aloa
o decise d'anâ a Nicomedia, a çitæ imperiale, e presentâse a l'impiatô
Diocleçian e fâ domanda pe-a carea militâ. Diocleçian o l'acugette a braççe
averte, scicomme o conosceiva so poæ Geronçio, un d'i so megio sordatti. O no
gh'aiva ancon 30 anni che Zorzo o fu promosso tribun e assegnao a-a guardia
imperiâ a Nicomedia.

Int'o 302 o Diocleçian (influençao da-o Galeio) o l'emanò un editto che ogni
sordatto crestian o foise arrestao e tutti i atri sordatti ófrissan sacrifiçio
a-i dê romen de quelli tempi. O Zorzo però o s'opose e co-o coraggio d'a so fè
davanti a-o so imperatô e a-i so camaraddi o se deciarò crestian devoto. O
Diocleçian, tutto sciaatao, pe no perde o so megio tribun e o figgio d'o so
ofiçiâ ciu bravo, Geronçio, o tentò de convertîlo ofrindoghe sciña d'e tære,
dinæ e scciavi s'o l'avesse sacrificao a-i dei romani. O Zorzo o refiò.

A lezendia de San Zorzo e o dragon a fu portâ inderê da-i croxæ e remanezzâ
segondo o stile d'a letiatua eroica de corte.

A verscion ciu comuña a l'é quella inclusa da Zacco da Vaaze, arçivesco de Zena
scin a-o 1298, int'a biografia de San Zorzo da so legenda aurea un di scriti
religioxi ciu diffuxi into medioevo (ancœu ne sorvevive ciu che 800 manoscriti
):

[...] San Zorzo o l'ea un cavaggeo e o nascè in Cappadocia. Un giorno o l'arivò
in ta provinça de Libya in ta çitæ de Silene . Vexin a sta çitæ gh'ea un stagno
in to quæ gh'ea un dragon ch'o l'attœuscegava tutta a contrâ. Una votta tutte e
gente se missan insemme pe andâlo a amaççâ , ma quande o vin, fuzzin. E quande
quello o s'arentiva a-a çitæ o l'inveninava e gente co-o so sciao, e pe questo i
çitten ghe davan ogni giorno doe pegoe da mangiâ, coscì ch'o no fesse mâ a-e
persoñe. Quande no ghe foì ciu de pegoe, ghe dessan un ommo e 'na pegoa. Aloa
s'ordenò che i figgiœu e i zoenetti d'a çitæ foisan tiæ a sciorte da dâ da
mangiâ a-o serpente, foisan povei o nobili.

Coscì ghe ne mandon tanti, scin che un giorno sciortì o nomme d'a figgia do re,
e lê, addolorao o disse a-o so popolo: "Pe l'amô di dei piggiæ l'oo e l'argento
e tutto quello che gh'ho, ma lasciæme mæ figgia".

Quelli dissan: "Messê, voî ei fæto a lezze e i nostri figgi aoa en morti, ma voi
vorriesci fâ o contraio. Che se ghe mande vostra figgia, donca abbruxiemo voî e
a vostra ca'"

Visto ch'o no ghe poeiva fâ ninte, o re o se misse a cianze e o disse a so
figgia: "Aoa no veddiò mai o giorno do to maiezzo" Quindi o tornò da-o popolo e
o domandò œutto giorni de tempo, e ghe l'accordon. Quande i œutto dì fun passæ,
tornon da lê e ghe dissan: "Veddei da voi ch'a çitæ a mœu".

Aloa o re o feççe vestî so figgia in sposægo, o l'abbraççò e o-a baxò, o-a
beneixì e o-a condusse a-o lœugo donde gh'ea o dragon.

De mentre ch'a l'ea la, San Zorzo o passava de li, e veddendo a damma o domandò
cose l'é ch'a fava.

Quande a vidde che lê o l'inscisteiva, a ghe spiegò ch'a l'ea stæta consegnâ a-o
serpente.

Aloa San Zorzo o disse: "Bella figgia, n'aggi poiia, che mi t'agiutiô int'o
nomme de Gexo Christo".

Mentre ch'ean a prœuvo a parlâ, sciortì fœua o dragon e o se misse a corî verso
de lô. San Zorzo o montò a cavallo, o se feççe o segno da croxe e o s'asbriò
contra o dragon ch'o ghe vegniva incontro, o-o corpì co-a so lança, o l'inciagò
de brutto e o l'atterrò. Pœuscia o disse a-a foenta: "Passa a to çenta in gio
a-o collo do serpente, e n'aggi poiia".

Lê a-o feççe e o dragon o se misse a andâghe a prœuvo, paxe comme 'n cagnin. Lê
a-o condusse inta çitæ e e gente scappon via criando: "Ohimemoæ! Ohimedê! Semmo
tutti morti!"

Aloa San Zorzo o ghe disse: "N'aggiæ poiia e aggiæ fè in Dê e Gexo Christe, fæve
battezzâ e mi amaççiô o dragon".

Aloa o re e tutto o so poppolo se feççan battezzâ, e coscì San Zorzo o tiò fœua
a spâ, o l'amaççò o serpente, o ghe taggiò a testa e o l'ordenò ch'o foise
cacciao inti campi. Ghe vosse quattro poæa de bœu pe portâ via o so corpo da-a
çitæ.

Quello dì fun battezzæ chinzemia ommi, senza contâ e donne e i figgiœu. Inte
quello lœugo o re o fondò una gexa in onô de Nostra Scignoa e de San Zorzo, in
ta quæ scin a-a giornâ d'ancœu sciorte 'na vivagna ch'a guarisce i marotti che
beivan a so ægua.

Dapœu o re o l'ófrì a San Zorzo tanti dinæ quante se ne poeiva alumiâ, ma lê o-i
refiò e o comandò che foisan dæti a-i povei pe l'amô de Dê. [...]

San Zorzo o l'ea o santo protettô de l'eserçito bizantin e difensô de l'Impeo
Roman d'Oriente contra i barbai. O so culto o zonse a Zena co-e nave do generâ
Belisaio, dove o l'asostò e so truppe durante a guæra grego-gottica (535-554);

A primma testimoniança documentâ d'o vescillo co-a croxe de San Zorzo a l'é d'o
1063, int'a cronaca d'a conquista d'a Seçilia d'i Normanni contra i Saraxin,
scrita da-o Gofrè Maatæra , mentre o primmo a dîne che a croxe de San Zorzo a
l'é rossa in campo gianco o l'é torna o Giacomo da Vaze, verso o 1275, sempre
inta vitta de San Zorzo, d'a so "Lezendia Aoria": "A l'assedio de Gerusalemme,
da-o momento che [i Crestien] no s'incallavan a montâ e scae pe via d'a
rescistença d'i Saraxin, San Zorzo o l'apparse in arme gianche e croxe rossa
faxendo segno de seguilo segui e de piggiâ a çittæ."

L'Accinelli o scrive into 1750 che "se sa" che into 1099 i Zeneixi a-a primma
croxâ piggion comme bandea a croxe rossa in campo gianco e San Zorzo comme santo
protettô e che "no gh'é dubbio" che o Ricardo Cœu de Lion a croxe de San Zorzo o
a piggiò da-i Zeneixi quande questi, co-e so nave, o porton in Tærasanta.

Questo fæto o parriæ ese confermao ninte de meno che da-o ducca do Kent ascì
into depliant do pavigion ingreise pe-e Colombiade d'o 1992: "A bandea de San
Zorzo, una croxe rossa in campo gianco, a fu adottâ da l'Inghiltæra e da-a çitæ
de Londra in to 1190 a ço che e so nave ch'intravan in to Mediterannio gódissan
d'a proteçion d'a flotta zeneize. O Monarca Ingleize o pagava 'na tascia annoâ
a-o Duxe de Zena pe questo privilegio."

Invece o cavaggeo ingreise Roggê de Hoveden, ch'o l'ea a-a terça croxâ insemme
a-o re Riccardo Cœu de Lion, o n'ha lasciao scrito che into 1188, partindo pe-a
croxâ, quande ghe fu da çerne i coî pe-e bandee, pe distingue e naçioin
crestiañe i uñe da i atre, a croxe rossa se-a piggion i Françeixi, a gianca i
Ingreixi e a verde i Fiaminghi.

O storico Laurence Gardner o sostegne che i Ingreixi a croxe rossa in campo
gianco se-a piggion comme bandea in quanto se conscideravan eredi legittimi d'i
re de França che ghe l'aivan comme bandea za da-a terça croxâ, mentre i re
d'Inghiltæra a croxe ghe l'avieivan avua gianca.



https://lij.wikipedia.org/wiki/San_Beneito

Beneito da Nursia (od. Norcia), santo , fondatô de l’orde beneitin e patriarca
do monegheximo occidentâ (Norcia 480 ca.- Montecassin doppo o 546).

O fu aotô da "Regola" monastega ch'a prescrive povertæ, obbediença e un
fortiscimo impegno de preghea e de travaggio. E scarse notiçie storiche in sce-a
so vitta provegnan squæxi escluxivamente da-i "Dialoghi" de s. Grigoeu Magno
(libbro II), scriti a scopo sorvetutto de edificaçion.

Nasciúo da nobile famiggia, o studiò a Romma, ch'o l' abbandonò pe condue vitta
solitaia in sce-i monti de Enfide (òd. Affile), za sede de di âtri asceti (tra i
quæ o moñego Roman, ch'o l'inspiò Beneito). Ciammao a dirizze una comunitæ a
Vicovaro, o dovette abbandonâla pe l’indisçipliña di moneghi, refugiandose inta
streita valle de l’Aniene poco a monte de Subiaco (Sacro Speco); essendose unii
a lê molti discepoli, o l'eresse inta zona dozze monestê, tegnindo però presso
de lê i prediletti Maoro e Plaçido. Contrastao da un præve sublacense, Fioenço,
Beneito o decise de partî; razonta a via Latiña, o l'arrivò a Cassin e into 528
ca., in sce-o monte dove sorzeiva un tempio pagan consacrao a Giove, o l'eresse
doi otoi dedicæ a s. Martin e a s. Zane Battista e un monestê, asciancao da un
âtro monestê femminî diretto da-a sœu, s. Scoastega (in sce-i colloqui de questa
con Beneito a lezendia a dà di poetichi particolæ). A Cassin o reçevette a
vixita do re di Goti Totila (546), che, voendo mette a-a prœuva a santitæ de
Beneito, o l'ordenò a-o so scudê de travestîse da re; Beneito o scrovì subito
l’inganno e o re, stupefæto, o decise de comportâse con giustiçia.

A "Regola" beneitiña, pilastro da vitta monastega occidentâ e frûto de
esperiença personâ a longo maturâ, a fu probabilmente inspiâ a un testo
precedente. A-o prinçippio no particolarmente diffusa, a se impose graçie a-i
Carolingi, che l'esteizan a tutte e comunitæ monasteghe do Sacro Roman Impeo. A
comprende un prologo e 73 capitoli e a n'è zonta inte træ recenscioin:
l’aotografo, portao a Romma into 577, riportao a Montecascin into 742 e trasfeio
a Tean into 883, o ghe fu destruto inte un inçendio (896): da quello se credde
derive a coppia mandâ dall’abao Teodemao a Carlomagno (787) e da questa derivan
un codexo de S. Gallo e di âtri, tra i quæ quelli da coscì díta «tradiçion
cascineize». Redæta in latin vorgâ, a fu però fîto modificâ, quæ appâ pres. into
codexo da biblioteca Bodleiaña (Oxford; o ciu antigo: ca. 700); de variante do
primmo e do segondo tipo de testo se troeuvan frammiste into terço (coscì díto
textus receptus), ch'o l'ammia a-a ciarezza e o remonta a l’8° secolo.

Rondaniña teit'a teito Porta l'œuio a San Beneito San Beneito o no ne vœu Porta
l'œui'a San Grigœu San Grigœu o no ne vœu manco Porta l'œuio a-o Sprito Santo.



https://lij.wikipedia.org/wiki/Otto_von_Bismarck

Otton prinçipe de Bismarck-Schönhausen - Statista (Schönhausen 1815 -
Friedrichsruh 1898).

De antiga famiggia nobile do Brandeburgo, o feççe i so studdi a Gottinga. Fin
da-o 1847, segnalandose a-a "Dieta unia" de Berlin pe a vigorosa politica
antiliberâ, o se distinse comme cappo da drita junkerista, o programma da quæ,
de rivendicaçion di privileggi nobiliæ e de corporaçioin, lê o-o sostègne
impetoosamente inta Cammia de revixon do 1849. Ma ciu ancon, Bismarck o
l'asmiava a-a liquidaçion da texi federalista vosciua da-a constituçion de
Francoforte: e da-i liberæ o l'alontanò o Federigo Ghigermo, induxendolo a refiâ
a coña imperiâ offertaghe (1849) da-o parlamento; a quello mæximo fin Bismarck,
plenipotençiaio presso a Dieta federâ (1851), o començò a politica de ostilitæ
verso l'Aostria, accostandose into congresso de Pariggi (1856) a Napolion III.
Ambasciao a Peoburgo (1859), o l'ariescì a neütralizzâ o tentativo aostriaco de
rebelâ a Ruscia inta guæra contra o regno de Sardegna e l'impeo françeize.
Prescidente do conseggio di ministri into 1862, de fronte a l'oppoxiçion da
Cammia a-a lezze in sce-e speize militæ, Bismarck - con un gesto incostituçionâ
- o l'acugeiva e aplicava a lezze, za approvâ da-a Cammia di segnoî, nonostante
l'oppoxiçion do parlamento. Començava alloa a so açion inteisa a poñe a Pruscia
a-a testa do moto pe l'unitæ tedesca. Appoggiâ a Ruscia into corso de
l'insurreçion polacca (1863), o l'attuava co-a vittoiosa guæra aostro-prusciaña
contra a Danimarca una soluçion de força da question do Schleswig-Holstein. O
poneiva quindi e premisse da guæra do 1866 contra l'Aostria (incontro de
Biarritz do 30 sett. 1865 con Napolion III, ch'o garantì a propria neütralitæ),
deciarâ de fæto co l'alliança italo-prusciaña de l'8 d'arvî de quell'anno. A
vittoriosa battaggia de Sadowa (3 luggio 1866), seguia into meize succescivo
da-a paxe de Praga, a l'áseguò a-a Pruscia o predominio inta Germannia e a marcò
a fin da Confederaçion tedesca co l'eliminaçion de l'impeo asburgico da una sfea
d'açion politica tradiçionâ e plurisecolâ. A Pruscia a se sostituì a l'Aostria
quæ potença egemone inta nœuva Confederaçion da Germania do Nord, da quæ
Bismarck o divègne (1867) o Cançelê federâ co l'incarego de condue e dirizze e
relaçioin estere de questo nœuvo organismo politico. Con tutto ço Bismarck o
l'ea ariescio a conquistâse l'adexon de boña parte de l'oppoxiçion liberâ, e
s'ea favoiio a costituçion, int'a Cammia prusciaña, do partio liberâ-naçionâ
sostegnitô deciso da politica do Bismarck, aoa ciu descceigaamente prusciaña.
Bismarck o l'ariescì a rende inevitabile (despaccio de Ems, 13 luggio 1870) a
guæra contra a França (guæra ch'a realizzò l'unitæ spiituâ e politica da
Germania sotta a guidda da Pruscia) e, vinta a diffidença di stati meridionæ, o
l'ótègne o confeimento a Ghigermo I da coroña do nœuvo impeo germanico proclamao
a Versagge into zenâ 1871. Into zugno 1871 o sovran o creava Bismarck prinçipe.

Zonto coscì a l'apexe da so potença, forte de un prestixo incontrastao,
Bismarck, preoccupao de rafforçâ l'aotoritæ do Reich, o feççe tuttavia co-o
Kurturkampf (1872-76) un gesto politicamente infecondo, ch'o se resciorve' in te
un rafforçamento di elementi cattolichi. Doppo a violenta represcion
antisocialista a prœuvo a-o fallio attentao a Ghigermo I (1878), e l'introduçion
de mezue proteçionisteghe, s'arrivò a una riconciliaçion tra o Bismarck e o
partio cattolico do Centro. Int'o mæximo tempo, o l'oppose a-i socialisti,
acanto a-e lezze ecceçionæ, o tentativo de risolve in sce-o cian di meri
amegioamenti economichi e instançe de riforma. Inta politica estera Bismarck o
se prefisse comme scopo fondamentâ o mantegnimento do status quo e l'oppoxiçion
a-i conati de revincita da França. O çercò pertanto de reciammâ a nœuva vitta
l'alliança tra e corte monarchiche do Nord (Aostria, Pruscia, Ruscia), e o
s'oppose nettamente a ogni restaoraçion borbonica in França. L'Alleança di trei
impioei (1872-73) a l'intrò tuttavia in crixi, doppo un primmo allentamento into
1875, co-a guæra russo-turca e o congresso de Berlin (1877-78): perçò Bismarck o
recorì into 1879 a l'alliança, diretta e precisa, co l'Aostria-Ungaia, ch'a
doveiva arestâ o capposado da politica germanega scin a-a primma guæra mondiâ.
Tuttavia Bismarck, ben lonxi da-o voei segondâ tutte e aspiaçioin aostriache
inti Balchen e da-o dexidiâ l'urto fra Aostria e Ruscia, o çercò costantemente
de mantegnî l'accordio ascì fra Vienna e Peoburgo: o zonse (zugno 1881) a
stipulâ un trattao de alliança fra Germania, Aostria e Ruscia e o l'ariescì,
scin a-o 1885, a mantegnî de fæto i boin rapporti fra e træ potençe. A stippula
da Triplixe Alliança, into 1882, fra Germania, Italia e Aostria-Ungaia, a
completava questo scistema, ch'o lasciava a França isoâ in Œüropa. Ma a crixi
bulgara do 1886, l'urto fîto conseguione fra Ruscia e Aostria, menaççon a-a base
tutto o scistema. Bismarck o remediò, segge contraendo co-a Ruscia o trattao de
"contrasseguaçion" (1887), segge dando mao valô a-a Triplixe Alleança e, con ço,
rafforçando in lê a poxiçion de l'Italia (primmo rinnœuvo da Triplixe, 1887). In
campo internaçionâ, dunque, graçie a-o Bismarck, a Germania a l'ariescì inte
quelli anni a affermâ o proprio predominio politico e diplomatico in Œüropa (o
Bismarck o se tègne sempre estranio a-o settô da politica coloniâ, se se
eccettua l'intervento african in fonçion antiingleize do 1884) co-ina politica
costantemente votta a-o mantegnimento da paxe. In politica interna, l'urtimo
dexennio do cançellerato bismarckian o l'è tutto dominao da-o contrasto tra
Bismarck e o Reichstag in sce-a question do banço militâ (nov. 1886): de fronte
a l'oppoxiçion de questo, Bismarck o se decidde a desfâlo, arembandose no ciu
a-o Centro ma a-i conservatoî e a-i liberæ naçionæ, e da-o nœuvo Reichstag o
ottègne ancon una votta l'approvaçion preliminâ pe 7 anni de speize militæ (o
"settennato").

Into 1888, morto Ghigermo e trei meixi doppo Federigo III, Bismarck o s'atrœuva
davanti Ghigermo II, ostî a-a so persoña e a-a so mæxima politica, sorvetutto
inti motivi antiaostriachi, e, into campo interno, in sce-a legislaçion
antisocialista, che o Bismarck o l'aviæ vosciuo rende ciu aspia mentre
l'imperatô o l'ea nettamente contraio. O conflitto o no l'offriva âtra
poscibilitæ de soluçion a-o de fœua de quella de dimiscioin, o che o l'avègne o
18 março 1890. I rimanenti anni da so vitta Bismarck o i trascorse inta so villa
de Friedrichsruh, no tralasciando ócaxon de criticâ aspiamente l'œuviao politico
do sovran e di propri successoî.



https://lij.wikipedia.org/wiki/Organizza%C3%A7ion_d%27e_Na%C3%A7ioin_Un%C3%AFe

E Naçioin Unïe, nommi offiçiæ: United Nations in ingleise, Nations Unies in
françèise, Naciones Unidas in spagnollo, الأمم المتحدة in àrabo, 联合国 cineise e
Организация Объединённых Наций in russo son unna organizzaçion internaçionâ a
cui raxon a l'è l'agiutto da cooperaçion internaçionâ in te ramme da lezze
internaçionâ, a seguesa internaçionâ, o sviluppo economico e l'ugualiansa soçiâ.
L'Organizzaçion de Naçioin Unïe a l'è stæta fondâ in to 1945 da çinquanta
naçioin doppo a Segonda Guæra Mondiâ e a l'ha sostituio a Liga de Naçioin fondâ
in to 1919 appreuvo a-a Primma Guæra Mondiâ. Ancheu e Naçioin Unïe g'han 192
membri, praticamente tutte e naçioin indipendenti reconosciùe
internaçionalmente. E Naçioin Unïe, ONU, son governæ da un conseggio de
seguressa dovve i çinque stati vinçitoî da segonda guæra mondiâ g'han o drïto de
veto in scie resoluçioin de l'ONU; i çinque membri permanenti do conseggio de
seguressa son:



https://lij.wikipedia.org/wiki/Loigi_XIV_de_Fran%C3%A7a

Luigi XIV re de França, dîto o "Re Sô" (fr. le Roi Soleil, Saint-Germain-en-Laye
1638 - Versagge 1715). - Tra o 17° e o 18° sec. a França de Loigi, o Re Sô, a
vègne a maggiô potença œüropea. So gren ambiçioin fun de fâ da França un paise
fortemente unio sotta o controllo da Coroña e de redue l'Œüropa sotta a so
egemonia: o l'ariescì parçialmente into primmo scopo e o fallì into segondo.

Figgio de Luigi XIII e de Anna d'Aostria; re da-o 1643, o l'arestò sotta a
tutela da moæ e do cardinâ Mazzarin scin a-a morte de quest'urtimo (1661),
quand'o l'anonçiò a-a corte che ninte se saiæ ciu fæto sença o so ordine. A
cellebre esprescion L'état c'est moi a l'indicava i ciæi intenti assolutisteghi
do so programma de governo: tutti i so sforsci, a l'interno, fun votti a compî o
processo de accentramento da vitta politica da naçion, che a sconfita da Fronda
a l'aiva reizo ineluttabile; o scelse i so conlaboatoî tra i borgheixi, o
redusse l'antiga fœüdalitæ a "nobiltæ de corte", obrigandola a fâ da brillante
comparsa a Versailles, mentre inte provinçe, za da questa governæ, o poei o
passò inte moen de l'intendente regio. Da questo punto de vista o coonamento da
politica de Loigi o l'è constituio da-a creaçion de Versailles e da l'estremma
cua ch'a regolava a vitta de corte. Fu creao di instituti pe rende ciu organico
e preciso o fonçionamento de l'amministraçion (eliminaçion di antighe franchixe
e privileggi; ezaotoamento di parlamenti; nisciuña convocaçion di Stati Generæ;
istituçion di intendenti).

Intensciscima fu, pe meito de J.-B. Colbert, l'attivitæ do governo into campo
economico e finançiaio: gren travaggi pubbrichi; vigooso impurso dæto a
l'agricortua, ma sorvetutto a l'industria e a-o commercio; mariña mercantî e
conseguente espanscion coloniâ e commerciâ. Una radicâ riforma de l'eserçito a
fu attoâ da F.-M. Louvois; ciu tardi, con S. Vauban, l'organizzaçion de un
scistema de difeiza do paise mediante de linie fortificæ de proteçion e places
de frontière o dette vitta a un complesso di œuvie de vasto valô strategico e
politico, destinao a esercitâ profondo influsso in sce-a scituaçion da França,
inte l'avegnî ascì.

Nanti a-a Gexa catollica, Loigi o seguì una politica de prestigio, segge into
senso d'affermâ, de fronte a-o papato, a parçiâ aotonomia da Gexa françeize (e
coscì dite "libertæ gallicañe" do 1682), segge into senso de voei l'assoluta
dipendença do clero da-o re; vigoroxi fun i so contrasti politico-giurisdiçionæ
con Romma (affâ Créqui a Romma, e occupaçion d'Avignon e do contado Venascin,
1662-64; affâ do diritto de axilo a Romma e nœuva occupaçion de Avignon,
1687-88). Ortodosso però a l'interno, o no tollerò a fronda religiosa e o
perseguitò i giansenisti primma (1664), i quietisti da pœu; verso i calvinisti o
l'adotò una politica de sempre mao rigô ch'a curminò, con grave danno da França
mæxima, inta revvoca (1685) de l'editto de Nantes.

A grande œuvia interna de Loigi a fu completâ da-o favô accordao a-i arte e a-e
lettie: a corte a fu alloa, pendavei, a-o centro de l'intensciscima vitta
corturâ françeize. Loigi o transportò a Versagge a colleçion de dipinti (circa
100) recugeita da-i predecessoî a Fontainebleau e o l'inricchì grandemente: o
Cabinet du roi o l'ammontò a 1500 œuvie; incremento scimmile ebban e recugeite
de prie incize, de medagge, de libbri, de disegni e d'incixoin; Loigi o
l'asseguò coscì a-a França o possesso de di inestimabili tezoi d'arte.

A figua de Loigi l'è circondâ, però, da nommina eüropea sorvetutto pe a so
politica estera, e o so regno o fu o periodo de mascima potença françeize in
Œüropa, tâ da legittimâ o voltærian appellativo de "seccolo de Luigi XIV" dæto
a-o sec. 17°. Començâ efficaxemente co-a guæra de devoluçion (1667-68), a lotta
pe o predominio œüropeo a continuò co-a guæra contra i Paixi Basci (1672-78) e a
vidde, inti anni succescivi a-a paxe de Nimega, o curmine da potença do re, ch'o
poe', mediante e cammie de rœünion, procede a-a preiza de possesso de çittæ
arsaçiañe, in particolâ Strasburgo (1681), e, mediante un accordio co-o ducca de
Mantoa, occupâ ascì Cazâ. Da una parte, quindi, Loigi o risolveiva o problema de
frontee in sce-o Ren, da l'âtra o metteiva ciu sado pê in Italia. Ma a potença
françeize, esercitâ spesso con dueça de forme (bombardamento de Zena, 1684;
prescion continua in sce-o ducato de Savoia e in sce-o Brandeburgo), accentuò a
reaçion de potençe œüropee sotta a direçion de Ghigermo d'Orange (da-o 1688 re
d'Inghiltæra): se a guæra da Grande Aliança (1688-97) a l'ebbe fin inta paxe de
compromisso de Rijswijk, a longa guæra de succescion de Spagna (diâ da-o 1701
a-o 1713-14, paxe de Utrecht e de Rastatt), a se concluze co-a perdia de
l'egemonia politica, che da-a França a passò a l'Inghiltæra. L'açion de Loigi,
coscì, se pe çerti resguardi a l'è in linnia co-e tendençe de l'eppoca, che
portavan a l'accentramento statâ e a l'eroxon do poei nobiliâ, proprio inta
politica estera a pâ ligâ a-i vegi schemi de guære pe l'egemonia in Œüropa;
sostançialmente indifferente o l'arestò, de fæto, nanti a-e nœuve prospettive de
espanscion coloniâ e commerciâ, alloa feliçemente adotæ da l'Inghiltæra.

A l'interno ascì, i urtimi chinz'anni de regno segnon una grave crixi do
"scistema"; o mâcontento in França pe l'assolutismo, e continue guære, a
prescion fiscâ; a formaçion de un nucleo d'opoxiçion a-i mettodi do re (Fénelon,
Saint-Simon, Boulainvilliers). L'atmosfea de crixi a l'ingugette a mæxima vitta
privâ do re. Questo, doppo l'amô zoenî pe Maia Mancini, o l'aveiva spozao (1659)
l'infanta spagnolla Maia Texo d'Asburgo, avendo comme favoiie primma a duchessa
de la Vallière, da pœu a marcheiza de Montespan, da-a quæ o l'ebbe despægi
figgi, e infin Madame de Maintenon, che, doppo a morte da regiña (1683), o sposò
segrettamente; sotta l'influsso de quest'urtima a veciaia de Loigi a fu
osescionâ da di continnui scruppoli religioxi, in sce-i quæ eserçiton o so peiso
ascì i desmui familiæ (1711, morte do drafin; 1712, do figgio e erede de
quest'urtimo, o ducca de Borgogna).



https://lij.wikipedia.org/wiki/Fran%C3%A7esco_I

Françesco I de Valois, re de França (12 set. 1494, castello de Cognac - 31 março
1547 Rambouillet)

Figgio de Carlo d'Orléans, conte de Angoulême, e da Loiza de Savoia. Mortoghe o
1° zenâ 1496 o poæ, o n'assonse de fæto a tutela o cappo da caza d'Orléans o
ducca Loigi, erede presuntivo da coroña; quande questo o successe a-o Carlo VIII
(8 arvî 1498), o Françesco, divegnúo a so votta o prinçipe ciu vexin a-o trono,
o l'ebbe in appannaggio o ducato de Valois e ghe fu asseguao, sotta a tutela da
moæ e a sorveggiança do maresciallo P. de Gié, un'educaçion confaxente a-o so
poscibile avvegnî regâ. A mancança de prole maschî e o fascino personâ de
Françesco finin co l'affeçionâ o Loigi XII a-o probabile erede. Fin da-o 1505 o
ghe destinò in moggê a figgia Claodia, erede do materno ducato de Bretagna: e
noççe, solennemente stipulæ o 2 mazzo 1506, vègnan celebræ o 18 mazzo 1514,
appeña cheite, co-a morte da reña Anna, l'ostaccolo opposto da-o tenaxe
aotonomismo brettone. Fin da-o 3 agosto 1508 o visse a-a corte, presso o re,
co-i onoî dovui a-a so doggia qualitæ de erede prezuntivo e de zenneo do sovran.
Spiao Loigi XII a nœutte da-o 31 dexembre a-o 1° zenâ 1515, o ne recugette sença
contrasti a succescion.

L'ea pe a França un momento de grande florideçça economica e de promettente
resveggio in ogni campo. Portava i so frûti a longa paxe interna, l'equa
legislaçion, a savia politica d'inleggeimento fiscâ; l'instituto monarchico,
zœumoæ sorretto da 'na sada compaggine amministrativa e da 'na discreta
consciença naçionâ, o godiva d'una popolaritæ sença ezempio. A monarchia
françeize, pe prospeitæ mateiâ, pe soliditæ dinastega, pe assoluteçça de governo
a l'ea sença pao in Œüropa. L'avvento de 'n re poco ciu che ventenne, pin
d'intelligença e de força, o fu saiao comme un annonçio radiozo. Fu una bella
arba de regno, e a vittoia de Marignan (1515), o trionfante repiggio do
programma italian do Loigi XII, o legittimò e maggioî spiançe.

Brillante qualitæ cavaggesche, un'intelligença viva, averta a tutte e coixitæ do
pensceo e a tutte i emoçioin de l'arte, una tendença spontannia a quell'ardente
edonismo che o Renascimento o vegniva alloa elevando a ideâ de vitta, un senso
gioxiscimo da propria aotoritæ de sovran e di proppi driti comme propietaio da
França, ghe permissan de tegnî ato comme pochi atri re o prestiggio da coroña e
de realizâ un assolutismo fastozo quæ primma de lê no s'ea visto. Nasce alloa o
tipo de corte ch'a curminiâ con Loigi XIV: una folla pittoesca, paççamente
lussoza, de gentilommi e de damme, ch'a fa da cornixe cotidiaña a-o monarca. E
cacce, e giostre, e dançe, a galantaia, i viægi, e intræ solenne fan da vitta de
corte una festa e una raprezentaçion continnoa. Sorgan magniffiche, ò
magnificamente rinovelæ, e rescidençe reæ: Blois, Chambord, "Madrid",
Villers-Cotterets, Saint-Germain-en-Laye, Fontainebleau, ecc. Inta reggia pe
eccellença, Fontainebleau, se vegnan accumulando i oggetti d'arte: vaxi, bronxi,
stattoe, arazzi, fravegaie, teie famoze (do Salviati, do Bronzin, do Tiçian, de
Lonardo, de Michelangeo, ecc.); gh'è ospitâ, e continuamente inricchia, a
splendida recugeita de manoscriti e de libbri che ancœu a costitoisce o ciu
preçiozo nucleo da Naçionâ parigiña. In grao pe a so indole e pe a so educaçion
de gustâ o lusso inte so forme supremme - e creaçioin intellettuæ e artisteghe -
Françesco o l'incoraggia e o l'adœuvia, sença preconcetti de naçion, de dotriña,
de scœua, tutto ço che pœu accresce o splendô spiituâ do regno. Ben meitò,
insemme con quello de "re cavageo" o tittolo de "poæ e restaoratô di arte e de
lettie". Sorvettutto larga e incitatrixe, decixiva inta stoia do Rinascimento, a
so œuvia verso i arte (tra i so protetti se conta nomioxi i meistri italien:
Lonardo, o Cellin, o Rosso, o Primaticcio, tutta a coscì dita scœua de
Fontainebleau, ecc.). Ma vivo l'è ascì o so interesse pe e lettie, pe
l'erudiçion, pe o pensceo. Se pœu dî che se desgœugge in gio a lê e a-a sœu
Margaita tutta a vitta intelletoâ do tempo. Do so meçenatismo resta 'na prœuva o
Collegio de França. Ghe torna a onô avei avuo tra i so famiggiæ Clément Marot,
G. Budé, Lefèvre d'Étaples, avei gustao e protetto o Rabelais, avei oferto a so
proteçion a Emo.

Ma questa splendida regalitæ, ch'a g'ha dæto presso l'ata nobiltæ do tempo,
presso scritoî e artisti, un'óreola de grandeçça e ch'a costitoisce, no gh'è
dubbio, un træto esençiâ da so figua, a no deve portâ a de sorvevalutaçioin
asbriæ. O trovò in lê un patron o Renascimento ornamentâ e gioiozo: no quello
ch'o tendeiva a resciorvise inte 'n rinnovamento religiozo e morâ. O no negò
inte 'n primmo tempo o so agiutto a l'umanismo antiteologico, a-i novatoî
evangelichi a-i quæ ea de scuddo a sœu Margaita; ma a partî da-o dexembre 1533,
doçile a-e necescitæ da so politica estera, o se assoccia a-i sforçi papæ contra
l'"errô"; inta violenta reaçion ch'a segue a l' affaire des placards (ottobre
1534) o rivalezza de zelo co-a [Sorboña]] e co-o parlamento; o Carvin o ghe
dedica invan (março 1536) l' Institutio religionis christianæ; l' ordonnance do
1540, l'editto do 30 agosto 1542 prescrivan una represcion spietâ: o vedemmo,
inti urtimi anni, dominao da-o fanattico cardenâ de Tournon, firmâ l'orde de
massacro (1° zenâ 1545) contra i Valdeixi de Mérindol.

A corte de Françesco I - dando a-a paola o so senso ciu largo - a no resta, con
lê, l'esprescion de un sœunno regâ, ma a vegne l'incarnaçion de una polittica.
Sença di organi che mantegnan un ligammo tra o re e a naçion (o parlamento de
Parigi o l'è tegnuo in fren; i Stati Generæ no son mai convocæ; o ciu importante
di doi conseggi, o Conseil des affaires o l'è reduto a træ ò quattro persoñe
çernue da-o re), a corte, sola força ch'a l'agisce sorve o sovran, a finisce
co-o concentrâ in lê tutta a vitta politica do paize. Da ço o carattere de zœugo
e d'intrigo onde se tenze i ciu gravi interesci naçionæ; da ço l'imposcibilitæ
de distingue l'œuvia personâ do re da quella do so entourage. Luiza de Savoia, o
cançelê Du Prat, i fræ Du Bellay, o maresciallo Anne de Montmorency no se pœuan
consciderâ comme di senci conlaboratoî. Favoii e favoiie tègnan una parte do
poei: Bonnivet, Chabot de Brion, a contessa de Châteaubriant, a duchessa
d'Étampes, pe limitâse a-i ciu famoxi.

Se gh'azonze ch'a-a base da magniffica prodigalitæ do monarca gh'è a freida
segueça de chi possede un paize ricco e o l'è decizo a falo rende o ciu
poscibile. Françesco I o l'è un di re ch'han straggiao ciu dinæ; ma o l'è ascì
un de quelli ch'han saciuo trovâne de ciu. E tailles into 1517 s'elevavan a
2.400.000 livres; ean into 1543 de 4.600.000. A-e risorse finançiaie di so
predecesoî o Françesco o n'azonzette de nœuve: imprestiti forçoxi, rendie in
sce-o muniçippio de Pariggi, vendia di ófiççi. No inferiô, pe aviditæ e pe
tenaxa, a nisciun di so predecessoî ogni votta che s'ofrisse o drito d'un
consolidamento ò d'un arriondamento patrimoniâ (o concordao do 1516 ch'o
metteiva effettivamente in so man o quarto circa do sœu françeize; a lotta co-o
connestabile pe l'ereditæ de Suzanna de Borbon; a preteiza no mai abbandonâ, a
l'ereditæ milaneize, en solo che e prœuve ciu appaiscente de tâ pratiçitæ
irreduxibile), o mostrò inta so politica streitamente finançiaia, specce co-o
processo iniquo e l'appiccaxon do Semblançay, una crueçça e un'energia che
contrastan co l'intima bontæ do so añimo. Benché o ne dagghe into complesso,
da-o ponto de vista finançiaio, l'imprescion d'un incapaxe, vittima superba di
so capriççi, da scituaçion internaçionâ, de l'evoluçion che subiva l'economia e
a finança œüropea, e benché, pe ovviâ a-o crescente deficit, o contesse assæ ciu
in sce-a riforma de instituçioin fiscæ che in sce l'agiutto a-e forçe
produttrixe da riccheçça, manco de queste ghe sfuzzì o valô. Da l'alliança con
Soliman, prez., o seppe trâ di vantaggi dueivi pe o commercio françeize.

In sce-i problemi da politica interna ebban o sopravento, pe tutta a diata do
regno, quelli da politica estera. No cessò mai o stato de guæra: chè s'ha o
drito de conscidiâ comme de sence tregue i brevi intervalli de paxe (1516-1520;
1529-1534; 1538-1542). S'ha l'abituddine de consciderâ a longa lotta comme a
rivalitæ de Françesco I contra Carlo V, daprimma pe l'egemonia de l'Œüropa
(1520-1529), e dapœu, una votta apparsa a vanitæ do sœunno egemonico, pe a
difeiza de l'equilibbrio œüropeo; se lascia a parte, comme un puo strascin de
guære do Loigi XII, a campagna do 1515 ch'a l'inaogua l'attivitæ œüropea do
Françesco e a ghe redà o Milaneize. In realtæ tutta a so politica estera a g'ha
pe fondamento o vegio programma italian, saiv'a dî l'ambiçion de fâ di possesci
italien o fulcro de ciu vasta espanscion. Tra e forçe che s'opoñan a
l'espanscion françeize ghe n'è uña ch'a constituisce lê ascì un peigo pe
l'Œüropa: l'enorme potença aostro-borgognoña, fuxon de tutti i dominni e de
tutte e preteize de caze de Borgogna, d'Aostria e de Castiggia-Aragon,
detentrixe do nomme e da chimea imperiâ. Abarlugæ da-o mæximo miraggio
(l'aspiscima competiçion pe l'eleçion a l'impeo a l'è comme l'anonçio
scimbollico de tutta a so vitta a vegnî), pægi in fondo, nonostante i apparente
desumegiançe, pe mentalitæ politica e pe scistemi de lotta, o Valois e o
Borgogna-Asburgo reagiscian ciaschedun a-a menaçça inscita inta força e inte
l'ambiçion aversaia. Creddan che o conflito o segge da coroña a coroña e che
dipende da liatri o resciorvilo: tanto che zonzan a-a strañia proposta de 'n
doello. In realtæ ciaschedun de liatri ha contra de lê tutti quelli che temman
l'Œüropa asservia a un solo: ciaschedun o trœuva i alliançe bastante pe impedî a
l'avversaio o trionfo, no pe zonze a-o proppio. A lotta a se protrae a
l'infinio, logorante, monottona. Françesco o ghe profonde ommi e dinæ. O
compisce prodiggi d'abilitæ e d'energia. O contrapoñe a l'attiva diplomaçia
asburgheize una vasta, no meno œuvioza organizzaçion diplomatica; o controbatte
e campagne de stampa do nemigo; o spande ovunque, coi so agenti segretti, e
promisse illuzoie, o dinâ coruttô, i germi d'intrigo; o l'accatta sovren e
ministri; o s'attezza a protettô di picceni stati di quæ o çerca l'agiutto,
pronto a lasciâli soli contra o nemigo e a sacrificâli inti trattæ; con realismo
maciavellego, pe ninte nœuvo ma no mai appricao con tanta vastitæ e ardimento, o
l'ófre a l'Œüropa maavegiâ o spetaccolo de 'n re crestianiscimo alliao co-o
Turco, de un persecutô da riforma alliao coi luteren todeschi; a-a færea
tenaggia co-a quæ o Carlo V o l'assequæa in sce tutte e frontee da França o
risponde co-a creaçion de un fronte orientâ, lançando contra i ezerçiti e e
flotte de l'imperatô i ezerçiti de Soliman e e flotte do Cairedin Barbarossa.
Un'attivitæ no meno noteive o descceiga into campo militâ. O l'ha cua che
l'artagiaia françeize a l'areste a primma do mondo; o sviluppa e perfeçioña e so
infantaie (a vittoia de Ceresole a l'è sorvettutto dovua a-i fanti guascoin).
Rinœuva con indommita ostinaçion i attacchi: pe træ votte o ricuppera o
Milaneize, o conquista doe votte o Piemonte. O no reculla denanti a-i ciu ardii
scistemi de guæra (campagna de Provença do 1536). Tutti quelli sforçi però
arestan ven. Da-a rente a-e poche vittoie resta sciaccante o numero de sconfite
(Esquiros, Bicocca, Sexia, Pavia, Nappoli, ecc.). O Françesco I e a França
conobban di ôe tragiche; a Pavia (24 frevâ 1525) o Françesco mæximo o l'è fæto
prexonê. A so prexonia (fin a-o mazzo 1525 a Pizzighetton e da pœu fin a-o março
1526 a Madrid), o grave rescatto di figgi lasciæ in ostaggio in so vexe fin a-o
1° luggio 1530 (1.200.000 scui d'óo), avieivan posciuo ese fatæ a 'na naçion
politicamente meno matua ò de risorse ciu scarse. Into 1544 o Carlo V o zonze a
vinti sole leghe da Pariggi.

Da-a moggê Claodia (1499-1525) o Françesco I o l'ebbe trei figgi: Françesco
(1517-1536); Enrico II, nasciúo into 1520; Carlo, ducca d'Orléans, o so
prediletto (1522-1545); e quattro figge: Luiza (1515-1517), Carlotta
(1516-1524), Madæña (1520-1537), maiâ a Giacomo V de Scoççia; Margaita, nasciua
into 1523, maiâ a Manoælo Filiberto ducca de Savoia. Da Lenoa d'Aostria, sœu do
Carlo V, spozâ into 1530 pe sciugellâ a paxe co-a Spagna, o no l'ebbe figgi.

Françesco I o l'è arestao inta tradiçion popolâ e lettiaia comme l'eroe de ciu
avventurose galantaie. No gh'è nisciun fondamento serio a-a stoia drammatizzâ da
l'Hugo in Le roi s'amuse: che a Diaña de Poitiers a l'agge sarvao a vitta a-o
poæ, o segnô de Saint-Vallier, co-o sacrifiççio do so ónô; e lettie a Françesco,
pubbricæ da Champollion-Figeac comme de Diaña de Poitiers, son da contessa de
Châteaubriant. Ninte se sa da Belle Ferronnière: solo l'è çerto che no pœu
rappresentâ un'amante de Françesco o cellebre retræto de Lonardo conservao a-o
Louvre e dexignao tradiçionalmente con quello nomme, essendo stæto
veoscimilmente depento tra o 1469 e o 1499. Tarda e de nisciuña attendibilitæ
storica a lezendia do strañio maio ch'o l'aviæ contræto apposta a lue pe
comunicâla co-o tramite da moggê a-o re so rivâ: de veo gh'è solo l'infeçion
luetica, de quæ no se sa se o re o segge morto (comme afferma, tra i atri, o
Michelet), ma da quæ de seguo o sofferse.



https://lij.wikipedia.org/wiki/Formaldeide

A formaldeide (o aldeide fòrmica, nômme IUPAC: metanale) a l' è a ciü semplice
de aldeidi. A sö formula chimica a l' è CH2O, ô sö numero CAS o l'è 50-00-0. In
soluçiôn aeguosa aô 37% a l'è commerçialmente nota anche con ô nome de
fôrmalinna.

A sö môlecôla a l' è planare; l'atomo de carbonio o l' ha orbitale sp2 e ô l' è
aô centro de un triangôlô ciü o menö equilatero; ai vertici se trövan i dui
atomi de idrogeno e quellô de ossigeno.

Sciübben che a segge gassôsa a temperatüa ambiente, a se tröva generalmente in
te due fôrme: cômme soluçiôn æguoza aô 37% o cômme paraformaldeide in fôrma de
1,3,5-triossano, môlecôla ciclica formä dall'uniôn de træ môlecôle de
formaldeide. A ciclizzaziôn a l' è unna reaçiôn reversibile, a paraformaldeide a
pö esse ricônvertia in formaldeide. E sö soluçiôin æguôze sôn incôlôri e han un
odô caratteristicô. A formaldeide a presenta ô tipicô cômportamentô chimicô de
aldeidi, con a differensa de avei unna maggiore reattivitæ. A formaldeide a l'è
un forte elettrofilo ed in quanto tale a pö dä reaçiôn de sostituçion con i
composti aromatici e de addiçiôn ai alcheni. In presensa de basi, a subisce a
reaçion de Cannizzaro trasfôrmandôse in acido formico e etanolo. A reaçion de
Cannizzaro a l'è un esempiô de disprôporziônamentô (o dismutaçiôn chimica),
oscia una reaçiôn in cui parte de un compostô a subisce un'ossidaçion mentre
un'atra parte a subisce una riduçiôn.

A formaldeide in soluçiôn æguôza a reagisce façilmente con l'ossigeno dell'aia,
che ô l'ossida ottegnindô acidô formicô.

Industrialmente, a formaldeide a vegne prôdotta pe ossidaçiôn catalitica dô
metanolo. I catalizzatôi ciü döviæ sôn l'argentô metallicô e unna miscela de
molibdeno e oscidô de færô. Con quest'ürtimô catalizzatô, a reaçiôn a l' avvegne
a 400 °C e a l' è a seguente

A maggior parte da formaldeide prodotta a l' è destinä però ä produçiôn de
polimeri e de atri composti chimici. Pe reaçiôn con ô fenolo a polimerizza dandô
a bachelite, unna resina termo-indurente. In mainea analoga a reagìsce côn
l'urea e a melammina, e e resine derivæ trövan üsô cômme laminati plastici,
adesivi e scciümme isolanti. A formaldeide a l' è anche un reagente impiegoô pe
prodüe atri composti organici; tanti de quelli sôn polioli, come a
pentaeritrite.

Tra i additivi alimentari a l'è identificä dä sigla E 240 e a se dövia cômme
conservante. Defæti a l' è presente in tô fümme de legne e a l' è, insemme ai
polifenoli, responsabile da cônservaçiôn di prodotti alimentari affümeghæ.

A formaldeide, insemme all'urea, a l'è impiegä cômme vernixe collante di
pannelli in legnô de trucioloô, a l' è contegnüa in ti pannelli fonoassorbenti
di côntrosôffîti, o in te pareti divisorie di uffizi. Con i anni a tende a
volatilizzase in te l'ambiente circostante.

A cancerogenicitæ a l' è stæta accertä in sce i roditori, dôve a formaldeide a
provoca un nümerô de caxi de cancrô aô nasô e ä gôa superiori aô normale; a
formaldeide a l' è in graddô de interferï côn i ligammi tra DNA e proteine.



https://lij.wikipedia.org/wiki/Fibroblast%C3%B4

I fibroblasti son e cellule tipiche (e e ciü nümerôse) dô tesciüô connettivô, in
graddô de fabbricä i cômpônenti da matrice extracellulare. Han un citoplasma
vacuolizzoô che ô circônda un nucleo ellittico e coloroô con un o due nucleoli.
I fibroblasti in attivitæ se riconoscen dall'abbondante reticolo endoplasmatico.
I fibroblasti inattivi, ciammæ anche fibrociti, sôn più piccin e allungæ,
inôltre han un reticolo endoplasmatico ridottô

I fibroblasti prodüen collagene, glicosaminoglicano, fibbre elastiche e
reticôlari e e glicoproteinne che se trövan in ta materia extracellulare.
Durante a crescita i fibroblasti se dividen e scintetizzan e sostanse de base.
Un dannô ai tesciüi ô stimôla i fibroblasti e ô ne causa a mitosi.

I fibroblasti pöen dä origine ad atre cellule cômme e cellule ossee, i adipociti
e e cellule muscolari, tütte de origine mesodermica. Se trövan anche in tô
tesciüô cicatrisiale, han una capaçitæ migrante pocô svilüppä e pöen intervegnî
in ta cicatrizzasiôn.

Ô TGFβ ô stimola i fibroblasti a prodüe sôstanse da matrice extracellulare
(cômme ô collagene).



https://lij.wikipedia.org/wiki/Diabete_Mell%C3%ACo

Disambiguasion: Se stæ çercando Diabete Inscipido sciacchæ chi pe o
collegamento.

O Diabete, o ciù precisamente Diabete mellìo, o l' è unna moutia caratterizzä da
a tendenza all'aumento patologico di valori da Gliçemia, oscia da concentrazion
de Glücosio in to sangue.

In te l' organixmo san existe un ormon , l' insulinna, ch'o l'abbassa a
concentrazion do Glücosio in to sangue quande a se sta arzando troppo.
L'insulinna a vegne produta in to pancreas da parte de çellule β de isoe do
Langerhans. Caratteristica do diabete tipo 1 a l'è a distruzion de queste
çellule, a causa de unna reazion immunitaia. E çellule vegnen dannezzæ da parte
di anticorpi do paziente, anticorpi che no riescen a riconoscile comme
appartegninti all'organismo. Existe unna forma idiopatica de diabete tipo 1,
dïta diabete tipo 1B, in ta quæ manca i anticorpi, ma clinicamente a scituazion
do paziente a l'è scimile. O tipo 1 o se presenta squæxi sempre primma di 25
anni de etæ. I scintomi do tipo 1 son: l'aumento da sæ o polidipsia; l'aumento
da quantitæ de uenn-e o poliuria; o dimagrimento accompagnou da un aumento
dell'appettitto o polifagia.

In to diabete tipo 2 l'organismo o l'è insulino rescistente: l'è difettosa a
capaçitæ de risponde all'insulinn-a, e de abbassä a glicemia, da parte do
soggetto. Inoltre gh'è un difetto in ta secrezion dell'insulinn-a. O tipo 2 o l'
è o ciü frequente e o se presenta façilmente in te personn-e con caxi preçedenti
de diabete in famiggia, o in personn-e obese, che fassan poco eserçizio fixico.
O l'è ciü comün in etæ avanzä. A differenza do tipo 1, o tipo 2 o piggia campo
cian cianin, e a diagnoxi a vegne spesso fæta pe caxo quande o paziente o no
l'ha ancun de scintomi ( oppüre o l'ha di scintomi minimi).

Se riunisce sotto questa denominazion atre cause varie: difetti genetici,
rosolia, citomegalovirus, agenti chimici, farmaci, eççetera.

Ricordemmo che a terapia do diabete a deve tende a evitä che o glücosio in to
sangue o segge troppo äto (ipergliçemia), ma anche ch'o se abbasse troppo
(ipogliçemia, condizion estremamente pericolosa).



https://lij.wikipedia.org/wiki/Di%C3%A7ionaio

Diçionaio - arecugeita de paole de una lengua determinâ , con escluxon (ò con
indicaçion soo che sommaia, relativamente a-i caxi anomali) de variaçioin
puamente flescionæ, disposta segondo di critei prefissæ e accompagnâ
generalmente da-a definiçion do scignificao de paole mæxime. A lengoa a pœu êse
quella d’una intrega tradiçion lettiaia (diç. da lengoa zeneize, françeize,
ecc.) ò de una parte de questa (diç. da lengua zeneize do Duxento; diç. di
neologismi, di barbarismi) ò de un aotô (diç. çiçeronian, dantesco).

A definiçion do scignificao a pœu ese inta lengua mæxima da quæ o diçionaio o
l'arecœugge e paole, ò mediante a traduçion inte 'n’atra lengua: into segondo
caxo s'ha di diç. bilingui (latin-italian, ingreize-todesco, ecc.), de votte
trilingui, ò de ciu lengue (comme o Calepinus septem linguarum). S'ha un diç.
storico, quande de ogni paola l'è fæta a stoia in senso diacronico,
acompagnandola inti so scignificæ e inti so uxi a traverso i tempi (un modello
do genere o l'è l’Oxford English Dictionary ò, pe-a parte scin'aoa pubbricâ, o
Thesaurus linguæ latinæ). I diçionai pœuan contegnî ascì l’etimologia de paole;
son diti etimologichi quelli dedicæ escluxivamente a l'indicaçion de
l'etimologia; atri arecœuggian i scinonnimi (comme o diç. di scinonnimi do
Tommaseo).

Di diçionai d’interesse ciu circoscrito arecœuggian e spiegan i termini proppi
de particolæ discipriñe ò attivitæ (diç. de mæña, de architettua; diç.
filozofico, giuridico; diç. di arte e mestê, ecc.). S'avexiña a l'enciclopedia i
diçionai che arecœuggian in orde arfabetico nommi e noçioin de lettiatua, arte,
sciençe (diç. geografico; diç. biografico; diç. di arte; diç. de idee; e, con
interesse ciu universâ, diç. enciclopedico, ch'o pœu includde ascì o lescico de
'na lengua).

Tranne che in quest’urtimo caxo, o terme diçionaio o s'âtèrna con quello de
vocabolaio, da-o quæ però o se distingue in quante quest’urtimo o pœu scignificâ
ascì o lescico, saiv'a dî l’insemme de paole de 'na lengua, indipendentemente
da-a so registraçion, mentre diçionaio o l'è dœuviao soo che pe indicâ l’œuvia
chi arecœugge o lescico mæximo.



https://lij.wikipedia.org/wiki/Cantego_di_Canteghi

O Cantego di Canteghi o l' è un libbro de l' antigo Testamento, appartegninte ao
grüppo di libbri poetici e sapiensali. Spesso o sö nomme o vegne abbreviou in
Ct. Se conscidera ch'o segge stæto composto in Palestinna verso o V° o IV secolo
a.C., sciübben che o començe con e parolle cantego di canteghi, ch'o l' è de
Salomôn.(Ricordemmo che Salomon o l' è visciüo fra o 970 -çirca- e o 931 a.C.)
Se tratta de un testo insolito in ta Bibbia, perchè ansichè parlä do Segnô o
dövia o lenguaggio de un amô appascionou. Pe questo motivo zà i antighi Ebrei
aveivan dübitou da sö canoniçitæ, finindo però pe aççettalo. Anche a gexa
Cattolica a l' ha sempre consciderou ä stregua de tütti i atri testi canonici.

Antigamente ( ma no anteriormente ao 100 d.C. ) i Ebrei interpretavan questo
testo come un' allegoria de l' amô do Popolo eletto verso o Segnô, e viçeversa.
Questa interpretaçion allegorica a l' ea stæta piggiä pe bonna anche dai autoî
crestien, con a differensa che pe lô i dui amanti rappresentavan Giöxô Cristo e
a Gexa, oppure l' anima e Dio. Attualmente però i ciü tanti fra i esegeti son
ciü propensci a l' interpretaçion letterale do Cantego di Canteghi: unna
arrecuggeita de canti che çelebran l' amô fra a donna e l' ommo, reçiproco e
fedele. L' è stæto scrito che questo testo o riscatta l' amô da ogni
püritaneximo comme da ogni liçensa erotica.



https://lij.wikipedia.org/wiki/C%C3%A0neva

A càneva (nomme scientifico Cannabis) a l' è unna cianta a fiore (angiosperma)
che a l' appartegne ä famiggia de Cannabaceae, dîte anche Cannabinacee, ôrdine
de Urticales, classe Magnoliopsida, divixion Magnoliophyta.

In sce l'esatta tassonomia do genere Cannabis se registra opinioin diverse a
seconda che se conscidere a speçie monotipica o politipica. Gh' è di botanici
che distinguen solo unna speçie (sativa) con due sottospeçie, divise a sö votta
in due varietæ:

Pe atri e speçie son solo due:C. sativa, che a comprende tütti i tipi de càneva,
a parte e varietæ döviæ pe a produsion de hashish e marijuana in Afghanistan e
Pakistan, che componen a speçie C. indica.

A càneva a l' è unna cianta erbacea a ciclo annuale. L'altezza a varia tra 1,5 e
2 metri, ma in sottospeçie coltivæ a pö arrivä figna a 5 metri. A presenta una
reixa longa a fitton e un fusto, drîto o ramificou, con escrescense rexinose,
angolæ, a votte cave, speçialmente ao de sôvia do primmo pä de fögge. E föggie
son palmæ, composte da 5 - 13 fögginne lançeolæ, a margine dentou-seghettou, con
ponte acuminæ figna a 10 cm de lunghessa e 1,5 cm de larghessa; in ta parte
bassa do füsto e föggie se presentan opposte, in ta parte äta invece tendan a
cresce alternæ, sôviattütto doppo o nono/deximo groppo da cianta, oscia a
maturasion sessuale avvegnüa (doppo a fase vegetativa iniziale). Salvo rari caxi
de ermafroditismo e ciante de càneva son dioiche: e scioî unisessuali crescian
in sce individui de sesso diverso. E scioî maschili (staminiferi) son riunîe in
pannocce terminali e ognidün o presenta 5 tepali füsi ä base e 5 stami. E scioî
femminili (pistilliferi) son riunîe in grüppi de 2-6 ae ascelle de brattee
formanti curte spighe; ognidün o mostra un caliçe membranaceo ch'o l' ingœugge
streitamente un ovaio supero e uniloculare, surmontou da doi stili e doi stimmi.

In Italia a coltivasion indüstriale a l' è consentia a chi g'ha un speciale
permisso, limitou a de varietæ de càneva çertifichæ, appoxitamente selesionæ per
avei un contegnüo trascürabile de prinçipio attivo psicotropo (THC). A lezze
Fini-Giovanardi a stabilisce che a coltivasion no autorizzä de càneva a l' è
pünibile con 6-20 anni de reclüxion, o con 1-6 anni de reclüxion in to caxo che
o giüdiçe o riconosce in to caxo speçifico un fæto de lieve entitæ. A cianta a
bœutta in primaveia e a fiorisce in estæ inolträ. L'impollinasion a l' è
anemofila (trasporto tramite o vento). In autünno gh' è i früti, di acheni düi e
globoxi, ognidün cuntegninte una semensa con endosperma carnoso e embrion cürvo.



https://lij.wikipedia.org/wiki/Antoine_Lavoisier

Figgio de un notto avocáto parigin, o fu indirizzao da-o poæ verso i studdi
giuridichi. O no trascurò tuttavia e sciençe e o seguì di corsci de matematica e
de fixica, de botanica (con B. de Jussieu) e de chimica (con Guillaume-François
Rouelle). Into 1767 o l'accompagnò o geologo J.-É. Guettard inte un viægio de
esploraçion inte l'est da França, collaborando coscì a-a realizzaçion da primma
mappa geologica de França. Un so travaggio in sce-o megio mettodo pe inluminâ e
stradde o fu premiao da l' Académie royale des sciences de Parigi, da quæ o
divegne membro into 1768. Int'o mæximo anno o l'intrò a fâ parte da Ferme ch'a
l'aveiva, da-o governo françeize, l'appâto da recugeita de imposte e de tasce. I
so primmi loei scientifichi riguardon l'idraolica, l'idrometria e a
meteorologia, ma into 1770 o vozette a so attençion a un annoso problema
chimmico: a (presonta) trasmutaçion de l'ægoa in tæra. Adotando un seveo
approccio quantitativo - ch'o rivela a so fiduccia inti strumenti de mezua e
l'utilizzaçion impliçita da lezze de conservaçion da mateia - Lavoisier o
dimostrò che l'ægoa a no se convertiva in tæra. O problema di elementi chimichi
o fu alloa posto a-o centro da so riflescion e da so indagine fixico-chimica.
Scin da-i exordi da so carrea Lavoisier o vegne consapeive che a scoverta de S.
Hales (1727) da combinabilitæ chimica de l'aia a l'ea un avvegnimento coscì
nœuvo da impoñe a necescitæ de rivedde tutte e conceçioin chimiche scin a alloa
açettæ.

O 1772 o fu un anno cruxâ inte so riçerche: o l'effettuò di esperimenti con di
apparati pnœümattichi e, o 1° novembre, o depoxitò presso l' Académie un prico
ciuso into quæ o l'annonçiava che i fenommeni da combustion do sorfano e do
fosforo e da caçinaçion di metalli ean dovui a-a fissaçion d'aia e che quindi
quest'urtima a l'ea a caosa de l'aomento in peiso di produti rispetto a-i
reagenti de partença. E so concruxoin apparivan decisamente everscive rispetto
a-e conceçioin flogisteghe açettæ a quello tempo. A-i iniççi do 1773 Lavoisier,
vegnúo a conoscença de scoverte ingreixi in sce-e differente aie (gas), o
l'intrapreize un scistematico esamme crittico de conceçioin notte in sce
l'argomento, spinto da l'exigença de una so verificaçion.

Into zenâ do 1774 o pubbricò un volumme de Opuscules physiques et chimiques e
into novembre do mæximo anno o lesse a l' Académie un Mémoire sur la calcination
des métaux dans les vaisseaux fermés into quæ o confermava che l'aomento in
peiso di metalli sottoposti a caçinaçion in te di reçipienti seræ a no derivava
da-a mateia do fœugo ma da-a combinaçion de l'aia, serâ into reçipiente, co-i
metalli. Into Mémoire Lavoisier o no specificava o tipo de gas responsabile da
caçinaçion, ma into 1775 o ciarì che l'aia fissa (CO2) de J. Black a l'ea un
composto e che l'aia capaxe de fissâse inti metalli e inti corpi sottoposti a
combustion a l'ea un'aia eminentemente respiabile. Tra o 1775 e o 1777 o
l'annunçiò, in varri Mémoires, che l'aia atmosferica a l'ea una mescciua de gas,
costituia prinçipalmente da un'aia eminentemente respiabile (oscigeno) e da una
mofeta atmosfeica (azoto). Coscì Lavoisier o poette concludde che i procesci de
caçinaçion, combustion e respiraçion ean dovui a-a fissaçion de oscigeno de
l'aia e no a-a sciortia de flogisto. Contemporaniamente a queste riçerche
Lavoisier o se dedicò a-o studdio da compoxiçion di acidi. Avendo osservao che i
acidi do sorfo e do fosforo ean produti da-a combinaçion de l'aia eminentemente
respirabile o conscideró quest'aia o principe oxygine, o prinçipio generatô di
acidi. Lavoisier o zonse a-a concruxon che tutti i acidi risurtavan costituii da
di elementi specifichi (sorfo, azoto, fosforo, carbonio, ecc.), da un prinçipio
oscigino e da l'ægoa fornindo, pe a primma votta inta stoia da chimica, un ciæo
modello fondao in sce-a compoxiçion de sostançe ch'o l' aveiva comme fulcro
l'oscigeno.

A partî da-o 1776 Lavoisier o visse e o l'œuviò presso l' Arsenal de Parigi co
l'incarego de sovrintende a-a produçion da povie da sparo e a-a riçerca de fonte
naturæ do sarnitro. Into so laoeio presso l' Arsenal o se dedicò a-o studdio
scistematico (co-a collaboraçion de P.-S. de Laplace) do fœugo, ch'o l'approdò
a-o concetto de "fluido igneo" ò "calorico". Pe Lavoisier tutti i fenommeni
termichi ean dovui a una sostança ignea, sottî, imponderabile ch'a l'ea boña a
existe segge libera inte l'atmosfea segge combinâ inti corpi. I cangiamenti de
stæto di corpi ean dovui a una maggiô ò minô quantitæ de fluido igneo combinao.
A conceçion lavoisieriaña do calorico a l'aveiva una forma quantitativa
(Lavoisier e Laplace appronton un calorimetro a giaçça pe mezuâ i caloî
specifichi) e a l'ea caratterizzâ, a livello epistemologico, da un forte
strumentalismo. I loei de Lavoisier e Laplace in sce-o calô costituin perçò a
dæta de nascita da termochimica.

A-i inissi di anni ottanta Lavoisier, co-a collaboraçion primma de Laplace e da
pœu de J.-B. Meusnier de la Place, o commençò a compî di esperimenti de analixi
e scintexi de l'ægoa e o dimostrò che l'ægoa a l'ea una sostança composta. A-o
contraio de H. Cavendish, ch'o l'aveiva effettuao di esperimenti scimili, o
chimico françeize o l'affermò con ciæça che l'ægoa a l'ea o risurtao da
combinaçion, in proporçioin definie, de idrogeno e de oscigeno. Forte de questa
urteriô scoverta ch'a s'inseriva perfettamente into nœuvo quaddro interpretativo
di fenommeni chimichi, o lesse into 1785 a l' Académie e Réflexions sur le
phlogistique, veo spartiægoe inta stoia da chimica, inte quæ o l'attaccava
frontalmente e dotriñe basæ in sce-o flogisto. Co-a collaboraçion di chimichi
L.-B. Guyton de Morveau, C.-L. Berthollet e A.-F. Fourcroy - che s'ean convertii
a-a chimie nouvelle - Lavoisier o pubbricò into 1787 a Méthode de nommenclature
chimique, ch'a conten una radicâ e scistematica riforma do lenguaggio chimico. A
Méthode a l'introdusse a primma nomenclatua chimica scistematica e a segnò a
scomparsa di vegi e fantaxioxi nommi: di termini comme oscigeno, azoto,
carbonio, idrogeno, ecc., i suffisci -oso e -ico pe i acidi, -ito e -ato pe e sæ
trœuvan chì a so primma formulaçion. Into 1789 o pubbricò o Traité élémentaire
de chimie, un di grendi testi da sciença occidentâ. In quest'œuvia Lavoisier o
l'espose a so nœuva teoria antiflogistega, o dœuviò o nœuvo lenguaggio chimico e
o l'illustrò e so conceçioin in sce-a sciença e in sce-o lenguaggio, basæ in
sce-a filosofia de E.-B. Condillac. Into trattao se ritrœuva a formulaçion
espliçita da lezze da conservaçion da mateia e una nœuva conceçion di elementi
chimichi. E novitæ inta conceçion de Lavoisier son da riçercâ no tanto inta
definiçion de elemento quanto into refúo de determinâ a prioî i elementi
chimichi di corpi: solo i esperiençe concrete, sostegne Lavoisier, pœuan indicâ
con precixon e sostançe elementæ o numero de quæ pertanto o pœu variâ co-o
progresso di metodi de indagine. Inoltre o stabilì che i elementi costituiscian
l'invariante de trasformaçioin chimiche durante e quæ, de fæto, a qualitæ e a
quantitæ di elementi a se conserva. Lavoisier o deliniò into gio de pochi anni
una nœuva inmaggine da sciença chimica, inteisa comme costruçion teorica
rigooza, verificâ da de morteprixe esperiençe e caratterizzâ da un lenguaggio
specifico. L'œuvia de Lavoisier a portò a l'avvento de una vea e propria
"rivoluçion chimica" e o so Traité élémentaire o l'ebbe un'influença enorme in
sce-a chimica, paragonabile a quella eserçitâ in sce-a fixica da-i Principia
mathematica de Isaac Newton.

Lavoisier o l'aveiva una strazordenaia capaçitæ de lavô. O s'occupò, otra che de
fixica, de chimica e de sciença in gennere (o fu, tra l'âtro, o fondatô di
Annales de chimie e o riformatô, into 1785, de l' Académie), de economia
politica (o l'appartegniva a-a corente fixiocrattega), de agronomia (da-o 1778 o
l'installò una fattoia sperimentâ vexin a Blois), de politica fiscâ e
finançiaia, de tecnologia, de istruçion pubbrica e de riforme into campo
sanitaio, uspiæo e de l'ascistença a-i povei. A-i iniççi do 1788 o commençò a
occupâse de chimica fixiologica con A. Seguin, ma o scciœuppo da rivoluçion e e
vexende politiche ghe consentin de completâ solo che doe memoie dedicæ
rispettivamente a-a transpiaçion e a-a respiaçion animâ, di contribuii
importanti a-a nascente chimica fixiologica. Pù essendo un faotô de
l'introduçion de riforme into scistema politico françeize, Lavoisier o divègne
sempre ciu oggetto de attacchi da parte de J.-P. Marat e di giacobin in quanto
accademico e fonçionaio de primmo cian de l' ancien régime.



https://lij.wikipedia.org/wiki/Ammido

Ammido, prinçipâ carboidrato de riserva de ciante (C6H10O5)n, con n pâ a 20 ò
ciu; o costituisce pe l’ommo a ciu conspicoa parte di carboidrati alimentæ. O se
forma inte parte verde de ciante pe fotoscintexi da ægoa e anidride carbonica e
o s'accummula inte reixe, inti tuberi e inta sumença in forma de granuli.
S'estrae maxinando i cereæ ò raspando e patatte, sospendendo in ægoa a fæña
ótegnua e separando da pœu meccanicamente, pe decantaçion, i granuli de ammido,
ciu pezanti, da-i âtri costituenti de çellule vegetæ. O se presenta sotta forma
de povie gianca i grannuli da quæ a-o microscoppio mostran aspetti
caratteristeghi pe ogni scingola specie vegetâ.

In natua, o l'è prezente in doe forme: l’amiloxio, pe circa o 27%, solubile in
ægoa surrescâdâ, e l’amilopectiña, pe circa o 73%, insolubile. L’amiloxio, o
costituisce a parte interna do granulo e o l'è formao da de molecole de glucoxio
unie con ligamme α-1,4-glicoxidego, in longhe cadeñe no ramificæ de 300-400
unitæ. L’amilopectiña, ò amilon, a forma invece a parte esterna e a l'è âtamente
ramificâ; inti ponti de ramificaçion, e moleccole de glucoxio son unie con
ligammo α-1,6-glicoxidico. O peizo molecolâ de l'ammido o pœu razonze i 100
mioin.

Inte ciante se distingoe varri tipi de ammido: l’ammido primaio (ò aotoctono, ò
de ascimilaçion) o se forma inti cloroplasti de molte piante, una votta
idrolizzao o çuccao che ne deriva o migra verso di âtri organi, dovve i
leucoplasti o recondensan in ammido segondaio (ò de riserva): questo o
s'acummula particolarmente inti organi de riserva, in forma de granuli soventi
con de righe concentriche in gio a un punto, dîto ilo. Se distingoe granuli
senci, composti (risurtanti da ciu grannuli) e semicomposti. Se denommina ôtr'a
ço ammido transcitoio , quello ch'o s'attrœuva inti tubbi cribroxi de çerte
ciante, ammido statolittego, o complesso de granette d'ammido ch'o se trœuva
inte çellule da parte centrâ da scoffia da reixe, fonçionanti da statoliti;
ammido de Floridee, un idrato de carbonnio che se riscontra inte queste æghe
sotta forma de granette spantegæ into çitoplasma.

Sciben che l’ammido nativo o trœuve nomioxi impieghi, o mao interesse industriâ
o l'è votto a-i coscì díti ammidi modificæ, ótegnui sottoponendo l’ammido a di
trattamenti chimichi e fixichi quæ oscidaçion e esterificaçion, e a-e destriñe
ótegnue pe degradaçion parçiâ da moleccola in prezença de calô, acidi ò enzimmi.
L’ammido s'adœuvia inte l'industria alimentâ, inta produçion de doscificanti quæ
mâtitolo e sciorbitolo, inte l'aprettatua do papê, di tesciui, inta preparaçion
di adexivi, di deterscivi e di materiæ de imballaggio.

Di studdi in sce-a genettica di vegetæ da-a quæ s'ótégne l’ammido (mais, pe
l’80% circa, patatta, gran, manioca, rizo) han conduto a-a produçion de ciante
geneticamente modificæ capaxe de scintetizzâ de l'ammido con de caratteristeghe
particolæ. Into mais l'è stæto osservao varrie mutaçioin naturæ che alteran e
caratteristeghe de l'ammido: a mancança de l'enzimma amidoscintetaxi associao
a-i grannuli a porta a-a formaçion de ammido praticamente privo de amiloxio,
mentre a mancança de izoforme de l'enzimma de ramificaçion a l'accresce o
contegnúo relativo de tâ componente. Questo tipo de produçion o l'è assæ
controverso segge pe o timô de de ripercuscioin negative in sce l'ambiente e
(into caxo de di uxi alimentæ) in sce i ommi e i animæ, segge perché o pœu
comportâ una contraçion da reiza di racolti. A ciu gran parte de ciante
transgeniche che produan ammido son de patatte. In tæ ciante o gene glgC do
batteio Escherichia coli o codifica l’enzimma ADP-glucoxiopirofosforilaxi
(AGPaxi) con de proprietæ allosteriche alteræ, produxendo di tuberi contegninti
una quantitæ de ammido pâ a-o 50% de ciu do normâ. Inibindo un’izoforma de
l'enzimma amidoscintetaxi associao a-i granuli con l’uzo de un construto
antisenso, s'è ótegnúo de l'ammido completamente privo de amiloxio. Un âtro
mutante o l'è stæto ótegnúo introduxendo inta patatta un gene chimeego formao
da-e regioin geniche che codifican doe proteiñe da patatta e da-o gene glgA de
Escherichia coli, ch'o codifica l’enzimma glicogenoscintetaxi (coinvotto inta
scintexi do glicogeno). I tuberi ótegnui da queste ciante mostran un redúto
accumulo de ammido, un aomento di çuccai solubili, una riduçion da dimenscion di
grannuli, un asbasciamento do rapporto amiloxio/amilopectiña e do contegnúo de
fosforo e un aomento do grao de ramificaçion de l'amilopectiña.



https://lij.wikipedia.org/wiki/Alan_Turing

Turing, Alan Mathison. - Matematico e logico matematico britannico (Londra 1912
- Manchester 1954).

Pionê da sciença de l'informaçion e de l'intelligença artifiçiâ, ha ligao o so
nomme, in particolâ, a un metodo da lê indicao pe dâ un scignificao preciso a-o
concetto intuitivo de fonçion effettivamente computabile mediante una macchina
astrætamente definia (macchina de Turing).

Da-o 1948 o fu lettô de matematica a l'universcitæ de Manchester. Da-e so
riçerche fæte primmma da segonda guæra mondiâ derivò l'elaboraçion da macchina
de Turing. Questa a l'é costituia da un nastro diviso in campi, o quæ o pœu
scorî inte un senso o inte l'atro quanto se vœu; ciascun campo l'é adatto a
contegnî esattamente un scimbolo de un ben determinao arfabeto finio. A macchina
inoltre a possede una memoia, capaxe de retegnî un numero finio de istruçioin, e
un "œuggio" in grao de examinâ esattamente un campo pe votta. Una macchina de
Turing, trovandose de fronte a di determinæ scimboli scrîti (in conformitæ de
precise instruçioin), a l'esegue o relativo carcolo e a se porta inte una nœuva
poxiçion finâ exibendo o risurtao do carcolo. Naturalmente no tutte e opiaçioin
ò fonçioin son eseguibile con questo mezo. Una funçion a n argomenti numerichi a
saiâ dîta Turing computabile esattamente quande existe una macchina de Turing
capaxe de fornî o valô da fonçion in corispondença de una determinâ n-pla de
numeri.

A Turing se deve ascì l'elaboraçion do test de Turing, criteio ch'o consente de
stabilî se una macchina a l'é intelligente, conscistente inte l'imposcibilitæ de
distingue, inte un dialogo scrîto, se un o se trœuva davanti a un interlocutô
uman o a un artefæto.

Durante a segonda guæra mondiâ o Turing contribuì a decrittâ o codexe Enigma
dœuviao da-i tedeschi pe e comunicaçioin radio.

Tra i œuvie: On computable numbers, with an application to the
Entscheidungsproblem (1936-37); Computability and λ-definibility (1937); Systems
of logic based on ordinals (1939); The word problem in semi-groups with
cancellation (1950).



https://lij.wikipedia.org/wiki/William_James

William James (New York, 11 gennaio 1842 - Chocorua, New Hampshire, 26 agosto
1910), o fu un psicologo e filosofo statunitense.

A so a l'ea 'na famiggia de tradizion calvinista emigraa da l'Irlanda. O fræ
maggiô de çinque figgi, tra i quæ va ricordao Henry James ch'o saiæ vegnuo un
çelebre romanzê, o l'ebbe comme poæ o filosofo trascendentalista, discepolo de
Swedenborg e amigo de Emerson Henry James senior.

Doppo d'esise laureao in meexin-a into 1869 o prosegue i studdi de mainea
autodidattica indirissandose verso a psicologia. Into 1872 piggia avvio a so
carrea universcitaia ch'a se desgoeugge intregamente a l'universcitæ de Harvard
da primma comme sempliçe istruttô e vegnindo dapoeu into 1876 professô
ascistente de fisiologia. Into 1885 o g'ha l'incarego de professô de filosofia e
into 1890 o l'assumme l'incarego de professô de psicologia. Chì a l'universcitæ
de Harvard o creiâ un di primmi laoeii de psicologia sperimentâ di Stati Unii.
Sempre into 1890 antiçipando o funzionalismo o pubblica un-a de soeu opie
maggioi, "Prinçipi de psicologia" in doi volummi. Into 1907 o se retia
definitivamente da l'insegnamento accademico.

Nel 1902 o pubblica o risultao de soeu riçerche psicologiche insce a
fenomenologia de esperiense religiose e in particolâ insce l'attezzamento
mistico e i stati esperienziæ che contraddistinguan o mistiçismo. O titolo de
questo travaggio o l'è "A varietæ de l'esperienza religiosa. Inte 'na lettia o
scriviâ che se tratta de una esperienza ch'a va difeisa contra a mæxima
filosofia. Chì, fscia ancon ciu che in atre opie, emerze l'influsso do filosofo
america protopragmatista Emerson.

William James ormai o l'ea o filosofo ciù famoso di Stati Uniti quande proppio a
un anno da a so morte, into 1909 zonze in America da l'Europa invitao da-a Clark
University o mego vienneise Sigmund Freud con trei di soeu ciù fiæ e vexn
collaboatoî nel'erizze a noeuva psicologia psicoanalitica, tra chi o zoeno
psicoanalista svisseo Carl Gustav Jung, o psicoanalista unghereise Sandor
Ferenczi e Ernst Jones da-a Gran Bretagna. L'è inte questa circostansa che ghe
fu ascì un incontro personâ tra o psicologo europeo e quello american.



https://lij.wikipedia.org/wiki/Tibeio

Tibeio Claodio Neron (lat. Tiberius Claudius Nero; doppo l'adoçion de Aogusto,
Tiberius Iulius Caesar). - Impiao roman (n. 42 a.C. - m. Cao Mizen 37 d.C.).

Valente generâ, o paçificò a Germania e o tègne sotta controllo a scituaçion in
Panoñia e Darmaççia; adotao da Aogusto into 4 d.C., o l'asceize a-o trono into
14. O continuò a politica aogustea, açentoando a l'interno o poei imperiâ inti
rapporti co-o senáto e mantegnindo a paxe a-i confin. O so regno o fu però
segnao da un climma de sospetti do quæ fu abbile inspiratô o prefetto do pretoio
L. Elio Seian, che into tentativo de ótegnî a succescion e pe eliminâ ogni
poscibile concorente o descadenò una serie de accuze e procesci inti quæ però
a-a fin fu lê mæximo tragicamente ingugeito.

Figgio de Tibeio Claodio Neron e de Livia, che, divorçiâ, a sposò da pœu
Ottavian, o fu educao aristocrategamente; o conosceiva o grego perfettamente e o
l'aveiva gusto pe l'erudiçion. Doppo una rapida carrea militâ e politica,
durante a quæ o parteçipò a-a guæra contra Reti e Vindelleghi (15 a.C.), o fu
conso (13). A-a morte d'Agrippa (12) o l'appariva comme unico poscibile successô
de Aogusto (aomanco comme l'unico successô immediao, mentre se profilava comme
poscibili eredi i doi figgi de Agrippa e de Giulia, Gaio e Luccio Cesare), onde
foscia l'ordine de l'imperatô de separâse da-a moggê amâ, Vipsania Agripiña
(da-a quæ o l'aveiva avúo un figgio, Druzo, e o n'attendeiva un segondo), e de
sposâ a viddoa de Agrippa e figgia de Aogusto, a scandalosa Giulia, da-a quæ ben
fîto o se separò.

Represse e rebellioin pannonica (12 a.C.) e dalmatica (11), doppo a morte do fræ
Druzo o continuò l'œuvia de consolidamento do dominio roman in Germania, ço che
ghe varse o trionfo e o consolato (7) e da pœu (6 a.C.) a tribunicia potestas pe
çinqu'anni. Poco doppo tuttavia o se retiò da-a vitta pubbrica refugiandose a
Rodi, no se sa se spinto da saçietæ de onoî e de comando oppù da l'infeliçitæ do
matrimonio e da-a rivalitæ co-o nevo de Aogusto, Gaio Cesare. Into so amao
isoamento o fu razonto da-a nœuva da condanna de Giulia (2 a.C.). Ma, morti
Lucio Cesare (2 d.C.) e Gaio Cesare (4 d.C.), Tibeio o l'apparse torna l'unico
poscibile successô: o fu perçò adotao da Aogusto e o l'ebbe a tribunicia
potestas pe dex'anni. O repigiòe alloa l'œuvia de paçificaçion in Germania, o
diresse a represcion da rebellion da Pannonia e da Dalmaçia, o riorganizzò o
confin renan doppo o disastro de Varo, e (12) o celebrò o trionfo panonnego,
ótegnindo che ghe foise rinnovao a tribunicia potestas.

Doppo a morte de Aogusto (14) i organi do stæto zuon fedeltæ a Tibeio, che
quarche settemaña doppo o l'açettava a succescion. O so governo, teizo a açentuâ
l'affermaçion do poei imperiâ rispetto a-o senáto o provocò, ascì pe l'aspieça e
a tendença a-o sospetto propri do so carattere, un attrito continno co
l'aristocraçia e a forte ostilitæ che registrò inti so confronti a storiografia
succesciva. Ma a so politica a l'amiò in realtæ a consolidâ l'œuvia de Aogusto:
o seppe mantegnî a paxe a-i confin, o fu eçellente inta gestion finançiaia
(comme se vidde particolarmente inta crixi finançiaia ch'a corpì l'Italia into
33) e o fu provvido inte l'amministraçion provinçâ. Tibeio o refiò onoî divin; o
perseguitò e religioin strangee che recassan comonque turbamento a-a vitta de
l'impeo. Inti resguardi da Germania o condusse una politica apparentemente
renonçiataia, accontentandose da frontea aogustea do Ren e impedindo a Germanego
de avventurâse inte de impreize peigose, ma in realtæ o l'ariescì a sfrûtâ e
rivalitæ interne di Germen (in tâ moddo fun eliminæ Maroboduo e Arminio). De
Germanico se varse pe scistemâ a scituaçion in Oriente: a Commagene a fu annessa
a-a Sciia, a Cappadocia a vègne provinça e fu imposto Zenon in sce-o trono de
Ærmiñia. E grave rivotte de Tacfarinate in Africa, de Giulio Floro e Giulio
Sacroviro in Gallia, de Rescupori in Traxa fun stroncæ con fermeçça e rapiditæ.

Ma l'aristocraçia, ch'a se veddeiva coscì poco consciderâ da Tibeio, ghe
contrapoze idealmente un proprio campion in Germanico e a l'accusò Tibeio de
aveilo fæto avvelenâ (19). Se formò coscì un ambiente de opoxiçion in gio a
Agripiña, mogê de Germanico. Inte questa atmosfea de sospetto preize vigô, co
l'agiutto de di delatoî, l'accuza de leiza meistæ, i procesci se mortipricon e
teizan a corpî de persoñe vexiñe a-a famiggia de Germanico. Ispiratô de questa
politica fu L. Elio Seian (ca. 20 a.C. - 31 d.C.), che, avendo ótegnúo de
arecœugge in Romma e coorte pretoie, o l'aveiva in man a vea força militâ
d'Italia, mentre l'imperatô, preoccupao da propria tranquillitæ, exaspiao pe
l'ostilitæ di Romen, o decideiva de retiâse a Capri (27). Seian, che amiando a-a
succescion o l'ea ariescio a fâ avvelenâ Druzo, figgio de Tibeio, o feççe exiliâ
Agrippiña a Pandataria, onde a moì, e a Ponça o figgio de lê Neron, ch'o
s'amaçò. Into 32, vegnúo a conoscença de una conzua che ordiva Seian contra de
lê, Tibeio o ne preparò abilmente a destituçion e quindi a condanna a morte. Ma
l'aspieça e l'irrequeteçça de Tibeio se feççan maggioî, e denonçie se infitin;
tra quelli che s'amaççon pe terrô fu Druso, figgio de Germanico, e Livilla,
viddoa de Druso figgio de Tibeio.

O moì inta villa de Lucullo a Mizen o 16 de março do 37, lasciando eredi a-o pao
o nevo Tibeio Gemello e Gaio (Caligola).



https://lij.wikipedia.org/wiki/San_Torpe%27

San Torpe' de Piza (29 arvî 68) o l'è un di primmi martiri crestien, protettô di
mainæ.

Segondo a lezendia Caius Torpetius o nasce' a Piza de famiggia patriççia. O
vègne ófiçiâ de l'impiao Neron, cappo da so guardia do corpo e intendente do
palaççio.

In ócaxon da çeimonia d'inaoguraçion do tempio de Diaña a Pisa, o cavaggêo
Torpe' (convertio a-o crestianeximo da l'apostolo san Paolo de Tarso, a-o quæ o
l'aiva fæto a guardia quand'o l'ea stæto prexonê a Romma) o professò a so nœuva
fe' inte 'n solo Dê denanti a-o Neron, che invece o l'atriboiva a creaçion do
mondo a-a dea Diaña.

L'impiao o gh'ordinò de cantâ un inno a-a groia de Diaña, ma o Torpe' o refuò
d'abiurâ a so fe' crestiaña. Neron, furioso, o-o fe' fragelâ, ma a colonna a-a
quæ o l'ea attaccao a se stoccò e a l'amaççò o so boia Satellicus. Dapœu o-o
dette in pasto a-e bestie feroçe, 'na tigre e 'n lion, ma quelle se gh'accoccion
a-i pê. A-a fin o-o feççe degolâ.

O so amigo Andronigo o l'arecuge' a so testa, che into XIII sec. a fu venerâ
inta gexa de San Rossô, vexin a Piza.

Neron o feççe mette o so corpo decapitao insce 'na barca co-in gallo e un can
perchè o fessan a tocchi, segondo o castigo riservao a-i parriçiddi, di quæ sti
doi animæ son i scimboli. A barchetta a fu lasciâ andâ inte l'Arno e de lì in
mâ. O 17 de mazzo a s'amorò insce l'æña davanti a Hereaclea ch'a saiâ ribattezâ
Saint-Tropez. Segondo a lezendia popolâ una matroña romaña ciamâ Çeleriña,
avvizâ in sœunno, a l'arecugette o corpo intatto. O galletto o xoattò via co-in
pelucco de lin e, o dette o nomme a-o paize de Cogolin (coq au lin: etimologia
fasa, perchè a quelli tempi in Provença no se parlava françeize).



https://lij.wikipedia.org/wiki/Patagonia

A Patagonia a l’è ‘na regiôn geografica scitûâa inte l’estremo sûd de l’America
do Sûd.

A comprende tæritoi in Argentinn-a (Patagonia Orientâ) e in Cile (Patagonia
Oçidentâ). A vegne diviza in quelle dôe pârti da-e Andes, che mârcan o confin
tra i doî stati.

Scibben geografficamenti i confîn settentrionæ son marcæ into paralello 41,5º S
e o sciûmme Colorado, Argentinn-a e Cile dêuvian regoe diverse pe fissâ
l’estenscion de tære patagoniche.

A popolassion da Patagonia argentinn-a a l’è de 1.738.251 abitanti, e quella da
Patagonia cilenn-a de 205.456 abitanti.

A paròlla “Patagonia” a vegne da “patagones”, o nomme co-o quæ i conquistatoi
spagnòlli ciamâvan i aboriggini da costa atlantica de ‘sta region. Se pensa che
quello nomme o se deive a che quelli òmmi ëan ærti e gh’aivan i pê molto grendi.
Se dixe ascì che quello termine o vegne da o gigante Pataghon, personaggio de ‘n
romanzo spagnòllo.

Questa region a no l’è stæta abitâa da l’ommo gianco scinn-a çirca o 1880,
quande Argentinn-a e Cile han finîo l’espedission de conquista de ‘sto tæritojo.



https://lij.wikipedia.org/wiki/Orde_T%C5%93%C3%BCtonnego

Orde Tœütonnego (ted. Deutschritterorden). O l'è o terço di gren ordeni
monastego-cavaggieschi nasciui da-e croxæ.

A differença di doi ordi che l'aveivan precedúo, i Templæ e i Uspiæi, di quæ o
l'asscimilò l'esperiença politico-amministrativa, imitandone ascì l'abito,
l'Orde Tœütonnego o l'ebbe scin da prinçipio compatto carattere naçionâ tedesco.
L'orde o se sviluppò de fæto da una confraternita de mercanti de Bremma e
Lubecca che into 1190 aveivan fondao a Acri un uspiâ militâ e un orde uspiæo,
confermao into 1191 da Clemente III: into 1198 o gruppo primitivo o divègne, a
œuvia de di prinçipi tedeschi, l'Orde di cavagei de l'Uspiâ de Santa Maia in
Gerusalemme confermao into 1199 da Innoxenço III, ch'o ghe confei di particolæ
privileggi, o l'approvò a so reggola, analloga a quella di Templæ, assegnandoghe
otr'a quello de l'ascistença a ferii e infermi ascì o compito de combatte i
infedeli. A l'Orde poeiva appartegnî solo che di zoeni de famigge nobile
tedesche, che fessan i voti monasteghi de castitæ, povertæ, obediença (i
mercanti do gruppo originaio vègnan nobilitæ).

Sotta o terço Gran meistro de l'Orde, Hermann von Salza, l'amigo e conseggê de
Federigo II, ch'o resse l'orde da-o 1210 a-o 1239, l'attivitæ di Cavagei
Tœütonneghi o preize i caratteri che doveivan arestâghe peculiæ: sença cessâ
l'œuvia uspiæa ch'a no fu mai trascurâ do tutto, se pose in primmo cian quella
militâ, e con questa o campo d'açion de l'Orde o commençò a mesciâ da l'Oriente
meridionâ e axiatego a-o Settentrion orientâ œüropeo.

Into 1211 l'Orde o fu ciammao in agiutto da-o re Andria d'Ungaja contra i Cumen,
e o l'ebbe in cangio o Burgenland da colonizzâ. I Cavagei fortificon o paize e
commençon a colonizzâlo: ma quande liatri çercon de rendise indipendenti da-o re
faxendo infœüdâ o paise a l'Orde da-a Santa Sede, vègnan scacciæ (1225). Ma into
1226 vègnan ciammæ in agiutto da-o polacco ducca Corado de Masovia e da-o primmo
vescovo de Pruscia, Crestian, contra i slavi paghen abitatoî da Pruscia: in
cangio ebban o Culmerland, territoio polacco ch'o l'ea stæto ripreizo da-i
paghen, e o possesso de quante territoio pruscian avessan posciuo conquistâ.
Primma de passâ a l'açion, Hermann von Salza o feççe investî l'Orde da parte de
Federigo II do Culmerland e de tære da conquistâ, comme feüdi de l'impeo: coscì
a-a dignitæ de gran meistro de l'Orde andò d'alloa in pœu unia quella de
prinçipe de l'impeo. Seguin privileggi e garançie da Santa Sede e da coroña
polacca, e into 1230 commençò l'œuvia de conquista: a-o Culmerland seguin
façilmente a riva drita da Vistola e da Nogat, da pœu a costa, o Pregel, o
Samland. Into 1237 se fuse co l'Orde Tœütonnego l'Orde di Cavagei Portaspâ
apportando a Curlandia, a Semigallia e a Livonnia. Da prinçipio l'Orde o
s'accontentava da converscion e da sottomiscion da popolaçion; ma doppo a grande
rebellion do 1260 - inta quæ i Pruscien, co l'agiutto di confræ Lituen, e
avvantagiandose da beneive neütralitæ di Polacchi levon a-i Cavagei squæxi tutto
o conquistao - doppo a chinzenne guæra de riconquista ch'a seguì, e infin doppo
a conquista de regioin ciu orientæ da Pruscia, abitæ da i Lituen e da de stirpe
slave (1283), i originai abitatoî fun radicalmente sterminæ, e inte l'antigo
territoio pagan, che ormai o l'andava da-o basso corso da Vistola a-o medio
corso do Memel, vègnan ciammæ di manenti tedeschi, che sotta o seveo governo di
Cavagei, ma con molti privileggi e esençioin, se spantegon a cortivâ e campagne,
e fondon una quanteña de nœuve çittæ (noteive fra lô Königsberg, che ciu tardi a
doveiva vegnî capitâ de l'Orde); i pochi nobili pruscen arestæ fedeli, e i
pruscien no nobbili in compenso da so fedeltæ vègnan completamente asciorbii. A
guæra coi Lituen a diventò perenne.

Verso a meitæ do sec. XIII l'Orde o l'aiva di possedimenti in Palestiña, Puggia,
Seçillia, Spagna, inte l'Impeo grego, in Ærminnia, in Aostria, Germannia,
Pruscia e Livonnia, ognun di quæ o l'ea affidao a un Komtur (Commendator),
mentre a Palestiña a l'ea amministrâ da-o Gran meistro mæximo. O primmo di
possedimenti no tedeschi ch'o l'andò perdúo fu quello de Acri (1291): e coscì pe
un çerto periodo de tempo a casa moæ de l'Orde a fu transfeia a Veneççia. O gran
meistro Siegfried von Feuchtwangen o trasferì da pœu a casa moæ de l'Orde a
Marienburg, consacrando coscì (1309) l'abbandon da primitiva miscion pe a nœuva,
ciu streitamente ligâ a-o carattere naçionâ tedesco de l'Orde, che into 1308 o
l'aveiva aquistao o ducato de Pomerannia da-i margravi do Brandeburgo,
diventando coscì segnô ascì de Dançiga, e asseguando a continuitæ territoriâ di
propri possedimenti.

Into periodo seguente (scin a-o 1382) a stoia de l'Orde a s'identifica con
quella da Pruscia e da Livonia, che ean i so doi dominni prinçipæ. Into sec. XIV
l'Orde o l'ha squæxi fonçioin egemoniche inte l'Œüropa settentrionâ: fortiscimo
a l'interno pe a sazza amministraçion e pe a fedeltæ di sudditi, o resciste
vittoriosamente a-i sforçi da Polonia, vegnua decisamente so avversaia doppo
l'aquisto da Pomerania, e a quelli da Santa Sede, co-a quæ o se trœuva ciu votte
in conflito a caosa da riluttança di vescovi de terre conquistæ (in Pruscia i 4
vescovati ean affidæ a membri de l'Orde: no coscì inte regioin apportæ da l'Orde
di Portaspaa, ecc.) a sottostâ a-a sevea amministraçion de l'Orde; d'âtra parte
ottimi ean i rapporti de l'Orde co-a Hansa, ch'o l'ascistette inte lotte co-i
sovren de Sveççia e Danemarca, e sorvetutto o favoì sgombrando o Baltico da di
piræ, i coscì díti Vitalienbrüder.

Ma commençan ascì i segni da decadença. In questo tempo a perenne guæra contra i
Lituen, che pù a procurò a-i Cavagei una grande gloia inte l'opinion pubbrica di
contemporanei, a començò a degenerâ inte una specie de caccia a l'ommo, a-a quæ
s'invitava di ospiti de riguardo comme a un demôa, e ch'a vegniva conduta sença
risurtæ poxitivi de nœuve conquiste; e se pù sotta o gran meistro Winrich von
Kniprode (1351-1382) a Pruscia a conobbe o so mascimo splendô cavagiesco,
celebrao da-o Chaucer e da-o Boucicaut, coscì da poei tegnî, unnico fra i paixi
tedeschi, o paragon co l'Occidente, l'Orde o dovette adattâse a-i tempi, e
divegnî sempre ciu una potença mercantî, ch'a s'alienò l'añimo de çittæ
prusciañe fandoghe concorença e istituindo di monopolli (comme quello de
l'ambra) in proprio favô.

Sciben ch'into 1346 l'Orde o goaagnesse l'Estonia e into 1404 Visby co-o
Gotland, l'irreddenîse progrescivo do governo di Cavagei, e a difficortæ pe un
orde cavagiesco de adattâse davei a-a nœuva arte militâ preparavan quella
decadença ch'a se manifestò ciæamente quande o sovran de Lituania, o prinçipe
Jagellon o se convertì a-o crestianeximo, costrenzendo o so poppolo a anâghe a
prœuvo (1386), e o levò coscì a l'Orde o so compito, a mæxima raxon d'êse. o
Jagellon o s'imparentò co-a casa regnante de Polonia, consolidando coscì
l'alliança di doi stati slavi. Pe reagî a-e continnoe manifestaçioin de ostilitæ
di Slavi, e pe tiâ torna sciu o proppio prestiggio, l'Orde o delibió una gran
spediçion militâ, terminâ co-a terribile sconfita de Tannenberg (15 luggio
1410). A primma paxe de Thorn (1411) concluza da-a Polonia pe avei man libera co
l'Ungaia, a l'aveiva reizo a l'Orde squæxi tutti i so dominni: ma o so governo o
fu sempre pezo, e finarmente çittæ e nobiltæ s'unin into Preussischer Bund e
deciaron a propria indipendença da l'Orde, invitando a pigiâ a sovranitæ in
Pruscia o re de Polonia, a-o quæ prestò omaggio sciña di cavagei (1454). A guæra
de l'Orde contra a Polonia ch'a ne seguì e ch'a diò pe 13 anni, a l'ebbe, votta
comm'a l'ea ascì contra o Preussischer Bund, carattere de guæra civî, e a
terminò co-a segonda paxe de Thorn, a coscì díta "paxe perpettoa" (1466), ch'a
lasciò a l'Orde solo che a Pruscia Orientâ, e comme feüdo polacco.

A decadença politica, militâ, morâ e religiosa ascì de l'Orde, a l'aiva reizo
mœüo pe a secolarizzaçion, ch'a fu compia, sciu conseggio de Martin Lutê, da
l'urtimo Gran meistro de l'Orde, o margravio Alberto de Brandeburgo, nevo do re
de Polonia, eletto into 1511 e che into 1525, co-o trattao de Cracovia, o
trasformò a Pruscia inte un ducato ereditaio, vassallo do regno de Polonia; into
1561 o so esempio fu seguio da-o cappo de l'Orde pe a Livonnia. O meistro de
l'Orde pe i possedimenti tedeschi, arestao cattollico, o feççe mette o ducca
Alberto a-o bando de l'impeo (1530), divegnindo o mæximo Gran meistro e
feüdataio titolâ da Pruscia. Mentre questa, secolarizzâ, a s'inandiava a
l'indipendença, l'Orde Tœütonnego o stabiliva a so sede a Mergentheim,
organizzandose in 12 baiagi: Turingia, Aostria, Assia, Franconnia, Coblença,
Arsaççia, Boçan, Utrecht, Alten-Biesen, Loræna, Sassonnia, Vestfalia, ritornando
a l'attivitæ originaia uspiæa e rivendicando sempre i so driti inta Pruscia.
Abolio into 1809 da Napolion, o se redusse a Utrecht (dove o divègne
protestante, ma o mantègne o so carattere aristocratego) e in Aostria, dove into
1840 o vègne riformao da l'imperatô Ferdinando I, diventando un orde cavagiesco
ecclexiastego nobiliâ, ch'o recedeiva pe l'ammiscion œutto groei de nobiltæ,
religion cattollica, âto censo: a casa prinçipâ a l'ea a Boçan; l'Orde o l'aiva
di compiti uspiæi, e o doveiva mantegnî sempre leste quarantequattro colonne de
sanitæ militâ, comme l'Orde Marian co-o quæ o vègne fuso ciu tardi. Co-o 1919
l'Orde o no fu abolio, ma vègne sospeiza a so attivitæ e fun seræ e nommine e i
inscriçioin.



https://lij.wikipedia.org/wiki/Opera%C3%A7ion_Uran

Operaçion Uran (in russo Операция Уран – Operacija Uran) o l'ea o nomme in
codiçe assegnao da-i sovietici a-a grande offensciva de açerciamento sferrâ da
l'Armâ Rossa pe intrappolâ e forçe da Wehrmacht impegnæ inta region de
Stalingraddo, durante a segonda guæra mondiâ. O doggio açerciamento, conseguio
da l'Armâ Rossa co-ina gigantesca manœuvra a tenaggia, o çomençò o 19 novembre
1942 e i doi attacchi se conzonsan a sud de Kalač quattro giorni doppo. Questa
riuscia e rapida offensciva a l'ebbe una funçion deçixiva into complesso de
operaçioin militæ che piggian o nomme de battaggia de Stalingraddo, segnando
ascì una svolta strategica irreverscibile a favô de l'Union Sovietica de
l'intrega guæra insce o fronte orientâ.

A scituaçion strategica globâ into settô meridionâ do fronte orientâ a-a meitæ
de novembre 1942 a vedeiva i doî raggruppamenti prinçipæ tedeschi, o Gruppo
d'armæ B a-o comando do generâ Maximilian von Weichs e o Gruppo d'armæ A,
dipendente direttamente da l'OKH (Oberkommando des Heeres – ato comando de
l'esercito) e quindi da Hitler, doppo a destituçion in settembre do
feldmaresciallo Wilhelm List, da molte settemann-e praticamente fermi e estenuæ
da di continui combattimenti segge inta region caocaxica, dove l'ean in corso di
dui scontri inte l'area de Tuapse e insce o sciumme Terek, segge soviatutto inta
region de Stalingraddo dove a 6ª Armâ do generâ Friedrich Paulus a l'ea aprœuvo
a dissanguase inutilmente .

I scianchi do raggruppamento de Stalingraddo, schieræ longo o corso do Don a
nord e inta region di laghi sæ a sud da çittæ, rappresentavan de aree de
potençiâ pericolo in vista da stagion invernâ, in primmo lœugo pe a deboleçça di
armæ italiann-e, rumenn-e e ungaize schieræ insce queste poxiçioin e poi pe a
presença de profonde teste de ponte sovietiche a sud do sciumme da-o quæ o
nemigo o l'avieiva posciuo teoricamente contrattaccâ. Infæti into meize de
agosto into corso da coscidita prima battaggia difensciva do Don (20-28 agosto
1942) e forçe italiann-e aveivan dovuo cede tanto terren a sud do Don a
Serafimovič e Verchnij Mamon, mentre di atre teste de ponte ean stæte conquistæ
da-i sovietici a Kletskaja e a Kremenskaja. Doppo e difficortæ di combattimenti
d'agosto, o Corpo de spediçion italian o l'ea stæto in parte spostao ciu a nord
into settô do medio e ato Don, lasciando a-a fin de settembre a difeisa da
pericolosa area de Serafimovič e Kletskaja a-e divixoin da 3ª Armâ rumenn-a,
appenn-a arrivæ.

Effettivamente, da settembre o Stavka (Ato comando sovietico) o l'ea aprœuvo a
studiâ e a organizzâ un vasto progetto de controffensciva globâ into settô
meridionâ pe rovesciâ a scituaçion complesciva e provocâ una svolta decixiva
into conflitto.

In realtæ o Stalin za durante a burrascosa conferença de Mosca co-o Winston
Churchill do 12-17 agosto 1942 o comunicò a-o Primmo Ministro britannego a so
intençion de sferâ una grande offensciva invernâ, e o mostrò fiduccia e
determinaçion nonostante a scituaçion apparentemente despiâ a Stalingraddo; in
questa fase tuttavia pâ che a pianificaçion do Stavka a se limitesse a ipotizzâ
e organizzâ di limitæ contrattacchi tattici insce i scianchi do raggruppamento
tedesco do generâ Paulus (coscidito kontrudar – contrattacco con obiettivi
locali) e, a-o manco stando a-i reisoconti aotobiografici di prinçipæ
protagonisti, fu solo durante a riunion a-o Cremlin do 12-13 settembre che
preize forma o grande progetto de offensciva globâ con obiettivi strategici.

In questa circostança o generâ Georgij Žukov, viçe comandante in cappo de l'Armâ
Rossa, e o generâ Aleksandr Vasilevskij, cappo de Stæto Maggiô generâ, illustron
a Stalin i modesti resultæ di attacchi sferræ inte settemann-e precedenti contro
o scianco scinistro da 6ª Armâ tedesca che, sci ben ch'o l'avesse intralciao o
nemigo, ean terminæ con de pesanti perdie de ommi e mezi coraççæ, e proposan
"una nœuva soluçion" pe resciorve a scituaçion into settô meridionâ do fronte
orientâ. I doî generæ presenton quindi a mattin do 13 settembre, doppo una
noeutte passâ insemme a-i so collaboratoî a analizzâ e mappe e e forçe de
riserva disponibili, o primmo schema generâ de offensciva strategica
contemporanea insce-i doi scianchi do fronte de l'Asse into settô do Don e do
Volga (coscidita kontrnastuplenie – controffensciva strategica co-o
coinvolgimento de trei Fronti de l'Armâ Rossa), a-o scopo de sbaraliâ e difeize
nemighe e ótegnî un açerciamento generâ do raggruppamento tedesco conçentrao a
Stalingraddo.

Doppo che e forçe tedesche prinçipæ do Gruppo d'armæ B se conçentron a
Stalingraddo, i generæ Žukov e Vasilevskij e i so collaboratoî do Stato maggiô
generâ (prinçipalmente i generæ Štemenko, Ivanov e Bokov) adotton o cian da
manœuvra d'açerciamento a grande distança da-o fronte combattente de
Stalingraddo e co-a necescitæ de un diffiçile attraversamento de sorpreisa do
Don, pe træ raxoin prinçipæ: 1) attaccâ i fronti ciu deboli difeixi da-e truppe
rumenn-e mâ equipaggiæ; 2) ótegnî l'açerciamento de una massa ben maggiô de
forçe de l'Asse e quindi razonze un risultao decixivo pe i equilibbri futui da
guæra; 3) rende difficortoso un rapido intervento de unitæ meccanizzæ da 6ª
Armâ, arestæ ancon inganciæ a est do Don inti dintorni da çittæ de Stalingraddo
e quindi ben lontann-e da-i previsti asci prinçipæ de movimento de colonne
coraççæ sovietiche.

Stalin, assæ scettico doppo tante deluxoin insce-e capaçitæ do sœu eserçito de
organizzâ e eseguî un cian coscì complesso e ambiçioso, o dette o sœu consenso
con riluttança, rimanendo anscioso e dubbioso fin a l'urtimo e, pu mettendo a
dispoxiçion e risorse necessaie e agindo co-a so notta energia pe riorganizzâ e
potençiâ e forçe pe l'imminente offensciva, o l'organizzò de nœuve reunioin de
pianificaçion e o l'inviò in miscion de controllo e coordinamento insci-i fronti
coinvolti i generæ Žukov, Vasilevskij e Voronov pe controllâ con cua i
preparativi e sorveggiâ a corretta esecuçion di ordini.

Durante i meixi de settembre e ottobre i generæ Žukov e Vasilevskij, insemme a
nomioxi collaboratoî, andon ciu votte a-i quartê generæ do Fronte de
Stalingraddo (sempre a-o comando do generâ Andrej Erëmenko) e do Fronte do Don
(passao a-o comando do generâ Konstantin Rokossovskij), mentre fu organizzao (a
partî da-o 22 ottobre) un nœuvo fronte, o Fronte Sud-Ovest, incaregao de sferrâ
l'attacco decixivo a partî da-e teste de ponte insce o Don e affidao a-o comando
do zoveno e energico generâ Nikolaj Vatutin. Durante questa longa fase
preparatoia o cian "Uran" (nomme in codice da controffensciva) o fu
ulteriormente ampliao e pianificao into dettaggio. Importanti contribui a-a
pianificaçion operativa dessan o generâ Erëmenko, ch'o l'aiva za aotonomamente
prospettao un scimile progetto offenscivo e ch'o l'evidençiò co-i ati comandi a
necescitæ de sferrâ un attacco conçentrao e potente pe sfondâ completamente o
fronte nemigo e avançâ subito in profonditæ co-e colonne coraççæ, e anche o
generâ Vatutin (ex-collaboratô e ommo de fiduccia de Vasilevskij).

A strategia di generæ Žukov e Vasilevskij, condivisa a-a fin anche da-o Stalin
che tuttavia o l'arestò sempre ben preoccupao pe a scituaçion a l'interno da
çittæ de Stalingraddo che into meize de ottobre o paiva insce o punto de cazze
in man tedesca, a prevedeiva de ridue a-o minimo i deboli contrattacchi sferræ a
partî da-i primmi giorni de settembre, insci scianchi do grande saliente da 6ª
Armâ, ch' ean tutti completamente fallî anche se aveivan attiao parte de forçe
tedesche e disturbao benben o generâ Paulus e o comando tedesco. L'ea necessaio
invece conçentrase insce l'organizzaçion metodica e scistematica de gren forçe
offenscive da impiegâ in massa in-scî deboli scianchi do raggruppamento tedesco
de Stalingraddo difeixi daprinçippio da-e truppe italiann-e, che s'ean dimostræ
particolarmente senscibile a-i violenti attacchi de forçe sovietiche in agosto,
e da ottobre affidæ a-e truppe rumenn-e.

A questo scopo o comandante da 62ª Armâ, generâ Čujkov succeduo a Aleksandr
Lopatin o 12 settembre, e i so ommi avieivan dovuo continuâ a battise
tenaxemente in difeisa pe agganciâ e logorâ i tedeschi co-o minimo de rinforçi e
rifornimenti pe evitâ de ese sconfiti e recacciæ into Volga e pe guaagnâ o tempo
necessaio a organizzâ a controffensciva strategica sovietica. In pratica a 62ª
Armâ a l'avieiva dovuo combatte pe portâ a l'esaorimento a 6ª Armâ tedesca,
mentre e truppe sovietiche fresche saieivan stæte dœuviæ pe costituî e riserve
necessaie pe a gigantesca operaçion l'obiettivo da quæ, da conseguî co-ina serie
de offenscive "planetaie" (con di nommi in codexe astronomichi: "Uran",
"Saturno", "Marte", "Giove") o l'ea foscia a distruçion do fronte de l'Asse
segge a sud (Stalingraddo-Caocaso) che inta region çentrâ (Ržev-Vjazma)

In effetti pâ che durante una nœuva reunion do Stavka ch'a se tegnì da-o 26 a-o
27 settembre co-o Stalin, Vasilevskij e Žukov non solo a fu definitivamente
approvâ l'operaçion Uran into settô Don-Volga, da quæ fu previsto o prinçippio
in te'n primmo tempo za pe-o 20 ottobre, ma ascì una nœuva grande offensciva
into settô de Ržev (coscidita "operaçion Marte") con l'obiettivo in parte de
attiâ l'attençion de riserve tedesche lontan da-a region meridionâ do fronte ma
in parte ascì de ótegnî un successo decixivo inta region a ovest de Mosca. A
nœuva operaçion (a-a quæ fun assegnæ de forçe molto ingenti) a fu affidâ da-o
Stalin a-a supervixon do generâ Žukov, che tuttavia o mantègne ascì o controllo,
insemme a-o generâ Vasilevskij, da pianificaçion e de l'organizzaçion de
l'operaçion Uran.

Durante e conferençe de settembre do Stavka fun ascì discusse di ulterioî gren
offenscive pe sfruttâ i previsti succesci, e quindi se ipotizzon un cian
"Saturno" pe completâ a desfæta tedesca into settô meridionâ (ch'o saieiva stæto
poi definio into dettaggio tra Stalin e Vasilevskij o 27 novembre) e foscia
anche un cian "Giove" pe ampliâ l'attacco insce o fronte de Ržev. L'operaçion
"Marte" a fu daprimma stabilia pe o 12 ottobre mentre "Uran" a l'avieiva dovuo
començâ o 20 do mæximo meise, ma e gren difficortæ e i ritardi inta costituçion
de forçe offenscive previste feççan succescivamente slittâ e dæte de doe
offenscive.

I preparativi pe a controffensciva into settô de Stalingraddo (operaçion Uran),
che pe e so implicaçioin strategiche e anche politico-propagandistiche a
l'arestò l'operaçion ciu importante de l'Armâ Rossa tra quelle pianificæ pe a
campagna d'inverno 1942-43, fun complesci e rallentæ da-i problemi logisteghi,
da-e carençe organizzative sovietiche e da-a necescitæ de mascherâ a-o nemigo e
intençioin e i preparativi in corso. Divégne quindi inevitabile una serie de
rinvii da dæta de partença. O generâ Žukov o l'aiva in te'n primmo tempo recesto
quaranteçinque giorni de tempo a-o Stalin pe costituî e forçe necessaie a
razonze o successo ch'a-a fin diventon doi meixi, da meitæ settembre a meitæ
novembre, durante i quæ e forçe sovietiche do generâ Čujkov dovettan sostengnî i
sanguinenti e drammatici combattimenti a l'interno da çittæ de Stalingraddo.

In te sta fase da guæra, a produçion bellica sovietica, graçie a-o decixivo
apporto de fabbriche de armamenti evacuæ da-e regioin invase e trasferie a-o
seguo inti Urali e in ta Scibeia, a l'ea za superiô quantitativamente, e in
parte anche qualitativamente, a quella tedesca e a l'ea ben sottovaluâ da-i
serviççi de informaçioin de l'OKW (Oberkommando der Wehrmacht – ato comando da
Wehrmacht). E riserve meccanizzæ de l'Armâ Rossa fun rafforçæ e modernizzæ co-a
constituçion de nœuve armæ coraççæ e de nomioxi corpi cari, meccanizzæ e de
cavallaja aotonomi. L'artaggiaja ascì, da quæ fu previsto da-o sœu capaçe
comandante Nikolaj Voronov un impiego masciscio pe meniççâ e linie avversaie, a
fu fortemente potençiâ: l'Amministraçion Centrâ de l'Artagiaja de l'Armâ Rossa
(il GAU) a se incaregò de l'afflusso di cannoin (oltre 9.000 in totâ) e de ciu
che 1.000 lançarazzi Katjuša ascì. O transporto de 'na tâ quantitæ de armamenti
e de relative muniçioin e equipaggiamenti o fu reiso ancon ciu diffiçile da-a
limitateçça de vie de comunicaçioin a dispoxiçion: solo træ linie ferroviaie
prinçipæ ean disponibili pe i trasporti, tutte træ faxenti cappo a-i gren nodi
de comunicaçion de Saratov e Kamyšin; queste linie, coordinæ da-o generâ P.A.
Kabanov, no ean guæi efficienti e de ciu ean sottoposte a-i costanti attacchi
aerei da Luftwaffe.

Nonostante queste gravi difficortæ o GAU o l'ariescì a fâ affluî i armamenti e i
rifornimenti necessai e in settembre e ottobre oltre a-i cannoin e a-i
lançarazzi arrivò a-i trei fronti oltre 500.000 fuxin, 80.000 armi aotomatiche,
17.000 mitraliatrixi e e muniçioin d'artagiaja da 76, 85 e 122 mm che reisan
poscibile a constante crescita do coscidito boekomplektij (o quantitativo
giornalê de proiettili aotorizzao pe ogni cannon). Contemporaneamente continoava
l'arrivo di reparti organici assegnæ de rinforço a-i trei fronti into settô de
Stalingraddo: a-a fin o Fronte Sud-Ovest (attivao da-o 22 ottobre) o riçevette
çinque divixoin fuxilê, trei corpi cari e de cavallaja meccanizzâ, una bregadda
cari, trezze reggimenti de artagiaja e sei reggimenti de lançarazzi; o Fronte do
Don træ divixoin fuxilê; o Fronte de Stalingraddo doe divixoin e træ bregadde
fuxilê, trei corpi meccanizzæ, træ bregadde cari e doi reggimenti de artagiaja.

Molto diffiçile infin resultò l'attraversamento, da parte de queste forçe
mascisce, do Volga e do Don pe razonze e so poxiçioin de schieramento primma de
l'attacco; insce o Fronte de Stalingraddo do generâ Erëmenko, i geniê sovietici
organizzon una serie de "zone d'attraversamento" insce o Volga insce di ponti de
barche che permissan o passaggio di sordatti e de l'equipaggiamento leggeo,
mentre i mezzi coraççæ passon o sciumme insce de ciatte e battelli,
prevalentemente de nœutte fin a-o 15 novembre. Con questi metodi tra o 1° e o 20
novembre attraverson o sciumme 160.000 ommi, 10.000 cavalli, 430 cari armæ,
6.000 canoin e mortæ, 14.000 veicoli, mentre insce o Don l'Armâ Rossa a
l'organizzò vinti ponti mobili e vintun traghetti pe trasportâ oltre o sciumme
inte teste de ponte ommi e mezzi assegnæ de rinforço a-o Fronte Sud-Ovest e a-o
Fronte do Don.

Infin e forçe aeree ascì fun ben rinforçæ sotto a guidda di generæ A.A. Novikov
e G.A. Vorožejkin, nœuvi comandanti de l'aviaçion sovietica; a 17ª e a 2ª Armâ
aerea fun assegnæ a-o generâ Vatutin, a 16ª Armâ aerea a-o generâ Rokossovskij,
mentre a fu ben rafforçâ anche l'8ª Armâ aerea dipendente da-o generâ Erëmenko;
equipaggiæ con oltre 1.100 aerei, tra i quæ di nœuvi caccia e di aerei d'attacco
a-o sœu, pe a primma votta e forçe aeree sovietiche zugon un rollo veramente
efficaçe inti operaçioin.

Hitler, l'OKW e anche l'OKH decidettan inte l'aotunno 1942, nonostante
l'evoluçion strategica globâ into complesso sfavoreive a-o Terzo Reich, de
mantegnî e poxiçioin razonte insce o fronte orientâ e restâ abbarbicæ
tenacemente a Stalingraddo sença predisponn-e una retiâ primma de l'inverno
insce de poxiçioin ciu arretræ e difendibili. Tâ rischiosa decixon a no derivò
soltanto (comme ha ripetuo pe anni a storiografia occidentâ fondâ insce-e
reticenti verscioin di generæ tedeschi sconfiti) da l'ostinaçion hitleriann-a,
supportâ da-i so fedeliscimi (Göring, Keitel, Jodl), ligâ prevalentemente a de
instançe politiche, ma anche da de conscideraçioin geostrategiche, militæ e de
politica da guæra condivise in parte da quæxi tutti i membri de l'Ato comando
tedesco.

In effetti pe de settemann-e durante i meixi de settembre e ottobre i generæ
Zeitzler e Gehlen mantégnan un noteive ottimismo insce a scituaçion generâ e
conscideron con scetticismo e poscibilitæ de una grande controffensciva
sovietica; in particolâ Gehlen o l'allertò i comandi solo insce di poscibili
attacchi de alleggeimento insce o fronte de Ržev o eventualmente into settô do
medio Don difeiso da l'8ª Armâ italiann-a. Anche Hitler, temendo un attacco
sovietico in direçion de Rostov, segondo o schema za adottao da l'Armâ Rossa
into 1920 pe sconfizze o generâ de l'Armâ Gianca Denikin, e avendo scarsa
fiduccia insce-e capaçitæ de rescistença de truppe italiann-e, o l'aiva prestao
particolâ attençion fin da agosto a questo settô ch'o fu quindi opportunamente
rinforçao. Végnan inviæ a sostegno de divixoin italiann-e træ divixoin de
infantaja tedesche (62ª, 294ª e 298ª), inserie inte linie segondo o concetto
tattico do Führer de coscidite "stecche de balenn-a", varri reparti anticaro e
soviatutto a 22. Panzer-Division (22ª divixon coraççaa).

Solo a settemann-a primma do commenço de l'operaçion Uran, o generâ Gehlen,
davanti a-i crescenti conçentramenti nemixi into settô rumen do Don, o lançò
finarmente l'allarme insce o fronte de Stalingraddo, spinzendo Hitler e o
comando tedesco a trasferî d'urgença derê a-o fronte da 3ª Armâ romenn-a una
parte de forçe tedesche assegnæ a l'8ª Armâ italiann-a, e in particolâ a 22.
Panzer-Division (a partî da-o 10 de novembre). Paradossalmente, pâ che proprio
Hitler o l'agge avvertio maggiormente a pericoloxitæ da scituaçion, comme
confermao da-i so ripetui ordini diramæ a-e truppe (a partî da-a Direttiva
generâ n. 1 do 14 ottobre 1942) in vista de 'na dua battaggia difensciva invernâ
da condue con tenaçia e disciprinn-a insce-e poxiçioin razonte. Doppo e
esperiençe de l'inverno 1941-42, Hitler o consciderava suicida una battaggia
difensciva invernâ conduta in retiâ a-o scoverto; conscideraçioin in parte
confermæ da l'andamento di operaçioin e da-a disastrosa retiâ invernâ de
l'ARMIR.

Inoltre o Führer fin da-o 3 novembre o l'aiva disposto o trasferimento da 6.
Panzer-Division da-a França verso o fronte orientâ, mentre ea in studio l'invio
anche da 11. e da 17. Panzer-Division da-o Gruppo d'armæ Çentro a-o Gruppo
d'armæ B. E deduçioin finæ do generâ Gehlen fun tardive, e anche e dispoxiçioin
de Hitler non zonsan pe tempo: o 19 novembre solo a 22. Panzer-Division (con
pochi mezzi e ciutosto disorganizzaa) a l'ea insce o posto derê a-o fronte rumen
inquadrâ into XXXXVIII Panzerkorps (48º corpo coraççao – formaçion inta quæ o
Führer o l'aiva pinn-a fiduccia ma in realtæ ciutosto debole e co-un scarso
numero de cari armæ), mentre e divixoin coraççæ de riserva de quæ l'ea stæto
previsto l'arrivo ean ancon ben lontann-e da-o fronte menaççao.

In sintexi o cian de l'Ato comando sovietico o prevedeiva de attaccâ i doî læti
do saliente de Stalingraddo, determinao da-o profondo incuniâse da 6ª Armâ into
fronte meridionâ sovietico, e açerciâ o ciu rapidamente poscibile tutte e forçe
de l'Asse schieræ into settô. A rescistença sovietica a Stalingraddo, a parte i
aspetti propagandisteghi ligæ a-o nomme da çittæ, a l'ebbe, quindi, doe
importanti conseguençe. In primmo lœugo, a l'impedì a-a Wehrmacht de attestâse
sädamente insce o Volga, interrompendo i collegamenti sovietici co-i campi
petrolifei caocaxici. In segondo lœugo, a desse a-o Stavka o tempo necessaio a
portâ in linia de forçe adeguæ a-a grande manœuvra programmaa.

Per razonze i ambiçioxi risultæ previsti o Stavka o potençiò e forçe meccanizzæ
destinæ a un rollo decixivo inte l'operaçion. I corpi cari e meccanizzæ fun fæti
affluî da-e riserve strategiche inte retrovie, comme o 1º e o 26º Corpo cari
(assegnæ a-o generâ Vatutin), opù fun freneticamente ricostituî doppo e
catastrofiche perdie estive, comme o potente 4º Corpo mecanizao, sorto da-a
trasformaçion e ricostituçion do 28º Corpo cari destruto de luggio e assegnao
a-o generâ Erëmenko. Queste formaçioin mobili fun equipaggiæ co-i moderni cari
armæ T-34 e riorganizzæ pe condue de avançæ veloxi in profonditæ, sença
attardâse in te di scontri parçiæ e sença çercâ de caregâ a-o scoverto contro i
canoin anticaro tedeschi.

Segondo a nœuva importante direttiva do Stalin (appoggiâ da-i ciu asperti
comandanti caristi comme i generæ Jakov Fedorenko, Pavel Rotmistrov e Michail
Katukov) insce a conduta de operaçioin con di mezzi coraççæ (a n. 325 de
l'ottobre 1942), o compito di nœuvi corpi mecanizæ, organizzæ comme "scagioin de
sviluppo do successo" (ėšelon razvitija uspecha – ERU), o doveiva consciste into
sfruttamento in profonditæ, a-a mascima veloçitæ e a-a mascima distança, di
sfondamenti otegnui con l'infantaja e l'intervento de l'artaggiaja, disgregando
e riserve do nemigo, semenando o panico e a confuxon inte retrovie e inti
comandi avversai.

Queste tattiche benben spericolæ avieivan provocao de forte perdie (e formaçioin
doveivan operâ in profonditæ, anche isolae, into cœu do territoio nemigo,
esposte de votte a-i micidiæ contrattacchi de esperte Panzer-Division tedesche)
e grave difficortæ logistiche (a caosa da carença de aotocari di sovietici), ma
into complesso resulton efficaçi e sorpreisan in-scê primme i comandi e e truppe
tedesche abituæ a-e confuse e disordinæ careghe frontæ a-o scoverto di coraççæ e
de fantaje sovietiche.

I conçentramenti prinçipæ pe i attacchi avvègnan a circa 200 km a nord-ovest de
Stalingraddo e a 100 km a sud da çittæ. A nord-ovest o Fronte Sud-Ovest do
generâ Nikolaj Vatutin o l'avieiva sferrao a so offensciva co-a 5ª Armâ coraççâ
da Guardia e a 21ª Armâ (mentre a 1ª Armâ da Guardia a l'avieiva protetto o
scianco drito contro di poscibili interventi de l'8ª Armâ italiann-a), e o
Fronte do Don do generâ Konstantin Rokossovskij o l'avieiva attaccao co-a 65ª,
24ª e 66ª Armâ. A sud da çittæ o coscidito Fronte de Stalingraddo (generâ Andrej
Erëmenko) avieivan attaccao con a 51ª, 57ª e 64ª Armâ. Segondo i progetti
definitivi elaboræ da-o Stato maggiô sovietico, l'offensciva a saiæ començâ
primma a nord in-sciô fronte do Don (settoî di generæ Vatutin e Rokossovskij)
dovve e forçe coraççæ avieivan dovuo percorî una distança maggiô (circa 120 km)
e avieivan dovuo anche attraversâ o sciumme primma de razonze l'area a sud de
Kalač dovve ea previsto o conzonzimento de tutte e forçe mobili, mentre o giorno
succescivo saieiva passao a l'attacco a sud anche o fronte do generâ Erëmenko
che, dovendo avançâ pe 90 km, o l'aiva besœugno in teoria de meno tempo pe
razonze l'area a sud de Kalač.

Végne sottoliniao da-o Stato maggiô sovietico e da-i comandanti di trei fronti a
necescitæ pe e forçe coraççæ de avançâ a-a mascima veloçitæ e de dirizze
risolutamente verso i obiettivi previsti, de moddo da concludde l'operaçion con
o conzonzimento di doi raggruppamenti offenscivi a sud de l'ansa do Don entro o
terço o o quarto giorno de l'offensciva, sença dâ tempo a-e forçe nemighe de
rischierâ e riserve o de sfuzzî a l'açerciamento.

E manœuvre de mascheramento (Maskirovka inta terminologia de l'Armâ Rossa) se
rivelon efficaxi nonostante una serie de interventi da Luftwaffe insce-e linie
ferroviaie, insce-e colonne in avvexinamento e insci ponti insce o Don e insce o
Volga; in particolâ i spostamenti de forçe meccanizzæ fun effettuæ into mascimo
segretto, a l'urtimo momento, inte l'inminença de l'inandio de Uran, potençiando
a-o mascimo e mesue de segueçça e inganno. Solo pochi giorni primma de l'avvio
de l'offensciva i corpi cari attraverson d'arescoso o Don pe portâse insce-e
poxiçioin de partença inte teste de ponte a sud do sciumme.

A sorpreisa a l'ebbe successo in parte a caosa anche do scetticismo tedesco
insce l'abilitæ sovietica de portâ a termine un'operaçion coscì ambiçiosa. I
tedeschi, consapeivi do poscibile peigo insci scianchi, non avendo individuao in
tempo a conscistença offensciva do schieramento nemigo, non valuton
correttamente l'entitæ da menaçça ch' incombeva insce-e forçe tedesco-rumenn-e.
In particolâ a no fu individuâ, fin a-i urtimi giorni, a presença inte l'area de
Serafimovič da 5ª Armâ coraççâ da Guardia do generâ Pavel Romanenko, dotâ de 500
cari armæ – 1º e 26º Corpo cari – e pronta a sbucâ da-a testa de ponte, ni fu
ipotizzao, fin a-o giorno primma de l'attacco, una poscibile doggia manœuvra
d'açerciamento nemiga.

Into complesso avieivan piggiao parte a l'operaçion oltre un milion de sordatti
sovietici, circa 1.500 cari armæ (quattro corpi cari – 1º, 26º, 4º, 16º – trei
corpi meccanizzæ – 1º da Guardia, 13º e 4º – e doi corpi de cavallaja – 8º e 3º
da Guardia), 13.000 canoin e 1.100 aerei

I punti d'attacco prinçipæ çernui da l'Ato comando sovietico offrivan e maggioî
probabilitæ de ótegnî di risultæ poxitivi: i træti de fronte attaccæ, poxiçionæ
a-i doi læti do raggruppamento tedesco impegnao inte l'area de Stalingraddo (6ª
Armâ e parte da 4ª Armâ coraççata) ean difeixi da-o meize de ottobre da-e doe
armæ rumenn-e impiegæ insce o fronte orientâ. A nord (inscia linia do Don) a 3ª
Armâ rumenn-a, con a-a so scinistra l'ARMIR italian, a saiæ stæta attaccâ da-e
forçe do Fronte Sud-Ovest do generâ Vatutin e da parte do Fronte do Don do
generâ Rokossovskij; a sud da çittæ insce o Volga, inta region di laghi sæ Caca
e Barmancak, l'ancon ciu debole 4ª Armâ romenn-a a l'avieiva subio l'attacco di
armæ do Fronte de Stalingraddo do generâ Erëmenko. Ciu diffiçile saieiva
risultao invece o compito de forçe prinçipæ do Fronte do Don che doveivan passâ
a l'offensciva into settô do sciumme insce a drita di romen difeiso da-o ben ciu
robusto XI Corpo d'armâ tedesco (generâ Karl Strecker) e into coscidito "istmo",
l'area compreisa tra o corso parallelo verso sud do Don e do Volga, difeiso da-e
doe divixoin d'infantaja de l'VIII Corpo d'armâ tedesco (generâ Walter Heitz),
formaçioin appartegninti a l'aa scinistra da 6ª Armâ.

A 3ª Armâ romenn-a, a-o comando do generâ Dumitrescu, a difendeva, doppo avei in
parte sostituio i reparti italien stramuæ ciu a nord, o pericoloso settô do Don
co-e teste de ponte sovietiche de Serafimovič e Kletskaja con œutto divixoin
d'infantaja e una divixon de cavallaja divise in te quattro corpi d'armâ (1º,
2º, 4º e 5º). L'armâ a l'ea schierâ lungo una linia de fortificaçioin campæ con
scarse riserve tattiche e con de limitæ difeize anticaro; ean disponibili solo
60 canoin anticaro da 75 mm potençialmente efficaçi contro i cari armæ medi e
pesanti sovietici. O generâ Dumitrescu o l'aiva avvertio fin da-a fin de
settembre o comando do Gruppo d'armæ B da precaia poxiçion da so armâ davanti
a-e teste de ponte sovietiche e o l'aiva proposto de respinze o nemigo oltre o
Don con l'impiego de forçe rumenn-e potençiæ da di reparti tedeschi, ma o sœu
cian o l'ea stæto subito respinto da-o comando tedesco, a curto de riserve e a-e
preize co-i combattimenti sempre ciu dui a Stalingraddo. Into complesso i
100.000 e passa sordatti inquadræ inta 3ª Armâ romenn-a gödivan de bon morâ e
combattivitæ, aveivan riçevuo rinciaççi (scibben ch' a 13ª e 14ª Divixon
d'infantaja foisan ancon seriamente debilitae) e ean stæti riequipaggiæ e
riorganizzæ; tuttavia i ommi a dispoxiçion non ean assæ pe crovî adeguatamente a
linia do fronte (circa 20 km pe ogni divixon, o doggio da longheçça
raccomandaa), minn-e e fî spinao ean insufficienti, mentre e scorte de
proiettili d'artagiaja ean bonn-e solo che pe çerti calibri..

Pezo a l'ea invece a scituaçion in ta quæ versava a 4ª Armâ romenn-a do generâ
Constantinescu, appenn-a costituia in previxon de inseila, doppo a conquista de
Stalingraddo, into nœuvo "Gruppo d'armæ tedesco-rumen do Don" a-o comando nominâ
do dittatô rumen generâ Ion Antonescu de quæ ea in corso l'organizzaçion. Questa
formaçion a disponeiva into settô di laghi sæ de circa 75.000 sordatti
demoralizzæ ripartî in te çinque divixoin d'infantaja e doe divixoin de
cavallaja non ancon potençiæ comme e unitæ da 3ª Armâ e tutte con meno do 50% di
effettivi (tranne a 5ª e 8ª Divixon de cavallaja circa a-o 60%; a 18ª Divixon
d'infantaja a-o 78% e a 1ª Divixon d'infantaja a-o 25%) a so votta divise in te
doi corpi d'armâ (6º e 7º); o settô affidao a ogni divixon o l'ea eccescivamente
ampio e ean disponibili solo trentaquattro canoin anticaro da 75 mm. A 4ª Armâ
romenn-a a l'ea anche imperfettamente inquadraa: o passaggio do controllo de
relative divixoin da parte da 4ª Armâ coraççâ tedesca o l'ea previsto pe o
giorno 21, e o fu antiçipao de sprescia a-o 20 a caosa de l'attacco sovietico. I
rapporti de questi contingenti "satelliti" co-i reparti tedeschi teoricamente in
"fratellança d'arme" non ean goæi solidi..

Inte l'attacco sovietico ghe fu mescciao ascì e træ divixoin de fantaja de l'XI
Corpo d'armâ tedesco (44ª, 376ª e 384ª Divixon fantaja) che difendevan o corso
do Don a est de Kletskaja, e e doe divixoin (76ª e 113ª Divixon fanteria) de
l'VIII Corpo d'armâ tedesco che sbaravan, insce l'aa scinistra da 6ª Armâ, o
terren compreiso tra o Volga e o Don, che fun attaccæ da-e armæ do Fronte do Don
do generâ Rokossovskij. A-a scinistra da 3ª Armâ romenn-a ean schieræ e forçe do
XVII Corpo d'armâ tedesco (generâ Karl Hollidt), dipendente da l'8ª Armâ
italiann-a, co-e divixoin "Pasubio" e "Sforçesca" e a 62ª Divixon d'infantaja
tedesca.

Infin, e riserve mobili tedesche, costituie de sprescia inta segonda settemann-a
de novembre davanti a-a montante menaçça nemiga into settô reciamando di reparti
da Stalingraddo (elementi meccanizzæ da 14. Panzer-Division) e trasferendo
d'urgença e formaçioin coraççæ stançiæ derê a-o fronte de l'8ª Armâ italiann-a
(22. Panzer-Division), ean assolutamente insufficienti. Se trattava do XXXXVIII
Panzerkorps do generâ Ferdinand Heim con circa 200 cari armæ tedeschi e rumen
(14. e 22. Panzer-Division – 74 panzer in totâ – e 1ª Divixon coraççâ rumenn-a –
108 o 105 cari armæ de origine prevalentemente ceca) e de una serie de reparti
improvvisæ anticaro e Panzerjäger (semoventi cacciacari) raggruppæ into
Kampfgruppe Simons. Inte retrovie do fronte rumen e fin a-a region de l'ansa do
Don ean presenti numerose formaçioin logistiche e amministrative tedesche che
poeivan a l'occorrença organizzâ di reparti difenscivi de blocco. A ciu gran
parte di cari da 6ª Armâ (il XIV Panzerkorps do generâ Hans Hube con 84 cari
armæ e a 24. Panzer-Division con 58 mezzi coraççæ) ean arestæ a est do Don
impegnæ direttamente a Stalingraddo, e anche o trasferimento insce o Don da ben
equipaggiâ 29ª Divixon motorizzaa, dotâ de 52 cari armæ moderni e schierâ inte
retrovie da 4ª Panzeramee comme riserva, o no fu aotorizzao da l'ato comando
tedesco ch'o no l'ea ancon do tutto consapeive da menaçça nemiga.

Doppo un nœuvo rinvio o 9 de novembre, se tégne o 13 novembre un'urtima reunion
a-a presença do Stalin in ta quæ fun ascceji i urtimi dettaggi; Žukov e
Vasilevskij presenton un rapporto definitivo evidençiando i noteivi risultæ
razonti inte l'organizzaçion e into schieramento de forçe, e manifeston
ottimismo insce a riuscia de l'operaçion. Stalin, pu irritao da-i rinvii de
l'attacco e preoccupao pe a scituaçion a Stalingraddo, dovve a 62ª Armâ do
generâ Čujkov a l'ea sottoposta a di nœuvi, violenti attacchi e a paiva insce o
punto de crollâ, finì pe approvâ e proposte di doi generæ e a conferença a se
concluse poxitivamente. Stalin quindi, doppo un'urtima controversia o 17
novembre a prœuvo a-o pescimismo manifestao in te 'n primmo momento da-o generâ
V.T. Volskij (comandante do 4º Corpo mecanizao), o dette via libera a-i cen do
Stato maggiô generâ: fu deciso o 19 novembre comme giorno do començo de
l'operaçion Uran e o generâ Vasilevskij, ch'o l'aiva dæto prœuva de carma,
preparaçion e efficiença, o vègne incaregao da-o dittatô de coordinâ insce o
posto i trei fronti di generæ Vatutin, Erëmenko e Rokossovskij. Inti giorni
succescivi quindi o Vasilevskij o se spostò ripetuamente inti vari comandi
avançæ insce o fronte pe sollecitâ a mascima veloçitæ e efficiença di
operaçioin, mentre, contraiamente a una tradiçion stoiografica, inta fase
operativa o rollo do Žukov, importantiscimo riguardo a-a parte ideativa e
organizzativa de l'operaçion Uran, o fu minimo, dæto che o generâ o fu dirottao
da Stalin insce o fronte de Ržev pe organizzâ e condue l'operaçion Marte ch'a
saiæ començâ o 25 novembre e a saieiva terminâ a-i primmi de dexembre con un
costoso fallimento.

L'attacco, confermao definitivamente da l'Ato comando sovietico co-a
comunicaçion da paola in codice "sirenn-a", o scattò a-e 07:20 do 19 novembre
1942 insce o fronte do Don, dovve i sovietici disponeivan de grosse teste de
ponte de Serafimovič e Kletskaja, con una preparaçion d'artagiaja de 3.500 pezzi
che però, a caosa da scarsa vixibilitæ provocâ da-a fitta neggia, a no l'ottégne
tutti i risultæ previsti, mentre anche l'aviaçion sovietica a dovette rinviâ i
so interventi a-a tarda mattinaa. Doppo circa 80 minuti de fœugo e fantaje
sovietiche da 5ª Armâ coraççâ do generâ Romanenko e da 21ª Armâ do generâ
Čistjakov (appartegninti a-o Fronte Sud-Ovest), co-o morale ben ato, sferron
l'attacco con grande energia e co-o sostegno di cari armæ, sciben che i rumen,
pu scossi da l'imprevista violença de l'offensciva, da prinçippio se batten ben.
Dopo avei superao façilmente a primma linia difensciva, i sordatti sovietici
subin de forte perdie insce a poxiçion de rescistença prinçipâ nemiga, mentre
anche e postaçioin de l'artagiaja tedesco-rumenn-a, solo in parte neutralizzæ
da-o fœugo di canoin sovietici, intervègnan con efficaxa.

Inte primme oe, quindi, e divixoin de fuxilê sovietiche do Fronte Sud-Ovest do
generâ Vatutin ebban de noteive difficortæ, e solo a 47ª Divixon fuxilê da
Guardia into settô de Serafimovič e a 293ª Divixon fuxilê in quello de Kletskaja
riescin a avançâ de 2-3 km, mentre i atre divixoin d'assato da 5ª Armâ coraççâ
(119ª e 124ª Divixon fuxilê) e da 21ª Armâ (63ª, 65ª e 96ª Divixon fuxilê)
feççan pochi progresci. Into settô da 65ª Armâ do generâ Batov, appartegninte
a-o Fronte do Don do generâ Rokossovskij, attaccon a 304ª e a 76ª Divixon fuxilê
e ottégnan quarche successo avançando inta seiann-a de 3-5 km a caosa de l'aspia
rescistença da 1ª Divixon de cavallaja romenn-a e do terren irregolâ. Davanti
a-e difficortæ superioi a-o previsto pe sfondâ in profonditæ e linie rumenn-e, o
generâ Vatutin o decise, pe accelerâ i tempi e risolve in moddo definitivo a
scituaçion, de anticipâ a mezogiorno l'intervento in massa de so riserve
coraççae, destinæ originaiamente a intrâ in campo solo doppo o completo
superamento de difeize nemighe.

L'intervento in massa di corpi cari, a partî da-e ô 12:00, o l'ebbe un effetto
decixivo: da-a testa de ponte de Serafimovič avançon in colonne compatte i cari
armæ da 5ª Armâ coraççâ do generâ Romanenko (circa 500 mezzi coraççæ in totâ). O
1º Corpo cari do generâ Vasilij V. Butkov, impegnao into settô da 47ª Divixon
fuxilê da Guardia, o l'ebbe quarche difficortæ into settô de Blinovskij e solo a
14:00 oe o razonse e linie nemighe superando quindi a rescistença da 14ª Divixon
fantaja romenn-a avançando, doppo un contrattacco da 7ª Divixon cavallaja
romenn-a costreita a retiâse con gravi perdie a Pronin, de 4-5 km entro a
seiann-a, subito seguio da l'8º Corpo de cavallaja do generâ Borisov ch'o
croviva o scianco drito e da-o 26º Corpo cari do generâ Aleksej G. Rodin, sempre
appartegninte a-a 5ª Armâ coraççâ, ch'o l'attaccò into settô da 119ª e 124ª
Divixon fantaja e, diviso in te quattro colonne, o proseguì in avanti pe oltre
25 km razonzendo o terren libero a-e spalle de linie difenscive nemighe ormai
destrute.

Inta testa de ponte de Kletskaja a 21ª Armâ do generâ Čistjakov a 12:00 oe o
portò avanti, into settô da 76ª e 293ª Divixon fuxilê, e so forçe mobili
provocando, doppo quella avvegnua into settô da 14ª Divixon rumenn-a, a segonda
breccia do fronte de l'Asse: o 4º Corpo cari do generâ Andrej G. Kravčenko
avançò in te doe colonne che sbaragion rapidamente, non sença perdie, a debole
13ª Divixon d'infantaja romenn-a marciando subito in profonditæ nonostante o
contrattacco portao avanti da-a 15ª Divixon fantaja rumena. A colonna de
scinistra a l'avançò de oltre 30 km e quella de drita de 10 km, subito seguia
da-i reparti mobili do 3º Corpo de cavallaja da Guardia do generâ Pliev. A-a fin
do 19de novembre quindi i corpi cari sovietici do generâ Vatutin aveivan superao
e difeize rumenn-e segge a Serafimovič che a Kletskaja e aveivan aperto ampie
brecce doppo avei quæxi destruto træ divixoin rumenn-e (13ª, 14ª e o scianco
drito da 9ª). Da di atre parte l'avançâ de l'Armâ Rossa a l'ea stæta invece
contegnua da l'efficaçe rescistença de formaçioin da 3ª Armâ rumenn-a. Durante a
nœutte e formaçioin coraççæ sovietiche, sollecitæ da-i so comandanti a non
fermâse e a proseguî, continuon a avançâ a fari aççeixi in profonditæ, sença
curâse da scarsa vixibilitæ, do clima e de pericolose insciddie do terren sorcao
da-e profonde e invixibili balkas. Nonostante di incidenti e un duo contrattacco
portao avanti inta nœutte da-a 1ª Divixon coraççâ rumenn-a, i caristi sovietici
mostron grande asbrio e inta mattinâ do 20 novembre segge e unitæ meccanizzæ da
5ª Armâ coraççâ (1º e 26º Corpo cari e 8º Corpo de cavallaja) che quelle da 21ª
Armâ (4º Corpo cari e 3º Corpo de cavallaja da Guardia) dilagavan ormai
compatte, soverciando e retrovie tedesco-romenn-e e semenando o panico inti
comandi e inti reparti improvvisæ de blocco costituî in cointa e sprescia da-i
tedeschi.

E primme notiçie de l'avvio de l'offensciva sovietica in-sciô Don fun in-scê
primme sottovalutæ da-o comando da 6ª Armâ che infæti o no l'interruppe i so
costoxi attacchi inte roinn-e de Stalingraddo, mentre allarmon subbito, anche pe
i informaçioin confuse che provegnivan da-o comando rumen, o Gruppo d'armæ B
che, a 9oe30, o l'attivò e riserve coraççæ ordinando a-o generâ Heim de dirizze
co-o sœu XXXXVIII Panzerkorps (za in stæto d'allarme da l'arba) verso a testa de
ponte de Kletskaja dovve paiva avei individuao o çentro de gravitæ de l'attacco
nemigo. Scarsamente sostegnue da-a Luftwaffe ch'a no poette intervegnî in forçe
a caosa do tempo grammo, e riserve mobile tedesco-romenn-e (redute a-a 22.
Panzer-Division do generâ Eberhard Rodt e a-a 1ª Divixon coraççâ rumenn-a, dæto
che a 14. Panzer-Division do generâ Johannes Baessler a fu subito levâ a-o
generâ Heim e assegnâ a l'XI Corpo d'armâ do generâ Strecker) poco doppo 11oe
ricevettan di nœuvi ordini, provegninti direttamente da l'OKH e da Hitler che
ordinavan de cangiâ direçion e avançâ verso nord-ovest pe contrattaccâ e forçe
nemighe che paivan progredî pericolosamente da-a testa de ponte de Serafimovič.

Tuttavia o XXXXVIII Panzerkorps do generâ Heim, insce o quæ Hitler o l'aiva
pontao tutte e so sperançe de arrestâ l'offensciva sovietica, effettuando questo
cangio de direçion o se desfè durante a nœutte do 19 novembre inte l'oscuritæ pe
carença de collegamenti e comunicaçioin. O so elemento coraççao de ponta (o
Kampfgruppe Oppeln, costituio da-o Panzer-Regiment 204 da 22. Panzer-Division e
guidao da-o capaçe colonnello Oppeln-Bronikowski) o l'incocciò a l'orba, inte
vexinançe de Pesčanyj e Ust'-Medvedickij, inti reparti coraççæ sovietici do 1º
Corpo cari do generâ Butkov in rapida progrescion, finindo, nonostante a
coraggiosa rescistença e e perdie inflite a-i cari armæ nemixi, pe ripiegâ o 20
novembre verso sud doppo avei areisegao de ese circondao da-e numerose colonne
coraççæ nemighe che avançavan a-e so spalle. Ancon pezo fu o destin da 1ª
Divixon coraççâ rumenn-a do generâ Gherghe che, priva de collegamenti co-a 22.
Panzer-Division, a l'avançò isoâ verso nord in mezo a-e colonne meccanizæ
sovietiche e durante a nœutte a fu individuâ e atacâ da-e unitæ do 26º Corpo
cari do generâ Rodin che progredivan veloçemente verso sud; l'unitæ romenn-a a
se scontrò o giorno doppo co-i reparti sovietici attorno Srednecaricynskij e
Žirkovskij no riuscindo a incontrâse a est de Blinovskij, comme prestabilio,
co-a 22. Panzer-Division, a so votta bloccâ a Pesčanyj, e a 7ª Divixon cavallaja
romenn-a partia da Pronin, costreita però a retiâse oltre o Čir o 21 novembre.

I reparti coraççæ sovietici, sença lasciâse agganciâ e arrestâ da-i pochi cari
armæ tedeschi o rumen disponibili (a 14. Panzer-Division a l'intrò in
combattimento a Verchnjaja Buzinovka con 36 cari, a 22. Panzer-Division a
l'impegnò a Pesčanyj 38 cari armæ), affronton con solo che una parte de so forçe
e riserve nemighe, mentre di atre colonne e superon e e agion, menaççando e so
comunicaçioin. A caratteristega fondamentâ de l'attacco a fu a gran veloçitæ e
potença da progrescion de colonne coraççæ sovietiche insce o fronte do generâ
Vatutin che a-a mattin do 20 novembre ean za inte vexinançe do sciumme Kurtlak a
Perelazovskij (26º Corpo cari), e do sciumme Krepkaja a Manojlin (4º Corpo
cari), doppo avei superao a rescistença de riserve mobile tedesche e romenn-e do
XXXXVIII Panzerkorps ch'ean aprœuvo a ripiegâ con gravi perdie verso o Čir.

Durante a giornâ do 20 novembre crollò definitivamente e difeize
tedesco-romenn-e insce o Don: e forçe da 1ª Armâ da Guardia do generâ Dmitrij
Leljušenko intron in açion, crovindo efficaçemente o scianco drito de forçe
mobile da 5ª Armâ coraççâ che into corso da giornâ proseguin con pin successo a
so marcia in profonditæ. O 26º Corpo cari do generâ Rodin o sâtò fœua de
sorpreisa a Kalmykovskij e Perelazovskij, o soverciò completamente o quartê
generâ do 4º e do 5º Corpo d'armâ rumen e quindi o l'avançò ancon verso Ostrov,
a pochi chilometri da-o Don, mentre o 4º Corpo cari do generâ Kravčenko, doppo
avei conquistao Manojlin, o l'ebbe di grosci scontri contro e riserve tedesche
ma o l'ariêscì pægio a ócupâ, in cooperaçion con o 3º Corpo de cavallaja da
Guardia do generâ Pliev, Verchnjaja Buzinovka. Completamente isoæ e sença
comunicaçioin co-i quartê generæ di rispettivi corpi d'armâ dispersci da
l'attacco sovietico a Perelazovskij, træ divixoin romenn-e (5ª, 6ª e 15ª Divixon
fanteria) e i resti de atre doe (13ª e 14ª Divixon fanteria) fun açerciæ inta
sacca de Raspopinskaja da-a manœuvra a tenaggia completâ da-e 119ª e 124ª
Divixon fuxilê da 5ª Armâ coraççâ e da-a 293ª e 76ª Divixon fuxilê da 21ª Armâ.
E forçe romenn-e açerciæ, a-o comando de l'energico generâ Michail Ascăr,
organizzon a rescistença e se batten con ostinaçion respinzendo i primmi
attacchi nemixi, ma a so scituaçion a l'ea despiâ in mancança de agiutti da
l'esterno.

Mentre o comando tedesco o çercava de organizzâ un nœuvo schieramento difenscivo
insce o Čir co-i resti de arcunn-e divixoin romenn-e e con l'afflusso de doe
divixoin tedesche do XVII Corpo d'armâ do generâ Hollidt (62ª e 294ª Divixon
fantaja), sottræte precipitosamente a l'8ª Armâ italiann-a, Hitler in personn-a
a seja do 20 novembre o dette a-o generâ Heim, ch'o l'aiva appenn-a ripiegao
co-i resti do sœu XXXXVIII Panzerkorps, o diffiçile incarrego de ripartî a-o
contrattacco e sbloccâ e truppe romenn-e do generâ Ascăr açerciæ inta sacca de
Raspopinskaja.

O 21 novembre quindi a 22. Panzer-Division a çercò de avançâ, completamente
isoâ, verso nord-est, ma a fu rapidamente bloccâ e açerciâ a ovest de
Perelazovskij da-i cari armæ da 5ª Armâ coraççaa mentre o tentativo da 1ª
Divixon coraççâ romenn-a de stabilî un contatto con a divixon coraççâ tedesca o
fu vanificao a sud-ovest de Žirkovskij da l'8º Corpo de cavallaja sovietico.
Questo fallimento o segnò o destin do "gruppo Ascăr" inta sacca de
Raspopinskaja: doppo un vivaxe contrasto de opinioin tra i comandi tedesco e
rumen e anche tra Hitler e Antonescu insce-e responsabilitæ da desfæta e insce-e
scelte operative, fu finalmente aotorizzao una sciortia a nœutte do 22 novembre
da-o Führer, ma i generæ Ascăr e Sion (comandante da 15ª Divixon rumenn-a)
aveivan za deciso aotonomamente o pomeriggio do 22. A manœuvra de ripiegamento
de truppe açerciæ a se risolse in desastro: circa 30.000 rumen cazzén prexonê,
tra i quæ o generâ Ascăr mæximo, gran parte de divixoin fun destrute, e solo
7.700 sordatti ariescin a sfuzzî a-a cattua. 3.700 de questi ean da 15ª Divixon
romenn-a e se riconzonsan co-i resti da 22. Panzer-Division che o generâ Heim o
riuscì o 24 novembre a recondue derê a-o Čir, doppo avei perso oltre a meitæ di
so cari armæ, assemme a l'ormai annientâ 1ª Divixon coraççâ romenn-a ch'a l'aiva
contegnuo l'8º Corpo de cavallaja sovietico durante e operaçioin de
attraversamento do sciumme e a-i urtimi 800 sordatti da 15ª Divixon rumenn-a.

Ritegnuo o responsabile da disfæta a caosa do fallimento di so contrattacchi, o
generâ Heim o fu subbito destituio da-o comando do XXXXVIII Panzerkorps,
degradao e serrao inta prexon de Moabit a Berlino pe ordine de Hitler, vegnindo
o capro espiatoio do crollo do fronte do Don.

Mentre e forçe mobile do Fronte Sud-Ovest do generâ Vatutin sbaragiavan e
divixoin romenn-e e avançavan in profonditæ fin da-o primmo giorno, ben ciu
diffiçile se presentava a scituaçion pe i sovietici into settô do Fronte do Don
do generâ Rokossovskij: davanti a-e robuste difeize de divixoin tedesche de l'XI
e de l'VIII Corpo d'armâ, i progresci fun limitæ e e perdie pesante. A 65ª Armâ
do generâ Batov a l'avançò pe quarche chilometro into settô difeiso da-a 1ª
Divixon cavallaja rumenn-a, ma a no riuscì, a caosa de l'aspia rescistença de
l'XI Corpo d'armâ do generâ Strecker (sostegnuo ascì da di reparti meccanizzæ da
14. Panzer-Division), a progredî verso a çittadinn-a de Vertjačij dovve i
tedeschi aivan construio un importante ponte insce o Don, mentre a 24ª Armâ do
generâ Galanin, ch'a doveiva attaccâ longo a riva scinistra do sciumme pe çercâ
de taggiâ fœua a ovest do Don e truppe do generâ Strecker, nonostante
l'intervento do 16º Corpo cari a fu subito bloccâ. Inoltre anche a 66ª Armâ do
generâ Žadov, ch'a doveiva sferrâ un attacco diverscivo inte l'istmo Don-Volga,
a no feççe arcun progresso contro e doe divixoin de l'VIII Corpo d'armâ tedesco
do generâ Heitz.

Peratro o 20 e o 21 novembre a scituaçion de l'XI Corpo d'armâ tedesco a
s'aggravò conscidieivemente; e truppe do generâ Strecker difendettan con
ostinaçion e so poxiçioin, ma fun menaççæ insce o so scianco scinistro da
l'avançâ de colonne coraççæ sovietiche do generâ Vatutin (3º Corpo de cavallaja
da Guardia e 4º Corpo cari) ch'aveivan respinto doppo di dui scontri i pochi
panzer da 14. Panzer-Division a-o comando do maggiô Angkeit, e quindi dovettan
començâ a recegâ con difficortæ verso sud-est in direçion do ponte de Vertjačij
pe mantegnî a coexon e no perde o contatto co-o grosso da 6ª Armâ schierao a est
do Don.

Inta tarda seiann-a do 19 novembre o generâ von Weichs, comandante do Gruppo
d'armæ B, o l'aiva avvertio finarmente o generâ Paulus da diffiçile scituaçion
insce o Don e do crollo di rumen; a caosa de questi inatteixi sviluppi, quindi,
a 6ª Armâ a doveiva sospende subito ogni attacco a Stalingraddo e diximpegnâ de
forçe mobili da inviâ a ovest do sciumme pe crovîse e spalle e frenâ a marcia do
nemigo ch'o menaççava e retrovie e e comunicaçioin de l'armaa. O XIV Panzerkorps
do generâ Hans Hube o raggruppò quindi a 16. Panzer-Division e a 24.
Panzer-Division (equipaggiæ in doe con soli 86 Panzer) e o se diresse verso o
ponte de Vertjačij pe attraversâ o sciumme e intervegnî a sostegno de l'XI Corpo
d'armâ. Rallentæ da-e difficortæ logistiche e da-e carençe de carburante, e
divixoin do generâ Hube intron in açion con grave ritardo e inti giorni seguenti
descipon e so debole forçe in te 'n settô segondaio, senç'ariêscî a ótegnî arcun
risultao de relevo e sença poei intervegnî contro a ben ciu pericolosa avançâ di
cari armæ sovietici di generæ Rodin e Kravčenko in direçion de Kalač.

O generâ e o sœu Quartê generâ, piggiæ de sorpreisa da-a comparsa do 4º Corpo
cari do generâ Kravčenko, s'asprescion a transfeise a Gumrak, a est do Don..
Inta nœutte, doppo avei avuo notiçia di succesci do Fronte Sud-Ovest, o generâ
Vasilevskij o poè inviâ a Stalin un rapporto ottimistego in-scî favoeivi
sviluppi da scituaçion.

Durante a giornâ, nonostante di tentativi tedeschi de contrattaccâ, a preçiosa
poxiçion a fu consolidâ con l'arrivo di atre formaçioin do 26º Corpo cari e de
bregadde do 4º Corpo cari do generâ Kravčenko, che da Golubinskij aveivan deviao
verso Kalač pe attraversâ a so votta o Don. Into pomeriggio do 22 novembre anche
a çittadinn-a de Kalač, a sud do sciumme, a cazzè in man sovietica doppo di dui
scontri contro e debole forçe tedesco-romenn-e presente insce o posto. E forçe
coraççæ sovietiche poettan quindi, a-a mattin do 23 novembre, avançâ verso sud
pe reconzonzise co-e colonne mobile do Fronte de Stalingraddo do generâ Erëmenko
e completâ a grande manœuvra d'açerciamento.

Mentre o generâ Vatutin o proseguiva a so inarrestabile avançâ verso sud, a
partî da-o 20 novembre anche o fronte do generâ Erëmenko o l'aiva sferrao a so
offensciva into settô di laghi sæ a sud de Stalingraddo, difeiso da-e deboli
forçe da 4ª Armâ rumenn-a. Doppo una serie de rinvii dovui a-a scarsa vixibilitæ
caosâ da-a neggia e doppo di aspi contrasti tra l'impaçiente Ato comando
sovietico a Mosca e o generâ Erëmenko, o sbaramento d'artagiaja o çomençò a 9 oe
30 (con doe ôe de ritardo insce-i cen) e o l'ótègne di noteivi effetti
destrutivi insce-e difeize nemighe; doppo 45 minuti passò quindi a l'attacco e
fantaje da 57ª Armâ do generâ Tolbuchin e da 51ª Armâ do generâ Trufanov.

In questo settô a rescistença romenn-a a fu ancon ciu debole e o fronte o fu
rapidamente soverciao into settô tra a 20ª e a 2ª Divixon de fantaja romenn-a
appartegninte a-o VI corpo d'armaa: tra i laghi Sarpa e Caca avançon a 422ª
Divixon fuxilê e a 15ª Divixon fuxilê da Guardia da 57ª Armâ, sostegnue da-i
cari do 13º Corpo meccanizzao, mentre tra i laghi Caca e Barmancak passon a
l'attacco a 126ª e 302ª Divixon fuxilê, appoggiæ da doi reggimenti cari. A 12oe
e linie nemighe ean ormai crollæ, i sordatti rumen ripiegavan into panico e inta
confuxon, e o generâ Erëmenko o poè impegnâ subito i so corpi meccanizzæ pe
sfrûtâ o sfondamento e avançâ in profonditæ in direçion de doe importantiscime
linie ferroviaie che rifornivan a 6ª Armâ tedesca a Stalingraddo. Nonostante a
scituaçion favoeive, l'avançâ de forçe coraççæ assegnæ a-o Fronte de
Stalingraddo a fu difficortosa: o 13º Corpo meccanizzao do generâ Trofim I.
Tanaščšin, impegnao into settô da 57ª Armâ e diretto verso Nariman, o fu
rallentao da-e carençe logistiche e da-a mancança de assæ aotocari. Inoltre o fu
contrattaccao de moddo inaspettao da l'asperta 29ª Divixon motorizzâ tedesca do
generâ Leyser (dotâ de 'na çinquantenn-a de cari armæ moderni) che, fæta
intervegnî da-o generâ Hoth (comandante da 4ª Armâ coraççâ) a 10oe30, a-o corpì
a sorpreisa inta neggia e insce-e primme a misse in difficortæ o corpo sovietico
sarvando momentaniamente o scianco drito da 20ª Divixon de fantaja rumenn-a.

O 4º Corpo meccanizzao do generâ Vasilij T. Volskij (ponta de diamante da força
de sfondamento mobile do generâ Erëmenko e reparto coraççao ciu potente de
l'intrego schieramento sovietico, equipaggiao con ciu che 220 cari) invece o
l'intrò in açion, insemme a-o 4º Corpo de cavallaja do generâ Šapkin, into settô
da 51ª Armâ stoccando a linia difeisa da-a 18ª e 1ª Divixon fantaja rumenn-a, ma
in te 'n primmo momento, trattegnuo da-o prudente Volskij, o l'incappò in te-un
di pochi campi minæ rumen e o l'avançò in ritardo, lentamente e co-ina çerta
confuxon dovua ascì a-a mancança de un numero sufficiente de stradde insce e quæ
fâ marciâ e so træ bregadde. In realtæ, nonostante questi problemi, primma de
nœutte i sovietici feççan di progresci e i cari do 4º Corpo meccanizzao avançon
ciu che 20 km e razonsan Plodovitoe, doppo avei disperso a 18ª Divixon fantaja
rumenn-a. O 13º Corpo meccanizzao ascì o riuscì a avançâ a ovest de Tondutovo e
a contegnî i contrattacchi da 29ª Divixon motorizzâ che peratro, doppo avei
otegnuo quarche successo, a fu prematuramente retiâ da-o comando tedesco do
Gruppo d'armæ B (foscia pe una mancâ perceçion di vei obiettivi de l'offensciva
sovietica) e schierâ in poxiçion difensciva pe crovî o ripiegamento verso
nord-ovest do IV Corpo d'armâ tedesco e constituî una poxiçion de covertua insce
o scianco meridionâ de forçe da 6ª Armâ schieræ a Stalingraddo.

Durante a nœutte o 4º Corpo meccanizzao o continuò a avançâ caotamente verso
ovest pe ordine do viçe-comandante do Fronte de Stalingraddo, generâ Markian M.
Popov, e a l'arba do 21 novembre, e colonne coraççæ sovietiche occupon a
çittadinn-a de Zety, e l'importante staçion de Abganerovo, interrompindo in
questo moddo a linia ferroviaia pe Kotel'nikovo, mentre o 4º Corpo de cavallaja
do generâ Šapkin o progredì verso sud-ovest pe crovî o scianco scinistro do
corpo meccanizzao do generâ Volskij.

O generâ Hoth, comandante da 4ª Armâ coraççâ, arestao sença truppe a dispoxiçion
doppo l'assegnaçion da 29ª Divixon motorizzâ e do IV Corpo d'armâ a-a 6ª Armâ do
generâ Paulus, o l'abbandonò preçipitosamente o sœu quartê generâ de Verchne
Caricynskij, menaççao da-i cari armæ do 4º Corpo mecanizao, e o razonse Nižne
Čirskaja, dovve l'ea aprœuvo a confluî un gran numero de reparti in rotta de
retrovie tedesco-romenn-e. Inta giornâ do 21 novembre o generâ Volskij, pe timô
di poscibili attacchi insce o sœu scianco drito da parte da 29ª Divixon
motorizzâ, o l'arrestò a so avançâ doppo avei razonto Zety e Abganerovo,
conçentrando e riorganizzando e so forçe pe frontezzâ de menaççe nemighe. O
generâ Erëmenko, irritao da queste exitaçioin e sollecitao da-o Stavka a
aççelerâ o movimento pe riconzonzise co-e forçe do Fronte Sud-Ovest do generâ
Vatutin provegninte da nord, o l'intervègne energicamente imponendo una rapida
ripreisa de l'avançâ.

A mattin do 22 novembre o 4º Corpo meccanizzao o ripartì in avanti, coverto a o
scianco scinistro da doe divixoin de fuxilê; o generâ Volskij o l'organizzò un
destaccamento avançao co-a 36ª Bregadda meccanizzâ do colonnello Rodionov ch'a
l'avançò rapidamente in te un'unica colonna insce una sola stradda, a-a mascima
veloçitæ e sença soste, pe 25 chilometri co-o scianco drito scoverto, dæto che o
13º Corpo mecanizao, contrastao da-a 29ª Divixon motorizzâ, o l'ea in ritardo e
o no l'aiva mantegnuo o contatto. Durante a giornâ i cari sovietici razonsan a
staçion de Krivomužinskaja, interrompindo coscì anche a segonda linea ferroviaia
de collegamento da 6ª Armâ e into primmo pomeriggio occupon, doppo di scontri
con di reparti tedeschi, Sovetskij ascì, çittadinn-a piccinn-a poco a sud de
Kalač, dove a bregadda a se fermò pe a notte. Into mæximo giorno anche o 4º
Corpo de cavallaja o feççe di progresci trovando solo che a rescistença de l'8ª
Divixon cavallaja rumenn-a, superâ peratro o giorno succescivo. A nœutte tra o
22 e o 23 novembre o VI Corpo d'armâ rumen o l'ea ormai destruto e in retiadda
derê a o sciumme Aksaj.

A notiçia de l'ócupaçion de Krivomužinskaja a fu riferia inta nœutte da Erëmenko
a Stalin ch'o mostrò grande soddisfaçion e o comunicò a-o generâ o proscimo
arrivo da nord de forçe do generâ Vatutin, za a sud do Don.

Mentre se desgugeiva a marcia di corpi meccanizzæ di generæ Vatutin e Erëmenko,
o Fronte do Don do generâ Rokossovskij o l'aiva continuao i so attacchi in
direçion de Vertjačij e into coridô Don-Volga, guaagnando terren ma sença riuscî
a impedî a retiadda de truppe tedesche de l'XI Corpo d'armâ e do XIV
Panzerkorps, che ripiegon a est do Don pe riunise a-o resto da 6ª Armâ bloccao a
Stalingraddo. Mentre a 65ª Armâ do generâ Batov a l'avançò con difficortæ verso
Golubinskij e Vertjačij, davanti a l'aspia rescistença de retroguardie tedesche,
a 24ª Armâ do generâ Galanin, ch'o l'aiva o compito de attaccâ in direçion de
Peskovatka pe taggiâ fœua l'XI Corpo d'armâ, o fallì inta so miscion. O 16º
Corpo cari, frenao da-e difficortæ do terren e da di campi minæ ben disposti, o
no riuscì a sfondâ e quindi i tedeschi completon con successo, nonostante e
pesante perdie de ommi e materiæ o so ripiegamento. Inte l'istmo Don-Volga
l'VIII Corpo d'armâ do generâ Heitz o respinse i attacchi da 66ª Armâ sovietica,
stabilizzando o lao settentrionâ da sacca de Stalingraddo.

A mattin do 23 novembre i caristi da 36ª Brigâ meccanizzâ do colonnello Rodionov
(4º Corpo mecanizao) areston a Sovetskij in atteisa de l'arrivo de forçe do
Fronte Sud-Ovest da nord e ebban di ræi scontri con di reparti tedeschi
provegninti da Marinovka che tentavan de contrattaccâ. Into primmo pomeriggio
finarmente fun individuæ a nord de formaçioin coraççæ in movimento e i reparti
do 4º Corpo meccanizzao començon a sparâ di razzi de segnalaçion verdi pe evitâ
di erroî de identificaçion e façilitâ o riconzonzimento tra e doe forçe.

E colonne de cari apparse a nord appartegnivan a-a 45ª Brigâ cari do tenente
colonnello Židkov (componente do 4º Corpo cari do generâ Kravčenko) che aveivan
attraversao o Don a Kalač insce o ponte conquistao da-o 26º Corpo cari; i nœuvi
arrivæ risposan con di atri razzi de cô verde. Quindi, continuando a scangiâse e
segnalaçioin luminose, i reparti coraççæ sovietici do Fronte Sud-ovest e do
Fronte de Stalingraddo finarmente se conzonsan a 14oe a Sovetskij tra e gren
manifestaçioin de gioia. L'evento o fu coscì subitannio e rapido da no dâ tempo
manco a-e compagnie de propaganda sovietiche de filmâ l'abbraçço tra i
colonnelli Rodionov e Židkov e e scene de esultança tra i caristi co-i festoxi
scangi de vodka e sâsiççe (a scena a saiâ ripetua ciu tardi a scopo
propagandistego con l'enfaxi retorica de questo tipo de documentaçioin
cinematografiche). Durante a giornâ do 23 novembre arrivò di atri reparti
coraççæ sovietici appartegninti a-o 26º Corpo cari e a-o 13º Corpo meccanizzao
che rafforçon e poxiçioin a Sovetskij e completon definitivamente o çercio in
gio a-e truppe tedesche da 6ª Armâ.

Completamente inefficaçe risultò o tardivo e disorganizzao intervento di
elementi mobili da 6ª Armâ a-o comando do generâ Hube, diximpegnæ de sprescia da
Stalingraddo. A 16. Panzer-Division a l'arestò into settô de Vertjačij e a
poette solo che crovî a difficortosa e caotica retiâ de l'XI Corpo d'armâ
tedesco a est do Don pe reconzonzise co-o resto de l'armâ, primma de ripiegâ a
so votta o 26 de novembre a-o de là do sciumme, mentre a 24. Panzer-Division e a
3ª Divixon motorizzâ çercon tardivamente de fermâ l'avançâ nemiga a sud de Kalač
e impedî o riconzonzimento de tenagge coraççæ nemighe ma fun façilmente respinte
e poettan solo schierâse difenscivamente into settô de Marinovka, crovindo e
spalle da 6ª Armâ ormai açerciaa.

A tenaggia a s'ea serâ: a 6ª Armâ e gran parte da 4ª Armâ coraççâ tedesche ean
aoa açerciæ tra o Don e o Volga; e truppe romenn-e ean completamente disgregæ e
non ciu utilizzabile, e riserve mobile tedesche za esaorie; i comandi e i
reparti de retrovia in fuga into panico. O generâ Paulus o l'ea arestao drento a
sacca, i generæ Zeitzler, von Weichs, Hoth, Hollidt e Wenck çercavan de
improvvisâ con una serie de Kampfgruppe un nœuvo schieramento difenscivo insce o
Čir e insce l'Aksaj, mentre Hitler, ch'o l'assonse un attezzamento de
imperturbabilitæ davanti a-a serie de sconfite e de fiduccia inte poscibilitæ de
rifornî l'armâ e de sbloccâla con una controffensciva da l'esterno, o l'ea aoa
a-e preize co-e decixoin fondamentæ da piggiâ.

In te quattro giorni, Stalin (spesso nervoso, anscioso e in continnuo contatto
con Vasilevskij pe avei notiçie aggiornæ durante i giorni de l'offensciva) e
l'Armâ Rossa aveivan finarmente otegnuo a svolta decixiva da guæra da un punto
de vista strategico-operativo, ma anche sotto l'aspetto morâ e
politico-propagandistico. Inte l'atmosfea euforica da nœutte do 23-24 novembre
in ta quæ o generâ Vasilevskij o comunicò telefonicamente a Stalin o
conzonzimento de tenagge e o riuscio açerciamento de tutto o ragruppamento
tedesco de Stalingraddo, i dirizenti sovietici ipotizzon ottimisticamente de
poei destrue immediatamente e truppe nemighe açerciæ e sferrâ in tempi brevi a
segonda fase de l'offensciva (operaçion Saturno). A questo scopo quindi o generâ
Vasilevskij o diramò i ordini a-i generæ Rokossovskij e Erëmenko de repiggiâ i
attacchi longo o perimetro da sacca da 6ª Armâ e da pœu o se recò subito, con un
movimentao viægio in aerio, a nord pe conferî con o generâ Filipp Golikov,
comandante do Fronte de Voronež, incaregao de l'attacco insce o medio Don contro
i italien.

In realtæ, nonostante o decixivo risultao razonto con l'operaçion Uran, a
battaggia a saieiva stæta ancon longa e incagnia; e forçe açerciæ (ben ciu
numerose de quanto previsto da-o comando sovietico) se saieivan battue
validamente insce a difensciva e avieivan respinto, tra o 27 novembre e o 4
dicembre, o primmo aspresciao tentativo di generæ Rokossovskij e Erëmenko de
sciaccâ a sacca de Stalingraddo, mentre o comando tedesco o no l'avieiva
renonçiao a çercâ a rivinçita con l'afflusso de riserve, creando de nœuve
preoccupaçioin a Stalin e a-o Stavka e ritardando a vittoia definitiva de l'Armâ
Rossa.

Sci ben che pigiao de sorpreisa da l'andamento rapidamente disastroso de
operaçioin, Hitler, oltre a ordinâ i fallimentæ contrattacchi do XXXXVIII
Panzerkorps do generâ Heim, za o pomeriggio do 21 novembre o l'aiva comunicao
a-o generâ von Weichs (comandante do Gruppo d'armæ B) e a Paulus de restâ
insce-e poxiçioin "nonostante o peigo de un temporanio açerciamento". Rasseguao
da-o generâ Hans Jeschonnek, cappo de Stæto Maggiô da Luftwaffe e doppo da-o
Reichmarshall Hermann Göring insce a fattibilitæ de un ponte aereo pe rifornî e
truppe eventualmente açerciæ, o Führer, ben lontan da l'ipotizzâ una retiadda, o
contava de imbósâ a scituaçion e ótegnî un nœuvo successo, e a questo scopo
sempre o 21 novembre o reciamò da-o fronte de Leningraddo o prestigioso
feldmaresciallo Erich von Manstein pe assegnâghe o comando de un nœuvo Gruppo
d'armæ Don con l'incarrego de ristabilî a scituaçion inte l'area.

Nonostante i ripetui appelli do generâ Paulus, sostegnui da-o generâ von Weichs
e anche da-o generâ de l'aeronaotica Wolfram von Richthofen (comandante da 4ª
Luftflotte), Hitler, zonto a Rastenburg o 24 novembre seja, o piggiò a decixon
definitiva e o diramò a-a 6ª Armâ o sœu "Ordine tasciativo" (Führerbefehl –
letteralmente "ordine do Führer") co-o quæ o confermava a decixon de no
abbandonâ Stalingraddo e o fronte insce o Volga. O dittatô o l'ordinava de
costituî una gran sacca difensciva a 360 graddi, de organizzâ un ponte aereo pe
asseguâ rifornimenti adeguæ, de conçentrâ un nœuvo raggruppamento strategico
(con l'afflusso de riserve) pe sferrâ una controffensciva e liberâ e truppe
açerciæ.

A scituaçion de forçe de l'Asse into settô meridionâ a l'ea però ben ciu grave
do previsto e, nonostante l'ottimismo de Hitler e in-scê primme do von Manstein
ascì, e operaçioin ebban un'evoluçion sempre ciu sfavoeive a-i tedeschi e a-i so
alliæ. O 16 dexembre 1942, l'operaçion Piccolo Saturno (variante con di
obiettivi ciu limitæ de l'originâ operaçion Saturno) a l'avieiva provocao o
collasso e a retiadda do grosso de l'8ª Armâ italiann-a e a definitiva sconfita
do fronte sud de l'Asse, suggellando ascì o destin da 6ª Armâ do generâ Paulus
circondâ inta sacca de Stalingraddo.

L'açerciamento de ciu che 250.000 sordatti de l'Asse (reston intrappolæ co-i
tedeschi circa 13.000 rumen ascì e dótræ çentanæa de croati, ungaixi e italien)
o se saieiva drammaticamente prolongao pe atri doi meixi fin a-a reisa finâ do 2
de frevâ 1943. Quello giorno ciò ch'arestava da 6ª Armâ, conscistente de circa
91.000 sordatti (i atri prinçipalmente moin o fun dispersci, a parte circa
25.000 ferii, specialisti e di ati uffiçiæ evacoæ pe via aeria) a se reize a-i
sovietici. Paulus, insemme a-a ciu gran parte di generæ comandanti, o condivise
a reisa di superstiti e o refuò o taçito invio de Hitler a-o suiçidio.

L'operaçion Uran a segnò indubbiamente a svolta decixiva da longa battaggia de
Stalingraddo e da guæra insce o Fronte orientâ; e forçe coraççæ sovietiche
completon con noteive abilitæ e energia, in soli quattro giorni, a grande
manœuvra a tenaggia e ótègnan un risultao sorprendente, inatteiso da-o nemigo e
supeiô a-e mæxime previxoin do Stavka, portando a termine un'offensciva de
açerciamento gigantesca paragonabile inta stoia da segonda guæra mondiâ solo a-o
Fall Gelb e a-e sacche de Kiev e Vjazma, eseguie da-a Wehrmacht inti anni
precedenti. A propaganda sovietica a l'ha delongo parlao de una battaggia de
Canne moderna e, in effetti, pe e dimenscioin, e conseguençe strategiche e
morali e politiche ascì, l'operaçion Uran a g'ha un'importança foscia ancon ciu
grande di atre gren manœuvre de açerciamento da stoia; gh'è di aotoî che a
conscideran in assoluo o ciu gran açerciamento militâ de tutti i tempi.



https://lij.wikipedia.org/wiki/Michael_Faraday

Michael Faraday, chimico e fixico ingleize (Newington, Surrey, 1791 - Hampton
Court 1867).

De umile origine (o l'ea figgio de un fabbro), o Faraday o laoò pe di anni comme
apprendista presso un rilegatô de libbri; o so aguçço interesse pe a sciença o
ghe permisse, into 1813, de ótegní o posto de ascistente de H. Davy presso a
Royal Institution. A-o seguito d'o Davy, o desgugette diverse riçerche de
chimica pua che o viddan conquistáse un rollo de sempre mao aotonomia da-o so
meistro.

Into 1820 o scrovì doi composti (C2Cl4, C2Cl6) derivanti da-a sostituçion e da
l'addiçion, con cloro, de atomi de idrogeno de l'etilene; into 1823 o l'ófrì o
primmo esempio de liquefaçion de un gaz (cloro).

Into 1821 o Faraday o l'intrò inta riçerca fixica, co-a so geniâ rivixitaçion e
interpretaçion de l'esperiença de H. C. Oersted. Pe o Faraday, o magnetismo o no
va redúto a semplixe effetto de corente elettriche (comme l'ea sostegnúo, in
França, da A.-M. Ampère): i fenommeni elettromagnetichi van invece visti comme o
resurtao de una interaçion, int'o spaçio, de diverse forçe provegninti segge
da-e corente segge da-a mateia magnetizzâ. L'osservaçion do carattere circolâ de
quest'interaçion, permissa da l'ideaçion de un geniâ dispoxitivo sperimentâ, a
convinse Faraday da necescitæ de abbandonâ, inte quest'ambito, e forçe à
distança proprie da fixica newtoniaña. I rilevanti resurtæ de questa primma fase
de l'attivitæ de riçerca consentin a o Faraday de ótegnî, int'o mæximo anno, o
posto de sovrintendente do laoeio da Royal Institution; into 1824 o divègne
membro da Royal Society.

Into 1831, a prœuvo a una longa serie de indagine sperimentæ, o Faraday o zonse
a-a scoverta do fenommeno de l'induçion elettromagnetica, verificando chì ascì a
feconditæ do concetto de força distribuia int'o spaçio, scintetizzao into
criteio de Faraday de linie de força, inta guidda a-a scoverta e a-a
scistemaçion teorica do fenommeno. De riçerche parallele in sce-e diverse forme
de elettriçitæ presente in natua aveivan intanto condúto o Faraday a un'analixi
approfondia di fenommeni elettrochimichi; chì, torna, o so contribúo o fu
determinante: o scrovì che a quantitæ de sostança depoxitâ da una corente
elettrica a l'é proporçionâ a-a duâ e a l'intenscitæ de tâ corente; ancon, che e
quantitæ de sostança separæ a-i elettrodi son proporçionæ a-i peixi equivalenti
de sostançe mæxime. Inte l'interpretaçion de questi fenommeni, comme quelli de
l'induçion elettrostatica (1847), un modello partixellâ da trasmiscion de
l'açion fixica o va insemme, inte l'indagine d'o Faraday, a quello de linie de
força; va dîto, però, che o Faraday o l'intende ascì a trasmiscion partixellâ
comme agente in sce una linia. L'é do 1841 a celebre obieçion do Robert Hare a
questa sciorta de doggeçça interpretativa da fixica faradiaña: tra una
partixella e l'âtra, sciber ch'a distançe ben piciñe, o Faraday o finiva, pe
l'Hare, co l'introdue torna quell'açion a distança da lê coscì fortemente
avversâ. A succesciva attivitæ, segge sperimentâ che teorica, d'o Faraday l'é
caratterizzâ da-a necescitæ de risponde a quest'obieçion. Inta Speculation
touching electric conduction and the natue of matter (1844) e inti Thoughts on
ray-vibrations (1846), a replica do Faraday a piggiò a forma de un'originâ vixon
inmaterialistega di fenommeni, in ta quæ vegniva radicalizzâ l'opoxiçion a-a
vixon atomistica (daltoniaña) tradiçionâ in favô de una ripreisa de di motivi
interpretativi paralleli, propri de çerto Setteçento scientifico ingleize
(Joseph Priestley, John Michell, James Hutton). A-o contrasto pin-vœuo de
l'atomismo, ch'o conduxeiva piátro a di risurtæ paradossæ inte l'interpretaçion
di fenommeni de conduçion e d'isoamento elettrico, o Faraday o contrappoñe
l'idea de una mateia-força diffusa con continuitæ int'o spaçio. Ne conseguiâ un
urteiô rafforçamento do criteio de linie de força, ch'o divegniâ o
prinçippio-ghia de succescive riçerche in sce-i fenommeni magnetichi: sfrûtando
e potençialitæ œüristeghe do criteio, o Faraday o zonse coscì a-a scoverta do
diamagnetismo e de l'effetto do campo magnetico in sce-a luxe polarizzâ (effetto
Faraday).

A riçerca d'o Faraday a rappresenta, into panorama da fixica de l'Oeuttoçento,
un interessante "caxo" inta storiografia da sciença. L'avverscion pe a
matematica (inteisa comme oscuratrixe de un contatto diretto co-a realtæ),
l'aderença a-o fenommeno inte so caratteristiche immediæ, l'idea da conservaçion
da "força" (sciorta de prinçipio antiçipatô do prinçipio de conservaçion de
l'energia) costituiscian âtrettanti elementi, solo apparentemente ingenui, de
l'epistemologia faradiaña in sce-a quæ se innestian de rilevante svotte da
fixica succesciva, primma de tutte quella che, partindo da l'affermaçion do
carattere fixico do spaçio, a conduià a-o concetto de campo e a-a scintexi de
l'elettromagnetismo realizzâ da J.C. Maxwell.

Dispoxitivo elettromeccanico costituio da un disco metallico libero de rotâ, in
gio a un asse fisso, in te un campo magnetico, normâ a-o cian do disco; posto in
rotaçion o disco, un voltmetro inseio tra o centro e a perifeia do disco o
segnala una força elettromotrixe, generâ pe induçion into disco. O disco d'o
Faraday o pœu consciderâse o tipo ciu semplixe de generatô de f.e.m. continua e
o l'ha riçevúo, con opportuñe modificaçioin, un'applicaçion pratica inta coscì
díta dinamo unipolâ . Un dispoxitivo anallogo a-o disco do Faraday o l'ea stæto
realizzao precedentemente da Peter Barlow, o quæ però o-o faxeiva fonçionâ comme
motô e no comme generatô.

Fenommeno magneto-ottico, dîto ascì poei rotatoio magnetico, conscistente in te
una rotaçion do cian de polarizzaçion de un'onda elettromagnetica, in particolâ
luminosa, polarizzâ rettiliniamente e propagantese in te un plasma immerso in te
un campo magnetico. Se a direçion de propagaçion de l'onda a coincidde con
quella de linie de força do campo, o cian de polarizzaçion o rœua de un angolo
proporçionâ a l'intenscitæ do campo e a-a longheçça do percorso do raggio in
esso, segondo una costante de proporçionalitæ (costante de Verdet) dipendente
da-a longheçça d'onda, nonché da-a natua e da-e condiçioin fixiche (prescion,
tempiatua, ecc.) do mezo. O fenommeno o s'interpreta comme segue: un'onda
elettromagnetica polarizzâ rettiliniamente a pœu consciderâse comme a
soviappoxiçion de doe onde polarizzæ circolarmente in versci opposti ; queste
doe onde se propagan into plasma magnetizzao con veloxitæ diverse, scicché
adoeuvian di tempi differenti pe percorî a distança ch'a separa a sorgente da
l'osservatô: ne segue che, se o vettô campo elettrico ER de l'onda ciu veloxe o
descrive n rotaçioin, quello de l'onda ciu lenta EL o ne descrive n+ε (dove ε a
rappresenta una çerta fraçion de gio); a soviappoxiçion de doe onde quande
razonzan l'osservatô a daiâ alloa un'onda polarizzâ rettiliniamente, o cian de
polarizzaçion da quæ o l'é roao de un angolo αF = ε/2 rispetto a-a so
orientaçion iniçiâ.

Conduttô cavo c (fig. 2) into quæ interno s'introduxe un corpo elettrizzao a-o
scopo de mezuáne a carega elettrica q. O corpo elettrizzao, pres. una sferetta
b, tegnúo con un manego isoante a, o l'é introdúto attraverso un piccolo pertuxo
into poçço ch'o l'é montao in sce un elettroscopio d: a mezuaçion da carega se
effettua pe induçion elettrostatica, sença che b o vegne a contatto co-a parete
do poçço, disperdendo a propria carega; de fæto, una votta introdúto b, o poçço
o s'elettrizza, manifestando in sce-a parete interna e in sce quella esterna doe
careghe indute de segno opposto, de valô identico a quella da mezuâ (induçion
completa). A resurtante divergença de foeugge de l'elettroscopio, determinâ da
una carega pægia a quella de b distribuia in sce-a parete esterna do poçço, a
l'é indipendente da-o mezo ch'o l'impe e da-a poxiçion de b: l'indicaçion de
l'elettroscopio dipende coscì solo da-o valô de q e a ne permette a mezuaçion; o
poçço de Faraday o l'é in grao de aprexâ de careghe de 10-15 C. O dispoxitivo,
da primma concepio pe di esperiençe de elettrostatica, o g'ha un'importante
applicaçion inti collettoî de carega, cilindretti conduttoî doeuviæ pe arecœugge
a quantitæ de elettricitæ convoggiâ da di fasci elettronichi e ionichi.



https://lij.wikipedia.org/wiki/Igiene_orale

L'Igiene Orale a l'è l'insemme di comportamenti che agiutten a mantegnï in
salute a nostra bocca: i denti e o parodonto (con questa parolla se indica e
zenzie, o ligamento e l'osso alveolare). A se dividde in te:

Bezeugna tegnï presente che l'igiene orale a serve a conservä san anche o resto
de l'organismo, perchè e moutie da bocca peuen avei conseguenze in sce a salute
generale. Queste conseguenze porieven esse anche pericolose assæ: comme esempio
puemmo ricordä e moutie cardioçircolatoie, l'aggravamento do diabete in te
personne predisposte e, in ostetriçia, a nascita de figgeu prematui e
sottopeiso. Pe fortunna queste complicanze no se presentan in tutti i caxi; ma a
necescitæ de mantegnï unna bonna igiene orale a l'è sempre presente, no fisse
atro pe evitä e due moutie da bocca ciù frequenti: a carie e a moutia
parodontale.

L' igiene orale a serve a allontanä da a süperfiçie di denti a placca batterica:
con questo nomme se intende unna pellicola organica composta da di resti
alimentari, da cellule che se son destacchæ da e zenzive ma prinçipalmente da
micro-organiximi, speçialmente batteri. In genere questi micro-organiximi son
saprofiti che viven alimentandose con e sostanse che troeuvan in bocca, ma sensa
causä mouttie. A votte però gh' è anche di micro-organiximi patogeni. Questi
ürtimi pöen esse a causa de carie, mouttia parodontale o de atre patologie;
oppüre pöen complicä mouttie originaiamente dovüe a unna causa no microbica.In
ta placca batterica, ch'a va consciderä un veo e propio ecoscistema, gh' è de
differense in to rapporto fra e varie specie de micro-organiximi. Queste
differense no son solo da personna a personna: anche in to mæximo soggetto a
compoxision da placca a cangia da momento a momento, a segunda de l'
alimentasion, de l' etæ, de condisioin de salüte, eççetera. Componnen a placca
molte specie de micro-organiximi diversci: streptococchi α e γ; streptococchi
anaerobi; bacilli gram-poxitivi; lactobacilli; batterioidi; spirochete;
vibrioin; pneumococchi; actinomiceti e ätri funzi, e ätre specie ancon.

A carie a l'interessa primma o smalto e, s'a no vegne curä, a va avanti
dannezzando a dentinna (o avorio: o tesciuo duo ch'o se treuva sutta ao smalto)
e succescivamente a porpa do dente (dentro ä quæ se treuva o telo, vegio nomme
zeneize do nervo).

A Moutia Parodontale - spesso ciammä impropriamente piorrea - a se presenta a
l'inizio comme zenzivite; zenzie sanguinanti e arrossæ; ghe pö esse o no dô. Se
trascurä a causa o retiase de l'osso: in ti caxi estremi o dente interessou o
loccia e o va perso.

Segge a carie che a moutia parodontale son dovue ai microbi da placca batterica.
Se tegnimmo a bocca netta allontanando a placca batterica da a superfizie di
denti, puemmo prevegnile.

Existe di atri mezi pe mantegnî l'igiene orale: "archetti (o forcelle),
scovolin, spazzoiin dentifricio e colluttoio" , che pöen integrä i mezi prinçipæ
(che resten: spazzoiin e fï). L'idropulsô invece o l'è sconsegiabile (o no
l'ariesce a destaccä a placca dai denti).

L'uso do dentifriçio, coscì comme o ruxentase a bocca con i colluttoi, o
l'aggiutta, ma a cosa ciù importante in te l'igiene orale a resta l'aziun
meccanica do spazzoiin e do fï interdentale. A presensa de Fluö in to
dentifriçio a g' ha unna efficaçia dimosträ, sciccomme questo elemento chimego o
contribuisce ao rafforsamento do smalto e o rende diffiçile l' adexion â
superfiçie dentaia da parte di batteri da placca.



https://lij.wikipedia.org/wiki/Giastemma

Sciben che se distingue a blasphemia cordis (de pensceo), operis (conscistente,
prez., inte 'n gesto) e oris (verbâ), teologicamente a giastemma, definia da s.
Aostin mala verba de Deo dicere, a l'è quella conscistente in paole, prononçiæ ò
scrite.

Pe i Ebrei l'ea 'na profanaçion solo che pronunçiâ sença raxon o nomme personâ
de Dê, l'"ineffabile" nomme Yahweh (Deuteron., V, 11; Ezodo, XX, 7), tanto che
into giudaismo posteriô se sostituì stabilmente questo nomme con quello de
"Segnô" (adonai).

A giastemma a l'è peccao grave, punio inte l'Antigo Testamento co-a morte pe
lapidaçion (Levitico 24, 16), O semplixe «parlâ vañamente», ma sença ingiuia, de
Dê, o pœu êse peccao ma o no l'è propriamente «giastemma».

O codiçe de drito canonnego (can. 1369) o prevedde l’eventualitæ de una «giusta
peña» inte di caxi de particolâ gravitæ.

In Italia o codiçe penâ o prevedde una sançion amministrativa pe chi giastemma
pubbricamente, con invettive ò paole oltraggiose, contra a divinitæ.

O capitan Giastemma o l'è un personaggio do poemetto do Nicolin Baçigalô "O
pappagallo de moneghe", inspiao a-o "Vert-vert" do Gresset:



https://lij.wikipedia.org/wiki/Dresda

Dresda ( in tedesco Dresden ) a l' è unna çittæ da Germania, de 543.825 abitanti
( a o 31 Dixembre 2015 ). A l' è capitale da Sassonia, un di Länder che
componn-en a Repübblica Federale. Dresda a l' è un çentro indüstriale ( famosa
l' indüstria ottica e fotografica ), commerciale e de cultüa. A se tröva in sce
a scinistra do sciümme Elba. Doppo o 1195, a opera de Dietrich de Meissen,
vegniva costruìa a primma parte dell' abitou, quella che oua a l' è dïta çittæ
vegia o Altstadt; probabilmente però in precedensa gh' ea zà un villaggio slavo.
In to çinqueçento se univa a çittæ nöa o Neustadt. A Dresda in to giorno de Dênâ
do 1745 vegniva firmou a paxe tra Austria e Pruscia. L' avvenimento storico ciü
scignificativo son però i spaventoxi bombardamenti do Frevä 1945, che
destrüzzeivan praticamente a çittæ. Doppo a Segunda guera mondiâ Dresda a l' ha
fæto parte da DDR ( Repübblica Democratica Tedesca ), fin ä riunificasion da
Germania. Da o punto de vista artistico Dresda a l' è famosa pe a sö Pinacoteca.



https://lij.wikipedia.org/wiki/Catari

Catari, eretichi medievæ, a partî da-o sec. XI, coscì ciammæ da-o grego καϑαρός
"puo".

Bezœugna riçercâ inte dotriñe manichee e primme vivagne do catarismo, dito perçò
ascì neo-manicheismo. So dotriña fondamentâ a l'è, de fæto, a coexistença de doi
prinçippi sovren, che se contrastan o dominnio do mondo: o prinçippio do ben e
quello do mâ, Dê e Satana. Œuvia diviña son e creatue angeliche e spiritoæ, sæ
che sccioiscian pe via de emanaçion e d'ipostaxi da l'essença diviña e sæn
pertanto coeterne con Dê, sæ che sæn stæte træte pe virtù creativa da-o ninte;
œuvia demoniaca son e creatue materiæ e tereñe, sæ che sæn stæte produte pe
virtù demiurgica da Satana, a-o quæ Dê o permisse de organizâ a mateia,
separando e da pœu combinando despægiamente i quattro elementi essençiæ do caos:
o fœugo, l'aia, l'ægoa e a tæra, sæ che sæn stæte creæ da-o ninte, da-o
prinçipio do mâ. Inte l'ommo, dotao d'una duprixe natua, spiitoâ e mateiâ,
s'incontra e s'opoñe i doi prinçippi supremi.

O so corpo, ch'o l'è natua coruttibile, o l'è œuvia de Satana e a lê o l'è
soggetto; a so añima, ch'a l'è púo spiito, a l'è œuvia e propietæ de Dê. Da
questo doalismo, spiegao da-i eretichi miticamente a traverso de narraçioin
despægie, deriva l'intima lotta ch'a sguara a conscença de l'ommo, con l'añima
scciava da mateia. Mosso a compascion de l'ommo, Dê o l'inviò into mondo o
Cristo, so figgio, perché o redimesse l'umanitæ da-o zovo de Satana. Cristo,
spirito e solo che in apparença rivestio de corpo, segondo l'antiga conceçion do
docetismo gnostico, o rivelò a l'ommo, scin a alloa visciuo inte l'ignorança, a
natua diviña da so añima, e comme imprexonao inta mateia o poese razonze a so
liberaçion. Essendo o Cristo puo sprito e vegnindo in scia tæra a deliviâ i ommi
sença asogetâse a-a so mæxima scciavitù, o corpo ch'o preize e i atti materiæ
ch'o compì, da l'incarnaçion scin a-a pascion, no fun che pua apparença. A
Vergine Moæ ascì a fu puo spiito sotta l'aspetto uman e a so maternitæ l'union
de doi spirti, o so e quello do so figgio divin. O dualismo chi è inte l'ommo o
se riflette coscì in sciâ stoia de l'umanitæ, a quæ perçò a se dividde inte doi
gren periodi: quello precedente a-a vegnua e rivelaçion de Cristo, caratterizao
da l'ignorança de l'ommo e da-o dominio incontrastao de Satana, e quello ch'o
vègne doppo Cristo, into quæ a dotriña ch'a sottrae i añime a-a scciavitù
corporâ a contrasta e a limmita o dominio satanego. A questi doi periodi
corisponde i doi Testamenti: l'Antigo, ch'o l'ha pe centro Satana e o l'è a
stoia do so dominnio in sce-o poppolo ebreo; o Nœuvo, ch'o l'ha pe centro Cristo
e o conten a dotriña da sarveçça. A redençion, ciu che un'espiaçion, a fu una
dotriña. Quelli che a conoscan e a pratican, adorando Dê in spiito e veitæ, son
i figgi do spiito e forman a gexa catara. I atri, ignorando a vea natua da
miscion de Cristo e o viaxo scignificao do Nœuvo Testamento, son i figgi de
Satana e forman a gexa catollica. O mæximo doalismo ch'o l'ea inta natua de
l'ommo e inta stoia de l'umanitæ o se perpetoava coscì into contrasto
irredutibbile tra catarismo e cattoliçismo.

Comme conseguença de queste so dotriñe, i catari negavan tanti dogmi do
cattoliçismo, comme a transustançiaçion e o sacrifiççio da messa, o battæximo
mateiâ, l'existença do purgatœuio e l'utilitæ di suffragi, a veneraçion de
inmaggine e o curto de gexe; conservon però arcuñe de gren feste crestiañe,
comme o Dênâ, a Pasqua e a Pentecoste.

Tâ astinença a conscisteiva no solo into consacrâ a-o zazun trei periodi de
l'anno de 40 giorni ciaschedun, ma sorvettutto inta pratica de 'n rigorozo
regime vegetarian. L'uzo da carne di animæ e de tutto ço che da quelle deriva,
comme o læte, o formaggio, e i œuve, o l'ea consciderao comme un peccao mortâ.
L'ea consentio o pescio, segge perchè essendo i pesci animæ a sangue freido
appaivan meno materiæ de quelli a sangue cado, segge sorvetutto perchè se
credeiva che quelli no foisan generæ pe acobbiamento. Questo órô pe a carne o se
traduiva ascì into divieto d'amaççâ i animæ, inti quæ arcuñe sette credeivan
ascì resezesse i añime de quelli morti fœua da so gexa. Di atri da pœu
conscideravan leççita solo l'oçixon di serpenti.

Pe deliviâ ciu rapidamente l'añima da-o corpo, specce doppo avei riçevúo o
battezzo spiituâ, i catari no de ræo ricorivan a-o suiçidio, ò megio a-a morte
voentaia e libiaixe provocâ da l'astinença completa da ogni nutrimento. Questa
morte pe famme a l'ea notta specce inta França meridionâ sotta o nomme de
endura. A serviva a fâ sci che o carisma spiituâ riçevúo co l'impoxiçion de moen
o no l'andesse compromisso e perduo. De votte i mæximi ministri catari
condannavan a-a morte pe zazun chi l'ea stæto purificao in virtù de
l'iniçiaçion. Questo o l'ea ascì o segretto pe-o quæ o cataro, deliviao da ogni
ligammo mateiâ e morâ, da ogni obrigo domestego e sociâ, solo preoccupao
d'alestise a moî in moddo da eludde e insciddie de Satana e reconzonzise a
l'essença diviña, o l'affrontava con coraggio e seenitæ, inti periodi de
persecuçion, a morte.

No minô o l'è l'orô che i catari sentivan pe a generaçion umaña, l'atto materiâ
pe eccellença, che, otr'a avei inviscao inta mateia Adammo e tutta a so
descendença, o l'ea o strumento ciu acconço a estende e a perpetoâ o regno de
Satana, ciammando di nœuvi esci a-a vitta terresta e materiâ. A castitæ
perpettoa a fu perçò uña de prattiche fondamentæ do catarismo. No solo a
lusciuia, ma o matrimonnio ascì e, pertanto, a propagaçion da specce umaña fun
conscideræ comme peccæ mortæ. Comme l'astinença sponciâ scin a-a prattica de
l'endura a tendeiva a soffocâ a vitta individoâ, coscì l'assoluta verginitæ a
l'ea destinâ a soprimme a vitta sociâ inta so reixe. Da-o ponto de vista de
l'universâ liberaçion de l'umanitæ, delitto maggiô o l'appariva o maiezzo che no
o libertinaggio, o quæ o l'escludeiva a formaçion d'una famiggia e i ligammi do
quæ naturalmente ciu stocæçi constitoivan un ciu debole ostaccolo a l'inçæga,
a-a quæ l'ea connesso l'invô de continença perpettoa. O mæximo concetto
pescimistego, che a torto se voeiva derivâ da-o Vangeio, o l'inspiava
l'averscion di catari a i instituçioin fondamentæ da societæ, comme a propietæ
privâ e l'exerçiççio da giustiççia. Peccao mortâ l'ea pe i inçi o possesso di
ben terren. A-o stato negavan o drito de represcion di delitti, sorvettutto
quello da condanna a-a peña capitâ, e o drito de mœuve guære, segge pù
difenscive. Inspiæ a-o Vangelo ean infin di atri precetti do catarismo, comme o
devêo assoluto da bóxardàja.

I seguaxi do catarismo se divideivan inte doe classe fondamentæ: i perfetti e i
credenti. A-i perfetti incombeiva i obrighi ciu esençiæ do catarismo: a povertæ
assoluta, l'astinença da-e carne, a castitæ perpettoa. A l'iniçiaçion l'ea
ammisso coscì i ommi comme e donne. L'inço ch'o l'avesse za contræto matrimonnio
o doveiva sepâse pe sempre da-o proppio conzonto. Sottoposti a una sevea
discipriña, i perfetti faxeivan vitta comuña, vivendo inte de specce de conventi
di doi sesci, e, quande viagiavan, anavan comme i apostoi a doi a doi. In sce
l'esempio da primitiva comunitæ crestiaña, a gexa catara a l'ea governâ da una
gerarchia formâ da vescovi e diaconi. Quarche antigo scritô o parla ascì d'un
pappa cataro, sença che se n'agge de testimoniançe çerte a-o riguardo. L'è
invece da retegnise che o catarismo o formesse una specie de federaçion de
circoscriçioin ecclexasteghe, a cappo d'ognuña de quæ stava un vesco. Questo o
presezeiva a-e sembree e o l'ea ascistio da doi prefetti, specie de vicai generæ
(figgio maggiô e figgio minô), e o l'intraprendeiva de regolæ vixite pastoæ into
proppio teritoio. De semm'in çento i veschi de varrie contræ se riunivan in
scinnodi e concilli.

Nomiose e fiorente scœue catare, inte quæ, oltre a-a grammatica, se studiava i
scriti biblichi e se mostrava e illustrava e dotriñe da setta, ean dessemenæ in
varie regioin e a arcuñe de quelle l'ea annesso una specie de collegio, into quæ
figgiœu e figgiœue vegnivan arecugeiti e allevæ int'o spiito da setta. Da tæ
scœue sciortiva di dotoî assæ versæ inta conoscença di testi bibbrichi e ben
asperti into dane quelle interpretaçioin lettiæ e allegoriche che megio
servissan a difende e inlustrâ e so dotriñe. Tâ instruçion a ghe permetteiva,
inti periodi de mao libertæ e specce in Provença, de açimentâse inte de
pubbriche dispute, tanto i teologhi cattolichi quanto i eretichi rivæ, i
vardeixi. Molti perfetti fun ascì assæ versæ inta meixiña, e de questa se
servivan comme strumento de propaganda. Sotta a so sorveggiança gh'ea di laoêii
de laoanti che laoavan specce a laña.

I credenti ò scimpatizanti faxeivan profescion de catarismo, accordavan a-i
perfetti proteçion e agiutto, n'açetavan a direçion spiituâ, ne favoivan a
propaganda, n'acugeivan a dotriña, sença però sponciâ a l'estremmo o so
ascetismo e continoando a vive into mondo, no distinguendose apparentemente
affæto da-i catollichi. Frequentavan ançi, a-o pao de questi, e gexe e e
fonçioin religiose, e comme liatri travagiavan, mangiavan, ascisteivan a-a
predica di perfetti (appareillamentum "appægiamento"), inta quæ liatri faxeivan
una specce d'ezamme de conscença, rendeivan omaggio a-i perfetti (adoraçion), ne
riçeveivan a benediçion. In sostança, i credenti ean di candidæ a l'iniçiaçion e
a-o stato de perfeçion, ch'o conscisteiva into riçeive o consolamentum. Questo
rito o l'ea 'na specie de battezzo spiituâ, confeio co l'impoxiçion de moen, e
graçie a-o quæ s'intrava a fâ parte da comunitæ di perfetti. Co-o consolamentum
o Paracleto o descendeiva inte l'ommo e o ne scancellava tutte e corpe, o
l'infondeiva a veitæ e o rendeiva l'añima degna de reconzonzise a Dê. Ço faxeiva
do credente un perfetto, capaxe de somministrâ a-i âtri o consolamentum e de
exerçitâ i riti da setta. Moindo coscì "consolæ", i membri da gexa catara ean
accugeiti inta biatitudine eterna, mentre i atri ean condannæ a fâ penitença
transmigrando de corpo in corpo. Perçò i credenti prefeivan generalmente riçeive
o consolamentum in sce-o ponto de morte, e de ço pigiavan impegno (convenientia)
co-i perfetti. Se, a peña "consolæ", a morte a tardava a vegnî, liatri
l'aspresciavan lasciandose moî de famme.

E dotriñe manichee, che costitoiscian o fondo do catarismo, fun introdute da-i
Paolicen inte l'Ærminnia e da pœu inta Burgaja, ch'a devègne o prinçipâ centro
de diffuxon. Quelli eretichi feççan di progresci tæ che, verso a fin do sec. XI,
l'impiatô Alescio Comnen, pe raxoin de orde pubbrico, o ne feççe imprexonâ e
condannâ a-o fœugo un gran nummio. Graçie specce a-i contatti commerciæ tra
l'Oriente e l'Occidente, e dotriñe manichee penetron inte l'Œüropa e se
diffuzan, prinçipalmente pe œuvia de Roberto ''le bougre'', inte Fiandre, donde
passon da pœu in Inghiltæra ascì e inta França settentrionâ, invadettan man a
man l'Ægoitañia e a Lenguadoca, dove, verso a fin do sec. XII, o so influsso
squæxi o dominò a vitta pubbrica e privâ. De ciu, i trovemmo inte l'Itallia
settentrionâ e centrâ, inta Spagna do Nord e inta Germannia. Uña de primme
manifestaçioin do catarismo françeize a s'ebbe into 1017, quande dexe canoneghi
d'Orléans, convinti de manicheismo, fun scominigæ i abruxæ pe orde do re Roberto
de França.

Into sec. XII, San Benardo o l'alamentava con di accenti appascionæ i strepitoxi
succesci di eretichi. Verso a fin do secolo l'erexia a l'aiva, specce inta
Provença, conquistao tutte e classe sociæ, a nobiltæ no meno che o pœuo. O
mæximo clero no solo o se mostrava impotente a nœütralizâ a propaganda eretegâ,
ma soventi o se mostrava tollerante e de votte scimpatizante con questa. Forti
de l'appoggio di baroin e do popolo, i catari no temeivan d'organizâ de
pubbriche conferençe in contraditoio co-i catolleghi, de compî pubbricamente i
so riti, predicâ e cantâ scinã inte mæxime gexe di cattolichi. In Italia ascì,
specce a Milan, a Firençe, a Viterbo e in atri lœughi, i eretichi aveivan
conquistao una libertæ e una força noteive. A gexa a paiva impotente de fronte a
questa specce de controgexa catara. Indærno i pappi aveivan organizzao de
miscioin e di conçilli pe derenâne l'odaççia e o proselitismo. S. Benardo, verso
a meitæ do sec. XII, Peo cardenâ de S. Crizogono into 1177, Enrico abao de
Ciaravalle into 1281 aveivan capezao e varie miscioin, ma, nonostante l'ardô do
so apostolato e o so prestigio personâ, tutti i so sforçi ean arestæ ven. A
lotta a repigiò nœuvo vigô pe œuvia de Innoçençio III. Lê o l'organizò una nœuva
miscion çisterçense, capezâ da doi religioxi, di quæ un, amaotiose, o fu
sostituio con Pê de Castelnau, arçidiacono de Maguelonne. Munii de pin poei, i
nœuvi ligæ pontefegæ se missan a l'œuvia dœuviando di mezi segge persuaxivi
segge represcivi, predicando e disputando co-i eretichi, ma int'o mæximo tempo
scominigando, confiscando e fando appello a-o braçço secolâ. I risurtæ fun da
primma coscì meschin che o Peo Castelnao, avilio, o domandò a-o pappa d'êse
dispensao da-e so fonçioin; ma o pappa o no vosse. In questo momento, apponto,
se trovavan a passâ pe a Lenguadoca Diego, vesco de Osuña inta Spagna, e o
sottopriô do so capittolo Domenego de Guzman, i quæ decidettan d'arestâ inte
quelli lœughi pe consacrâse a-a lotta contra i eretichi. Pe rende ciu efficaxe a
so œuvia, acobion a-a paola l'esempio, imitando l'attezamento di "perfetti".
Rinviao a proppia scorta in Spagna, a pê nui, vestii de sacco, sença dinæ,
percorivan e campagne exortando, predicando, pigiando parte a-e dispute
pubbriche. Queste, che se prolongavan de votte pe benben di giorni, ean presezue
da un comitato mesccio de cattolichi e d'erettichi, e terminavan con un orde do
giorno votao a maggiorança da l'assembrea a favô ò contra e converscioin a-o
cattoliçismo.

Intanto Innoxenço III o moveiva ripetui appelli a Feipo Aogusto re de França e
a-i so baroin do Nord perché mettessan a so força a-o serviççio di so ligæ. Peo
de Castelnao o repigiò alloa a lotta, ma se g'oppose Raimondo VI, conte de
Toloza, favoeive a-i eretichi. O pappa alloa o l'invitava Feipo Aogusto a
scombatte contra i eretichi inta contea de Toloza, accordando a lê e seguaxi e
mæxime indulgençe di croxæ de Tæra Santa.

Mentre queste tratative diavan, o ligao papâ Pê de Castelnau, o 15 zenâ 1208, o
vegniva assascinao da man ignota, che se disse armâ da-o conte de Toloza. A
prœuvo a-e lettie sempre ciu inscistente d'Innoxenço III, co-o consenso do Feipo
Aogusto, ancon restio a sciortî da-o so prudente riserbo co-o pretesto do stato
de guæra co l'Inghiltæra, fu organizzao into 1209 a croxâ contra i eretichi e o
so faotô conte de Toloza; i croxæ, in numero circa de 50.000 ommi, baroin,
prelati e contadin, ean sotta o comando de Scimon de Montfort e a direçion do
nœuvo ligao pontifiççio Arnado. A campagna, contrasegnâ da de devastaçioin e di
ecciddi sença nomme, a fu aspia e longa e a l'ebbe âtèrne vexende. Into 1209 i
croxæ preizan Béziers, sterminando tutti i abitanti no escluxi i cattolichi,
Carcassonne e Albi. Se a morte, inta battaggia de Muret, do prinçipâ alliao di
eretichi, Pê re d'Aragon, a parse dâ o sorvevento a-i croxæ, a morte do Scimon
de Montfort sotta e miage de Toloza into 1218, a parse compromettilo. Morto da
pœu Raimondo VI ascì into 1222, a lotta a fu continuâ, sença risurtæ aprexabili,
da-o figgio do Scimon, ch'o l'ea successo a-o poæ into comando di croxæ, e da-o
figgio do Raimondo. Fu alloa che o figgio de Feipo Aogusto, Luigi VIII, o piggiò
a direçion da croxâ e, in parte co i arme, in parte co-a diplomaçia, o
costrenzeiva Raimondo VII a açetâ a paxe de Pariggi do 1229. In questa, o conte
de Toloza o pigiava, tra l'atro, l'impegno de sterminâ i eretichi, espellendoli
da-e so tære e confiscandone i ben. L'erexia catara a vègne definitivamente
desreixâ da-e tære de França.

In Inghiltæra ascì i catari, che espursci da-e Fiandre into 1163 se gh'ean
rifugiæ, fun sterminæ da Enrico II. Inti atri paixi, specce in Italia,
l'Inquixiçion, ch'a l'ea vegnua man a man organizzandose, sorvetutto pe œuvia do
Grigœu IX, a l'estinse co-o færo e co-o fœugo a setta. In tâ mainea, o grande
peigo manicheo, ch'o l'aiva seriamente menaççao a compazze da gexa, verso a fin
do sec. XIII o poeiva dise zœumoæ superao. I avançi do catarismo a poco a poco
scenton do tutto.



https://lij.wikipedia.org/wiki/Argagno

Argagno o argano, appægio ch'o serve a ezerçitâ, pe mezo de cavi o cadeñe, di
gren sforçi de traçion pe sollevâ di careghi ò pe rebelâli.

L’argagno o l'è costituio da un fuzo, in scio quæ s'ingœugge o cavo, ch'o ven
fæto giâ a man ò mediante motô, tramite di rotismi demortipricatoî, constituii
inte l'argagno a man da-a cobbia rocchetto-rœua dentâ, oppù da-a cobbia via-rœua
elicoidâ, mentre inte l'argagno a motô de votte son necessai di reduttoî ciu
complesci. Gh'è ascì di conzegni de segueça (diti castagne) che impediscian che
a gummena a desvire se ven a mancâ l’açion motrixe.

I antighi argagni a man da mainaja a veja ean sciti a-a proa di barchi, gh'aivan
u fuzo verticâ e in scia testa do fuzo di pertuxi pe infiaghe i aspe, osæ, di
travi de legno che i mainæ sponciavan co-e braççe pe virâ a l'argagno e sarpâ
l'ancoa.

Questo tipo d'argagno (fr. cabestan, ing. capstan, sp. cabrestante), o l'è
tuttoa dœuviao a bordo, inti porti e inti scæ feroviai.

Inte l'argagno a asciâ orizzontâ (dito ascì moinello) a corda a l'è generalmente
fissâ pe un estremmo a-o fuzo e ingugeita a questo. O fuzo, inti argagni picin,
o l'è liscio mentre inte quelli de maggiô diametro o l'è sorcao da de cœugge, pe
un regolâ ingugimento da corda.

I argagni a motô se distinguan a segonda do tipo de motô da-o quæ son açionæ
(argagni elettrichi, a vapô e a aia compressa). I argagni elettrichi son dœuviæ
pe ascensoî, montacareghi, grue, poççi d'estraçion, funicolæ, strafie ecc.; i
argagni a vapô, invece, son dœuviæ in mainaja, prez. pe e manœuvre d'ormezzo e
de tonezzo; infin, i argagni a aia compressa son dœuviæ inte di caxi speciæ
(prez., inti loei de scavo in galleria).



https://lij.wikipedia.org/wiki/Teoria_elio%C3%A7entrica

In to 1532 Niccolò Copernico, matematico e astronomo polacco, o finiva de scrive
o sò libbro De Revolutionibus Corporum Cœlestium. Nasceiva a Teoria
Elioçentrica, oua dïta anche Scistema Astronomico Copernican, de grande
importansa no solo in Astronomia ma anche in Fixica, dæto che o studio di
movimenti di còrpi celesti o saieva servio, in to periodo feliçe fra Copernico e
Isaac Newton, a superâ l'antiga distinçion fra Fixica terrestre e Fixica
celeste.

Comme dixe zà a parolla elioçentrica, a scoverta de Copernico a l'é stæta avei
trovou che o Sô o l'é ao centro e i atri corpi celesti ghe orbitan atorno;
intorno a-a Tæra, che a l'é un pianeta comme tutti i atri, gia a Lunn-a. Finn-a
a aloa se credeiva in ta Teoria geoçentrica segondo a quae o Sô e i pianeti
avieivan giou atorno a-a Tæra.

In veitæ za in ta primma meitæ do terso secolo avanti Cristo Aristarco de Samo,
dito o Copernico antigo, o l'aveiva sostegnuo che a Tæra a giava atorno ao Sô.
Pe Aristarco, adreitua, a giâ atorno ao Sô a no l'ea solo a Tæra e i pianeti do
Scistema Solare, ma tutto l'Universo compreiza a sfera de stelle fisse. A teoria
de Aristarco a l'à avuo poca fortunn-a fra i sò contemporanei: l'unico astronomo
antigo a daghe a mente o l'é stæto Seleuco de Seleucia verso o 150 a.C.

Johannes Kepler, ciù conosciuo con a forma latinizâ do seu nomme comme Giovanni
Keplero, acetando a teoria de Copernico o ghe avieiva dæto ascì di fondamenti
matematici. A Tæra e i atri pianeti gian atorno ao Sô: Keplero o screuve che e
òrbite no son circolari comme credeiva Copernico, ma elittiche. Inoltre, graçie
anche a-e osservaçioin do sò mæstro Tycho Brahe, o definisce træ lezzi che
regolan o movimento di pianeti intorno ao Sô.

Dai tenpi de Aristotele a quelli de Keplero se pensava che region sublunare
(òscia a Tæra) e region sorvialunare (i atri corpi celesti) seguisan lezzi
diverse: a Tæra alterabile e corutibile, i Astri eterni, incoruttibili, sogetti
a un movimento circolare ugualmente eterno. A nascita d'a teoria de Keplero a
l'inandia a Fixica moderna, pe a quae e lezzi son paege in tutto l'Universo.



https://lij.wikipedia.org/wiki/Tamerlan

Tamerlan (perscian Tīmūr Lang, propr. "Timur o rango"). - Sovran turco de l'Axia
Centrâ (Kish, Samarcanda, 1336 - Otrār 1405).

O començò e so conquiste in Transoxiaña e inta Corasmia (1360 circa), e inte un
trentennio o l'occupò a Perscia, l'Iraq, l'Anatolia, l'Ærminnia e a Zorzia,
parte da Sciria e de l'India. A Angoa, in battaggia campâ, o batté e cattuò
(1402) o surtan ottoman Bāyazīd I, arrestando temporaniamente l'asceisa
vittoiosa da potença ottomaña. Queste conquiste, fra destruçioin e strage
immane, creon a figua, penetrâ da pœu inte l' Occidente, de Tamerlan superbo e
sanguinaio tiranno, quæxi incarnaçion de sfrenâ barbaie: in realtæ questo guerrê
implacabile o fu ascì protettô de poeti e artisti. Sotto de lê a so capitâ,
Samarcanda, a l'ebbe una scioitua monumentâ, e scin a ancœu un di so ciu
cospicoi monumenti a l'è a tomba de Tamerlan (gūr-i amīr). O so immenso impeo o
no tardò a fraçionâse: i so diretti descendenti, i Timuridi, tègnan pe circa un
secolo a Transoxiaña e a Perscia orientâ; un so nevo, Bābur, o fondò l'impeo
moghūl in India.



https://lij.wikipedia.org/wiki/Sacco_e_Vanzetti

Nicola Sacco (1891 – 1927) e Bartolomeo Vanzetti (1888 – 1927) sun stæti dui
anarchici italien emigræ in ti Stati Unî d'America, vittime innocenti de
condanna a morte doppo un processo svolto in desprexio di prinçippi giuridici
fondamentali. O 5 Mazzo 1920 Sacco, operaio in te unna fabbrica de scarpe, e
Vanzetti, venditô ambulante de pesci, vegnivan accusæ do duplice asascinio de un
cassë e de unna guardia, compio o 15 de Arvî do meximo anno a South Braintree in
to stato do Massachussets. L'ea in corso in te quello periodo unna campagna
contra i operai italien appartegninti ae formaçioin anarchiche ( poco tempo
primma dell'arresto de Sacco e Vanzetti l'ea morto Andrea Salsedo a New York,
cazzendo da un barcon de un uffizio da poliscia dopo esse stæto arrestou; a
spiegaçion ufficiale a l'ea stæta che se fisse trattou de un suicidio ).
Sciubben che i dui imputæ avessen un alibi valido, e avessen portou di testimoni
a sö vantaggio, o 14 Lüggio do 1921 o processo o finiva con a condanna ä penna
capitale.

O processo o l'ea stæto seguio da un vasto movimento de opinion pübblica con
grandi manifestaçioin segge in America che in to resto do mundo, e a favô di dui
anarchici l'ea intervegnüo molti esponenti da cultüa e da politica. Malgraddo
questo a condanna a vegniva eseguia o 23 Agosto 1927. S'ea trattou, sotta
l'apparensa de un processo criminale, de una condanna dovüa a di motivi politici
e ä xenofobia, in te un contesto condiçionou anche da a puìa sciuscitä in te
classi dominanti da o successo di bolscevichi in ta rivoluçion rüscia. Vei
responsabili da rapinn-a de South Braintree probabilmente ean stæti i membri da
banda de un çerto Morelli, ma i fascicoli relativi -insemme a unna pistolla
döviä pe i omicidi- ean stæti fæti sparî dai archivi giudiçiai. Ghe saieiva
vosciüo çinquanta anni, oscia finna ao 1977, perchè a memoia de Sacco e Vanzetti
a vegnisse completamente riabilitä da o governatô do Massachussets.

A vicenda de Sacco e Vanzetti a l'è stæta ricostruìa in to film intitolou
appunto Sacco e Vanzetti giou in to 1971 da Giuliano Montaldo, avente comme
protagonista Gian Maria Volontè in ta parte do Vanzetti.



https://lij.wikipedia.org/wiki/Ricardo_C%C5%93u_de_Lion

Ricardo I re d'Inghiltæra, dîto "Cœu de Lion" (fr. Coeur de Lion; ingl. the Lion
Heart, Oxford 1157 - Chaluz, Poitou, 1199).

Figgio e successô (1189) de Enrico II. Co-o re de França Feipo Aogusto o partì
pe a terça croxâ, conquistando San Zane d'Acri (1191) e sconfizendo o Saladin,
ma o no l'ariescì a conquistâ Gerusalemme. Informao do tentativo d'usurpaçion do
fræ Zane (dîto Sençatæra) o concluse una tregua co-o Saladin e, rentrao in
patria doppo varie peipeçie, o l'ariescì axeivemente a stroncâ a rebellion
(1194). Vottose subito doppo contra o Feipo, ch'o l'aveiva occupao arcun di so
possedimenti françeixi, o Ricardo o se alliò con Otton IV e, sconfito o nemigo
(1198), o rentrò in possesso de tutte e so tære.

Figgio terçogennito de Enrico II e de Elenoa d'Aquitania; ducca d'Aquitania
(1170), o domò i baroin rebelli; dexignao successô a-o trono a-a morte do fræ
Enrico (1183), o se refiò tuttavia de cede l'Aquitania a Zane, so fræ minô e, pe
instigaçion de Feipo II Aogusto re de França, e con questo alliao, o se rebellò
a-o poæ (1188), sconfizendolo (1189).

O razonse (1190) a Vézelay o re de França Feipo Aogusto e o partì poco doppo da
Marseggia con ottomia ommi.

Zonto a Mesciña, o costrense o conte de Lecce, Tancreddi, usurpatô do trono de
Seçilia a-a morte de Ghigermo II, a liberâ a viddoa de questo, Zana, (ch'a l'ea
a sœu de Ricardo), e a pagaghe una forte somma (ma solo un terço de 40 mia once
d'óo domandæ o fu consegnao).

Doppo una spediçion punitiva a Cipro contra l'imperatô Isacco Comneno, ch'o s'ea
refiao de restituî i ben estorti a-i pellegrin de passaggio, Ricardo o sbarcò a
San Zane d'Acri (zugno 1191). Abbandonao da Feipo Aogusto e da-o ducca d'Aostria
Leopordo, sostegnitô de Corado de Monferrao contro Guido de Luxignan, candidao
de Ricardo a-o trono de Gerusalemme, Ricardo o conquistò ugualmente San Zane (12
luggio), o preize Ascaloña e o sconfisse o Saladin a Arsuf (7 settembre); da pœu
o l'occupò Giaffa, ma, no avendo forçe assæ pe assediâ Gerusalemme e tegnîla, o
l'indugiò molti meixi. Intanto da l'Inghiltæra gh'arivò a notiçia do tentativo
d'usurpaçion do fræ Zane, istigao da Feipo II ch'o s'ea impadronio de di teritoi
de Ricardo in tæra françeize.

Quindi, conclusa una tregua de trei anni co-o Saladin, inte l'ottobre do 1192 o
lasciò a Palestiña, o sbarcò in sce-e ciazze venete pe sottrase a-i tranelli de
Feipo ch'o l'aspetava a Marseggia, e o tentò travestio (l'imperatô Enrico o
gh'ea avverso pe avei Ricardo riconosciua a sovranitæ de Tancreddi) de
attraversâ l'Impeo; ma o fu riconosciúo e arrestao.

Nonostante i intrighi de Zane e de Feipo, o l'ariescì però a pagâ o riscatto e,
sbarcao in Inghiltæra, o poe' domâ axeivemente a nascente rebellion. O ducca
Zane o se sottomisse, e Ricardo, lasciâ l'Inghiltæra a-e cue de l'arçivesco de
Canterbury, H. Walter, o se recò (1194) in Normandia pe affrontâ o Feipo: a paxe
do 1196 a l'asseguò però a Ricardo solo che una parte de tære perdue. Alloa,
alliaose con Otton IV e di nobili da França settentrionâ, o provocò una nœuva
guæra (1198) e a Gisors (28 settembre) o l'inferse una grave sconfita a Feipo. A
tregua do zenâ 1199 a ghe restituiva, a ecceçion de Gisors, tutte e so tære.

O moì de ferie assediando o castello de Chaluz pe impadronîse de un tesoo colà
scoverto.



https://lij.wikipedia.org/wiki/OpenOffice.org

I software de prodüttivitæ son quelli programmi che se dövia pe scrive, pe fä
conti, pe realizzä presentasioin de diapositive, pe disegnä, pe creä grafici,
eççetera. L' è comüne che i software de prodüttivitæ seggian distribuï insemme
sotto forma de un ünico programma, ciammou suite. Solitamente in te o momento
che se accatta un elaboratô elettronico vegne installou o scistema operativo (a
esempio Windows o Mac o Linux) ma no a suite de prodüttivitæ, che a vegne vendüa
a parte. A ciü famosa fra queste suite a l' è Microsoft Office.

OpenOffice.org o permette de sarvä i file segge in te i formati de Microsoft
Office (.doc, .xls, .ppt) che in to formato OpenDocument Format (odf).
Ricordemmo che, a pröva da validitæ de OpenOffice.org, questo software o l'è
stæto adottou da e amministrasioin pübbliche de India, Cinna, Israele, Brasï, e
atri paixi. In Italia l' ütilizza a Provinça de Zena insemme a atri enti
pübbliçi.

Questo software o pö esse scaregou da Internet all' indirisso seguente:
http://it.openoffice.org



https://lij.wikipedia.org/wiki/Marilyn_Monroe

Marilyn Monroe , nomme d'arte de Norma Jean (Jeane) Baker ò Mortenson (Los
Angeles 1 zugno 1926, Santa Monica (Los Angeles) 5 agosto 1962).

Pe molti versci a figua inta quæ s'è concentrao tutte e contraddiçioin, e
fantaxie, l'originalitæ, l'attraçion profonda, l'assolua fascinaçion che dan
origine a-o mito cinematografego, quello punto de misteioso contatto into quæ a
finçion, ossæ o personaggio costruio, o se fonde co-a realtæ ascosa, ben de
spesso dolorosa, de un'individualitæ scingola, lasciando emerze di squarçi de
sconcertante aotentiçitæ. Co-o so fascino estremmo e a-o contempo infantî, zugao
in sce-o gusto de piaxei, costantemente exibio con conturbante sensualitæ, privo
de ogni menaçça aggresciva e pervaso de fragilitæ e de insegueçe, a M. a dominò
incontrastâ i sœunni e i dexidei sessuæ do pubbrico di anni çinquanta e di
primmi anni sciuscianta, rappresentando l'inmaginaio erotico inte l'intrega
gamma de negæ e prepotente pulscioin. Ma a so inmaggine, fissâ e riproposta inte
de inallumieive foto de coertiña e inte di raffinæ serviççi fotograffeghi, da
pœu consacrâ e serializzâ da Andy Warhol, complixi una vitta presentâ comme un
feuilleton e tragicamente interrotta da una morte ingugeita into misteio, a l'ha
aquixio un'immortalitæ mediatega ch'a prescinde da-i rolli e da-i film
interpretæ, da-i registi che a diressan e da-i mæximi eventi che a segnon e a
travozettan, e se basa in sce-a bellezza assolua da bionda diva da-o sguardo
morbidamente languido e da-a complessa personalitæ ch'a l'appartegne ormai a
ogni tempo.

Figgia de Gladys Monroe e de poæ ignotto (probabilmente Stanley Gifford,
impiegao a-a Consolidated Film Industries comme Gladys, mentre Baker e Mortenson
ean i cognommi rispettivamente do primmo e do segondo maio da donna), a l'arestò
ben fîto priva de cue da moæ (ch'a fu internâ inte una clinica pe maotie mentæ)
e a trascorse l'infançia e l'adolescença affidâ a de famigge adotive e, pe un
periodo, a un orfanotrofio dove a se sentì poco amâ e infelixe. Una votta vegnua
famosa a saiæ tornâ soventi, inte interviste rilasciæ, in sce questi eventi pe o
ciu traomateghi (tra i quæ una violença subia da figgiœua) che, a-o de là de
l'attendibilitæ do ricordo, rivelan solitudine e sperdimento. A-a riçerca de una
stabilitæ affettiva a l'aççettò de sposâ into 1942 o zoeno meccanico Jim
Dougherty e into 1944, mentre o maio o l'ea mainâ in goæra, a commençò a laoâ
inte un stabilimento militâ dove se fabbricava paracheite. E foto che ghe fun
scattæ da D. Conover, inviao pe realizzâ un serviçio in sce-e operaie, attion
immediatamente l'attençion e a zoena a fu reclutâ da-a prestigiosa Blue Book
Model Agency. Disciplinâ e decisa a assegondâ i suggeimenti de chi intendeiva
valorizzâla attraverso l'obiettivo (comme o fotografo A. de Dienes), in breve a
se propose co-a maiçiosa segueça da pin-up in grao de ezâtâ e a-o tempo mæximo
superâ i limiti de l'inmaggine fissa provocando un clamoroso impatto in sce-o
pubbrico. L'ea començao un periodo esâtante e diffiçile: into 1946 de fæto Norma
Jean a l'ótègne o divorçio, un contratto co-a 20th Century-Fox, un nœuvo nomme
(Marilyn Monroe) e, pe molti versci, una nœuva identitæ. Quella da bionda
starlette da-a camminâ anchezante e flessoosa, da-o ton de voxe sussurrao e
sexy. Mentre a l'affrontava i so primmi impegni cinematograffeghi (a commedia
Scudda-hoo! Scudda-hay!, scioria solo into 1948, de F. Hugh Herbert, inta quæ a
l'appâ de sfuzzia in te un'inquadratua; una piccena parte in Dangerous years,
1947, de Arthur Pierson), contemporaniamente a seguiva i corsci de tiatro presso
l' Actors Lab de Los Angeles. Licençiâ da-a casa de produçion, graçie a
l'interessamento do potente Joseph Schenk, cofondatô da Fox, a l'ótegne presso a
Columbia Pictures una parte de rilevo into musical a basso costo Ladies of the
chorus (1948; "Orchidea bionda") de Phil Karlson. Fu quindi l'agente
cinematografego Johnny Hyde a faghe ótegnî di rolli ben ciu scignificativi doppo
aveila notâ inte una breve ma sfolgorante appaiçion a-o scianco de Groucho Marx
in Love happy (1949; "Una nœutte in sce-i teiti") de David Miller: dapprimma in
The asphalt jungle (1950; "Giungla d'asfâto") de John Huston, quello de Angela,
l'amante a un tempo provocante e infantî de un matúo avocáto scannapapê (Louis
Calhern), e quindi quello inconsapeivemente aotoironnego de un'ambiçiosa
attrixetta in All about Eve (1950; "Eva contra Eva") de Joseph L. Mankiewicz. I
âtre peliccole do periodo pan invece imprexonâla into cliché da bionda vistosa e
svampia, destinâ a suscitâ l'interesse di ommi ma ascì una veña de crudele
sarcasmo, da-o quæ a parse liberase co-o bello personaggio de una zoena donna
senscibile interpretao into 1952 pe a RKO into melodramma Clash by night ("A
confescion da sciâ Doyle") de Fritz Lang. Quello mæximo anno se mortipricò i
ócaxoin pe consolidâ o sempre ciu conscistente favô do pubbrico ormai infatuao
da zoena promissa. Da un lao l'attrixe a s'impegnò a calibrâ e so doeutte
dramattiche into confuso mélo da-i resvotti psicoanalitteghi Don't bother to
knock ("A to bocca a bruxa") de Roy Ward Bake, e in The cop and the anthem de
Henry Koste, episodio do collettivo O. Henry's full house ("A giostra umaña"),
into quæ a disegna una sfrontâ prostituia. Da l'âtro a poette perfeçionâ o so
innao talento commico in We're not married ("Maiezzi a sorpreiza") de Edmund
Goulding, ma sorvetutto in Monkey business ("O magniffico scherço") de Howard
Hawks, irrescistibile apoteoxi do so rollo de segretaia sexy. Into frattempo a
moltiplicava i so sforçi pe perfeçionâse (a l'aveiva da-a rente, da-i tempi de
Ladies of the chorus, una meistra de reçitaçion, Natasha Lytess), divorâ da
l'anscia de cormâ i propri limiti corturæ.

Trasformao in pubbriçitæ l'improvviso scandalo caosao da-a diffuxon de foto de
nuo che T. Kelley o gh'aveiva scattao into 1949 e ch'ean stæte doeuviæ pe o
calendaio Golden dreams do 1950, a M. a se affermò definitivamente co-o
personaggio pe lê anommalo de una dark lady in "Niagara" (1953) de Henry
Hathaway: fasciâ in te 'n vestî rosso sciamma, sfacciâ e eccesciva mentre a
s'abbandoña a-e notte da cançon Kiss ò quande a s'allontaña longo a stradda
indulgendo inta so tipica andatua, inseguia da-a macchina da preisa inte una
longa carrellâ. O successo o fu enorme ma a consacraçion assolua a doveiva
arrivâ graçie a âtri doi film interpretæ into 1953 e inti quæ risurtan calibbræ
inte un'estremma scintexi tutti i elementi che ciu ò meno confusamente aveivan
caratterizzao i so precedenti personaggi: o brioso cinismo, a superfiçialitæ
assolua, a calcolâ capitalizzaçion da propria bellezza in te una vosciua
esaspiaçion comica destinâ a suscitâ into pubbrico un'indulgente sensaçion de
superioritæ. Inta scintillante commedia da-i umoî taggenti Gentlemen prefer
blondes ("I ommi preferiscian e bionde") de Hawks, vivaçizâ da di brillanti
numeri muxicæ (in sce tutti Diamonds are a girl's best friend e Bye bye baby
cantæ da-a M.), in sce de tæ caratteristeghe l'è costruio a biondiscima e rapaxe
Lorelei, perfetta meitæ complementâ da giunonica, protettiva e bruña Dorothy
(Jane Russell). O schema do film o se ripete ascì into ciu convençionâ How to
marry a millionaire ("Comme maiâ un milionaio") diretto da Jean Negulesco, ch'o
l'intreçça a stoia de træ amighe impegnæ inta riçerca do matrimonio
economicamente risolutivo. Inte questo zœugo de stereotipi l'exile figua de gold
digger da M. (a bellezza abarlugante da quæ a vegne celebrâ da-a çernia inusoâ
pe una commedia de un formao comme o Cinemascope) a l'è costruia in sce-a blanda
gag da miopia e do refúo di spegetti. Malgrao o rinnovao successo, o bezœugno da
diva de confrontase con di rolli ciu stimolanti o se scontrò co-a reddenixe de
Darryl F. Zanuck ch'o gh'impose de interpretâ l'anomalo western, da-i risvotti
intimisti, River of no return (1954; "A magniffica preisa") de Otto Preminger
into quæ o ghe feççe ripropoñe, inte un'infinia, calcolâ ripetiçion, a figua da
ballæña, in questo caxo dominâ da di dexidei de rescatto e de maternitæ. A M. a
no l'amò questo film e a refiò de giâ o succescivo Pink tights, mentre a
l'açettò de pigiâ parte a-o musical Three's no business like show business
(1954; "Matteie de l'anno") de Walter Lang into quæ a se propose inte un
conturbante numero muxicâ, suscitando un noteive clamô. Into frattempo l'ea
scciuppao o grande amô tra a star e l'introverso campion de baseball Joe
DiMaggio. O maiezzo da cobbia, celebrao a-i iniçi do 1954, o fu inseio tra doi
eventi de grande clamô pubbrico: o viægio in Giappon durante a luña d'amê co
l'invio rivotto a-a M. a fâ una breve tappa in Corea pe intrattegnî e truppe e a
famosa scena da metropolitaña de The seven year itch (1955; "Quande a moggê a
l'è in vacança"), giâ da Billy Wilde into settembre do 1954, con l'aia ch'a
boffava da-a grixella che, into sollevâghe e fádètte, a provocò un delirio inta
folla presente e l'umiliaçion de DiMaggio, accelerando de fæto a fin do so
ligamme. O film o stigmatizza e debolezze e i dexidei de l'american meddio,
imprexonandolo tra de suggestioin metacinematografiche e o fascino de Marilyn,
ciammâ a impersonâ The girl, a zoena sença nomme da-o forte e zugoso poei
seduttivo, ma ascì a alludde espliçitamente a lê mæxima, in quanto acclamâ star
do cinema e gioiosa incarnaçion da sessualitæ.

Decisa comonque a dâ un ciu profondo spessô a-o so lao de attrixe, a M. a se
recò into 1955 a New York pe seguî e leçioin de Lee Strasberg a l' Actors
Studio. A vosse inoltre dâ vitta a una propria casa de produçion co-o fotografo
de modda M. Greene, interrompindo o contratto co-a 20th Century-Fox ch'o
gh'imponeiva de parte conscideræ riduttive e umiliante. A major a fu coscì
costreita a concedighe un nœuvo contratto ch'o l'impegnava a giâ quattro film in
sett'anni consentindoghe de approvâ i copioin e de laoâ con di registi che
incontressan o so favô. O primmo exito de questo accordio o fu Bus stop (1956;
"Fermâ d'aotobus") de Joshua Logan, o risurtao ciu personâ e sen da carrea de
l'attrixe e a convinçente dimostraçion da so capaçitæ de sfumâ i træti comichi
inte una dointe umanitæ ("quarcosa tra Chaplin e James Dean", F. Truffaut, Les
films de ma vie, 1975; trad. it. 1978, p. 157). Træto da una pièce de W. Inge,
ma modellao da-o sceneggiatô George Axelrod in sce-a personalitæ da M., o film o
risurta impreçioxio da-a so totâ inmæximaçion inta doçe ballæña Chérie, da-o
patetico e scarso talento, proiettâ verso Hollywood da un sœunno imposcibile,
costreita a exibise inte di locæ de infimo ordine e segnâ pe a stancheçça da un
innaturâ pallô. Frattanto o so nœuvo ligamme co-o commediografo Arthur Miller o
l'aveiva suscitao o morboso interesse da stampa pronta a ironizzâ in sce l'amô
tra o brillante intellettuâ e a diva, coscì comme a l'irrideiva i tentativi de
l'attrixe de çimentase inte de parte ciu impegnative. Perseguitao da-a
Commiscion McCarthy e privao do passaporto, Miller o poe' invece seguî a M. in
Inghiltæra in sce-o set do so film The prince and the showgirl (1957; "O
prinçipe e a ballæña") de Laurence Olivier, in quante l'eco do matrimonio fra i
doi o fu tâ che i aotoritæ no oson dividde a famosa cobbia. I rapporti no façili
con Olivier (ascidiao da a presença da nœuva meistra de reçitaçion de l'attrixe,
Paola Strasberg) e l'affiorâ de primme incomprenscioin con Miller peson in sce-a
M., che pù a l'appâ luminosa inte l'animâ l'ennexima figua de ballæña in grao de
conquistâ co-o so vivaxe candô o freido rezente de Carpaçia (interpretao da-o
mæximo Olivier).

Fu però solo doppo doi anni trascorsci tra de devastante crixi personæ ch'a poe'
tornâ a reçitâ in sce-o grande schermo, diretta torna da Wilde. Se o risurtao o
fu o caodoeuvia da commedia Some like it hot (1959; "A quarchedun o ghe piaxe
cado"), farça vivaxe, inte un gianco e neigro ricco e pastoso, de l'America do
proibiçionismo e do cinema di gangster, a laoaçion a risurtò drammatica pe i
cronichi ritardi de l'attrixe, e so poiie, e improvvise amnexie. A-o mæximo
tempo mai ea apparsa coscì evidente a so estremma padronança di tempi commichi
(ch'a ghe varse un Golden Globe e a ghe vegne riconosciua da-o mæximo Wilder)
comme into dâ vitta a-a deliçiosa sunaixe de ukulele Sugar Kane, vittima
prediletta de sassofonisti sença scrupoli e de troppi alcolichi, ch'a canta con
irrescistibile sex appeal I wanna be loved by you e co-a so sola presença a
rende ancon ciu paradossâ a situaçion di doi jazzisti de quart'ordine (Tony
Curtis e Jack Lemmon) costreiti a finzise donne pe sfuzzî a morte segua in
quante testimonni invoentai a Chicago da famigerâ stragge de San Valentin. Into
film succescivo, Let's make love (1960; "Femmo l'amô"), una garbâ commedia
muxicâ diretta da George Cukor, l'attrixe a fu asciancâ da un affascinante Yves
Montand co-o quæ a l'ebbe un flirt ampiamente pubbriçizzao da-a major. Ma
l'appuntamento tanto atteiso, carego de aspettative e in sce-o quæ
drammaticamente se riverberon i tragichi eventi succescivi, o fu quello con The
misfits (1961; I spostæ) diretto da Huston sciu scenezzatua de Miller. In questo
universo maschî ciutosto convençionâ, into quæ di cowboys moderni son costreiti
a cacciâ cavalli destinæ a diventâ çibbo pe chen, o personaggio ciu reâ e
intenso, perturbante co-a so emotivitæ esploxiva e vosciuamente costruio pe
mette a nuo a senscibilitæ de l'attrixe, o l'è proprio quello de Roslyn, a-o quæ
a M. a l'aderì sença difeise, portando a-e estremme conseguençe o 'mettodo'
strasberghian e rivelando una bellezza improvvisamente sofferta, splendidamente
cugeita da-o gianco e neigro de Russell Metty.

A morte de Clark Gable (interprete do film e poæ immaginaio de l'attrixe inti so
sœunni da figgiœua) poco doppo a fin de ripreize e o divorçio da Miller getton a
M. inte una spirâ de deprescion e i meixi succescivi fun marcæ da un
inarrestabile mâ de vive de fronte a-o susseguise di eventi. Tra questi, o
ricovero avvegnúo a-i iniçi do 1961 a-o Payne-Whitney de New York, un uspiâ pe
maotie mentæ, subio comme una devastante prexonia e da-o quæ a saiæ sciortia pe
l'intervento de DiMaggio. O tentativo de riprende a reçitâ con Something's got
to give, pe a regia de Cukor e da-a rente a l'amigo Dean Martin, co-e splendide
foto de nuo scattæ in sce-o set a-i bordi da pisciña, inte quæ l'attrixe a pâ
offrîse inte un'urtima gioiosa reisa de lê a-o mondo intrego. L'abuso de
farmachi, e continue assençe durante a laoaçion do film, compreisa quella famosa
do 19 mazzo 1962 pe cantâ comme una popoña vœua Happy birthday a-o Madison
Square Garden in ócaxon do compleanno do prescidente John F. Kennedy. I
ciacciaræ rapporti con quest'urtimo e quelli presunti co-o fræ de lê, Robert.
Infin o liçençiamento da-o set da parte da Fox e, de fronte a l'oppoxiçion de
Dean Martin, a decixon de riassumme l'attrixe.

O clamô suscitao da-o presunto suicidio o fu tâ che immediatamente fun avançæ e
ipotexi ciu despæge, compreisa, ciu tardi, quella de l'omicidio, co-ina coixitæ
e una psicoxi da isteria collettiva che provocon un destacco sempre ciu profondo
da-a tormentâ individualitæ da donna, divegnua suggestiva fonte de inspiaçion pe
artisti oltre che inesaoribile 'caxo giornalistego'. Sciu de lê de fæto inti
anni no s'è mai cessao de scrive: da-o dramma de Miller After the fall (1964)
a-o romanzo Blonde (2000) de J.C. Oates. Passando pe i versci de l' Oración por
Marilyn Monroe (1965) scrita da-o poeta nicaraguense E. Cardenal e pe e belle
pagine dedicæghe inte Muxic for chameleons (1975) da T. Capote che, into ricordâ
un pomeriggio trascorso con lê into 1955, o-a descrive comme una "belliscima
figgiœua" da-e mille insegueçe e da-o lenguaggio spesso sboccao, capaxe però de
risponde con disarmante dô a un passante ch'o ghe conseggiava de no toccâ di
chen sconosciui: "I chen no m'adentan mai. Solo e persoñe" (trad. it. 2000, p.
239).



https://lij.wikipedia.org/wiki/Manicheismo

Manicheismo, religion fondâ da Mani (216-277), conosciuo in Occidente ascì comme
Manicheo (foscia da-o siriaco Māni ḥayyā «Mani o vivente», nomme dœuviao pe
evitâ, specce inti paixi de lengua grega, o zœugo de paole tra Mani e manis, gr.
μανείς «matto»).

Drammaticamente consapeive da sofferença do mondo e do vivo contrasto tra ben e
mâ inta persoña umaña, o manicheismo o l'è induto a concepî tutta a realtæ
existente comme esprescion de una lotta perenne tra doi prinçippi opposti: o Ben
(a Luxe, o Spiito, Dê, into senso proprio da paola) e o Mâ (e Tenebre, a Mateia,
o Spiito demoniaco, o Satana ‘crestian’). Questi do prinçippi, che o manicheismo
o conscidera coeterni, primma che o mondo senscibile o l'avesse avúo origine,
aveivan una so realtæ spaçiâ, oltre che spiituâ: a Luxe in paxe perfetta a
s'estendeiva inte tutte e direçioin, circondando a nord, a est e a ovest e
Tennebre, che aveivan o so regno a-o sud, sguarao da de perenne lotte intestiñe
e turbao da de pascioin. Da questa opoxiçion ebbe origine a sofferença into
mondo, segondo o mito: o prinçipe de Tenebre, vista l'abarlugante beleçça do
mondo da Luxe, o vosse impadronisene e o fu contrastao da-o Poæ da Grandeçça
(coscì i manichei dexignavan o Dê da Luxe), o quæ, no poendo sarvâse âtrimenti,
o decize d'ofrî in sacrifiçio lê mæximo pe arrestâ l’attacco de forçe do mâ.
Prinçipio attivo pe eccellença, o Dê da Luxe o trà alloa da lê a Moæ da Vitta
(saiv'a dî a vitta comme realtæ cosmica), che a so votta a trà da lê l’Ommo
primordiâ; questo o l'affronta o mâ, ma o vegne sconfito e o se dà in pasto a-i
figgi de tennebre: de sta mainea de parte de luxe arestan prexonê de tenebre
da-e quæ attendan de êse deliviæ. Se rende coscì inevitabile una lotta tra Luxe
e Tenebre, e faze da quæ, descrite menutamente into manicheismo, se concluddan
co-a creaçion do mondo fixico, di esei viventi (mescciua de partexelle de luxe
prexonê do corpo, creao da-e tennebre) e infin da primma cobbia umaña, quella de
Adammo e de Eva, formâ da-e potençe do mâ perché, reproduxendose tramite o
dexideio carnâ, tegnissan in eterno prexonê di corpi e partexelle de luxe in
liatri incióse. Coscì o manicheismo o leze in ciave fortemente pescimistega a
vexenda umaña e o vedde into dexideio carnâ e inta reproduçion a conseguença
primma do peccao e do mâ intimamente ligao a-a natua umaña. A resveggiâ in
Adammo a consciença de parte de luxe in lê incióse, e forçe çeleste mandan Gexo,
do quæ o Cristo storico o l'è una particolâ manifestaçion: coscì Gexo o
l'adescia in Adammo o dexideio de sarveçça. Da questo momento l’ommo o pœu cessâ
de êse strumento de forçe do mâ se, seguindo a via da sarveçça indicâ da-o Mani,
o saviâ deliviâse de ogni instinto carnâ (perçò refiando o matrimonio, o mangiâ
a carne, oservando a perfetta castitæ, ecc.). In tâ moddo l’ommo o vegniâ
cooperatô de forçe do ben e contribuiâ a-a libiaçion de partexelle de luxe serræ
inta mateia, scin a-o giudiççio finâ ch'o ne marchiâ o definitivo rescatto.

I manichei costituin una gexa co-ina propria gerarchia; i óditoî ò catecummeni
(tâ fu Agostin pe nœuv'anni), i eletti, i prævi, i vescovi, i apostoi e sorve
tutti un cappo, ch'o l'ea consciderao o successô de Mani. A prescinde da
l'instruçion religioza e da-o canto in comun, o manicheismo o g'aiva una
liturgia assæ scarsa, ascì pe l’assença de sacramenti: tâ poriæ êse consciderao
solo o rito de ammiscion (quande se diventava catecumeni), conscistente inte
l'impoxiçion da man drita in sce-o neoffito. Festa centrâ da liturgia manichea a
l'ea a festa do bema, saiv'a dî da cattedra de Mani, ch'a cazeiva a l'incirca a
l'epoca da Pasqua crestiaña e a çelebrava o martœuio do meistro.

O manicheismo o conobbe, pe œuvia de di attivi e abili miscionai, a ciu vasta
diffuxon, penetrando inte poco ciu che un secolo da l'Affrica a-a Ciña malgrao
de incagnie persecuçioin, adattandose de votta in votta a l'ambiente into quæ o
doveiva œuviâ: o l'assonse coscì un ciu ciæo aspetto gnostico-neoplatonico in
Occidente, o l'açetò in Perscia di esprescioin e di termini da religion de
Zaratustra, mentre in Ciña o se tenzette de buddismo. Mentre però in Occidente o
manicheismo o s'amortò verso o sec. 7°, in Oriente, e specce in Ciña, o duò scin
otr'a-o sec. 12°, lasciando de lê cospicue traççe lettiaie e artisteghe.



https://lij.wikipedia.org/wiki/Maia_Texo_d%27Asburgo

Figgia de l'imperatô Carlo VI e da prinçipessa Elizabetta Cristiña de
Brunswick-Wolfenbüttel, segondogennita e primma de figge femmine, a vègne erede
a-o trono in virtù da Pramattega Sançion do 1713. O 12 fre. 1736 a se maiò
(inandiando a dinastia di Asburgo-Loeña) o ducca Françesco Stéva de Loeña
insemme a-o quæ a se stabilì (zen. 1739) a Firençe, dove a l'arestò solo che
pochi meixi, scin a-a morte do poæ avvegnua a l'improvista into 1740.

A poco ciu de un meize da-a so asceiza in sce-o trono, Federigo II de Pruscia o
l'invaze improvvisamente a Silexia co l'evidente intento d'annette quello ducato
a-o dominnio di Hohenzollern. Maia Texo, impreparâ a l'aggrescion, a no poette
opoñe un efficaxe rescistença, e de tâ circostança credettan de poei approfittâ
sorvetutto a França e a Spagna, dexidioze d'ingrandise in sce-o Ren e in Italia,
e a Bavea, ch'a l'aspiava a estende a so sovranitæ in sce-i possedimenti
asburghichi de l'Aostria, di quæ l'elettô Carlo Alberto o ritegniva êse o
legittimo erede pe avei sposao Maia Amalia, figgia de l'imperatô Gioxeppe I.
Ebbe coscì inandio a coscì díta guæra de sucescion aostriaca. De fronte a-a
menaçça di Franco-Bavaixi, ch'aveivan invaso a Bassa Aostria e occupao Praga,
l'impiaixe a concluze un armistiçio con Federigo (9 ott. 1741), e, doppo avei
fæto appello a-a fedeltæ di magnati ungaixi, a se vózette contra i invasoî, che
fun contrattaccæ e contegnui.

A paxe de Breslavia (1741) ghe costò a cescion da Silexia a Federigo, ma in
compenso lê a poe' riconquistâ e tære occupæ da-i Franco-Bavaixi, penetrâ inta
Germannia meridionâ e menaççâ a mæxima sovranitæ da França in sce l'Arsaççia.

I succesci de Maia Texo provocon un âtro intervento de Federigo, ch'o temeiva de
dovei torna renonçiâ a-a Silexia, o possesso da quæ ghe fu riconfermao co-a paxe
de Dresda (Dênâ 1745). Into frattempo l'elettô Carlo Alberto o l'ea morto, e o
so successô, Mascimilian III Gioxeppe, co-a paxe de Füssen o l'aveiva renonçiao
a ogni drito de succescion in Aostria, e Françesco Stéva de Loeña o l'ea stæto
eletto e incoonao imperatô (ott. 1745). Da grande coaliçion do 1741 gh' arestò
de fronte solo che a França e a Spagna: a guæra a se protrasse scin a-o 1748,
quande co-a paxe d'Aquisgraña l'imperatrixe, pù costreita a de nœuve renonçie
teritoriæ (Parma, Piaxença e Guastalla fun cedue a don Feipo, figgio de Feipo V
de Spagna), a l'ebbe infin riconosciui i so diritti ereditai da tutti i
antagonisti.

A consciença de dovei procede a una profonda modifica da struttua existente inti
so stati pe rafforçâli politicamente, onde poei tende, con de prospettive de
successo, into proscimo futúo a-a riconquista da Silexia, a convinse Maia Texo a
l'attuaçion de una serie de riforme. L'amministraçion interna, mediante a fuxon
de cançelaie de corte boemma e aostriaca, a fu centralizzâ; da conduta di affæ
esteri fu incaregao a cançelaia de stato; fu començao un programma de
risanamento finançiaio; fu costituio un eserçito permanente. A-o ricupero da
Silexia e a-a riaffermaçion do predominio asburghico in Germania fu subordinao
pægiamente a conduta da politica estera. A tradiçionâ alliança co l'Inghiltæra e
co-e potençe marittime a fu abbandonâ co-o notto "imbósamento di alliançe" do
1756, ch'o poze termine a-o secolâ contrasto tra i Borboin e i Asburghi.

A guæra settennâ ch'a ne seguì, a-a quæ parteçipò, a scianco de Maia Texo, a
zariña Elizabetta ascì, a no portò a-o risurtao spiao: a Sciléxa a l'arestò a
Federigo II (paxe de Hubertusburg, 15 fre. 1763), e o dualismo tedesco o no fu
eliminao, ma stabilizzao pe êse risolto çent'anni doppo a vantaggio da Pruscia.

A deluxon subia a no l'infranse o spiito d'iniçiativa de l'imperatrixe: questa a
promosse de nœuve riforme d'accordio co-o figgio Gioxeppe II, eletto into 1764
re Roman-germanego, e divegnúo impiao doppo a morte do maio de Maia Texo (1765).
A politica estera de Gioxeppe II no sempre a l'incontrò a so aprovaçion:
l'imperatrixe a fu contraia a-a primma spartiçion da Polonia (1772), a l'inteiza
co-a Ruscia do 1775 a-i danni da Turchia, pe mezo da quæ l'Aostria a l'ótegne a
Bucovina, e infin a-o tentativo de annescion da Bavea, che into 1778 o provocò
un nœuvo conflíto co-a Pruscia.

Assæ fortunâ fu inta so politica dinastega: co-i ligammi matrimoniæ contræti
da-i so nomioxi (16) figgi a seppe estende l'influença aostriaca in Italia (Maia
Amalia a divègne duchessa de Parma sposando Ferdinando, figgio de don Feipo;
Maia Caroliña a fu regiña de Nappoli a prœuvo a-e so noççe con Ferdinando IV;
Ferdinando o sposò Maia Biatrixe Vittoia d'Este, erede do ducato de Modena) e a
çercò de garantî di amigheive relaçioin co-a França e a Spagna (Maia Tonieta a
sposò o drafin, da pœu Luigi XVI; Liopordo, da primma granducca e da pœu
imperatô, Maia Luisa, figgia de Carlo III re de Spagna).

Maia Texo, specie inti urtimi anni, a se dedicò a l'attuaçion de quello "stato
de benêse" ch'o l'ea un di ideæ de l'eppoca. Fra e iniçiative da lê patroçinæ
gh'è i studdi pe una nœuva legislaçion (Codex Theresianus; Constitutio
criminalis Theresiana) e l'istituçion de scœue popolæ.



https://lij.wikipedia.org/wiki/Lamba_Doia

e meser Lanba Doria fe capitanio e armiraio, nobel e de gram coraio e d'onor
como lo de;

Lamba Doia, (Doria primma do XIX sec. - Zena 1250 - Saña 17 ott. 1321), capitan
do poppolo do Comun de Zena e armiraggio, vinçitô da battaggia de Scurçoa.

O l'intrò in affari, quande o poæ l'aiva za lasciao a Oberto o compito de gestî
a potente dita da famiggia; scarsci, son, però, i documenti che resguardan a so
attivitæ privâ quantemeno inti anni zoenî. Into 1268 o fu testimoñio a una
vendia de panni, insemme co-o barba Ansado (1º d'arvî) e o l'ascistette, int'o
mæximo anno, a-a stezua de un cangio monetaio da pagâ a-a fea de Provins (2
mazzo). Into 1271 o risurta avei vendúo una partia d'aime (13 de settembre).
Montao a-o poei o fræ Oberto, elezuo capitan do Popolo insemme con Oberto
Spiñoa, o Doia, comme raprezentante de numioxi mercanti, o fu incaregao da-i
capitagni do Poppolo de andâ con Enrico Squarçafigo into "Garbo", in sce-a costa
settentrionâ de l'Affrica; chì o doveiva zonze a un accordio co-o segnô de
"Tremesen", pe acatâ un'enorme partia de gran (8.000 miñe), da trasportâ a Zena;
a-i mercanti zeneixi o governo o garantì o pagamento do nóo e un margine de
profito in sce-a vendia do carego (13 arv. 1272); se çercò, de tâ mainea, de
superâ e dificortæ alimentæ che a çitæ a l'ea a prœuo a incontrâ a caoza do
blocco impostoghe da Carlo d'Anjou, intençionao a creâ di dizordini e malumô
contra o zoeno governo da diarchia.

O Doia o dovette continuâ, da pœu, a so attivitæ privâ de aodaxe e
intraprendente mercante, percorindo e stradde che da-e colonnie zeneize do
Mediterrannio orientâ e do Mâ Neigro penetravan verso l'interno de l'Axia. Into
zugno 1278 o risurta ancon a Zena, perchè, insemme co-o fræ Giacomo, o
riçevette, a nomme di eredi de l'âtro fræ ascì, Nichiozo, morto inte quelli
anni, o ricavao da l'appâto de ferree, che a famiggia a possedeiva a Cugen. Into
1280 o se spinse scin a Sivas, dove o deciarava de êse disposto a rimborsâ o
mercante Luchetto da Recco (ch'o l'accuzava o Doia de no aveighe versao 180 lie
d'argento ch'o ghe doveiva) a Sivas ò a Tabriz, capitâ do regno Perscian (15
mazzo).

Tornao a Zena, into 1281, comme tutô di eredi de so fræ Nichiozo, o l'appixonò
doi moin e 'na folla sciti into territoio de Cugen.

Trei anni doppo, inta faze ciu cada do conflíto tra Zena e Piza, o contribuì
co-ina nave a-o convollio de çinque galee armæ. Pe transportâ argento e di âtre
merçe inte l'Impeo bizantin; pe difende o convoio, fu allestio una flotta de 11
galee e 2 gaioin, affiæ a l'armiraggio Enrico De Mai, a-o quæ se gh'azonzette
âtre 4 nave, armæ da-o Comun pe a guæra de corsa. O convoio o sarpò o 22 arvî e
o se diresse verso Ciongin. Doppo avei catturao arcuñe barche pizañe,
l'armiraggio o fu informao che in Porto Pizan l'ea stæto allestio una flotta de
34 galee pe scortâ in Sardegna un contingente de cavalaja, ghiao da Bonifaçio
(Façio) da Ghiardesca, conte de Donoratego, figgio de Gherardo, conscignô de
Caggiai. Se decidette, pertanto, de scorî a flotta nemiga. A-o largo da Taoæa fu
preizo una nave veneta, in sciâ quæ l'ea imbarcao o conte (1º mazzo); subito
doppo, apparse a-o largo a flotta pizaña che, ritegnindose supeiô de numero, a
l'attaccò battaggia. O scontro violento o se concruze a seia co-a cattua de 8
galee pizañe e l'affondamento de uña; i âtre nave s'impegnon a consegnâse a-a
matin. Fæto nœutte, se dettan a-a fuga a força de remme, inseguie da-a galea do
Doia, ch'a l'ariescì a razonzine uña. A flotta zeneize a proseguì pe Bonifaçio e
a resegondò a Zena co-o bottin; e galee di mercanti, compreize quella do Doia,
repigion a navegaçion e se dirizettan in sce Agrigento, catturando doe nave
pizañe, l'equipaggio de quæ o fu vendúo a Siracuza. Infin o convoio o poe'
razonze sença urteioî problemi Costantinopoli. Se o Doia o s'ea imbarcao in
sce-a nave de so proprietæ, l'è assæ difiççile ch'o l'agge posciúo pigiâ parte
a-a battaggia da Meloia (6 agosto 1284).

Into 1286 o fu ciammao a comandâ un âtro convoio, formao da 5 galee e diretto
sempre inte l'Impeo bizantin; zonto inti presci de l'Eubea, o catturò una sætía
pizaña, ch'a fu incendiâ. In questi anni o governo di capiten do Popolo o
l'attraversò un periodo de grave crixi, no solo pe a constante prescion eserçitâ
da-i emigræ polittichi guerfi, ma ascì pe e diverzençe de interesci ch'ean a
prœuvo a avenâ a coaliçion tra o populus e e doe famigge (Doia e Spiñoa) a-o
poei. Foscia fu pe rafforçâ a prezença da so famiggia into governo (doppo o
retio de l'Oberto da-a carega de capitannio) che o Doia o l'abbandonò i
traffeghi commerciæ e o se dedicò a l'attivitæ pubbrica. A sostituî o poæ inta
gestion di affæ fun Alberto e Tedixio, impegnæ a fondo inte l'area do
Mediterraneo orientâ, gravitante in sce Peia e in sce Cafà, averta a-o commercio
zeneize inte l'urtimo quarto do secolo.

Into 1288 o Doia fu inviao comme poistæ a Vintimiggia, roccaforte ghibelliña de
fronte a-e nemighe Menton e Moñego. L'anno doppo, comme vicaio e procuao di
capitagni do Popolo, o l'ótègne da-o castellan de Roccabruña a consegna do
castello, a-a quæ s'ea impegnao Carlo II d'Angiò; into luggio o vègne resarçio
pe e speize sostegnue durante a so attivitæ inta Rivea de Ponente. Into 1290 o
deventò poistæ d'Arbenga; in tâ veste o fu incaregao da questa comunitæ d'arrivâ
a un accordio con Manoælo, marcheize de Gravezaña; fu domandao, pertanto,
l'arbitrato de Ghigermo da Çiañexi, abao do poppolo de Zena, ch'o l'impoze una
tregua, ordenando a destruçion de forteççe construie da-o marcheize e proibindo
a-o Comun de costruine di âtre (26 de zugno). L'anno seguente Tedixio, figgio do
Doia, o finançiò a spediçion di fræ Vivadi, intençionæ probabilmente a
circoñavegâ l'Affrica, pe zonze a-e Indie. Into 1296 o Doia o fu elezuo poistæ
d'Asti e o l'ebbe moddo de socore o governo zeneize co-in contingente de
cavalaia, bloccando o tentativo de corpo de man preparao da-i emigræ polittichi
guerfi. A prescion di extrinseci, tuttavia, a no diminuì, ascì perchè ean zœumoæ
nette e diverzençe che contraponeivan i Doia a-i Spiñoa (divixi a-o so interno
ascì da de rivalitæ personæ) e l'ea aprœuvo a ezaorise o consenso concesso da-o
populus a-a diarchia. Into 1297, da-a supremma carega de governo se dimisse
Corado, nevo do Doia, pe açetâ l'oferta de deventâ armiraggio do Regno de
Seçilia. Coscì se poneiva fin a-a neutralitæ gioza che Zena a l'aiva oservao
int'o scontro tra Angioin e Aragoneixi, sançionando o començo de un longo
periodo de violente lotte intestiñe.

A-o posto de Corado fu çernuo o Doia, pe stâ a-o scianco de Corado Spiñoa comme
capitan do Popolo (ottobre 1297). L'anno doppo, pe appoggiâ Giacomo d'Aragon in
lotta co-o fræ Federigo, fu allestio una flotta affidâ a-o Doia; tuttavia, o veo
obiettivo o l'ea quello de inflizze un dúo corpo a Veneçia, vegnua zœumoæ nemiga
implacabile in sci mercoei do Mediterrannio orientâ. Anco-ina votta di interesci
generæ e di interesci personæ coincideivan inta çernia de l'armiraggio; de fæto,
o Doia o dovette amiâ con preoccupaçion a-a menaçça veneta, peigoza pe i frutoxi
traffeghi, che i figgi Alberto e Tedixio gestivan inte l'Impeo bizantin e inta
"Gazaia" (comme se ciammava e colonie zeneize into Mâ Neigro).

A flotta (co-in numero de nave ch'o varria, a segonda di cronisti, da 66 a 85) a
se riunì a Portovennie, pigiando o largo inta stæ avançâ. Doppo avei fæto scâ a
Mesciña pe rifornimenti, a se diresse verso l'Adriatego, navegando a-o largo de
coste puggeize. A traversâ verso a Darmaççia a fu, però, sfortunâ, perchè una
tempesta a desperse a flotta; solo 20 nave seguin o Doia, ch'o se rifugiò into
porto de Antivai. Arecugeito a ciu gran parte de galee, o Doia o decize de
procede a-o sacchezzo de coste darmate, occupando Scurçoa. Chì o s'arrestò, ò
perchè sodisfæto di opiaçioin scin a alloa concruze, ò pe attendighe a flotta
nemiga. O 6 de settembre apparse a flotta veneçiaña, ghiâ da Dria Dandolo, forte
de un çentanâ de galee e intençionâ a fâ vai a so superioritæ numerica. A matin
do 7 de settembre començò a battaggia co-o lanço de proiettili; a flotta veneta
a l'attaccò l'aa drita zeneize, pe anichilâ a meitæ da linnia avversaia; o
primmo assâto o l'ebbe successo, percose dexe galee zeneize fun gravemente
dannezzæ. Tuttavia l'aa senestra a no se lasciò pigiâ da-o panico e, con
un'abile manœuvra ingugente, a l'ariescì a circondâ e nave nemighe. Queste,
impedie da-o spaçio restreito e da-o mâ grosso, no ariescin a sfuzzî a
l'açerciamento; a difeiza despiâ di Veneçien a diò scin a mezogiorno, quande,
cheito a bandea de l'armiraggia, començò a difondise a poiia da sconfita. Enorme
fu o danno subio da-a flotta veneta: l'armiraggio Dandolo o fu fæto prexonê e o
s'amaçò, pochiscime nave ariescin a sarvâse, mentre i âtre fun catturæ ò
affondæ; assæ ærto fu o numero de vittime (sciben che e ziffre varrian da
cronista a cronista).

Segondo una tradiçion lezendiaia, int'o scontro aviæ perso a vitta un figgio do
Doia, ch'o l'aviæ ordinao de caciâlo in mâ, pe no imbaraççâ i opiaçioin a bordo.
L'epizodio (ignorao da-a croneghistega zeneize contemporannia a-i avegnimenti)
fu probabilmente creao (ò acugeito) da-o Petrarca che, pe consolâ un amigo da
perdia do figgio, o mençuña varri ezempi de stoiçismo paterno, tra i quæ quello
do Doia (Fam. II, 2); o fu da pœu o Federighi, into secolo XVII, a repigiâ a
notiççia, açetâ comme vea e intrâ a fâ parte da lezendia doiaña.

A vittoia de Scurçoa a fu pagâ caa da-a flotta zeneize ascì; foscia pe questo
motivo (ò foscia ascì pe o timô de un corpo de man guerfo in sce Zena, arestaa
desguernia) o Doia a tornò inderê, sci ben ch'o l'avesse a poscibilitæ de portâ
l'attacco into cœu do stæto veneçian. Fu coscì vanificao i risurtæ conseguii
co-a vittoia. Bruxao e galee catturæ, o Doia o començò a navegaçion de ritorno,
zonzendo a Zena o 6 d'ottobre. A Repubbrica, riconoscente, a ghe donò o palaççio
in scia ciaçça de S. Mattê.

Into periodo ch'o fu capitan do Popolo, vègne intaoao de trattative de paxe con
Veneçia, aospixe Mattê Visconti, zonzendo a un accordio sottoscrito o 25 mazzo
1299; inte questo mæximo anno, o 21 de luggio, s'arrivò a una tregua pe 25 anni
con Piza, esteiza ascì a-o zuxe de Arboia Zane, visconte de Bas. Into fratempo,
l'asperto loeio politico de Bonifaçio VIII pe portâ a çitæ inte l'area de
influença guerfa, o començò a dâ i so frûti, creando di dissensci sempre ciu
profondi tra e famigge Doia e Spiñoa a-o poei. A conseguença a fu o
liçençiamento di capitagni do Poppolo, sostituii da un poistæ foresto (28 ott.
1299). Ço no impedì, tuttavia, che a-o Doia foise affiao o comando de una
flotta, no semmo con quæ obiettivo. Into mæximo anno, o trattò l'acatto do Çervo
da-i cavagei de S. Zane de Geruzalemme (22 d'ottobre).

Inte sanguinente lotte che scciancon e famigge ghibeliñe e che viddan emerze o
rammo doian de Brancalion e do figgio Bernabè, o Doia o dovette ghiâ quella
parte da consciortaia ch'a l'ea stæta inrimediabilmente sconfita da l'aliança
tra i Spiñoa de Luccoi e i Doia "sardi". Montæ a-o poei Obexin Spiñoa e Bernabè
Doia (7 genn. 1306), o fu constreito a lasciâ Zena, tornandoghe, però, za a-a
meitæ de março e parteçipando a-e sescioin di conseggi da Repubbrica. Tuttavia
l'atmosfea in çitæ a l'arestò storbia, e perçò, into settembre, o Doia e di âtri
membri da famiggia fun torna costreiti a alontanâse, trovando repao a Sanremmo.
L'anno seguente Bernabè Doia o poe' marciâ in sce-a Rivea de Ponente contra i
"estrinseghi", che fun constreiti a trattâ; a-a fin de dexembre, co-o Doia in
primma fia, questi preston in çitæ o zuamento de fedeltæ a-o nœuvo governo.
Fratanto esploze o contrasto tra Opexin Spiñoa e Bernabè Doia, che into novembre
do 1308 o fu deposto co-a força da-o collega; mentre molti membri da famiggia
fun torna costreiti a lasciâ Zena, o Doia o poette arestâghe indisturbao. Quande
a çittæ a se consegnò a l'impiatô Arigo VII (21 ott. 1311), o l'ebbe l'incarego
de allestî una flotta, foscia pe un attacco contra Roberto d'Angiò, ma a
campagna navâ a no dovette êse effettuâ. Into 1315, alliaose i Doia e i Grimadi
contra i Spiñoa, l'ezerçito comandao da Manfredin do Caretto, into quæ
s'atrovava ascì o Doia e i so figgi, o l'attaccò Buzalla, roccaforte nemiga. O
castello o fu preizo doppo una fea battaggia, ma a reaçion di Spiñoa, ch'aveivan
asódào de truppe todesche, a l'imbósò a scituaçion. O Doia o fu catturao co-i so
figgi e tegnúo in ostaggio da-i merçenai, che preteizan un forte rescatto a
tittolo de ressarçimento pe e paghe no ancon corisposte.

Cheito Zena in man guerfa into 1317, o Doia fu constreito a abandonâ a çitæ,
finindo a so vitta in exilio. De fæto, o moì a Saña o 17 ott. 1321 ma o fu
sepelio a Zena; segondo a so voentæ, o corpo o fu alugao inte 'n sarcofago
(provegninte, foscia, da-o bottin de Scurçoa) posto in sce-a facciâ esterna da
gexa de S. Mattê. Da Argentiña Spiñoa o l'ebbe Tedixio, Alberto (ch'o spozò
Izotta, figgia de Ghigermo da Camilla), Zenoardo, Lamba, Çezare, Lonardo e Maia
(ch'a spozò Porchetto de Ghigermo Sarvægo).



https://lij.wikipedia.org/wiki/Gu%C3%A6ra_di_sett%27anni

Guæra di sett'anni, conflíto de vaste dimenscioin che fra o 1756 e o 1763 o
l'oppoze Gran Bretagna e Pruscia a França e Aostria e so alliæ (Ruscia, Sveççia,
Polonnia, Sasonnia e ciu tardi a Spagna). Combattua in quattro continenti, a
l'affermò a supremaçia militâ da Pruscia in Œüropa, a preponderança de
l'Inghiltæra in sce-i moæ e o so dominnio in America e in India, a l'introdusse
decizamente a Ruscia inta politica di stati occidentæ, a segnò infin a decadença
de l'Aostria davanti a l'affermâ superioritæ da Pruscia e quella da França
davanti a l'Inghiltæra, che ghe succedette into dominio de vasti territoî
extra-œüropei.

Into dexennio succescivo a-o trattao de Aquisgraña (1748), che a-o termine da
guæra de succescion aostriaca, o l'aveiva ciumentao l’aliança tra Aostria e Gran
Bretagna, l’amixiççia tra i doi stati a l'ea stæta menaççâ da di insanabile
diverzençe d’obiettivi, percose Londra a l'amiava a definî co-a França o so
conflíto d’otramâ, mentre Vienna a l'ambiva a liquidâ a potença prusciaña co-ina
coaliçion. L’iniçio de l'imbosamento di alliançe, preluddio da guæra, o fu
segnao da-o trattao de Westminster, concruzo into zenâ 1756 tra Zorzo II
d’Inghiltæra e Federigo II de Pruscia. O 1° mazzo succescivo França e Aostria
abbandonon o tradiçionâ antagonismo e sottoscrissan a Versailles un accordio
difenscivo contra a menaçça anglo-prusciaña. inte l'uverno 1756-57 l’Aostria a
promisse a-a França a ciu gran parte di Paixi Basci in cangio di territoî de
Parma e de Guastalla, mentre a França a vegniva o banchê de Maia Texo e a
l'asseguava de no trattâ sepaamente. Intanto, pe rafforçâ o blocco offenscivo
contra Federigo II, a França, savendo de doveise ascì çimentâ a fondo contra
l’Inghiltæra inte colonnie, a s'aspresciò a concludde de trattative co-a Ruscia
(alliança de San Peoburgo, 21 novembre 1756; a-a quæ seguì, into zenâ 1757,
l’accescion da Ruscia a l'alliança aostro-françeize). A un’alliança diretta
aostro-russa se zonse da pœu o 2 frevâ 1757. O gradoâ passaggio da l'alliança
difensciva a quella offensciva fra Luigi XV e Maia Texo o fu sancío formalmente
da-o segondo trattao de Versagge (1° mazzo 1757) ch'o l'impegnava França e
Aostria, insemme a-a Ruscia, inta guæra continentâ. Inti progetti de Parigi un
tâ scheamento de forçe o l'aviæ dovúo sciaccâ inte 'na sola campagna a Pruscia,
portando a-a conquista de l'Hannover, a-o stabilimento de un condominio
continentâ franco-aostriaco, a-a sottomiscion di Paixi Basci a-a França, a quæ a
l'aviæ alloa posciúo voze tutte e so risorse contra l’Inghiltæra. In realtæ, a
genialitæ de Federigo II e l’inçerteçça e a dezunion fra i alliæ mandon a vœuo
questo disegno. A-o scciœuppo di ostilitæ (ottobre 1756), a França a l'ea in
condiçioin de netta infeioitæ navâ rispetto a l'Inghiltæra; d’âtra parte,
l’alliança con l’Aostria e co-a Ruscia a l'impoze de dividde i sforsci françeixi
riservando a-i tiatri coloniæ un’insuffixente difeiza.

A guæra a se desgugette longo doe linnie parallele de conflíti distinti, l’un
tra a França e a Gran Bretagna, in sce-i moæ, inte colonie e inta Germania
occidentâ (Hannover), l’âtro tra Federigo II e a coaliçion di so avversai inta
Germania orientâ, inta Slexa, a-e frontee da Boemia e da Polonia (co-e battagge
risolutive de Rossbach, 5 novembre 1757; Leuthen, 25 dexembre 1757; Kunersdorf,
21 agosto 1759). Perçò doi trattæ distinti, quello de Pariggi e quello de
Hubertsburg (1763), pozan fin a l'un e a l'âtro conflíto. A França a fu a naçion
che ciu risentì da sconfita, perché a vidde consolidâse a est una nœuva grande
potença continentâ, a Pruscia, e a perse o dominnio di moæ e o so primmo impeo
(Canadà e dipendençe, arcuñe de Antille, o Senegal e l’India) a vantaggio de
l'Inghiltæra. O conflito continentâ o fu dominao da Federigo II, ch'o l'ariescì
a sarvâ a poxiçion da Pruscia, graçie ascì a-o sostegno russo doppo l’asceiza
a-o trono de Pê III into 1762.



https://lij.wikipedia.org/wiki/Genocidio_%C3%A6rminnio

L'esprescion Genociddio Ærminnio ò Massacro di Ærminni (in lengua ærminnia Հայոց
Ցեղասպանութիւն Hayoc’ C’eġaspanowt’yown ò Մեծ Եղեռն Medz Yeghern "Grande
Crimmine", a se riferisce a doi eventi distinti ma ligæ fra lô: o primmo o l'è
relativo a-a campagna contra i Ærminni conduta da-o surtan ottoman Abdul-Hamid
II inti anni 1894-1896; o segondo o l'è collegao a-a deportaçion e eliminaçion
di Ærminni inti anni 1915-1916. O termine genoçidio o l'è associao sorvettutto
a-o segondo epizodio, ch'o vegne commemorao da-i Ærminni o 24 d'arvî.

Int'o mæximo periodo storico l'Impeo Ottoman o l'aiva conduto (ò aomanco
tollerao) di atacchi scimmili contra di âtre etnie (comme i Asciri e i Greghi),
e pe questo di studioxi creddan che ghe foise un progetto de sterminnio.

In sce-o cian internaçionâ, 29 stati han za ófiçialmente riconosciúo un
genocidio inti eventi descriti.

Into 1890 inte l'Impeo Ottoman se contava circa 2 mioin d'Ærminni, in
maggiorança crestien-ortodosci monofixiti (no aveivan parteçipao a-o Concilio de
Calcedonia e no aveivan aderio a-a profescion de fe' ch'a riconosce ascì a piña
umanitæ de Gexo insemme a-a so piña divinitæ, e quindi conscideran Gexo comme
entitæ unicamente diviña). I Ærminni ean sostegnui da-a Ruscia inta so lotta pe
l'indipendença, percose a Ruscia a l'aspiava a indebolî l'impeo ottoman pe
annettine di teritoi e eventualmente appropriâse de Costantinoppoli. Pe reprimme
o movimento aotonomista ærminnio, o Governo ottoman o l'incoraggì fra i Curdi,
co-i quæ o condivideiva o teritoio inte l'Ærminnia storica, di sentimenti de
oddio anti-ærminni.

L'oprescion che dovettan subî da-i Curdi e l'aomento de tasce imposto da-o
governo turco ezasperon i Ærminni fin a-a rivotta, a-a quæ l'ezerçito ottoman,
asciancao da de miliççie irregolæ curde, o rispoze assascinando de miggiæa de
Ærminni e bruxandone i villaggi (1894).

Doi anni doppo, foscia pe ótegnî vixibilitæ internaçionâ, di rivoluçionai
ærminni ocupon a banca ottomaña a Istanbul. A reaçion a fu un pogrom
anti-ærminnio da parte di Turchi ottomen in to quæ perdette a vitta 50.000
Ærminni.

Into periodo precedente a Primma guæra mondiâ a l'impeo ottoman l'ea succedúo o
governo di «Zoeni Turchi». Questi temeivan che i Ærminni poesan alliâse co-i
Rusci, di quæ ean nemixi.

Into 1915 di battagioin ærminni de l'ezerçito russo començon a reclutâ fra e so
fie di Ærminni che in precedença aveivan militao inte l'ezerçito ottoman.
Intanto l'ezerçito françeize o finançiava e armava a so votta i Ærminni,
inçitandoli a-a rivotta contra o nascente poei repubbrican.

Inta nœutte tra o 23 e o 24 arvî 1915 vègnan eseguii i primmi arresti tra
l'élite ærminnia de Costantinopoli. L'opiaçion a proseguì l'undeman e inti
giorni seguenti. Inte 'n solo meize, ciu de mille intellettuæ ærminni, tra i quæ
di giornalisti, scritoî, poeti e sciña di delegæ a-o Parlamento fun deportæ
verso l'interno de l'Anatolia e massacræ longo a stradda.

A ciu gran parte di storichi a tende a consciderâ e motivaçioin addute da-i
Zoeni Turchi comme propaganda, e a sottoliniane o progetto politico amiante a-a
creaçion in Anatolia de un stato turco etnicamente omogennio.

Di âtri studioxi, sostegnindo l'inexistença de un progetto de genocidio,
reciamman l'attençion in sce-o fæto che no tutti i numeroxi Ærminni d'Istanbul
fun ingugeiti into massacro e che no fu approntao un cian scistematico de
eliminaçion paragonabile a quello misso in pratica da-i nazisti contra i Ebrei
durante a Segonda guæra mondiâ.

Questa texi a lè sostegnua, tra i âtri, da Guenter Lewy. A questo propoxito o
studiozo ærminnio Boghos Levon Zekiyan o spiega che a persecuçion di Ærminni de
Istanbul a fu solo o punto de partença de miliççie turche, destinao a corpî
escluxivamente i intellettuæ, e mente pensante: l'obiettivo da deportaçion o
resguardava no tanto i Ærminni in quante componente etnica, ma ciutosto i
Ærminni comme componente territoriâ de l'Anatolia, into quaddro do progetto dîto
da Grande Turchia (ò do panturchismo). Boghos Levon Zekiyan o sottolinnia che "i
Ærminni rescidenti inta capitâ ean estranei a-a lezze de deportaçion, ovviamente
pe un riguardo a-e miscioin diplomatiche strangee" mentre in Anatolia
"un'opiaçion coscì ampia a l'ea façilitâ inte l'esecuçion da-o stato de guæra
into quæ a se trovava impegnâ tutta l'Œüropa"

O governo turco o continnoa scin-a ancœu a refiâ de riconosce o genocidio di
Ærminni e questa a l'è uña de caoze de tenscion tra Union Œüropea e Turchia. Una
recente lezze françeize a punisce co-a prexon a negaçion do genocidio ærminnio.
Pe converso, za da tempo a magistratua turca a punisce co l'arresto e a recluxon
scin a trei anni o nominâ in pubbrico l'existença do genocidio di Ærminni in
quante gesto anti-patriottico. In tâ denonçia, comunque retiâ, l'è incappao o
scritô turco Orhan Pamuk, a prœuvo a un'intervista a un giornâ sviççero inta quæ
o l'accennava a-o fenommeno. O governo turco attuâ o l'è a prœuvo a favoî
l'avertua a-o riconoscimento de questa pagina de stoia, comme dimostrao ascì
da-a riavertua de arcuñe gexe ærminnie into sud-est do paize (a zona curda) a
Van e a Diyarbakır, in sce iniçiativa do scindico do BDP Osman Baydemir. I
socialdemocrateghi do Partio Repubbrican e i naçionalisti tuttavia se ópoñan
tenaxemente a questi cangiamenti.

Into 1896 o governo ottoman o registrava in 1.440.000 i Ærminni rescidenti in
Anatolia. Segondo o Patriarcato ærminnio de Costantinopoli, into 1914 i Ærminni
anatolichi andavan da un minimo de 1.845.000 a un mascimo de 2.100.000. E stimme
varian da un minnimo de 950.000 segondo e fonte scrite turche scin a 3.500.000
segondo e ipottexi di Ærminni.

O storico Arnold J. Toynbee, ch'o fu ófiçiâ de l'intelligence britannega in
Anatolia inta primma guæra mondiâ, o stimma in 1.800.000 o nummero complescivo
di Ærminni de quello paize. L'Enciclopedia britannica a l'indica comme probabile
o numero de 1.750.000..

E fonte turche stimman o numero di Ærminni morti in 200.000, mentre quelle
ærminnie arrivan a 2.500.000. Talat Pasha, Gran Visir into 1917-1918 e
importante Zoeno Turco, o stimma a ziffra in 300.000 morti.



https://lij.wikipedia.org/wiki/Federigo_II_do_Sacro_Impeo_Roman

Federigo II imperatô (Iexi 1194 - Castel Fiorentin, presso San Seveo, Puggia,
1250).

Figgio de l'imperatô Enrico VI de Hohenstaufen e de Constança d'Atavilla, o fu
posto, doppo a morte do poæ e, doppo, da moæ, into 1198, segondo e dispoxiçioin
testamentaie de quest'urtima, sotto a tutella de pappa Innoçençio III. Incoronao
re de Seçilia za verso a fin de mazzo do 1198, o se trovò in boeia di feüdatai
todeschi e normanni che se contendeivan l'influença politica in sce-o regno.
Solo into 1206 Innoçençio III o poe' fâse consegnâ Fredrigo che, proclamao
maggiorenne, o s'unì in matrimonio into 1209 con Constança d'Aragon. Mentre
daprimma l'ea intençion do pappa de impedî in ogni moddo l'union da coroña
imperiâ a quella reâ de Seçilia in sce-o cappo de Federigo, e preteize de Otton
de Brunswick in sce-o regno normanno, una votta deventao imperatô co l'appoggio
do pappa, determinon a scominiga contro quest'urtimo, e l'invio a-i prinçipi de
Germania de procede a l'eleçion de un nœuvo sovran. Coscì Federigo, andæto in
Germania, o poe' ese elezuo re into 1212 a Francoforte, ma solo doppo a
battaggia de Bouvines (1214), inta quæ Otton o fu batuo da Feipo Aogusto de
França, so alliao, o l'ariescì a diventâ l'incontrastao padron da coroña
germanica.

Riordinæ i affæ de Germania, o Federigo o promisse a-o nœuvo pappa Onoio III de
condue una croxâ contra i infedeli e, derê aseguaçion de amministrâ a Seçilia
separaa da l'impeo, o çenzette o 22 nov. 1220 a coña impeiâ in S. Pê.

Rentrao into regno de Seçilia, o ghe començò una profonda œuvia de
riordenamento: o ristabilì l'aotoritæ regia contro i feüdatai, o riorganizzò i
scistemi amministrativi e giudiçiai, instaorando un assolutismo che, ben servio
da una nœuva classe de fonçionai fedeli e capaxi (tra lô Goffre' da Viterbo e Pê
da Vigna) o determinò, nonostante l'exoxitæ de çerti monopoli, o benese de
popolaçioin governæ.

Inte quelli anni risurton vañe e receste mosseghe da-o pontefixe de condue a
promissa croxâ: con diverse scuse e pretesti, Federigo o l'ariescì sempre a
eludde o dexideio de Onoio III. O partì finarmente (ag. 1227) doppo l'eleçion do
successô Grigœu IX, ch'o se mostrava deciso a scominigálo, ma o rentrò pochi
giorni doppo a caosa de un'epidemia scciuppâ in sce-e nave. Corpio da-a
scominiga, o ripartì into zugno 1228; mediante un accordio co-o surtan al-Kāmil
o l'ótègne Gerusalemme, da quæ o çenzette a coña de re o 18 março 1229 pe i
driti vegnuighe da Zabella de Brienne, ch'a l'aveiva maiao into 1225, doppo a
morte da primma moggê.

In Italia fratanto o pappa o l'aveiva arecugeito un exerçito ch'o devastava o so
regno; solo o so ritorno o l'ariescì a ristabilî a paxe. Doppo avei
urteriormente perfeçionao l'ordenamento legislativo mediante a promurgaçion de
Constituçioin melfitañe into 1231 (Constitutiones Regni Siciliæ), o se vóze' a-a
definiçion di rapporti co-i Comun lombardi, che durante a so permanença in
Oriente aveivan fæto caosa comuña co-o pappa. A dieta convocâ a Ravenna into
dex. 1231 a riaffermò l'ata sovranitæ imperiâ in sce-i Comun ma sença risurtao
pratico arcun. Succescivamente fu i affæ de Germania a rende necessaia a so
presença: o figgio Enrico, rebellaose, o s'ea arecugeito in gio tutti i
scontenti da politica do poæ. Ristabilia a proppia aotoritæ e ótegnúo l'appoggio
di prinçipi contro i Comun, inta battaggia de Cortenœuva (27 nov. 1237) o
l'inflisse una grave sconfita a-a liga lombarda: o mæximo carroçço de Milan o
caze' inte moen de Federigo.

Ma, mentre i Comun arecugeivan de nœuve forçe, o maiezzo (1239) do figgio Enço
con Adelaxa viddoa d'Ubado Visconte, zuxe de Tore e de Gallua, o rincruiva
l'ostilitæ de Grigœu IX ch'o veddeiva a gexa privâ de l'ereditæ sarda promissa
da Adelaxa. Federigo, anco-ina votta scominigao into março 1239, o l'ariescì
però a impedî che se radunesse a Romma o concilio indîto co-o fin de depoñilo,
catturando gran parte di convocæ (1241).

Ma morto o Grigœu, o successô Innoçençio IV, reünio into zugno 1245 un concilio
a Lion, o scominigò e depose Federigo, e o bandì contro de lê una croxâ de tutti
i popoli crestien. Federigo o tentò de riagî; ma in Germania fu elezuo re o
margravio de Turingia Enrico Raspe; in Italia, mentre Parma a cazzeiva in man a
una façion favoeive a-o papato, e forçe ostî se feççan sempre ciu menaççose.
Federigo o tentò alloa de razonze un accordio co-o pontefixe, ma invan. Into
1248 o dovette subî una dua sconfita sott'a-e miage de Parma e l'anno seguente o
diletto figgio Enço, battúo inta battaggia de Fossâta, o cheite inte moen di
Bologneixi, che o tègnan prexonê scin a-a morte (1272). Solo da-a Germania, dove
o successô de Enrico Raspe, Ghigermo d'Olanda, o fu sconfito da-o figgio de
Federigo, Corrado, l'imperatô o l'ebbe de notiçie confortante. Ma de lì a poco o
Federigo o moì a l'improvvista, vittima de 'n attacco de desenteria.

Tra i so figgi ricordemmo Enrico avuo da Costança d'Aragon e Corrado IV da
Iolanda de Brienne, legittimi; Manfreddi (legittimao doppo o 1235) da Gianca
Lancia; Enço e Federigo d'Antiochia, illegittimi.

A figua de Federigo l'è ligâ a-a stoia da lettiatua italiaña pe quella scœua
seçiliaña ch'a fu a primma palestra, in sce di temi provençæ, da nœuva poexia
vorgâ italiaña, e ch'a se ciammò seçiliaña apponto perché, comme dixe o Dante
into De vulgari eloquentia, scioia a-e corte de Federigo e de Manfredi, re de
Seçilia; o fu poeta lê mæximo (se gh'attriboisce 4 cançoin); o dette impurso a-a
cortua, realizzando l'incontro fra træ çiviltæ, a latiña, a grega e l'araba,
promovendo de verscioin di œuvie ignote a-i latin (a-a so corte laoò Michê
Scoto; into 1230-32 o fu Federico II a inviâ a l'universcitæ de Bologna e a di
âtre universcitæ di œuvie de Averroè tradute da l'arabo) e i studdi de filosofia
naturâ (da l'astrologia, professâ a-a so corte da Michê Scoto e Teodoo, a-a
matematica: a lê Lonardo Fibonacci o dedicò o Liber quadratorum); o s'impegnò lê
mæximo inte de dispute scientifiche e filosofiche (se ricorda i "Quexii
seçilien" con Ibn Sab‛īn) e o scrisse un trattao de farconaja (De arte venandi
cum avibus) ricco de oservaçioin dirette; famoso a-i so tempi o zoo che Federigo
o l'arecugette con di animæ esotichi.



https://lij.wikipedia.org/wiki/Federigo_Barbarossa

Federigo I imperatô, dîto o "Barbarossa" (ted. Rotbart, n. 1125 - m. into
sciumme Göksu, 1190).

Figgio de Federigo II, ducca de Svevia, e de Giuditta, sœu de Enrico o Superbo,
ducca de Bavea, o vègne ducca de Svevia a-a morte do poæ (1147). A-a morte de so
barba Corado III, re de Germania, o fu eletto so successô a Francoforte (4 março
1152), doppo êse ariescio a procuâse ascì l'appoggio do coxin Enrico o Lion,
ducca de Sassonia, co-a promissa de restituighe o ducato de Bavea, che Corado
gh'aiva levao. A prœuvo a questo compromisso a poxiçion de Federigo in Germania
a fu politicamente assæ ciu stabile.

A prœuvo a accordio con pappa Eügenio III, a-o quæ tra l'âtro o l'aveiva aseguao
o so appoggio contra o re de Seçilia, Federigo o desceize in Italia (ott. 1154)
e, inta dieta de Roncaggia, o promulgò un editto ch'o prevedeiva a restituçion
di driti regi da parte di Comun che se n'ean impossessæ inta primma meitæ do
seccolo e che avieivan dovúo sottostâ a di fonçionai de nomina imperiâ.

Incoronao a Monza re d'Italia (15 arvî 1155), o proseguì verso Romma, dove o
soppresse o Comun che se gh'ea costituio e ne consegnò un di ispiatoî, Arnado da
Brescia, a-o pontefixe Adrian IV, succedúo a Eugenio III, e o se feççe incoronâ
da questo imperatô o 18 zugno 1155, doppo avei vinto a rescistença da ribelle
Tortoña; o no mantègne tuttavia a promissa de affrontâ i Normanni e o prefei
tornasene in Germania. Chì o riaffermò a propria aotoritæ e o prestiggio de
l'impeo: inta dieta de Ratisboña (1156) o sançì a cescion da Bavea a Enrico o
Lion e o ne risarçì i Babenberg co l'elevaçion de l'Aostria a ducato. Into
luggio do mæximo anno o sposò (e precedente noççe [1147] con Adele de Vohburg
ean stæte annullæ derê so recesta da-o pappa into 1153) Beatrixe, figgia do
conte Rinaldo III e erede da Borgogna.

O tornò quindi, into 1158, in Italia pe riaffermâ i so diritti sovren in sce-i
Comun lombardi, e particolarmente in sce Milan, ch'a fu costreita a pagâ una
forte murta. Into nov. do mæximo anno o convocò torna una dieta a Roncaggia e
appoggiandose ascì a-e teorie do diritto roman o studdio do quæ o l'aveiva
repiggiao vigô inte quelli anni, o ghe emanò a Constitutio de regalibus, vea
carta di driti sovren impeiæ, ch'a fu formalmente riconosciua ascì da-i
rappresentanti di Comun. Tâ riconoscimento o no varse tuttavia a allontanâ o
conflito tra l'aotoritæ imperiâ e l'aotonomismo di Comun, decixi a no renonçiâ
a-e libertæ ótegnue co-i precedenti imperatoî. A-o contrasto co-i Comun
s'accompagnò l'âtro co-o papato, pe a preteisa imperiâ de intervegnî inte
eleçioin episcopæ; tâ contrasto o divegne insanabile a-a morte de Adrian IV co
l'eleçion do card. Bandinelli, Lusciandro III (1159), deciso assertô de texi
teocratiche che sostegnivan a supremaçia do papato in sce l'impeo e a-o quæ o
Federigo o contrappose l'antipappa Vittô IV (e doppo a morte de questo, 1164, o
nœuvo antipappa Pasquâ III). A naturâ alliança tra o pontefixe e i Comun a
spinse l'imperatô a un nœuvo intervento contro Milan ch'a fu rasa a-o sœu into
1162. Into 1167 mentre Lusciandro III o se rifugiava presso i Normanni, Federigo
o l'occupò a mæxima Romma, ma una violenta epidemia a deximò o so esercito e a-o
costrense a tornâ in Germania.

Into frattempo molti Comun de l'Italia settentrionâ s'ean unii inta liga
lombarda (zuâ a Pontidda, arvî 1167). Soltanto doppo avei regolao i affæ de
Germania (ma sença ótegnî da-o coxin Enrico o Lion l'agiutto militâ pe a nœuva
disceisa in Italia) o Federigo o tornò inta penisoa into 1174. A l'infrutuoso
aseddio de Lusciandria (ott. 1174 - arv. 1175), o seguì into 1176 a sconfita de
Legnan, ch'a portò o Federigo in sce-a via de trattative. A paxe tra pappa e
impiao a fu coscì conclusa a Veneçia o 21 luggio 1177: Federigo o riconobbe
Lusciandro III quæ unico e legittimo pontefixe e o firmò co-i Comun una tregua
de sei anni. A succesciva paxe de Constança (1183) a costituì un sostançiâ
riconoscimento, da parte de Federigo, de libertæ çittadiñe contra a-a so formâ
aççettaçion da sovranitæ imperiâ e a-o pagamento de un tribúo.

In Germania intanto i rapporti de Federigo con Enrico o Lion razonzeivan o so
punto critico. Doppo aveilo inutilmente exortao a giustificase dinançi a lê,
Federigo, foscia preoccupao che a formaçion di scingoli stati regionæ comme
quello do coxo a poesse nœuxe a l'aotoritæ de l'Impeo, o deciarò Enrico
descheito da-o possesso de tutti i ben feüdæ e allodiæ e o l'assegnò o dominio
in sce-a Sassonia e in sce-a Bavea a-i Wittelsbach. Into 1181, a Erfurt, o Lion,
ch'o l'aiva opposto rescistença anche armâ a-e mezue imperiæ, o dovette domandâ
o perdon de Federigo e accettâ l'exillio.

Inta dieta de Magonça (1188) Federigo o s'impegnò a condue una croxâ contra i
infedeli. Partio da Ratisboña into mazzo do 1189, o moì negando into sciumme
Göksu inti presci de Seleüçia in Çiliçia.

A figua de Federigo, che a tradiçion comunâ italiaña ligò a-e crudeltæ contro
Milan e Tortoña, faxendola into Resorzimento quæxi a prefiguaçion de l'oppressô
tedesco, a trovò invece consenso into sentimento naçionâ germanico, ch'o-a cantò
inte inalumieive saghe comme quella do púo eroe germanico, do gran re ch'o dorme
inte l'antro segretto de montagne de Turingia læsto a resorze pe a grandeçça da
Germania.



https://lij.wikipedia.org/wiki/Estetica

O significou originale do termine Estetica o l' ea quello dæto dä sö etimologia:
dottrinna da conoscensa senscibile. A partï da o Setteçento - a opera, pe o
primmo, de Baumgarten - però s' è començou a ciammä con questo nomme a dottrinna
de l' arte, sciübben che quarche filosofo, comme Kant, o l' agge ancun döviou o
termine estetica con l' antigo scignificou.

Segundo Platon, o bello o l' è unna idea in sè e o l' è collegou a l' idea do
ben: l' arte a l' è do tütto staccä dao bello, dæto ch'a no riescie a razzunze
l' imitasion de l' idea, ma a pö solo imitä a cosa (materiale). L' ommo,
seguindo l' arte, o l' è in errô, coscì comme l' è in errô chi se fia da
conoscensa senscibile.

Pe Aristotele invece a mimexi (imitazion) artistica a no copia solo a realtæ
materiale ma, attraverso quella, anche a realtæ ideale. L' arte a l' è perciò
rivalütä rispetto a Platon.

Con Leibniz e Baumgarten l' estetica a se modernizza passando da l' interesse pe
a cosa a quello pe o spirito: oscia nasce i concetti de genio, fantaxia,
sentimento, immaginativa. L' arte a l' è unna forma de cognision e a stà a meitæ
fra o senso e l' intelletto. L' arte a l' è a perfesion da conoscensa
senscibile. Giambattista Vico o vedde nasce l' arte da-a pascion, in to momento
da fanciülessa do spirito umano.

In ta Critica do giüdisio Kant o tratta o tema do bello (emmo visto a l' inizio
ch'o no ciammava con o termine estetica questo argomento). Pe o filosofo de
Königsberg l' interesse pe o bello o l' è visto comme un piaxei contemplativo,
sensa nisciün interesse reale in te l' azion: a contemplasion estetica a l' ha
carattere misterioso. Pe Hegel o bello o l' è l' apparision senscibile do Vero o
de l' Idea; ma l' arte a l' è a un livello infeiô rispetto ä religion e ä
filosofia.



https://lij.wikipedia.org/wiki/Erodoto

Eròdoto (gr. ‛Ηρόδοτος, lat. Herodŏtus). - Storico grego (Alicarnasso tra 490 e
480 a. C. - Atene 424 circa).

O fu esule a Samo, da pœu o tornò in patria quande caze' a tirannide, e de lì o
se recò a Atene, dove o conobbe e o l'ammirò Pericle e o fu amigo de Sofocle; da
Atene o s'allontanò pe piggiâ parte a-a fondaçion da colonia panellenica de
Turii (446 ò 444) e pe i so molti viægi (a Samo, into Ponto, in Traxa, in
Macedonia, in Cirenaica, in Egitto e inte l'impeo Perscian; questi doi urtimi
into 448 circa); l'è controverso se Erodoto o l'agge visto pe davei tutti i
paixi descriti: foscia o completò i so apponti de viægio con de notizie desonte
da de fonte scrite.

L'œuvia storica de Erodoto a fu divisa inte 9 libbri da-i grammatichi
Lusciandrin; tarda a l'è a denominaçion di libbri co-o nomme de nœuve Muse.

o 2° a stoia de l'Egitto scin a-a sottomiscion de questo a Canbise, successô de
Ciro.

O 3° o nara a stoia do regno de Canbise e da pœu de Daio scin a-a so spediçion
scitica. Questa a l'è compreisa, co-ina digrescion in sce-i Sciti,

into 4°, ch'o nara ascì a spediçion do satrapo Ariande contra Çireñe con
digrescioin in sce-a stoia de Çireñe e da Libbia.

O 5° o nara a rebellion di Ioni scin a-a morte de Aristagora con de longhe
digrescioin in sce-a stoia de Sparta e Atene.

Into 6° l'è narao a sottomiscion da Ionia e e impreize di Perscien contra a
Grecia scin a-a battaggia de Maatoña.

Inte l'8° gh'è e battagge de l'Artemixio e de Salamiña scin a-o termine do
primmo anno da guæra,

A spiegâ l'ampiezza e o numero de digrescioin inte l'œuvia de Erodoto, s'è
pensao che o l'avesse composto de trattaçioin separæ (λόγοι) in sce-i scingoli
popoli, da pœu fuse no troppo abilmente inte un'œuvia continnoa (A. Schöll, A.
Bauer). Di atri invece ritegnan che o motivo conduttô o foise una stoia da
Perscia e di vari popoli che fun in contatto con quella e che da pœu o cian de
l'œuvia o mutesse scin a trasformáse inte 'na stoia da lotta tra Greghi e
barbai, quande o successo de parte za composte in sce-e guære grego-persciañe o
spinse l'aotô a poñe in particolâ resato queste lotte che occupan a meitæ circa
de l'intrega œuvia (G. De Sanctis). Comme fonte scrite Erodoto o çitta in doi
soli lœughi Ecateo; ma o riporta in tante ócaxoin di informaçioin oræ. Pe a
battaggia de Salamiña influin çertamente i "Perscien" de Eschilo. De ciu, di
documenti epigraffichi, epigrammi, oraccoli fun de seguo doeuviæ da Erodoto che
into complesso o l'attinse sorvetutto a-a tradiçion orâ. De fronte a-e
tradiçioin Erodoto, pù astegnindose da una critica espliçita, o l'esercita
effettivamente inta seleçion mæxima de quelle, távotta solo in base a di motivi
esteioî e sentimentæ.

Erodoto o riconosce a grandioxitæ de vittoie greghe, ma into complesso l'epopea
naçionâ ellenica, pe-a quæ i Greghi vinçettan i Perscien, a-o lascia freido. O
sentimento da superioritæ da civiltæ grega in sce-a barbarica o manca in Erodoto
tanto che i antighi mæximi o ciammon "filobarbao". A l'è invece ciæa a tendença
politica de Erodoto a glorificâ Atene e i Atenieixi ch'o conscidera liberatoî da
Grecia, rappresentando invece into moddo ciu odioso i so avversai inta guæra do
Peloponneso: Tebe e Corinto. No coscì avverso o l'è a-i Sparten di quæ o
riconosce a prodezza, pù tendendo a mettili in cattiva luxe a peto di Atenieixi.
I concetti religioxi de Erodoto son soventi contraddittoi: de votte i miti son
raçionalizzæ, di atre Erodoto o se mostra estremamente credulo de fronte a di
oracoli, prodixi e sœunni profetichi. Caratteristega a l'è l'importança ch'o dà
a l'invidia diviña (ϕϑόνος ϑεῶν) a quæ a l'intervegne pe umiliâ o mortâ che
troppo o s'innaça.

O so retræto co-a barba idealizzao o l'è noto da varie coppie de un originâ
creao doppo a morte. Inte l'erma de Nappoli, iscrita, o l'è accobbiao a
Tucidide.



https://lij.wikipedia.org/wiki/Dermatite_atopica

A Dermatite atopica a l' è unna mouttia da pelle. A se presenta in te soggetti
che han avüo manifestasioin allergiche (o che vegnan da unna famiggia in te a
quale seggen stæte presenti manifestasioin allergiche). L' elemento allergico o
no l' è l' ünico a determinä a mouttia, essendo associou anche con cause
ambientali (clima, prodotti chimici) e psicologiche. E ghiandole sebacee e
sudoripare funsionen meno de o normale. In te o neonato e in te l' adülto e
localizzasioin d'a dermatite atopica son differenti; i scintomi invece son i
meximi (brigue e dermangiöia). Normalmente l' esordio in te i figgiö o se ha
verso i 3-4 meixi de etæ, con a formasion de briguette vescicoloze e ümmie in
sce a faccia e sotta ai cavelli; no l' è interessou a zona intorno ä bocca.
Viceversa a zona periorale e i lerfi son interessæ in te i caxi de dermatite
atopica che se presentan in te l' adolescente e in te l' adülto. In te questi
ürtimi caxi a pelle a se presenta secca, sciüta, assottigiä e con spaccatüe
(ragadi); in te a fase acüta però a diventa essudante. In te i figgiö l' è
façile asciste ä guarigion spontanea con o tempo.



https://lij.wikipedia.org/wiki/Charles_Babbage

Charles Babbage (Totnes, Devonshire, 1791 - Londra 1871) matematico ingleise
noto specialmente pe di studdi e di progetti relativi a de macchine carcolatrixi
aotomatiche, tra-e quæ quello da macchina analitica (analytical engine): o
progetto, mœüao intorno a-o 1834, o no fu mai portao a concruxon, nonostante
l'appoggio di collaboratoî e e risorse economiche fornie a Babbage da-o
parlamento e da-a regiña. L'é çerto che o fallimento de questo progetto, ch'o
l'ea tra l'âtro concepio in termini puamente meccanichi, o scoraggì pe un pó de
tempo di urterioî finançiamenti in questa direçion. Tuttavia a ciarezza de çerte
intuiçioin, succescivamente repiggiæ da George e Edward Sheutz, fan da macchina
analitica o primmo veo antenato do moderno elaboratô elettronico. Into progetto
de Babbage, de fæto, son za presente e distinçioin tra a memoia (store) e
l'unitæ centrâ de elaboraçion (mill). A sequença de opiaçioin, premonitrixe do
moderno concetto de programma, a l'ea, into progetto de Babbage, affidâ a doe
serie, relativamente indipendente, de schede perforæ, a primma de quæ a doveiva
controllâ a memoia e a segonda l'unitæ centrâ.



https://lij.wikipedia.org/wiki/Boca_Juniors

O Club Atlético Boca Juniors (CABJ) o l'è 'n club sportivo d'a çittæ de
Bonesaire, Argentinn-a. Ûn de quelli che ciû popolaritæ g'han into pàize, o
s'attrêuva tra i çinque grandes d'o calcio argentin. Con gran repûtassion a
livello mondiâ, o l'è quello che ciû vòtte o l'ha vinto campiônâti internaçionæ
ûffiçiæ (17 vòtte). Insëmme a River Plate, co-o quæ o g'ha 'na tradissionâle
rivalitæ, o conserva a maggioransa d'i tifôxi d'o sport in Argentinn-a. Stabilïo
into quartê (barrio) de La Boca, inscia riva d'o Riachuelo, o l'è stæto fôndòu
into 1905, e o zêuga inta primma divixôn d'a liga de calcio argentin. I tifôxi
vëgnan ciammæ ancôn "Xeneizes", paròlla c'a l'è 'na degenëassiôn d'o gentilìssio
"zeneize", testimôniansa de l' influensa lìgûre inta çittæ de Bonesaire. Inti
primmi anni d'a squaddra, a concorrensa a l'ëa maggiôritâjamente d'immigranti
italiani sôviatûtto de Zena. O l'è stæto pe quello che s'ha comensòu a dêuviâ o
nomiagio "Xeneize" pe ciammâ a qualônque cosa se riferîsse a-o club. A grafïa a
l'è stæta ûffiçialissä da-a dirigensa d'a squaddra inti anni 1990 e ghe l'han
missa in maggette inscia pârte infeiô d'a schenn-a. Into 2005, pe festezzâ o
çentenâjo d'o Club Atlético Boca Juniors, 'sto tèrmine o l'è stæto dêuviòu pe
rappresentâ 'na pûbbliçitæ dôve a paròlla "Xeneize" se mescciava con
"Centenario" (forma spagnòlla de "çentenâjo") pe diventâ "XENTENARIO". O stàddio
Alberto J. Armando, ciammòu de sovente '"La Bombonera" (a bonbonêa) pe-e
tribûnn-e âte che ghe dan a forma de 'na scattoa de ciappelette, o l'è ûn d'i
ciû famôxi e mitologici d'o pàize, definio da Diego Maradona comme "tèmpio d'o
calcio". Segôndo 'n stûddio ingléize, 'na partïa inta Bombonera o l'è o ciû
grande spettàcolo sportivo d'o môndo. E partïe de ballôn co-o famôso entûxiasmo
d'i tifôxi, e lûxi, e bômbe, i papê de coî, e o "carlevà" d'a gente da Boca, fan
pârte de 'n spettacolo c'o no s'ascorda mâi ciû.

La Boca (Buenos Aires), pe 'na descrissiôn d'o quartê zeneize d'a çittæ de
Bonesaire.



https://lij.wikipedia.org/wiki/Blaise_Pascal

Blaise (Giaxo) Pascal (Clermont-Ferrand, 19 zugno 1623 – Pariggi, 19 agosto
1662) o l'è stæto un matematico, fixico, filosofo e teologo françeise. Figgiœu
precoxe, o fu istruio da-o poæ. I primmi loei do Pascal son relativi a-e scienze
naturæ e a-e scienze applicæ. O contribuì in moddo scignificativo a-a costruçion
de carcolatoî meccanichi e a-o studio di fluidi. O l'ha ciario i concetti de
prescion e de vœuo pe ampliâ o lao de Torricelli. Pascal o scrisse di importanti
testi in sce-o metodo scientifico. A sezz'anni o scrisse un trattao de geometria
proiettiva e, da-o 1654 laoò con Pierre de Fermat in sce-a teoria de probabilitæ
ch'a l'influenzò fortemente e moderne teorie economiche e e scienze sociæ. doppo
un'esperiença mistica seguia a un incidente into quæ o l'aveiva areizegao a
vitta , into 1654, o l'abbandonò matematica e fixica pe dedicase a-e riflescioin
religiose e filosofiche. O moì doi meixi doppo o so 39º compleanno, into 1662,
doppo una longa maotia ch'a l'affrizzeiva fin da piccin.

Nasciuo a Clermont-Ferrand, inte l'auvergne, Pascal o perse a moæ, Antoinette
Begon, a l'etæ de trei anni, quande a no se repiggiò da-o parto da figgia
Jacqueliñe Pascal (1625 - 1662). A caosa de questo o poæ, Étienne Pascal (1588 -
1651), magistrato e matematico, o s'ócupò personalmente da so educaçion. O zoeno
Blaise o se rivelò assæ precoxe int'o studio e inta comprenscion da matematica e
da fixica, tanto ch'o fu ammisso a-e riunioin scientifiche do circolo intorno a
Marin Mersenne, ch'o l' ea in corispondença co-i ciu gren ricercatoî do tempo,
tra-i quæ Girard Desargues, Galileo Galilei, Pierre de Fermat, René Descartes e
Evangelista Torricelli.

Da-o 1639 a-o 1647 o fu a Rouen, dove so poæ o l'aveiva avuo un incarego da
parte do cardinâ Richelieu. Chì, into 1640, Blaise Pascal o compose a so primma
œuvia scientifica "in sce-e seçioin coniche" (Essai pour les coniques), basâ in
sce-o lao de Desargues, e into 1644 o costruì a so primma macchina calcolatrixe,
a Pascaliña. into 1646, inoltre, so poæ, ch'o s'ea ferio cazzendo, o fu curao da
doi gentilommi da setta de Giansenio, che in breve convinsan segge lê che i
figgi a abbraççâ e idee religiose e moræ gianseniste.

Into 1650, a caosa da so salute caxoneive, Pascal o lasço temporaniamente o
studio da matematica. Into 1653, quande a salute a l'amegioò, o scrisse o Traité
du triangle arithmétique, into quæ o descrisse o triangolo aritmetico ch'o porta
appunto o so nomme.

A prœuvo a un incidente avvegnuo into 1654 in sce-o ponte de Neuilly, into quæ i
cavalli finin otre o paapeto ma a carrozza a se sarvò miacosamente, Pascal o
l'abbandonò definitivamente o studio da matematica e da fixica pe dedicase a-a
filosofia e a-a teologia. Da quello momento, Pascal o l'intrò a fâ parte di
"solitai", de l'abbazia de Port-Royal, laici dediti a-a meditaçion e a-o studio,
fra i quæ gh'ea za so sœu, e chì o diventò membro da setta di giansenisti, fondâ
e guidâ da-o vescovo Giansenio. Proprio in quello periodo se ea acceisa un'aspia
controversia tra i giansenisti e i teologhi de l'Universcitæ da Sorboña de
Pariggi, e lê o l'intervegne in tâ disputa in difeisa do Giansenismo.

O 23 gennaio 1656 o pubbricò e so primme lettie, co-o psœüdonimo de Louis de
Montalte, scrite da un provinciâ a un di so amixi, in sce-e dispute da Sorboña.
A queste seguin atre 17 lettie (l'urtima l'é datâ 24 marzo 1657). Into 1660, o
re Luigi XIV o l'ordinò però a destruçion de lettie provinciæ de Pascal, scrite
in difeisa do giansenista Antoine Arnaold.

Proprio mentre o pubblicava e so lettie, Pascal o l'aveiva concepio l'intençion
de scrive una grande œuvia apologetica do Cristianeximo (otre che do
giansenismo). A so salute za mâferma, a l'ea divegnua ancon ciu fragile: o moì o
19 agosto 1662, a soli trentenœuv'anni.

L'aotopsia a-a quæ o fu sottoposto a rivelò di gravi disturbi a carego do
stœumago e de l'addome, nonché di danni a-o tesciuo çerebrâ , tuttavia a caosa
da morte e da salute cronicamente malferma no fun mai do tutto ciarie. Se pensa
a-a tubercoloxi, a un tumô a-o stœumago, oppù a una combinaçion de doe maotie. O
seguiva comunque, pe de raxoin etiche e moræ, una dieta leggia, de tipo
vegetarian . e emicranie che afflissan Pascal fun ben probabilmente caosæ da-i
danni a-o çervello. O fu seppellio inta gexa de Saint-Étienne-du-Mont.

E bozze e i appunti de so lettie fun arecugeite da parenti e amixi inti so
celebri Penscei, una profonda œuvia filosofica, morâ e teologica dove l'é za
tracciâ a linia apologetica in favô do cristianeximo. Pe riassumme a so vitta e
o so pensceo, o scritô e pensatô françeize François-René de Chateaobriand o
scrisse:

Tra i so apporti matematichi gh'é o triangolo de Pascal (noto in Italia comme
Triangolo de Tartaggia), ch'o l'é un moddo de presentâ i coefficienti binomiæ, e
o porta appunto o so nomme, sciben che i matematichi conosceivan tæ coefficienti
za da tempo.

Inotre, o so noteive contribuo int'o studio di fluidi (idrodinamica e
idrostatica); in particolâ s'incentrò in sce-o prinçipio de fluido idraolico. E
so invençioin comprendan a pressa idraolica (ch'a dœuvia a prescion pe
moltiplicâ a forza) e a sciringa. Pascal asccei ascì di concetti quæ "prescion"
(d'a quæ l'unitæ de mezua a porta o so nomme) e "vœuo": riguardo a-a prescion, o
formulò o coscì dito prinçipio de Pascal, ossæ o prinçipio segondo o quæ a
prescion esercitâ inte 'n punto qualunque de un liquido incomprimibile, a se
trasmette inalterâ inte tutti i atri punti de tâ liquido; riguardo a-o vœuo,
invece, o l'ariescì a dimostrane l'existença, confutando quindi o pensceo da
fixica antiga, ch'a-o negava. O feççe inoltre de brillante conscideraçioin in
sce-a teoria da probabilitæ, e a l'etæ de sezz'anni o l'elaborò ascì un trattao
in sce-e seçioin coniche. Into 1654, spinto da l'interesse de un amigo inte di
problemi ligæ a-e scommesse, o l'inandiò una corispondença con Fermat e o steise
un picceno sazzo in sce-e probabilitæ.

Pascal o l'é ascì consciderao un di precursoî de l'informatica percose, appeña
18enne, o progettò e costruì circa çinquanta esemplæ de un calcolatô meccanico,
dito Pascaliña, capaxe de eseguî addiçioin e sottraçioin (arcuñi de questi
esemplæ originæ son stæti conservæ scin a ancœu, comme quello a-o Museo Zwinger
de Dresda).

Un atro so importante apporto a-a matematica o l'é o Teorema de Pascal, ch'o l'é
un di teoremi-base da teoia de coniche. Premesso che sei punti ordinæ A1, A2,
A3, A4, A5, A6 de una conica individuan un esagono inscrito in a, o teorema de
Pascal o fornisce una condiçion grafica caratteristega affinché un dæto esagono
o segge inscrivibile inte 'na conica.

percose una conica a l'é individuâ da 5 so punti, tâ teorema o fornisce una
condiçion affinché un sesto vertixe de l'esagono o l'appartegne a-a conica
individuâ da-i atri 5 vertixi de tâ poligono. A condiçion a l'é a seguente:
seggian A1, A2, A3, A4, A5, A6 sei punti dæti ordinaamente into cian e seggian
B1, B2, B3 i punti comun, rispettivamente, a-e rette A1-A2 e A4-A5, a-e rette
A2-A3 e A5-A6, a-e rette A3-A4 e A6-A1; i sei punti appartegnan a una conica se,
e soltanto se, i trei punti B1, B2, B3 appartegnan a una retta, ch'a l'é ciammâ
retta de Pascal. O caxo particolâ into quæ i sei punti son contegnui inte 'na
conica degenere, saiv'a dî l'union de doe rette, o se traduxe into teorema de
Pappo-Pascal.

Segondo di studioxi, Pascal o l'aveiva in cœu de scrive un'inmensa œuvia in ta
quæ riversâ tutto o so genio, una Apologia do Cristianeximo (l'apologetica a l'é
uña de scienze sacre, e se propoñe a difeisa, saiv'a dî l'apologia do
Cristianeximo contro i attacchi di avversai) da quæ, a so dî, chiunque l'avesse
lezzua pe intrego o l'aviæ dovuo infin confessâ a so fe' ò ammette a so completa
matteia. Segondo di atri, invece, o progetto de una grande œuvia o no fu mai
inte intençioin do Pascal. De questo ambizioso progetto, incompleto a caosa da
so morte prematua a soli trentanœuve anni, restan in realtæ di frammenti
sparsci, intitolæ Penscei (in françeize, Les pensées), pubblicæ postumi, into
1670. Pascal o l'aveiva l'abitudiñe, quande o l'aveiva un quarche progetto, de
elaborâ e revixonâ e frase e i varri capitoli tegnindo tutto a mente, avendo una
memoia prodigiosa, e de scrivili in sce carta solo quand'o foise convinto da so
forma definitiva. Perçò o començò a scrive i Penscei, aomanco comme appunti
sparsci, solo quande ocapì che a maotia a no gh' aviæ permisso de portâ a
compimento l'œuvia. Arcuñi de questi fun scriti (da-i so familiæ e amixi fidæ)
sotto so dettatua, perché a-a fin o no l'ea manco ciu in grao de scrive.

A filosofia de Pascal a gh'ha comme centro a profonda analixi da condiçion
umaña, in rapporto a-a veitæ diviña rivelâ da-o Cristo. Lê o scrive:

Dunque, pe Pascal a condiçion umaña a n'é nint'atro che estremma precarietæ,
imposcibilitæ de razonze di punti fermi, insanabile contraddiçion fra o voei e
l'ótegnî, volubilitæ e continuo movimento inte l'avei e into voei mæximo. L'ommo
l'é 'na pua contraddiçion in lê, posto tra i doi abisci de l'infinio e do nulla,
fra l'infiniamente grande e l'infiniamente piccin, fra l'ese spiituâ (eterno) e
l'ese corporeo (temporâ). L'ommo no pœu savei ni ignorâ totalmente. In sostança:

Pe descrive a natua umaña, Pascal o l'ha piggiao comme meistri Epitteto e Michel
de Montaigne, otre a rimandase a Pico da Mirandola ; o primmo de fæto o l'ha
evidenziao a grandezza e a dignitæ de l'ommo, che, pù essendo un ese
infiniamente piccin e debole, o pœu ritrovâ o so valô inta propria cosciença e
into proprio pensceo. Montaigne, invece, o n'ha eviddenziao soviatutto a
debolezza, traççando un limite a-o so conosce e a-o so vive, pù sostegnindo lê
ascì a duplixe natua (misea e dignitosa) de l'ommo. Infin, Pico da Miandoa o
l'ha espressamente parlao da dignitæ de l'ommo, che, unico fra e creatue, o pœu
çerne che creatua ese. Pascal o scrive ancon:

In sostança, o Pascal o vœu dâ a l'ommo l'aotentica mezua da so condiçion, ch'a
l'é un intreçço de "angeo" e de "bestia". Inoltre, segondo Pascal, l'ommo o vive
perennemente inte l'inluxon e inte l'errô, induti soviatutto da l'inmaginaçion,
lasciandose ingannâ scin da-i prinçippi etichi e moræ, che mutan in realtæ da
lœugo a lœugo, da tempo a tempo, dimostrandone a relativitæ; quest'urtimo
pensceo, ch'o l' ea stæto doeuviao da-i mæximi libertin pe sostegnî a so
poxiçion, o vegne regiao da Pascal contro a limitatezza da raxon umaña, ch'a no
basta mai a lê mæxima, ma ch'a necescita da fe', pe avei scignificao e fin.

Un punto ben importante da filosofia pascaliaña l'é a critica a-o
divertissement, saiv'a dî o divertimento, inteiso da lê into senso originâ de
deviaçion e allontanamento (da-o latin devertere, saiv'a dî deviâ, allontanase).
Tâ divertimento o no l'é dunque a festa ò o zœugo, ma o l'é ogni açion e
attivitæ ch'a conduxe l'ommo "lontan" da-o pensâ a lê mæximo e da-o consciderâ a
propria interioritæ. O scrive de fæto:

O divertimento, pe Pascal, o l'é dunque a pezo e a ciu vasta ciaga do mondo, in
quanto ogni ommo o cerca de "distrase" da-a propria condiçion debole, mortâ e
cosci miserabile, pe questo o se disperde in infinie attivitæ che l' inluddan e,
a-o contempo, o s'impegna lê mæximo a inludde i atri. L'ommo o l'é sempre in
movimento, ma, s'o se ferma, o sente o nulla; ma stâ sempre in movimento l'é
dannoso, percose l'ommo o l'é veo solo inta staxi; o stâ tranquillo inte 'na
cammia no saiæ dunque a caosa de l'infeliçitæ, ma solo a rivelaçion de tâ
infeliçitæ, che in realtæ a l'é sempre presente. Quindi, pe-a vitta de un
crestian, dixe Pascal, o divertissement o l'é una cosa ignobile e assæ peigoosa,
in quanto solo inta meditaçion (una sorta de otium latin) l'ommo o pœu,
riconoscendo a propria miseia, accostase a Dê Gexo attraverso a preghea e o
pensceo. In atri so penscei, poi, o dixe:

O divertimento a l'é a nostra ciu gran miseia percose, pe Pascal, ne distœugge
da-a nostra unica dignitæ e ricchezza, çoè o pensceo, co l'inluxon da dignitæ
stessa (çoè a demoa). de fæto, l'ommo o no g'ha dignitæ se no into riconosce
ch'o l'é sença dignitæ, e questo o-o rende ciu che 'na bestia, sciben che o
continue a ese meno de un angeo. Into divertimento no se ghe pœu dunque accostâ
a Dê, perché tâ accostamento o dev'ese l'umiliaçion (e quindi o riconoscimento)
de lê mæximi e da propria infinia miseia appe' de l'Onnipotente, pe riçevine
coscì a so miseicordia e a so Grazia.

Pascal o fu avoxao ascì pe o so forte attacco a-a "caxistica", ossæ un metodo
etico deouviao da-i pensatoî cattolichi do prinçipio de l'era moderna
(specialmente i Gexuiti); o l' ea un scistema d'interpretaçion accomodante verso
e debolezze umañe, ch'o riconduxeiva tæ atti (saiv'a dî i peccoei) a una
caxistica che i clascificava e i valutava in moddo tâ da redue a corpa (e quindi
a penitença) do peccatô.

Pascal, inte so Lettres provinciales (Lettie provinciæ), o denonçiò a caxistica
comme un mero utilizzo de ragionamenti vœui e complesci pe giustificâ o lascismo
morâ de l'epoca e redue cosci a responsabilitæ etica de l'ommo de fronte a lê
mæximo e de fronte a Dê.

O mæximo Pappa Lusciandro VII, spinto ascì da-e Lettie provinciæ de Pascal, o
condannò diverse propoxiçioin e texi di gexuiti caxisti.

Dunque, a miseia de l'ommo, segondo Pascal, a l'é de ese sença Dê; a so natua a
l'é decadua da-a natua immortâ e diviña inta quæ o l'ea nasciuo, a caosa do
peccao originâ:

L'ommo, abbandonao co-o peccao l'amô pe Dê, o g'ha inte l'anima un spazio vœuo
de dimenscion infinia (primma occupao da l'amô pe Dê), ch'o tenta de impî co
l'amô proprio e verso i ben terren, che vegnan quindi investii de amô infinio
che no son in grao de soddisfâ, essendo finii. Da ço deriva o senso de finitezza
e incompletezza che, segondo Pascal, o fa parte da natua umaña.

Con queste parolle o rimarcava a differença fra un Dê ch'o l'é pensao solamente
comme Architetto de l'universo, comme Ente meccanico e no comme ese libero, poæ
di ommi e nostro Sarvatô, ch'o l'opera inta stoia pe amô; in Pascal gh'é ascì un
riferimento a un'esperiença comuña a di atri filosofi (comme Plotin), oltre che
a di religioxi, de un contatto co-a divinitæ, do quæ o parliâ ampiamente.
Inoltre, doppo a morte fu rinvegnuo un so scrito cuxio into so vestî ch'o ne
documenta o so spiito. Veive de frase:

Pascal o l'ebbe ascì moddo de scontrase co-o cartexanismo, assæ diffuso inta
Francia da so epoca. Co-o criticâ o cartexanismo, Pascal o metteiva sotta accusa
sorvetutto o razionalismo de Cartexo pe-o quæ criteio de veitæ e de conoscença
son e idee ciæe e evidenti do nostro intelletto. De fæto, tæ obiettivi no
saieivan perseguibili da l'ommo, che, a-o contraio, pe so natua o l'é pin de
inçertezza, de dubbio e de contraddiçion.

Seguindo o percorso razionâ de Cartexio, Pascal o critica ço a-o quæ zonze o
filosofo co-a so raxon, ossæ a dimostraçion de l'existença de Dê attraverso o
metodo do dubbio. Quande de fæto Pascal o nega o mero "Dê di filosofi", o se
rifeisce sorvetutto a-o Dê pensao da Cartexio comme motô de l'universo. O dixe,
de fæto:

Pascal o se rifeisce a-o pensceo de Cartexio segondo o quæ noi gh'emmo çertezza
do mondo fixico solo perché gh'é un Dê a dane garanzia; tuttavia, critica
Pascal, tâ divinitæ a no saiæ affæto utile, ma una sempliçe idea doeuviâ pe dâ
raxon di atre cose. Cartexio, dunque, segondo Pascal o s'ascorda che IdDê o no
l'é una sempliçe macchina ch'a serve a mœuve ogni atra macchina, ma l'é o Dê
d'infinio amô e miseicordia do quæ scrive da pœu into Memoriâ.

Atre doe critiche precise mosse da Pascal contro o pensceo de Cartexio son a
negaçion do conatus recedendi (a forza centrifuga ch'a l'animiæ tutti i corpi) e
di spiiti vitæ (caose de pascioin), e a critica a-a spiegaçion de l'Eucaristia
dæta da-o mæximo Cartexio (union de l'anima de Gexo Cristo a-a mateia de
l'ostia, e dunque l'ostia a saiæ l'intrego corpo de Cristo).

Riguardo a-a primma critica, Pascal o nega, quæxi ironicamente, segge o conatus
recedendi che i spiiti vitæ; riguardo a-a segonda, invece, Pascal o rebatte che
l'ostia a no l'é una sempliçe union de anima e mateia, ma a l'é tutto o corpo de
Cristo, inteiso comme carne, anima, sangue e divinitæ. Questo recedieiva una
cangiamento da sostança de l'ostia inta sostança do corpo de Gexo. Pascal,
dunque, o sostegne che l'Eucaristia segge un pin misteio, nonostante a ciarezza
che voeiva daghe o Cartexio.

Pascal o l'afferma che bezœugna, doppotutto, "scommette" in sce l'existença de
Dê. Bezœugna, saiv'a dî, decidde de vive comme se Dê o ghe foise ò comme se Dê o
no ghe foise; no se pœu no çerne, percose o no çerne o l'é za una çernia. In
realtæ, comme dixe o commentatô pascalian Jacques Chevalier, a scommessa a l'é
meno banâ e superfiçiâ de quant'a pagge: de fæto, o dixe:

ossæ, "scommettendo" che Dê o no l'existe, no se guagna nulla, ma se perde tutto
(saiv'a dî o ben finio); a-o contraio, "scommettendo" che Dê o l'existe se
guagna tutto (saiv'a dî a beatitudiñe eterna e infinia) e no se perde nulla; e o
fæto che a scommessa a favô de Dê a l'é totalmente e infinitamente propizia e
vantaggiosa a chi a fa, scignifica ch'a l'é fondâ, e diventa dunque a scommessa
mæxima una "proeuva" de tâ existença diviña, e dunque a "vittoia" da scommessa
l'é inta scommessa æxima, che in tâ moddo a no l'é ciu scommessa, ma a l'é za
vittoia çerta.



https://lij.wikipedia.org/wiki/Battaggia_da_Meloia

A battaggia da Meloia, combatua tra o 6 e o 7 d'agosto do 1284 tra a flotta
pizaña do poistæ Mooxin e o conte Ugoin e quella zeneize de Oberto Doia e
Beneito Zaccaia, a se concruze co-ina schiçante vitoia de Zena, ch'a feççe
dexemia prexonê, mentre 20 galee do conte Ugoin ariescin a repâ torna into Porto
Pizan.

A fu a ciu cruenta e decixiva de battagge navæ combattue tra e doe repubbriche
de Zena e de Piza, inta secolâ lotta pe o domiñio do Tirren.

Inte l'anno 1284, duando za da-o 1282 a guæra tra e doe çittæ, riavertose a
caoza da rebellion a Zena do zuxe Cinarca, fætose vassallo de Piza, fu compio
da-e doe parte di importanti preparativi navæ. Za un violentiscimo scontro o
l'ea avegnúo inti ægoe de Sardegna, a Taoæa, tra Enrico de Mai, capitan da
scorta d'un ricco convóio zeneize, e un'armâ pizaña a-i ordini de Guido Zaccia,
co-a perdia de dexe galee pizañe (arvî). Poco doppo i Zeneixi, a-i ordi de
Beneito Zaccaja, bloccon o porto de Piza; ma approfittando de una momentannia
assença da squaddra de blocco, tutta l'armâ pizaña, forte de 72 galee (segondo
di âtre fonte 75), a sciortì a-o largo a-i ordi do poistæ, o veneçian Albertin
Mooxin, co-o propoxito d'impedî a conzonçion da squaddra do Zacaia con un'âtra
de 52 galee che s'armava de sprescia a Zena a-i ordi de l'Oberto Doia. O Mooxin
o condusse l'armâ inti ægoe de Zena, scheandose a desfia ape' do porto (31
luggio); ma o sorvezonze do Zaccaia o costrenzette o poistæ de Piza a
allontanâse pe no êse preizo tra mezo e doe squaddre nemighe.

A-a so votta i Zeneixi scorin i Pizen, che, doppo avei vortezao verso cao Corso,
ean tornæ a Porto Pizan.

Pe attiâ i nemixi a-a bataggia, o Doia o ricorse a un stratagemma, e ço è, o
l'ordinò a-o Zaccaia de caâ e veie e i ærboi e d'ascondise co-ina parte de
l'armâ (foscia presso Monteneigro de Livorno): scicché, contao e veje nemighe e
vistele ben infeioî de numero a-e so, o Mooxin o deliviò d'açetâ o
combattimento, e o sciortì da-o Porto Pizan dirizzendo verso o nemigo.

A battaggia a l'avvègne o 6 d'agosto vexin a-e secche da Meloia, e da primma a
parse voze a favô di Pisen, che con 102 tra galee e nave menoe ean ben supeioî
a-e 60 do Doia, e appoggiæ a-e secche presentavan un aspetto formidabile. Ma a
un tratto ecca avançâse contra a formaçion pizaña a squaddra do Zaccaia, ch'a
dava a-i Zeneixi, se no a superioritæ do nummero, o vantaggio da sorpreiza. L'ea
zœumoæ pe i Pizen troppo tardi pe retiâse e evitâ l'ingœuggimento de uña di ae,
comandâ da Andrioto Saraxin. Se scombatte' a-a despiâ, no ciu pe a vittoia, ma
pe a sarveçça. Quande o Zaccaia con doe galee acobbiæ, fra e quæ l'ea teizo una
grossa cadeña, o vègne a investî a capitaña pizaña, troncandoghe de netto a-o
primmo urto o stendardo gianco co l'inmaggine da Vergine, a linnia pizaña a
començò a stocâse; da pœu, doppo 'na despiâ rescistença, ghe fu a rotta e
incomençò l'inseguimento e o straggio. Solo l'aa scinistra, graçie a l'abilitæ e
a-a prudença de Ugoin da Ghiardesca, ch'o a comandava, a poette mettise in
sarvo, repando into porto e conservando coscì a Piza una parte de so forçe navæ,
circa vinti galee. Di âtre, comme dixe l'inscriçion apposta in sci-a faciata de
S. Mattê, gexa di Doia, 33 fun preize, 7 affondæ. E perdie di Pizen fun de circa
5000 morti e, segondo l'inscriçion, de 9272 prexonê. Tra liatri o poistæ
Moroxin, Lotto, figgio de Ugoin, pe no parlâ do fræ Rusteghello ch'o l'aviæ
agiutao o Marco Polo a scrive o "Milion". E perdie zeneize ascì fun ben grave;
ma mentre Piza sença retæra a no poeiva ciu repigiâse e, circondâ com'a l'ea da
di feroxi nemixi (Lucca, Seña, Firençe), a l'ea destinâ irremediabilmente a
perde libertæ e dominnio, Zena, avendo inte doe Rivee un'inezaoribile riserva
d'ommi, a poe' ben fîto repaâ a-i vœui.

A guæra a se rebelò e a paxe a fu firmâ solo che o 15 arvî 1288. E condiçioin
ean duiscime: i Pizen renonçiavan a-a Corsega, a-a Sardegna e a San Zane d'Acri;
de ciu gh'aivan da versâ un'indenitæ pe quelli tempi enorme, a garançia da quæ
cedeivan l'Elba. E claozoe no fun però respétæ e a guæra a repigiò. Zena a
l'alestì 120 galee a-o comando de Corado Doia, ch'o sarpò o 23 agosto 1290 pe
zonze pochi giorni doppo denanti Porto Pizan. Lucca, alliâ de Zena, a
l'attaccava da tæra e a l'aiva ravaxao Livorno e tutta a campagna. I Zeneixi
penetron into porto e destrussan e tore de difeiza, impin de magœu a foxe de
l'Arno, stocon e pezante cadeñe de sbaramento e se-e porton via a tocchi pe
distribuile e mettile in mostra appeize a varrie gexe, porte e palaççi da çitæ.

Segondo a tradiçion o ferâ Carlo (o "Chiarlo") Noxao (de Portoia o de Roiœu) o
fu quello chi ebbe l'idea de aççende di fœughi sott'a-e cheñe de mainea che, ina
votta affogæ, se stocchessan co l'asbrio de galee che gh'anavan adosso. Tanto fu
l'orgœuggio de l'arte di ferræ de Zena che, quand'o moì, pe tantiscimi anni i so
coleghi ghe feççan dî 'na messa in San Scisto e una lappide de marmao a fu
miagiâ insci-a so caza, insci-o canto tra Vico drito Pontexello e o Borgo di
Lanê (demolio inti anni '30 do '900. Queste cadeñe fun da pœu restituie a Piza
into 1860 in segno de riconciliaçion in ócaxon de l'unitæ d'Itallia, a parte doe
magge ch'en ancon a Monegia).

Di dexemia prexonê pizen che fun portæ a Zena ne tornò inderê un migiâ, tutti i
atri moin e fun assotterræ into Campo Pizan.



https://lij.wikipedia.org/wiki/Antonio_Gramsci

Antonio Gramsci (Ales, prov. de Cagliari, 22 Zennä 1891 - Romma, 27 Arvï 1937) o
l' è stæto un politico e intellettuale, segretaio do Partio Comunista d' Italia
dao 1924 ao 1927.

Nasciüo da famiggia pòvia, de reçente origine albaneise da-a parte paterna (o
discendeiva da un profügo, scappou dall' Epiro a causa de un-a guera, comme lë
maeximo o dixe in te unna de sö Lettere dao carçere), o l' ha posciüo frequentâ
l' Üniverscitæ de Torin grassie a un-a borsa de stüddio. Da pòco avanti
l'inissio da Primma Guera mondiale o lascia i stüddi pe dâse a-a politica.
Insci'a stampa soçialista o l'inissia a pübblicä scrîti, fra i quali ghe n'è
anche de critica teatrale. O l' è fra i promotoi di Conseggi de fabbrica
torineixi. Int'o 1919 insemme a Palmiro Togliatti o fonda o giornâ "Ordine
Nuovo". A Livorno int'o 1921 Gramsci o l' è tra i fundatoi do Partio Comunista.
In seguito, o se reca in Ruscia dove o conosce o Lenin e dove o se sposa con
Giulia Schucht da-a quae o l'aviâ dui figgi. Tornòu in patria do 1924, o l' è
eletto depütou e o fonda o quotidian L' Unità. A novembre do 1926 o vegne
arrestou e condannou da-o Tribunale Speciale fascista a 24 anni de prexon. I
atti do proçesso rivelen l'assolüa infondatessa de accuse de sedission; Gramsci
o l' è stæto imprexonòu solo perchè Mussolini o l'aeva ordinou: bezögna impedï a
questo çervello de funsionnä pe armeno dex'anni. In prexon a Turi e a
Civitavecchia, a seu salutte a l'e sempre pëzo. In te i ürtimi tempi da seu
vitta ghe vegne permisso de cürase int'a clinica romann-a Quisisana, dove o
conclüdde a seu existensa. Malgraddo e difficoltæ o riesce, anco in prixion, a
impegnäse int'o stüddio e int'e l'analisi, comme testimònnian i testi scrïti
inte quelli anni, che spassien inte n'infinitæ d'argomenti politici e stòrici.

E Lettere dal carcere son prinçipalmente un documento uman, pe quante notevole,
ma a filosofia do Gramsci a vegne esposta prinçipalmente int'i Quaderni dal
Carcere, sarvæ grazie a-a dedission da cügnâ Tatiana Schucht. O Gramsci o l' ha
inserio o marsismo int'a tradission italiann-a, e se confrontava co-i problemmi
concreti da nostra nassion e e seu reixe storiche. Quando o riconosce i meriti
a-o storicismo do Benedetto Croce, o Gramsci o se ne destacca profondamente
quando o fa notâ che quella do pensatö napolitan a l' è un-a filosofia
speculativa, dao carattere metafixico. Ao materialismo dialettico marxista e
leninista Gramsci o l'azzunze a teoria dell'egemonia, che differensia classe
dominante e classe dirizente. A diression a permette de costruï o dominio; se a
classe dominante a perde a capaçitæ de dirize, a sö egemonia a va in crizi.
Porriä continuâ o dominio pe un çerto tempo, ma int'o vöu de diression che se
saiä creou gh'è zá i prezüpposti pe a rivolussion. In rappòrto a ätre
interpetrassioin do marxismo, de longo dogmatiche e meccaniçistiche, a do
Gramsci a se caratterizza pe sei sempre attenta a-a realtæ e ae differense
stòriche, nassionai, curtürai, comme se vedde presempio int'o giüdissio crittico
che o l'ha dou a propòzito do livro de Bucharin Insc'a teoria do materialismo
stòrico. O Gramsci, ch'o ripiggia o Machiavelli, o vedde o partio
rivolussionario comme un Moderno Principe, intendendo cosci che l'assion
politica a deve sei o risültou de un stüddio sçientifico da realtæ dove se
opera.



https://lij.wikipedia.org/wiki/Voltaire

Nasciúo da famiggia borgheize, o riçevette un'eccellente educaçion umanistega
a-o collegio Louis-le-Grand tegnúo da-i Gexoii. Precoxiscimo aotô de versci
leggi e argui, accugeito fîto pe e so dœutte de spiito inti circoli eleganti e
libertin, o successo (1718) da trageddia Œdipe a gh'arvì l'accesso a l'âta
societæ. Attiviscimo (into 1723 sciortì, semiclandestiña, La ligue, ou Henry e
Grand, che inte l'ediçion de Londra do 1728 a l'assonse o tittolo de Henriade),
co-o senso seguo do proprio utile particolâ, Voltaire o s'inserì inte 'na forma
de vitta brillante e insemme favoeive a-a so attivitæ lettiaia. Ma a-o
prinçippio do 1727, pe un contrasto co-o cavageo de Rohan, Voltaire o vègne
serao a-a Bastiggia ingiustamente. L'amaa deluxon procuâghe da-i amixi
aristocrateghi a spronò o so orgœuggio de borgheize. Misso in libertæ doppo
dotræ settimañe, ma costreito a lasciâ a França, o se recò in Inghiltæra, dove o
l'arestò circa trei anni ótegnindo larghi riconoscimenti. Ma, sorvettutto, o
soggiorno ingleize o determinò a so carrea de filozofo e de polemista. In
Inghiltæra, de fæto, Voltaire o conobbe una societæ assæ meno raffinâ de quella
françeize, ma ciu moderna, ciu progredia e libera; o vègne a contatto con una
realtæ politica, sociâ, civî e corturâ ch'a contrastava totalmente con quella
françeize. E Lettres sur les Anglais (ò Lettres philosophiques), intræ in
circolaçion in França into 1734, son l'esprescion ciu matua do primmo periodo da
so attivitæ de scritô. Derê o scimulao scopo de un'informaçion in sce-e cose
d'Inghiltæra, e Lettres - a primma bomba, fu dîto, lanciâ contra l' ancien
régime - ean un violento attacco a-i instituçioin politiche, sociæ e religioze
da França assolutista e fœüdâ. O successo o fu enorme: mai un libbro o l'allargò
comme e Lettres l'orizzonte intellettuâ de una naçion. Atrettanto grande,
naturalmente, o scandalo: l'œuvia a vègne condannâ da-o Parlamento de Parigi;
Voltaire o fuzzì inta Loræna e, quande un meize doppo ghe fu permisso de ritornâ
in França, ghe fu vietâ a rescidença a Parigi. O se stabilì alloa a-o castello
de Cirey (Champagne) presso M.me du Châtelet. Da questa donna, appascionâ de
problemi scientifichi, Voltaire o riçevette stimmolo a l'approfondimento de
matematiche e da fixica (into 1738 comparsan i Éléments de la philosophie de
Newton, violento attacco a l'alloa dominante fixica cartexiaña). Voltaire o
proseguì a so attivitæ de poeta e drammaturgo affascinao da-o miraggio de
emançipâ a scena françeize da l'inmitaçion spagnolla e ingreize pe ricondúla a-a
sevea nobiltæ di Greghi e de Racine. Son de fæto de sti anni de retio e tragedie
Alzire, Mahomet, Mérope. Into 1738 l'ea d'âtro canto za in avançao stæto de
compoxiçion o so caodœuvia, Le siècle de Louis XIV. Into 1744, co-a nommina a
ministro di esteri do marcheize d'Argenson, so vegio compagno de collegio,
amegioò a poxiçion de Voltaire inte l'ambiente da corte françeize, scin alloa a
lê ciutosto ostî: into 1745 M.me de Pompadour gh'ótegne un diploma de
storiografo de França co-a carrega de gentilommo de cammia do re; into 1746 o fu
riçevúo a l'Accademia; into 1747 o se transfei con M.me du Châtelet a Lunéville.
Doppo a morte de quella, teniamente recenta, into 1749, Voltaire o se trasferì a
Berlin presso Federigo II ch'o professava pe lê incondiçionâ ammiraçion. A
Berlin, into 1751, sciortì Le siècle de Louis XIV. Verso a fin do 1752 pe de
gióxíe e di ciæti ghe fu a rottua tra o re e o filozzofo. Voltaire o tornò in
França, ma no ghe fu permisso de stabilise a Parigi. L'è questo o periodo into
quæ Voltaire, doppo i invii de D'Alembert e Diderot, o collaborò co
l'Encyclopédie con circa 40 voxe lettiaie e filozoffiche, arcuñe de quæ de un
çerto interesse pe l'estetica e a stoia do gusto. A so conlaboaçion a fu de
breve diata. Començâ into 1754, a terminò quattr'anni doppo, a prœuvo a-o
scandalo sciuscitao da-a pubbricaçion, into vol. VII do Dictionnaire raisonné,
da voxe Genève de D'Alembert, inspiâ da-o mæximo Voltaire: co-a so sottî
crittica de l'intollerança, a voxe a l'accentoava e polemiche, sorvettutto co-i
calvinisti, scin a costituî una de maggioî caoze da crixi de l' Encyclopédie. De
questi anni l'è a stezua de l' Histoire universelle, ch'a l'ebbe da pœu o titolo
de Essai sur les moeurs et l'esprit des nations (1756). Into 1755 o se stabilì
in Sviççia, inte 'na villa peifeica de Zenevia, da lê acatâ e ciammâ des
Délices, dove o visse dex'anni (ascì doppo avei acatao i castelli de Tornay e de
Ferney, contigoi a-a çittæ de Zenevia ma in territoio françeize), costituindoghe
un centro intellettuâ, dunde convegnivan scritoî, artisti, damme d'ogni parte
d'Œüropa. O l'ea ormai ricco assæ da poei vive da gran scignoro, famozo inte
tutta Œüropa, cortezao da-i sovren e da l'âta nobiltæ. A so paola a l'aveiva un
effetto irrescistibile: o so intervento inti procesci Calas, a Barre, Sirven,
Lally o ne feççe di caxi sciaatoxi e o portò scin a-a revixon d'ingiuste
sentençe. Inte questi anni inti quæ o moto filozofico rivoluçionaio o se fava
ciu impetozo, Voltaire, impaiggiabile e inezaoribile pubbrichista, o l'instaorò
in Œüropa a sovranitæ tutta nœuva de l'opignon pubbrica. Portentoza a l'è a
feconditæ de Voltaire inte questi urtimi vintitrei anni da so existença. Con un
numero squæxi incredibile de scriti de ogni genere (e con de inalumieive lettie)
o l'ariescì a tegnî descia in sce lê l'attençion de tutta l'Œüropa colta,
impegnandose inte 'na polemica contra a superstiçion, o fanatismo, o privilegio,
o passao sempre ciu violenta e espliçita, ricca de brio, d'invençion, de
eloquença seria e de graçia leggia. De questo periodo l'è o Dictionnaire
philosophique (1764), o so testamento filozofico, dove in sentençe lapidaie
piggia forma definitiva a so battaggia de mezo secolo contra l'intollerança, o
miaco, l'aotoritæ, a fáscificaçion de lezendie e de tradiçioin. Into março 1778
Parigi a l'acugette trionfalmente o filozofo vegnúo a asciste a-a
rapprezentaçion de l'urtima so tragedia, Irène; affatigao da queste emoçioin
Voltaire o moì poco doppo, a Parigi, o 30 de mazzo. Into 1791, con solenne
çeimonia, e so çennie fun deposte into Panthéon.

Voltaire o vosse êse sorvettutto poeta e o se çimentò con tutti i generi lettiai
alloa in vœuga trattando con versatilitæ impægiabile a tragedia, o poema eppico,
o poema scherçozo e burlesco, a satira, l'epistola didascalica, l'epigramma, a
lirica leggia. Co l'Henriade (1722), o poema zoenî in sce Enrico IV, o se
propoze, sença ariescighe, de dotâ a França de un grande poema naçionâ: troppo
alieña da-o meaaveggiozo e da-o sorvenaturâ a l'ea l'inmaginaçion de Voltaire.
Ciu conforme a-o so spiito polemico a l'ea invece l'epistola moralezante, dove o
scritô o dette forma a-e so idee e a-a so predicaçion deistega e filantropica.
Poemi comme Le temple du goût, o Poème sur a loi naturelle, o Poème sur e
désastre de Lisbonne reboccan de quella graçia inimitabile ch'a l'unisce a
profonditæ speculativa a-a dexinvottua brioza. Tuttavia in sce-a scena tragica
Voltaire o l'arecugette i maggioî ofœuggi e o sciuscitò e ciu fee battagge:
Œdipe (1718), Brutus (1730), Zaïre (1732), La mort de César (1735), Alzire
(1736), Mahomet (1742), La Mérope française (1744), da pœu Sémiramis (1749),
L'orphelin de la Chine (1755), Tancrède (1760), Olympie (1762) asseguon a
Voltaire una larga popolaritæ e o gusto françeize, primma de l'avvento do
romantiçismo, o-e scituò da-a rente a-i ciu celebræ modelli do gran seccolo.
Ancœu queste pan de vee e proppie dissertaçioin in favô da tollerança, da
libertæ, de l'aboliçion di oddi de razza e de religion. A mæxima vis polemica,
che inte tragedie a sorvefà a força rappresentativa e artistega, a l'añima i
romanzi: Zadig (1747), Candide (1759), L'ingénu (1767), L'homme aux quarante
écus (1768), La princesse de Babylon (1768) no son di conti ma de rassegne
satiighe de stravagançe, de matteie e di abuxi ingeneræ da-a superstiçion e da-o
fanatismo. Ciu popolâ e famozo tra tutti l'è arestao meitaamente Candide, dond'è
scóxío scistematicamente l'ottimismo leibnizian. De longo spregiudicao e
innovatô, Voltaire o sacrificò invece a-a tradiçion e a-o gusto dominante quande
o giudicò de poexia, professando sempre reverença incondiçionâ a-i gren modelli
do seccolo de Luigi XIV.

Sotta o resguardo streitamente scientifico l'ambito into quæ Voltaire o lasciò
l'œuvia de valô ciu diatuo o fu quello storiografico co Le siècle de Louis XIV
comparso into 1751. Composto con amô de compieça d'informaçion esemplâ, questo o
l'inaogurava un nœuvo gennere de storiografia: a l'è a primma œuvia storica
moderna ch'a rompe a tradiçion annalistega, ordinando i eventi segondo a so
interna connescion e illustrando a vitta complesciva de un stato inte tutti i so
aspetti. Voltaire o l'introduiva inta storiografia un concetto nœuvo, quello de
çiviltæ, ch'o ghe consentiva de discerne, ordinâ e interpretâ quello che inti so
predecessoî e emmuli contemporanei l'ea arestao materiâ despao. L'âtra grande
œuvia storiografica de Voltaire, l' Essai sur les moeurs et l'esprit des nations
(1756), concepia in oppoxiçion a-o Discours de Bossuet, a l'è o primmo tentativo
in senso laico e critico de una "stoia do spiito uman" ch'a l'ordine segondo
poche grende linnie a stoia universâ. Co l' Essai tramontava a stattega vixon da
stoia universâ incentrâ in sce-e vexende primma do poppolo ebraico, da pœu do
mondo crestian, a-a quæ reçente formaçion Voltaire o contrapponeiva a veneranda
antighitæ da Ciña, de l'Egitto, de l'India. Ormai l'orizzonte de l'interesse
storico o vegniva esteizo a ogni manifestaçion umaña. Di âtre œuvie storiche de
Voltaire son: Histoire de Charles XII (1731), Les Annales de l'Empire (1753),
Histoire de l'Empire de Russie sous Pierre-le-Grand (1759-63), Précis du siècle
de Louis XV (1769).

In sce-o cian filozofico, in polemica co-e varie forme de metafixica
contemporannia, e in sce-a scorta da cortua empiistega ingleize, o s'impegnò a
combatte a fixica cartexiaña, dominante in França, in nomme da fixica newtoniaña
destinâ a suciantâla; ma ancon ciu o scombatté tutto Cartexio e i scistemi
metafixichi do sec. 17°, contraponendo a l' esprit de système, ch'o tendeiva a
dâ una soluçion integrâ do problema de l'universo, a sciença sperimentâ co-o so
orizzonte ch'o s'allarga progrescivamente. A so metafixica a l'ammetteiva Dio,
ma a se diciarava incapaxe de determinâne l'êsença e i attribuii; a so
psicologia, misse da-a parte i infinie discuscioin in sce l'añima, a se tegniva
ferma a l'immediâ evidença: "mi son corpo e penso". In sce-o cian religiozo,
coerentemente co-e so poxiçioin gnoseologiche, vexiñe a quelle de Locke, o fu
faotô de una forma de deismo bazao in sce l'ammiscion de un Dio "primmo motô
intelligente", eterno aotô de un mondo âtrettanto eterno; e de una religion
naturâ riconduxibile a una serie de "prinçipi moræ comun a-o genere uman". Son
queste e idee che, lettiaiamente variæ a l'infinio, tornan inti so scriti
filozoffichi: o Traité de méthaphysique (1734), Le philosophe ignorant (1766), e
Questions sur l'Encyclopédie (1770-72), o Dictionnaire philosophique (uña de so
grende œuvie), e inte di nomioxi agili opuscoli. Infin, quæ ch'o ne foise o valô
scientifico, van aregordæ i scriti de critica a-o Vegio e a-o Nœuvo Testamento.
Voltaire o ghe repigiava e texi e i argomenti ch'ean za stæti proposti da
Spinoza, da Richard Simon, da Bayle, ma prezentandoli con quello brio polemico
ch'o ne favoì a diffuxon inte tutti i sœu de l'opinion pubbrica e o feççe sci
che foisan universalmente lezui di libbri comme La Bible enfin expliquée,le
tombeau du fanatisme, L'établissement du christianisme. Inte questi scriti, e
sorvettutto into Dictionnaire philozophique ch'o ne repiggia tutti i temi, l'è
consegnao ço che e generaçioin succescive (limitando o ciu vasto scignificao da
complesciva œuvia de Voltaire) avverson ò ezâton comme volterrianeximo, inteizo
comme spiito de radicâ incredulitæ e de perentoio refúo do sorvenaturâ.



https://lij.wikipedia.org/wiki/Sterilizzazion

A sterilizzazion a l' è l' intervento ch'o l' elimina tütti i germi, compreixi i
virus, presenti in te un ambiente o in te un materiale. Risültou da
sterilizzazion a l' è l' asepsci, che scignifica letteralmente assenza de germi
viventi.

A dixinfeçion a l' è invece unna sterilizzazion parziale, ch'a se limita a
ammassä i microrganismi patogeni. De solito a se pratica cuntra un solo germe:
presempio se in te un ambiente l' è stæto presente una personna corpia da
tübercoloxi, a dixinfeçion che se faiä in te quello ambiente a l' aviä o fin de
eliminä solo i batteri da tübercoloxi.

Un primmo mezzo de sterilizzazion fixica a l' è a sciamma diretta, presempio
quella de unna lampada a alcool, ch'a se presta a esse döviâ solo pe di oggetti
piccin e no infiammabili.

Pe i færi chirürgici l 'è stæto molto döviou in passou o calö secco. Se utilizza
di apparecchi, dïti stive a secco, rescädë elettricamente. Presenten o difetto
che, essendo diffiçile ottegnï unna circolazion uniforme de l' aia cäda ao sö
interno, razzunzen a sterilitæ solo con di tempi ciüttosto lunghi: almeno unn'
oa a 160 °C. Ricordemmo che o batterio da TBC o resciste a lungo a 100 °C e
çerte spore microbiche sopporten 140 °C pe unn' oa.

Molto ciù efficace o l' è l' uso do calö ümido. O vapô acqueo, zà efficace a 100
°C in sce i microbi ma no in sce e spore, a l' aumento da temperatüa e da
prescion o riescie a ottegnï a sterilizzazion completa. Se dövia pe questo di
apparecchi diti autoclavi. E autoclavi moderne, dao funsionamento automatico,
permetten de impostä di valoî preordinæ de temperatüa e de prescion: de solito
con 121 °C se sterilizza o contegnüo in te 32 menüti, con 135 °C in te 16
menüti.

Un atro mezzo fixico de sterilizzazion son i raggi ultravioletti, i raggi x e i
raggi gamma, che dannezzan o DNA di batteri. A sterilizzazion mediante raggi a
l' è döviâ suviatütto in te l' indüstria, essendo complicou manezzala in te de
scituasiuin differenti.

In ti laboratoi de microbiologia, çerti terren de coltüa comme o siero de
sangue, che saieivan arruinæ da i scistemi visti in precedenza, vegnen fæti
passä attraverso di speciali filtri che trattegnan i batteri. Va notou che
questi filtri no fermen i virus.



https://lij.wikipedia.org/wiki/Sergej_Prokofiev

Sergej Sergeevič Prokofiev (Sontsovka, Ucrainn-a, 1891 - Mosca, 1953), o l' è
stæto un compositô, direttô do Conservatoio müxicale de Mosca.

De famiggia benestante, o l' ha riçevüo dä a muæ, pianista dilettante de bon
livello, i primi rudimenti da müxica. Successivamente o l' ha stüdiou con o
compositô Glière e poi ao Conservatoio de San Pietroburgo. In to 1910 o l' ha
vinto con o sö 1° concerto pe pianoforte e orchestra o Premio Rubinstein.
Istintivamente ribelle all' accademia e in contrasto con a tradizion, ancun
stüdente o l' ha visto e sö opere accolte o con ammirazion o con ostilitæ.
Dürante l' esecuzion da sö Suite scita o direttô do Conservatoio, Glazunov, o
scappava dä sala, sostegnindo de avei puia pe o sö udiô. Da o 1917 in poi o
viaggia parecchio all' estero tegnindo concerti; in particolare da o 1920 o l'
ha passou gran parte do sö tempo a Pariggi, tornando da maniman in patria. In to
1944 o l' ha vinto o Premio Stalin; o l' ha riçevüo anche a Medaggia da Bandea
Rossa do lou e de artista emerito da Repubbrica. Essendo morto in to meximo anno
e giorno in cui muiva Stalin o no l' ha posciüo benefiçia da politica ciü averta
in campo artistico che s' è andæto svilüppando successivamente. O l' ha composto
müxica de tütti i generi: sinfonico, lirico, da camera, colonne sonore pe o
chenifontano balletto. Di sö çinque concerti pe pianoforte e orchestra l' è
famoso suviatütto o 3°. Atra composizion famosa, Pierino e il lupo (1936). Do
1919 l' è l' opera L' amô de træ melarance, ispirä a unna foa do '700 dell' autô
venezian Carlo Gozzi. Fra i balletti, Romeo e Giulietta (1936; primma missa in
scena a Brno - Cecoslovacchia 1938) o l' è o ciü riescïo fra i tentativi de
trasposizion da tragedia de William Shakespeare. Sempre fra i balletti,
Cenerentola, rappresentou pe a primma votta ao Bolshoi de Mosca in to 1945 ma
scrïto primma, con a guera ancun in corso, o l' ha süperou tütte e partitüe
scrïte in precedenza in sce a foa de Perrault.



https://lij.wikipedia.org/wiki/Sant%27Ambr%C5%93uxo

Ambrœuxo, santo, dottô da Gexa, vesco e patron de Milan (Treviri 333 ò 340 -
Milan 397). Patron di veschi, di prefetti e di avicortoî. Se festezza o 4
d'arvî.

O l'è uña de mascime figue de vesco do 4° secolo. Governatô imperiâ, o fu
proclamao vesco de Milan (374) e o vègne ghia aotoeive de l'episcopato de
l'Itallia do nord. O fu aotô de molte œuvie a caratte exegetico, dogmatico e
teologico. Avversaio de eretichi (tra i quæ i arien e i manichei), paghen e
discidenti, o fu difensô do primato da Gexa de Romma. O l'intrò ciu votte in
contrasto co-o poei de l'impiatô, che a so avvizo o doveiva ese consciderao
drento a Gexa, no a-o de sorva de questa (prinçipio chi improntò de lê tutto o
Medioevo).

Arestao orfano do poæ, che a Treviri o l'ea foscia prefetto a-o pretoio, o se
recò a Romma co-a moæ, a sœu Marçeliña (monega into 353 ò 354) e o fræ Satiro
(m. 378). Protetto da Sesto Petronio Probo, prefetto a-o pretoio, o vègne (370
circa) consularis de l'Emillia e Liguria, con rescidença a Milan. Morto o vesco
Aossençio, arian, l'Ambrœuxo, ancon catecumeno, o fu proclamao vesco e in pochi
giorni o l'ebbe o batteximo e a consacraçion (7 dex. 374: festa). O començò a
preparaçion teologica e o compose daprimma di scriti exegetichi e in lode da
verginitæ. Devegnuo influente, o persuase l'imperatô Graçian a repigiâ a
legislaçion antipagaña e a ordenâ (382) a rimoçion da stattoa da Vittoia da-a
curia do senato, provvedimento ch'o provocò de proteste e una vivaxe polemica
fra l'Ambrœuxo e o Scimmego. Inte quella ócaxon l'Ambrœuxo o reciamò a-i so
dovei de crestian l'inpiao Valentinian II (succeduo a Graçian), che lê o
l'affermò ese, comme tâ, posto inta Gexa e no a-o de sorvia. Valentinian e a moæ
Giustiña ghe doveivan gratitudine pe a miscion (uverno 383-384) inta Gallia
presso l'uxurpao Mascimo, ch'o s'astègne pe o momento da l'attaccâ l'Italia. Una
segonda miscion (385) a fallì. Ma za redigendo o De fide (378-380) pe Graçian e
into conçilio d'Aquileia (381), l'Ambrœuxo o s'ea fæto campion de l'ortodoscía
contra i arien. Questi ean favoii da-a Giustiña, a quæ a l'inzonse a l'Ambrœuxo
de cedighe una gexa; l'Ambrœuxo o rescistette (385), ma o conflito o se feççe
ciu aspio l'anno doppo, quande, vegnuo a Milan un vesco eretico, Aosençio,
l'Ambrœuxo pe no cedila a-o nœuvo vegnuo o feççe ocupâ a baxilica Porçia da-a
folla, a quæ ravvivâ inta so fè e da-o canto liturgico, mostrao da l'Ambrœuxo, a
sostègne un veo assedio, pe scin che a corte a dovette cede. Poco doppo (Pasqua,
387) o battezzò sant'Aostin.

A mæxima fermeçça mostrò l'Ambrœuxo verso Teodoxio, quande questi o l'ordinò a
riconstruçion, a speize do vesco, da scinagoga de Caliñego destruta da-i
crestien, e, sorvettutto, in ócaxon da feroxe represcion d'una sediçion, ordinâ
da Teodoxio a Tessalonica (390): i epizodi, sciben che despugiæ di abellimenti
lezendai, son una scignificativa apricaçion do prinçippio sorve aregordao (ch'o
passò a-o Medioevo) che l'imperatô o l'ea inta Gexa, no de d'ato a quella.
L'Ambrœuxo o l'è uña de mascime figue de vesco do sec. 4°. Teologo scarsamente
originâ, tributaio di greghi (specce di gren Cappadoci), ma coniatô efficaxe de
formule largamente acugeite, o fu eminente into governo ecclexiastego: aversaio
di eretichi ( i manichei ascì, Zovegnian e Apoinâ de Laodixea) e di discidenti
(l'antipappa Urscin; meno feliçe fu l'Ambrœuxo inti rapporti con Costantinopoli
e Antiochia, ostezzando Nettaio e Meleççio), e difensô do primato roman (Ubi
Petrus ibi Ecclesia); retrovatô de reliquie (di santi Gervaxo e Protaxo a Milan,
Vitâ e Agricola a Bologna, e Nazaio e Çelso a Milan); guida aotoreive de
l'episcopato de l'Italia settentrionâ; moralista exartatô da castitæ, da caitæ e
da giustiççia; regolarizzatô da liturgia, into canto ascì, e aotô de inni
(aotentichi, circa una dozeña, in strofe de quattro versci in dimetri zambeghi)
che son un di so titoli a-a gloia lettiaia, da lê meitâ ascì comme oratô
efficaxiscimo. Di tratæ exegetichi, inti quæ o dœuviò largamente l'allegorismo,
o ciu notto o l'è l'Hexaëmeron (in sce-i 6 giorni da creaçion); tra quelli moræ,
o De officiis ministrorum, recarcao insci-ô De officiis çiçeronian, o l'è o
primmo tentativo de scintexi de l'etica crestiaña. Importante, comme documenti
storeghi, e so lettie.

Inte l'iconografia l'Ambrœuxo, effixao comme vesco, o g'ha pe attributi: o
libbro, perché dotô da Gexa (rilevo in stucco de l'11° sec. inta Baxillica
ambroxiaña a Milan); l'arviâ, scimbolo de eloquença e alluxivo a-a lezendia che
i ave iniettessan l'amê a l'Ambrœuxo figgiœu, sença ponzilo (paliotto d'oo inta
mæxima Baxilica ambroxiaña, do 9° sec.); o fragello, alluxivo a-a penitença
imposta a Teodoxo. A ciu antiga effixe do Santo - sença nimbo e sença attributi
- a l'è quella, in mozaico, inta cappella di santi Vittô e Satiro da Baxilica
ambroxiaña, attribuia a-o 5° secolo.



https://lij.wikipedia.org/wiki/Reusa_Luxemburg

Reusa Luxemburg (Zamość, Polonia 1870 - Berlin 1920) a l' è stæta una socialista
rivoluzionaia. A l' ea nasciüa a Zamość in to Voivodato de Lublin, in te l'
attuale Polonia, da famiggia ebraica. Dopo esse scappä in Svissera pe evitä a
prexion, a l' aveiva frequentou l'Universcitæ de Zurïgo assemme a di atre figüe
de spicco do socialismo. Contra ao naçionaliximo do Partio Socialista Polacco
(PPS) a fondava, in to 1893, assemme a Leo Jogiches e Julian Marchlewski, a
rivista Sprawa Robotnicza (A causa di laoei). In to 1897 a l'ottegniva a
çittadinansa tedesca e l'anno doppo a se iscriveiva ao Partio Socialdemocratico
Tedesco (SPD). Questo o l' ea alloa, e o-o saieva stæto fin ao 1914, o ciü forte
partio socialista d'Europa e o sö segretaio Karl Kautsky o vegniva consciderou
l'erede e o continuatô de Marx e de Engels, detentô e custode de l' autentica
dottrinna marxista, do marxismo ciü "puo" e ortodosso. A scianco de Kautsky,
Reusa Luxemburg a l' ea in polemica contra i riformisti, quande in to sö scrîto
intitolou Riforma sociale o rivolusion? (1899) a piggiava risolutamente poxizion
pe o segondo termine de l' alternativa. Univa Reusa Luxemburg a Kautsky segge a
comünna militansa politica, (sciübben che no fissan sempre in scintonia) segge
unna vea e propia amicissia anche co a môggë Luise Kautsky. De questa amicizia
n'è arestou unna lettera do 13 Zügno 1909 a Luise in ta quæ a fa un quadretto
belliscimo de Levanto dove a se trovava pe unna breve villezzatüa. Esponente de
l' ä sinistra do socialismo tedesco, a l' ha fæto propaganda pe a paxe ao
scciöppo da Primma guera mondiale, quande a se schierava con i paxifisti e
assemme a Karl Liebknecht, in to 1915, a creava o Grüppo Internasionale, che o
saieva diventou in seguito a Lega Spartachista. Questa Lega in te un primo tempo
a l' ea parte do Partio Socialdemocratico, poi do Partio Socialdemocratico
Indipendente, prima de diventä o nücleo do Partio Comunista de Germania. O 28 de
zügno 1916 a Luxemburg, assemme a Karl Liebknecht, a vegniva arrestä doppo o
fallimento de un sciopero internasionalista e condannä a dui anni de prexiôn.
Durante questo periodo a scriveiva diversci articoli, compreiso A Rivolusion
Rüscia, ch'o fa riferimento ao pericolo de unna dittatüa bolscevica in Rüscia.
In to 1919 a l' è stæta fra i protagonisti da rivoluzion de Berlin. A l' è morta
assascinä dopo esse stæta arrestä, ao fallimento da rivolta.

Malgraddo a sö appartenensa ao movimento comünista, Reusa Luxemburg a l' è stæta
critica in ti confronti di bolscevichi rüsci, perchè a sostegniva che ghe fisse
o pericolo che sostituissen a dittatüa zarista no con unna democrazia do
proletariato ma con unna atra dittatüa. In sostansa a l' ha previsto a
degenerasion burocratica che avieva avüo o stato sovietico in te l' epoca de
Stalin. In ta sö difeiza do marscismo "clascico" contra o revixioniximo
riformista, a Luxemburg a l' ha svilüppou de importanti note personali:
interamente sö l' è l' accento in sce a creativitæ de masse, in sce a sö
spontaneitæ rivolusionaia che i dirizzenti do partio operaio no devan ni forsä,
ni reprimme o bloccä in te unna "camixia de forsa burocratica". Pe a Reusa
Luxemburg o compito do partio o l' è quello de indicä a via, ma l'inisiativa
storica a l' è compito no do partio ma de masse: anche i passi fasci de un reale
movimento operaio son storicamente ciü ütili dell'infallibilitæ de qualunque
comitato centrale. Comme teorica a Luxemburg a s' è occupä fra i atre cose da
question nazionale. Un di sö libbri o l' è Die Akkumulation des Kapitals, in to
quæ a teoria marxista de l' accumulazion a s'allarga a unna spiegazion dell'
imperialismo. In te un' atra opera, Pamphlet Junius, se tröva l' esprescion,
diventä çelebre, socialismo o barbarie: in futüro i unici exiti poscibili saian
l'instaurasion da societæ socialista o a barbarie. A Luxemburg a ritegniva che
l'indipendensa da Polonia a saieiva stæta poscibile solo tramite unna rivolusion
in Germania, Austria e Rüscia, e che a lotta contra o capitaliximo a füse ciü
importante de l'indipendensa. A negava o diritto de autodeterminasion de
naçioin, in disaccordo con Lenin. Questo disaccordo o no l'ha impedio però a
Lenin de inviä ä Luxemburg unna copia do sö libbro Materialismo e
Empiriocriticismo che a Luxemburg a reçensiva l'8 ottobre 1909 in sce Die Neue
Zeit.



https://lij.wikipedia.org/wiki/Radiologia_di_denti

Grazie ai Raggi x l' è poscibile visualizzä l 'interno do corpo, pe ottegnï
informasiuin ütili pe a diagnoxi. Questo o vâ pe i denti e a bocca comme pe o
resto do corpo. L' immagine radiografica a se ottegne proiettando i Raggi x con
un tübbo radiogeno in direzion de un rilevatö, mettendo o soggetto da esaminä in
sce a traiettoia fra l' origine di raggi e o rilevatö. O rilevatö
tradizionalmente o l' ea unna pellicola fotografica; recentemente piggia sempre
ciù campo a radiografia digitale, in ta quæ ao posto da pellicola gh' è un sensô
ch'o fornisce i dæti in formato digitale a l' elaboratö eletronico. Dæte e
caratteristiche di Raggi x, fra e quæ quella de ese Radiaziuin ionizzanti, va
sempre tegnüo presente che l' espoxizion ai stessi a deve esse a menô poscibile.

A radiografia panoramica de arcæ dentaie o Ortopantomografia a permette de vedde
l' insemme de arcæ dentaie. Utile per çercâ de lexoin infettive e quande se
sospete che in bocca ghe segge de cause occulte de patologie interessanti atri
distreiti corporei.

Radiografia da faccia de pröfï. A serve suviatütto quande interessa conusce e
tendense de crescita di osse mascellari: cioè in ortodonzia, a branca da scienza
dentistica ch'a se occupa de riallineä i denti quande særen mä (malocclüxion).

A fornisce un' immagine a træ dimensciuin, preçiosa in ta chirurgia di
mascellari. A tecnica Cone Beam, in particolâ, a se distingue pe a dose de Raggi
x ben ben ciù bassa rispetto ai scistemi che l' han precedüa.

Segundo l' American College of Radiology [1] no existe nisciün tipo de
radiografia diagnostica che, applicä unna votta sola, a posse emette unna dose
pericolosa pe o svilüppo normale de l' embrion o do feto. I trattamenti pöen
diventä noxivi se sun ciù lunghi. A paziente a va protetta con un scôsä
ciungiou, pe fermä i Raggi x.



https://lij.wikipedia.org/wiki/Portofin

O comun o l'è scituôu inte unn-a baia a-i pê de l'omonimo promontoio, a 36km da
Zena.

Portofin o fa parte do Parco naturale regionale de Portofin insemme a atri sei
comün e a-a Riserva marinn-a de Portofin.

Segundo Plinio o Vëgio, ö borgo de Portofin o vegne fundòu da l'Impeo roman cöo
numme de Portus Delphini dovùo äa grande popolaçioin de derfin dö Gorfo dö
Tigullio.

Int'o 1171 ö piccìn borgo mainâ o vegne sottoposto aö controllo amministratìu,
insemme ä vixin-a Santa Margaita Ligure, de Rapallo che u l'inglobe ö villaggiu
int'i sö territòi comünali. Da ö 1229 o diventià parte integrante da Repubbrica
de Zena, cuscì cumme l'intero territorio rapallin, divegnindo rifugio pe a
marin-a mercantile zeneise grassie aö so porto naturâ.

Int'o 1409 ö vegne vendûo a Firense da l'imperatù Carlo VI de Fransa, sciaccôu
pòi da Zena, ma i mæximi fiorentin ö restituiscian poco doppu. Inte ö XV secolo
u l'ha patìu diversci passaggi de amministraçiun familiâ, dai Fregoxi ai
Spinola, i Fieschi, i Adorni e i Doia. Da ö 1608 o vegniâ inseriu int'i territoi
dö Capitanægo de Rapallo.



https://lij.wikipedia.org/wiki/Organizza%C3%A7ion_de_e_Na%C3%A7ioin_Un%C3%AFe

E Naçioin Unïe, nommi offiçiæ: United Nations in ingleise, Nations Unies in
françèise, Naciones Unidas in spagnollo, الأمم المتحدة in àrabo, 联合国 cineise e
Организация Объединённых Наций in russo son unna organizzaçion internaçionâ a
cui raxon a l'è l'agiutto da cooperaçion internaçionâ in te ramme da lezze
internaçionâ, a seguesa internaçionâ, o sviluppo economico e l'ugualiansa soçiâ.
L'Organizzaçion de Naçioin Unïe a l'è stæta fondâ in to 1945 da çinquanta
naçioin doppo a Segonda Guæra Mondiâ e a l'ha sostituio a Liga de Naçioin fondâ
in to 1919 appreuvo a-a Primma Guæra Mondiâ. Ancheu e Naçioin Unïe g'han 192
membri, praticamente tutte e naçioin indipendenti reconosciùe
internaçionalmente. E Naçioin Unïe, ONU, son governæ da un conseggio de
seguressa dovve i çinque stati vinçitoî da segonda guæra mondiâ g'han o drïto de
veto in scie resoluçioin de l'ONU; i çinque membri permanenti do conseggio de
seguressa son:



https://lij.wikipedia.org/wiki/Nicol%C3%B2_Pagan%C3%ACn

Niccolò (ò Nicheroso ò Nichiozo) Paganin, (Zena, 27 ottôbre 1782 – Nissa, 27
mazzo 1840)

Violinista e compoxitö zeneize, o l'é conscideròu ûn d'i ciû perfetti violinisti
de tûtti i tempi, con oëgio assôlûto, intônassiôn perfetta, técniche d'arco
esprescive e nêuvi mòddi de dêuviâ o staccato e o pizzicato.

A sêu immaginassion tecnica a l'ha avûo influensa insci compoxitoî clássici
posterioî comme l'ûnghereize Franz Liszt, o tedesco Johannes Brahms, o rûsso
Sergei Rachmaninov, e âtri comme l'ingleize Andrew Lloyd Webber.

E sêu compoxisioin ciû reconosciûe son i 'Capriççi'. O l'ha anche scrito sei
conçerti, diverse sonate pe pianoforte, mûxica da camera e di âtri travaggi con
chitara.

Se dixe che e sêu moen se poèivan aslonghì ciascûnn-a scinn-a i 45 çentimetri.
Pêu dâse che quello foise dovuo a 'na moutia ciammä Scindrome de Marfan, però se
credde ascì popolarmente che 'sta straordinaria longhessa a se doveiva a-e ôe
dedicæ ä prattica do violin.



https://lij.wikipedia.org/wiki/Liguri_Antighi

I Antighi Liguri son stæti a popolaçiòn originaïa da Liguria. Primma de l'etæ de
Rumma, e popolaçoìn liguri ean divise in naçoìn, e no ghe n'ean solo inscia
Ligûria, ma se trovavan anche in squæxi tûtto o Piemonte, a Svissëa meridionale
de ancheû, a Provensa françèize, inte l'Oltrepò Paveise e a Provinsa de
Piaçensa. Inte quest'àrea ghe son ancòn tanti nommi de pèixi de origine ligûre.
I Liguri no ean 'na rassa europea; quande in Italia son arrivæ i Indoeuropei,
pa' che i Liguri ghe fisan zà; i archeòlogi dixan ch'o l'èa 'n pòpolo
pre-indeuropeo o anario (comme i Baschi). I Liguri parlavan a lengua antiga
ligure, che a no l'éa scrïta e coscì a l'é anæta persa; pa' che a cadensa e
arcunn-e parolle do ligure de ancheû seggian derivæ da-o ligûre de quella votta.
I Liguri ean gente di monti. Mangiavan surviattûtto servagginn-a, formaggio e
læte. Gh'ean quei che de lòu ean merçenari e anavan a fa' a guera pe' ätri pèixi
(Cartagine o Rumma). Quei che vivvevan vixìn a-o mâ, ean pescoèi e mainæ, e
navegavan, anche a-o largo, senpre con barche piccinn-e.

Di antighi storici, quei che han scrïto de ciû insci Liguri Antighi son stæti
Diodoro Siculo, Stabone, Erodoto. O professò Nino Lamboglia o l'ha scrïto o
libbro "A Liguria Antiga", ch'a l'é l'òpera ciû importante inscio argomento.



https://lij.wikipedia.org/wiki/Joseph_Haydn

Figgio de un carradô, dilettante de muxica, o studiò da primma con G. Reutter a
S. Steva in Vienna, da pœu con un tâ Spangler. O conobbe Metastaxio ch'o l'aviæ
(segondo una tradiçion no açertâ) raccomandao a N. Porpora. Into 1759 o fu
assonto comme meistro de cappella do conte Morzin e into 1761 quæ viçemeistro e
da pœu meistro da-o prinçipe F. A. Esterházy a-o castello de Eisenstadt. Chì o
l'ebbe moddo de çimentáse a-a compoxiçion orchestrâ. Compoxitô e direttô de
l'orchestra da famiggia, o l'alternava i sogiorni estivi into castello de
campagna de Esterház con quelli a Vienna. Into 1790, licençiao da-o nevo de
l'Esterházy, Nicolla, o complesso da cappella, Haydn o conservò o titolo de
meistro e una penscion annua; o l'aççettò quindi de recáse a Londra, sciu invio
de l'impresaio J. P. Salomon, pe a compoxiçion de muxiche pe l'orchestra de
quella çittæ. Doppo un succescivo viægio a Londra (1794-95), o tornò in Aostria
reciammao da un nœuvo prinçipe Esterházy, o segondo Nicolla, e o resezette,
sorvetutto inti urtimi anni, a Vienna.

Pe quante l'arte de Haydn a razonze di valoî âtiscimi ascì inte l'ótóio
religioso ("A creaçion") e profan ("E saxoin") e inte de noteive pagine sacre
("Messe"), a dà l'intrega mezua da so grandeçça specce inta muxica scinfonica e
da cammia. Doe corente muxicæ preceddan o momento storico haydnian: a lirica do
sentimento e da galantaia di Italien, e o spiito intrinsecamente religioso e
polifonico ch'o l'ea curminao in J. S. Bach. Haydn o l'aduña e refonde queste
doe corente: l'unitæ ch'a ne sccioisce, mirabile processo de scintexi, a l'è a
forma-sunata pe orchestra (scinfonia), pe quartetto, pe graviçimbalo ò
pianoforte, no into senso de l'astræta struttua, che za a l'existeiva ma a l'ea
un'âtra cosa, ma comme essençialitæ de un nœuvo lenguaggio muxicâ púo, a quæ
força a consciste prinçipalmente inte l'elaboraçion tematica. Da di motivi ascì
inscignificanti Haydn o resce a sviluppâ nœuva e splendida muxica, inte tutte e
immaginabile varietæ de struttua e de movimento. O l'è un lenguaggio ch'o parla
co-ina finalitæ determinâ da-o so proprio procede e ch'o vive de una so organica
necescitæ e de una so propria vexenda. Zugonditæ e contemplaçion son i elementi
essençiæ do so tempiamento, inte una estremma abilitæ de trasformaçion do
materiâ muxicâ in te 'na fantaxia ch'a l'è continuamente rinnovâ da una fresca
senscibilitæ popolâ.

Otr'a 25 melodrammi, açioin tiatræ e cantæ, arcuñe de quæ prexeive, e a-i
belliscimi Lieder e baladde, devimo a-a feconditæ do genio haydnian 13 messe
(celebre a Nelson-Messe e a Theresien-Messe), 3 otoi, 104 scinfonie (celebre
quelle do gruppo coscì díto "françeize" e i urtime, dîte "londineixi"), 12
ouvertures, circa 50 tra conçerti solisteghi e scinfonie conçertante,
divertimenti, 77 quartetti pe ærchi (ciu quello desonto da l'ótóio Die sieben
Worte des Erlösers am Kreuze), 15 trii pe ærchi e scioei, 38 trii con
pianoforte, 30 pe ærchi, 4 sunate pe pianoforte con violin d'accompagnamento e
52 pe çimbalo (da pœu pianoforte) solo. Fra i œuvie tiatræ emerze "O speçiâ"
(libretto de Carlo Goldoni, 1768), "O mondo da luña" (libretto de C. Goldoin,
1777), "A fedeltæ premiâ" (libretto de G. B. Lorenzi, 1780), "L'infedeltæ
delusa" ("burletta", 1783), "L'isoa disabitâ" (libretto de P. Metastaxio, 1799).
Famoxi son i doi za çitæ otoi Die Schöpfung ("A creaçion", 1798) e Die
Jahreszeiten ("E stagioin", 1801). E prinçipæ scinfonie son soventi aregordæ con
un nommiagio, vosciuo pe o ciu da-i editoî de Haydn, comme "Scinfonia da
pendola", "di addii", "do rollo do timpano", "di figgiœu", "O meistro de scœua",
"A sorpreisa", "L'orso".



https://lij.wikipedia.org/wiki/Isoa_de_%C3%87ipro

L'Isoa de Çipro a l'è un'isoa do Mâ Mediterraneo de levante, a tersa pe
grandessa, appreuvo a a Siçilia e a Sardegna, scitoâ a sud da penisoa de
l'Anatolia; geograficamente a l'è parte de l'Asia, ma politicamente a g'ha di
forti legammi co l'Euròpa. Çipro a mesua 240 km de latituddine e 100 de
longituddine e a l'è 75 km a sud da Turchia, e 105 a ponente da [[Sciria] e 108
do Libano, 380 km a nord de l'Egitto e 800 km da a tæraferma grega. L'Isoa de
Çipro a l'è divïsa politicamente inte doi stati. Un o l'è a Repubbrica de Çipro,
l'ätro o l'è a Repubbrica Turca do Nord de Çipro. A primma a l'è parte da
Comunitæ Europea, a segonda a l'è unn-a naçion reconosciöa soö che da a Turchia.
A çittæ de Nicoxia a l'è divïsa in doe parte ascì. A Nord o territöio turco, a
Sud quello grego. A costion d'a Repubbrica Turca do Nord a l'è unn-a de caxoin
de lite tra a Comunitæ Europea e a Turchia in te trattative pe l'intrâ da
Turchia in ta Communitæ. Tra i territöi controllæ da e doe naçioin ghe unn-a
zona occupâ da i sordatti de Naçioin Unïe, dïta Linea Verde. In te l'isoa de
Çipro gh'è doe baze militæ britanneghe ascì: Akrotiri e Dhekelia.



https://lij.wikipedia.org/wiki/Henry_Morton_Stanley

Henry Morton Stanley (Denbigh, 28 zenâ 1841 – Londra, 10 mazzo 1904) o l'é stæto
un giornalista e esploratô britannico, galleize de nascita, famoso pe e so
esploraçioin africañe e pe a so riçerca de David Livingstone. A l'é celebre a
frase co-a quæ o Stanley o saiò o Livingstone quande o-o trovò: "Doctor
Livingstone, I presume?".

Nasciúo John Rowlands, a Denbigh into Galles nord-orientâ, o l'ebbe un'infançia
tormentâ. O no conobbe mai o poæ e so moæ a l'abbandonò in te 'n orfanotrofio a
l'etæ de sei anni, dove o l'arestò scin a-i chinz'anni. A dîsett'anni o se
imbarcò pe New Orleans, dove o l'arrivò into frevâ do 1859, pagandose o viægio
travagiando comme mainâ in sce-a nave. Chì o conobbe e o travaggiò pe un
facortoso commerciante de nomme Henry Stanley, do quæ o piggiò o nomme doppo a
morte, into 1861, comme segno de gratitudine pe chi l'aveiva cresciúo comme un
figgio.

Doppo avei combattúo inta guæra de secescion americaña in sce tutti doi i
fronti, o Stanley o vègne giornalista pe o New York Herald into 1867. O fu
corispondente da l'estero, e doppo varie corispondençe da l'ovest do Nord
America e da-a Turchia, into 1869 o l'andò in Africa, dove o s'ócupò de guære
tra Britanneghi e Abiscin che ebban lœugo in quello periodo longo i confin de
l'Etiopia. Sempre into 1869 o fu incaregao da-o so giornâ de trovâ e intervistâ
l'esploratô scoççeize David Livingstone, che se saveiva ese inte l'Africa
orientâ, ma do quæ s'ea perso e traççe da diversci meixi.

Stanley o l'arrivò a Zanzibar e o l'organizzò a spediçion sença badâ a speize,
tanto da assumme no meno de 2000 camalli. O localizzò o Livingstone o 10 de
novembre 1871, a Ujiji vexin a-o lago Tanganica, inte quella che ancœu a l'é a
Tanzania. Celebre a frase che ghe fu attribuia a-o momento de l'incontro, "Dr.
Livingstone, I presume?" ("O mego Livingstone, supoño?"), into ciu clascico
understatement e formalismo britannego de l'epoca. Stanley o se unì a lê inte
l'esploraçion da zona. E riçerche stabilin con çerteçça che no gh'ea nisciun
collegamento tra o lago Tanganica e o Nilo. Questa spediçion a vègne famosa
graçie a-o libbro che o Stanley o scrisse pe contâla. O New York Herald, insemme
a-o Daily Telegraph, finançion un'âtra spediçion into continente african, inta
quæ o Stanley o risolse un di urtimi misteii africhen, percorindo o corso do
sciumme Congo scin a-a foxe.

O russo Vaxilij Vaxil'evič Junker, naturalista e geografo, o decise de lasciâ
l'Africa proprio into momento che o Sudan o l'ea sconvolto da-a rivolta
mahdista. O russo o razonse con difficortæ Zanzibar, portando con lê de miscive
de Emin Pascià, governao de Equatoia. I documenti davan un'immagine da
scituaçion africaña ch'a misse in fibrillaçion l'ópignon pubbrica œüropea, tanto
da spinze e istituçioin a organizzâ una spediçion de soccorso a cappo da quæ fu
misso o Stanley che, into 1886, o partì pe Equatoia. Stanley o l'incontrò di
ostacoli e di problemi immensci: o 29 arvî 1888, o vègne arecugeito a bordo de
un piroscafo in sce-o quæ se trovava Emin Pascià insemme a l'esploratô italian
Gaitan Casati. Stanley o se trovò inta condiçion paradossâ de êse lê a avei
bezœugno di agiutti e di rifornimenti do governatô ch'o l'ea vegnúo a sarvâ.
Emin o decise de lasciâ a-o so destin Equatoia, ormai ingovernabile. Coscì, o 10
arvî 1889, o se misse in marcia insemme a-i so ommi, a Casati e a Stanley, a-a
testa da so máredúta spediçion de soccorso. L'eterogenio groppo, formao in totâ
da 1.500 ommi, o l'affrontò o longo e peigoso viægio verso Bagamoyo, lontaña
1.600 chilometri. Into 1890, reduta ormai a meitæ a caosa de maotie, attacchi
nemighi e defeçioin, a spediçion a l'arrivò finarmente a Zanzibar. Durante sto
viægio, Stanley o scrovì a cadeña montoosa do Ruwenzori e o lago Edoardo.

Doppo o so ritorno in Œüropa, Stanley o sposò l'artista galleize Dorothy
Tennant, e o fu parlamentâ ingleize da-o 1895 a-o 1900 comme membro di
unionisti. O moì a Londra o 10 mazzo 1904. A so tomba a se trœuva into çimiteio
da gexa de San Michê a Pirbright, inta contea do Surrey; in sce una gran ciappa
de granio gh'è narrao e so geste.



https://lij.wikipedia.org/wiki/Ghiggermo_Imbri%C3%A6go

"Ghigærmo de ri Embrieghi è sto tá Uña de Zena dre Famigge antighe . Pezzi
d'artaggiaria appareggiá O fa sciù ro designo dre sò righe" Gaitan Gallin, Ra
Gerusalemme deliverâ

Ghigermo Imbriægo (pron. /gi'dʒɛrmu iŋ'brjɛ:gu/) o Embriægo (lat. Guillermus
Embriacus , Zena ça. 1070 - † doppo 1102) condottê zeneize, cappostippite d'a
nobile famiggia d'i Imbriæghi. O parteçipò a-a primma croxâ e o fu un d'i
artexen d'a preiza de Gerusalemme d'o 1099. O riportò a Zena o sacro baçî
catturao a Çesarea e conservao ancœu int'a catedrâ de San Loenço. O fu conso d'o
1102. E so geste fun narræ da-o Caffaro int'i Annæ Zeneixi.

"Ghigermo nascè a Zena çirca l'anno 1070 intra famiggia de ri Embriæghi,
prinçipalissima in quello secolo e fra i atre tutte invidiâ comme moære de coscì
ræro parto, a ro valô dro quá, zonto ch'o fu a l'etæ dovua, fuin ciu che uña
votta appoggiæ ri Magistrati de mao stimma, e ra cura de potente Armæ de mâ; si
comme seguì l'anno 1099 quand'o fu eletto Generalissimo de numeroso stœu de
Vascelli da Guerra per andâ sott'a ra çittæ de Gerosolima in soccorso de
l'Eserçito Crestian: dond'o zonse accompagnao da molte schere de varenti e de
çernui guerrê, & atri hommi asperti in tutte ri Arte opportuñe a ra Guerra, dre
quæ molto o se varse pe ra fabrica de arcuñe machine a ra miliçia appropriæ; e o
fu prinçipâ caxon dro grorioso acquisto de quella santa e famosa çittæ: però che
essendo lê Hommo de gran prudença in tutti ri affari, valoroso, ardîo, solliçito
e de resveggiao inzegno, o pensò con strañia invençion de confonde e d'abatte ri
iñemixi dro nomme Crestian: ond'è che trovandose un giorno a discorrî de tâ
materia con ro gran Buggion Cappo de quell'impreiza o propoze de vorei con ro so
inzegno, e façilmente espugnâ quelle mure intre l'acquisto dre quæ nœutte e
giorno s'affatigava incessantemente l'Eserçito. Quâ proposta vorentera da ro
Buggion aççettâ, començò Ghiggermo a mette in dœuvera ro so ben meditao
dessegno, e varendose d'uña squaddra de Zeneixi sordatti, intre l'Arte de
l'inzegnê eserçitæ; dri quæ lê o l'era o Cappo, o fabbricò in breve tempo uña
fortissima Torre tutta de legno, con tâ meistria, & Arte, che fasciâ essendo de
cœurio a resisteiva assæ ben a ra força dro fœugo, e per esse spartia in tanti
peççi a poeiva esse commodamente da lœugo a lœugo trasportâ: commettendose
insemme in moddo tâ che posta appè dre iñemighe mure, per esse tutta articolâ,
se poeiva abbatte ra sœu çimma in ver quelle in moddo che poggiandoghe sorva, a
serviva in fœuzza de ponte coverto, e a l'era strâ segura per fâ passaggio a ra
Çittæ nemiga. Quæ machina, fornia ch'a fu, a l'hebbe l'applaoso de tutto
l'Eserçito, e a no deluse affæto ro penscero dro Ghiggiærmo, poichè a fu sorva
carri conduta in peççi sotta re mure e chie commissa, in moddo che ra sola vista
a l'era terrô dri iñemixi e consolaçion dri Crestien; ond'è, che appeña l'hebbe
vista in orde ro gran Buggion, che subbito o piggiò añimo de fissâ ro di pe ra
battaggia: a l'arrivo dro quâ, començando l'assato sciu ro fâ dro giorno,
scompiggiò de mainera quelli Barbari, che inorridii a ro spettacoro de così
strañio ordegno, intre l'artifiçio dro quâ lessan ciæramente ro proprio
estermiñio: ben che çercassan con ogni sforço de reparâ a ro so danno, fun però
sempre vañe re sœu fadighe, & sfornie da ro valô dri Crestien, ri quæ da ri
barcoin d'esta Torre, scrocciando continuamente dardi, e çerti fœughi con
artifiçio lavoræ, andavan incessantemente offendendori; & elli, tentâ voggiando
de destrue quella machina, incroxon çerto travo a uña forte Antenna, ch'in
fœuzza d'Ariete, aora in ver ra Torre spoinciavan, & aora in derrê per
respoinciâra arrósavan. Mà sempre vani fun reixi ri so sforçi da ro valô de
Ghigermo, ro quâ attentamente assistendo a ra defeiza dra machina, con çerti
roncoin da mure aspertamente o taggiò re corde, ch'esto travo sostegnivan;
ond'esto tosto cazzendo portao da ro so proprio peizo o restò appôso intro
terren, e dove primma o l'era de danno a ra Torre, o servì pœu de sostegno sorva
dro quá abbatten ri Zeneixi Inzegnê ra çimma dra mæsma, che comme dotto hemmo, a
serviva in lœugo de ponte coverto, p'ro quâ ardíamente passando Gofrè, &
Eustazio so fræ, arrivon feliçemente a l'acquisto de quelle forte mure; seguitæ
da gran parte dri valorosi Guerrê, che scorrindo verso ra porta ciù prinçipâ,
quella arvin fracassandora, e tutto ro Crestian Eserçito a ra destruçion de
quelli scelleraddi infedeli, intra soggiogâ Çittæ con festa, e giubbilo
introdussan.

Ma Ghiggermo doppo che per ra vittoria con ro so mezo ottegnua, hebbe da ogn'un
reçevui ri debiti applaosi, carrego non men de lode, che de spœugge iñemighe, o
se ne tornò a revei ra Patria; dove non andò guæri, che havendo ri Zeneixi
appareggiao uña forte , e possente Armâ de trentesei Garie, e sei Nave grosse,
sorva dre quæ œuttomiria combattenti Zeneixi s'imbarcon, con desiderio
d'acquistâ nœuve parme intri moæ de Palestiña, ghe fu dæto per Cappo, e Duxe ro
mæximo Embriægo, sotta ra ghia dro quá doppo longa navegaçion arrivon intro
Porto de Laodicea; dove sorvezointi da ra freida saxon se fermon quarche tempo,
non sença insî tal'hora a danni dri vexin Saraxin, molte Terre dri quæ con ro
ferro, e ro fœugo valorosamente destrussan. Ma essendose a ro prinçipio dra
Primaveira de là partíi; doppo vari açidenti intro viaggio incontræ arrivon
prosperamente a ro Zaffo, donde se vin da ro Re Bardoin corteizemente incontræ a
bandere sccegæ con ogni demostraçion d'ónô, e tenereçça d'affetto. Et essendo
apointo ro tempo de l'urtima, e santa settemaña de Quareizema, desiderosi de
çelebrâ ra Pasqua in ra Reâ Çittæ, verso ra mæsma ghiæ da ro proprio Ræ
s'invion: e deppoî doî giorni de continnuo viaggio là zointi vin ra miracorosa
siamma, che ro Sabbo Santo da ro Çê descendendo tutte a l'aççendeiva re lampe,
che intorno a ro Santo Sepolcro eran stæte poste da ra Crestiaña pietæ. Çerebrâ
pœu ro dì seguente ra Resurreçion dro Segnô, e visitæ ri ciù devoti lœughi de
quella santa Çittæ, assæ tosto in compagnia dro Rè retornon a ro Zaffo, &
imbarcao l'Eserçito, andon a l'espugnaçion d'Assur prinçipâ Çittæ marittima : ri
abitanti dra quâ vedendose assidiæ dro Re per Terra, e da Zeneixi per Mâ,
conobban evidentemente de no poei resiste, & in poco tempo se reizan a Bardoin,
chi preisone ro possesso o fè retorno a ra so Regia, lassiando che ri Cappi dro
so Eserçito insemme con Ghiggermo seguitassan a moddo so l'impreiza incomençâ;
ri quæ verso Çesarea maritima Çittæ dra Palestiña co l'Armâ navegando, deliberæ
de combattera l'assedion d'ogni intorno, e voggiando Ghiggermo agiuttâ con
l'inzegno ro vigô dro braçço, o l'ordenò quarche machina per dannezzâ a ro so
solito re nemighe mure: ma allò de terminâ ro so lavô, arraggiæ ri Crestien da
çerti insulti de quelli Barbari, assátòn con impeto re mure con ro solo agiutto
de quarche poche scare, sorva dre quæ primmo de tutti montò ro coraggioso
Ghigærmo: e zointo appeña con ro pê sciù ra muraggia o vidde con so dorô cazze
da re scare (che per sovercio peizo se fracasson) tutti quelli che de seguitâro
primê brammavan, così che lê trovandose solo intre moen dri iñemixi o
s'arrecomandò devotamente a l'agiutto divin, & intrao per ro so scampo intr'uña
Torre, o s'incontrò intr'un Saraxin, che re scare de quella o descendeiva; con
ro quâ vegnuo a battaggia, o ro desteize valorosamente per terra; e seguitando a
montâ o l'arrivò a ra çimma de l'edifiçio, de donde (per êsse ro sito assæ
eminente) o vidde ch'era ra Çittæ de doggia muraggia fortificâ; ra primma dre
quæ era allantora dro tutto affæto priva de deffensoî, per ra quá cosa
fortemente recoverandose ro cœu, o començò da quell'áto posto à vibrâ per l'Ære
ra spâ, façando con esta segno a re Crestiañe squaddre, a çò, quanto ciu fito
poeivan, s'avexinassan a lê. E pâ apointo, che ra Torre de Çesarea, a premiasse
a Ghiggermo l'industria, ch'o l'hebbe in fabricâ quella de Gerusalemme; perchè
sicomme con l'agiutto de quella o l'introdusse là drento ri sœu Crestien; così
con ro mezo de questa o l'exortò ri mæsmi a assâtâ ra Çittæ nemiga; si comme
assæ tosto eseguin montando con dre atre scare re mure, e façendose padroin dro
primmo reçinto; in ro quæ fun allegramente reçevui da ro Forte Ghigærmo, con ro
quá a l'assâto dro segondo repoæro s'incamminon: a l'acquisto dro quâ ghe servì
non poco un'Ærboro de Parme, per mezo dro quâ monton sciù re mure, e squæxi che
da ra Parma nascessan a Ghigermo re Parme, o trionfò tosto assæ dri iñemixi de
Christo: che doppo ostinâ, ma non molto longa battaggia, deventon finarmente
exempio d'orrô a ri Poppoli so vexin, e glorioso trofeo dre Crestiañe spoæ.

Tâ per virtù dro Zeneize Guerrê fu l'exito dri infeliçi habitanti dra Çittæ de
Çesarea, molti dri quæ, ço è vegi, femmine, figgiœu, & atra gente imbelle
essendose retiræ intro Tempio per segureçça dre proprie vitte, quando pœu vin,
che contro de lô s'incaminava ra furia dri Crestien Campioin, amaramente
cianzando ri suppricon a non incrudelî contro ri desarmæ, & imbelli: ma
lasciandori in vitta impossessâse ciù tosto dre so sostançe, che de boña
vœuggia, & in gran copia ghe conçedeivan. Per ra quâ movendose a compassion dri
suppricanti, non solo ri Cappi de quell'eççellente Eserçito: ma ciù de tutti
l'invitto Ghigærmo de bon cœu, e vorentera a quelli infeliçi perdonon: dapœuscia
començon a spartise ra preiza, & a ro Zeneize Campion (che per êsse montao
primero sciù re mure, haveiva reixi ardîi tutti ri atri a seguitâro, & avertaghe
a ra vittoria ra strâ) fu dæta in premmio l'eleçion de ço, che ciù ghe foîsse
piaxuo. Ma lê ciù curioso, che avaro, lasciando a ri atri tutto l'oro, e
l'Argento; o retègne per lê ra Feniçe dre Gemme, diggo ro smerado desmezurao e
sença paro, che con atto magnañimo (retornao ch'o fù de Çesarea) o donò a ra so
Patria, e intra so Cattedrâ sin a ro dì d'ancœu fedelmente se custodisce;
custode lê assì dro glorioso Nomme de Ghiggermo: mentre non se pœu da Zeneixi
nominâ questa Gioja incomparabile sença ravvivâ ra memoria de quello, chi
generoso privandosene o ghe ne desse ro possesso.

In somma ro Ghigiærmo a benefiçio dra Crestiaña Repubrica o se mostrò in ogni
occorrença Çesare insemme, & Archimede, ço è varente Guerrê p'ra spâ
valorosamente dœuverâ, e sottî Inzegnê p're machine dra fertilitæ dro so
intelletto ciù votte inventæ, e poste in uso con ammiraçion dro mondo. Mi però
non havendo doppo tanti secoli posciûo trovâ de lê ciù degne notiçie, darò fin a
ro presente descorso dixendo, che dro 1102. retornao ch'o fù da re Impreize de
Palestiña, o l'hebbe da ri sœu Çitten l'honô dro Consolato: dra quæ Dignitæ
spiccò non poco ra so prudença: & l'è façile, ch'o foîsse promotô dro batte
monæa in Zena, poichè per quant'osservo, començò apointo quest'uso essendo lê
Consoro."



https://lij.wikipedia.org/wiki/Capp%C3%A9lla_Sistinn-a

A Cappélla Scistinn-a de Rumma a l'è ün di ciü famuxi tesói d'ärte d'a Çitè d'u
Vatican, custrìa intr'a u 1475 e u 1483, ai témpi de Pappa Sistu IV da Ruvie,
d'unde a piggia u numme. Da u mêximu puntéfice a piggia numme inn-a segunda
Cappélla Scistinn-a ch'a se tröva vexìn a-a Catedräle de Sann-a , mausuléu d'i
vegi d'u Pappa.

A l'è cunusciüa in tüttu u mundu za che s'i ghe fan i Cunclävi e di ätre
çeimógne uffisiäli, inclüse çerte incurunn-asiùi papäli, e za ch'a l'è staeta
decurò da Michel'Angiou Buonarroti. A se tröva insce a drita d'a Baxilica de San
Pé , doppu a Scäa Régia, e in prinçipiu a servîva cumme Cappélla Palatinn-a
drentu a-a vegia furtéssa vaticann-a.

A Cappélla a l'è de furma retanguläre e a mesüa 40,93 metri de lünghéssa pe'
13,41 de larghéssa (e dimensciùi d'u Tempiu de Salumùn, cuscì cumm'i sun scrîte
in t'u Vegiu Testamentu ). L'artessa a l'è de 20,70 métri e u tèitu furmòu da
inn-a vórta a butte rebasciä cun vórte piccinn-e lateräli tütte in faccia a e sö
duzze finestre ch'i dan lüxe a l'ambiénte. U pavimentu (XV seculu) u l'è faetu
da tarscie pulicrume de märmu.

Inn-a transenna de märmu de Mino da Fiesole, Andrea Bregno e Giovanni Dalmata a
dividde a cappélla in te due pärte; quella ciü lärga, cun l'artä, a l'è pe' e
çeimógne religiûse e pe di ätri üsi clericäli; quella ciü piccinn-a a l'è pe' i
fedéli. A cançellä de passaggiu a l'aea in origine de fêru placcö d'óu e in
puxisiùn ciü centräle; a l'è pói staeta spustä versu a pärte d´i fedeli pe
garantì ciü tantu spassiu au Pappa. D´i maeximi artisti u l´è a Cantoria, saiéva
a di´ u spassiu riservö au córu. E u l´è staetu propriu pappa Sistu IV a creä nu
tantu doppu a sö elesiùn (9 agustu 1471), in Cullegiu d´i Cappellaen Cantûri,
primu nücleu de quella ch´a saià a Cappélla Müxicäle Puntificia Sistinn-a.

Méntre i avêgnan e çeimognie impurtanti, e miagge lateräli sun cuverte da inn-a
rîga de arazzi (faeti da u Raffaellu), ch´i mùstran d'i avegniménti d´i Vangeli
e d´i atti d´i Apostuli.

I ciaen architettónici i sun ópera de Bacciu Puntélli e i trâvaggi de custrusiùn
i sun staeti survavixiunae da Giuanìn d´i Dûsci tra u 1473 e u 1484, ai urdini
de Sistu IV.

A primma méssa a l´è staeta çelebrä in t´a Cappélla Scistinn-a u 9 de agustu d´u
1483, cumme çeimognia pe cunsegrä, e dedicäghela, l´Asunçiùn d´a Vèrgine Maria.

E pittüe insce-e miagge i sun staete faete da u Pe´ Perugìn, Sciandru
Buttexelli, Dumenegu Ghirlandö, Coximu Rosselli, Lucca Signoeli e dai sö
rispettivi laburatóri, dunde i se trûvävan u Pinturicchiu, Pê de Coximu e
Bertumæ d´a Gatta.

Michel´Angiou Buonarroti u l´è incaregou da u Pappa Giulio II da Rovie, in t´u
1508, de redipinze u suffitu, che in prinçippiu u musträva stélle duae insce in
çe blö, oeuvia de Piermattê da Amelia; u travaggiu u vegne finìu intra u 1508 e
u 1 de nuvembre du 1512. Michel´Angiou u dipinze u Giudisiu Üniversäle, surva a
l´artä, tra u 1535 e u 1541; trâvaggiu cumisciunou da Pappa Paulu III Farneise.

Michel´Angiou u riçeive l´incàregu de dipinze sulu duzze figüe, i apóstuli, ma
quande u trâvaggiu u l´è finìu ghe ne sun ciü de 3.000. I bussetti sun in
ducümentu ben pressiusu e cuiusu. Michel´Angiou u dövia mudélli maschili, anche
pe-e dónne, scicumme e mudélle i l´aean ciü raeae e custuse.

U Giudisiu Üniversäle u l´è stêtu in t´u mêsu de inn-a dispüta pesante intra u
Cardinäle Carafa e Michel´Angiou: l'artista u l´è accüsö de immuralitae e
oscenitae intulerabile perché u dipinze de figüe nüe, cun i genitäli in mustra,
drent´a-a ciü impurtante gexia d´a Cristianitae, e cuscì inn-a campagna de
censüa (cunusciüa cumme "Campagna d´e föggie de figu") a vegne organizä da u
Carafa e da M. Sernini (ambasciou de Mantua) pe´ levä i afréschi. Quande u
Meistru de Çeimogne d´u Pappa, Giaxu da Cesena, u fa inn-a denunsia d´u
trâvaggiu fêtu, dixendu ch´u l´è ciü adattu a in bagnu termäle che a inn-a
capélla, Michel´Angiou u disségna i trêti de Giaxu in t´a figüa de Minósse,
giüdice de l´Infèrnu. U se cunta che quande Giaxu u s´è lamentö cun u Pappa, u
puntefice u gh´agge rispóstu che a sö jurisdissiùn a nu se purèiva aplicö a
l´infèrnu, e cuscì u ritrêtu u n´è restö.

In cuincidensa cun a mórte de Michel´Angiou, i fan sübitu inn-a lézze per crûvì
i genitäli (Pictura in Cappella Ap.ca coopriantur). Cuscì Daniéle da Vulterra,
in bóccia de Michel´Angiou che doppu stu trâvaggiu u rèstià " U Braghettùn ", u
cröve i genitäli de figüe cun inn-a spécie de perizóma mantegnindu pàigiu u
cumplessu d´i córpi. Quande l'ópera a l´è restaurä, in t´u 1993, i restauratùi i
scéglian de nu levä i perizómi do Daniele; cumunque, inn-a cópia fedele e sensa
censüe dell'originäle, de Marcellu Venüsti, a l´è inchö a Napuli au Müseu de
Capudemunte. A cappélla a l´è staeta restaurä da u 1981 a u 1994.

St´ópera a l´è stêta pe´n davèi `na lanterna d´a nóstra ärte, e a l´a purto´ sci
gran benefissiu e illüminasiùn a l'ärte d'a pittüa che u l'è staetu suffiçente a
illüminä u mundu che pe' diversi séculi u l'aea restou in te l'oscüritae. E, a
di' a veitae, chiunque u segge in pittû u nu l'a ciü besögnu de preoccupäse intu
vedde de innovazioin e invenzioin, növi moddi de dipinze e pose, i vestï insce e
figue, e vari dettaggi che ispien un timô reverenziâ, perché u Michelangiou u
desse a quest'oeuvia tutta a perfezioe che pö ese dæta a di tæ dettaggi.



https://lij.wikipedia.org/wiki/Cairedin_Barbarossa

Cairedin o Ariaden (Khair ad-Din) Barbarossa, famozo corsâ e armiraggio da
flotta ottomaña da-o 1533 a-o 1546.

Segondo e fonte turche, o nascette verso o 1465 a Metelin; so poæ, Ya'qūb, o
l'ea un veteran de l'esercito turco. Cairedin o se dette zoeniscimo, insemme con
âtri trei fræ, a-a pirataia, inte l'Egeo, o fu prexonê di Cavagei de Rodi, da
pœu, deliviao, o repigiò a corsezzâ, avendo pe base inte spediçioin marittime o
porto de Adalia. A so fortuna a començò quande, portaose co-o fræ Oruç in sce-e
coste da Barbaia, o se stabilì inte l'izoa de Zerba e, missose in boin rapporti
co-o surtan hafsida de Tunnexi, o l'ótegne de servîse do porto da Goletta (halq
al-wādī) donde o se spinse a sacchezzâ e coste do Mediterrannio ocidentâ.

Oruç e Cairedin occupon succescivamente Cherchel (Sharshāl) e Argê, ch'a vègne a
capitâ do so regno corsâ. Ma into 1518 Oruç o fu amaççao da di cavagei
spagnolli; Cairedin o ne ereditò o comando e o nomme de "Barbarossa" , ch'o
vegniæ da Bābā Oruç ("poæ Oruç"), benché âtri ritegnan ch'o l'agge rifeimento
a-o cô da so barba.

Va notao che into 1517 o surtan ottoman Selīm I o l'aiva conquistao l'Egitto; i
corsæ ottomen che agivan in sce-e coste da Barbaia fun da quello tempo protetti
e incoraggiæ avertamente da-a Sublimme Porta e ghe zovon de fæto pe estende o
dominio ottoman in sce l'Africa settentrionâ a descappito de l'influença
spagnolla. Coscì Cairedin o riçevette da-o surtan Selīm e da-o successô Soliman
di agiutti de mezi e, specce, de muniçioin diventando o ciu terribile corsâ da
Barbaia.

Into 1533 Soliman, ch'o l'abbezugnava de una potente flotta da oppoñe a Carlo V
e a-i âtri prinçipi crestien, o conferì a Cairedin a carega de Kapudan Pascià ò
Kapudan-i Derya "capitagno do mâ", saiv'a dî o comando supremmo da flotta
ottomaña. Anæto a Costantinopoli, o Barbarossa o l'atteize inte l'uverno do
1533-34 a allestî numerose galee; into 1534 o devastò e coste tirreniche de
l'Italia e o l'ocupò Tunexi, scorindone o surtan hafsida. A grave menaçça a
l'indusse Carlo V a guidâ personalmente a Tunixi l'anno doppo una forte
spediçion ch'a varse a repigiâ a çittæ e a mette in fuga Cairedin. Lê però o no
dexistette da-e so impreize piratesche; apeña futo da Tunnixi o razonse a Argê
una squaddra de galee e o sacchezò Port Mahon inte Baliæ. Guastaose intanto i
rapporti di Turchi con Venexa, che scin a alloa a l'aiva mantegnúo un contegno
nœütrâ, o Barbarossa o dove' provei a frontezzâ, otr'a l'armâ imperiâ comandâ
da-o zeneize Dria Doia, a flotta veneta ascì. Mandao da Soliman a assalî a ben
munia izoa de Corfù, o no l'ariescì a guaagnane a rescistença; levao l'aseddio,
o se vendicò in sce-i possesci veneti inte l'Egeo (Ceo, Pao, Nasso, ecc.) che
fun sottoposti a tributo.

Inta seguente primmaveia (1538) a flotta comandâ da-o Barbarossa a lasciò
Costantinopoli e, penetrâ inte l'Adriatego, a se tègne prudentemente a Prèveza,
dove a frontezzon a flotta imperiâ e quella veneta; l'indecixon de Dria Doia ò
ciutosto l'ambigua politica de l'imperatô Carlo V, tendente a accordâse co-o
Barbarossa ançi che a concede a Veneçia un trionfo in sce-o mâ, feççan sci che a
battaggia a mancò; i pochi epizoddi navæ se risorvettan inte di picceni succesci
ottomen, i quæ contribuin a accresce o prestiggio da squaddra ottomaña e a
deprimme quello de flotte crestiañe fin a-a revincita de Lepanto (1571).

L'impreiza de Argê (1541) a segnò un grave insuccesso pe i spagnolli e a
l'aomentò l'arbaxia di Ottomen. Into 1543 o Barbarossa o condusse a flotta in
agiutto de Françesco I, alliao di Turchi, no sença avei devastao pe via e ciazze
da campagna romaña e da Toscaña; uniose co-e nave françeize, o concorse a-a
preiza de Niçça, o svernò a Tolon e o ne ripartì l'anno doppo dirizzendose a
Costantinopoli. Cammin faxendo, o depredò Talamon e l'izoa de Lipari.

O moì ciu che ottantenne, ben stimao e onoao, a Costantinopoli o 5 luggio 1546 e
fu sepelio a Beshiktāsh, in sce-a riva œüropea do Bosforo, inte 'na türbeh notta
co-o so nomme. A so tomba l'è ancon ancœu ben venerâ da-i Turchi e o so nomme
l'è voentea aregordao e ezaltao da-i Turchi inti momenti de riaçeizo
naçionalismo. Un so figgio, Hazan pascià, o ghe succedette into governo de Argê
co-o tittolo de Beilerbei e o reize segnalæ servixi a-a Porta ottomaña.



https://lij.wikipedia.org/wiki/Asturias

Asturias (in spagnòllo: Principado de Asturias; inta Lengua astûriann-a:
Principáu d'Asturies), a l'è 'na Comûnitæ Outònoma da Spagna.

A s'attrêuva inta costa settentrionâ da Spagna. A g'ha confîn a òvest co-a
Galissia, a est co-a Cantabria, a sûd co-a comûnitæ de Castilla e León, e a nòrd
co-o Mâ Cantábrico. A g'ha 'na gran richessa paisaggistega, con nûmeroxi pârchi
natûrâli protetti e molti pòsti tûristixi natûrâli.

Essendo ûniprovinsiâ (a g'ha solo a provinsa de Oviedo), a l'è diviza in 78
concejos e a sêu capitâ a l'è a çittæ de Oviedo.

A g'ha 'na sûperfiçie de 10.603,57 km², 1.076.896 abitanti (2006) c'o
rappresenta o 2,44% do totâle da naçion spagnòlla, e a sêu festa a l'è l'8
Settembre, giorno de Covadonga e Asturias.

L'idiomma ûffiçiâ o l'è o castigiàn dïto spagnòllo (a lengua naçionâ), ma se
pârla ascì l'|astûrian dïto 'bable. Quella pârla locâle a no l'è ûffiçiâ ma a
g'ha a protteçion de l'Estatuto de Autonomía de Asturias. Inta çittæ de Oviedo,
capitâ astûrianna, ghe n'è l'Academia de la Llingua Asturiana.

A çittæ ciû popolä da region a l'è Gijón, con 274.472 abitanti, e pòi vegnan
Oviedo (214.883) e Avilés (83.358).



https://lij.wikipedia.org/wiki/Astrofixica

Astrofixica, rammo de l'astronomia ch'a l'indaga l’Universo e i corpi in questo
prezenti co-e metodologie e e tecniche sperimentæ proprie da fixica.

Nasciua inta segonda meitæ de l'Œuttoçento, pe a peculiaritæ di mettodi dœuviæ e
sorvetutto pe l’importança di rizurtæ conseguii (prez. quelli relativi a-a
corelaçion tra luminoxitæ e tempiatua superfiçiâ de stelle, a l'espanscion de
l'Universo ecc.) a l'ha fîto assonto un rollo fondamentâ. A distinçion tra
astronomia e astrofixica a l'è ancœu assæ meno netta che into passao a caoza do
grande progresso inta comprenscion raçionâ di fenommeni cosmichi.

Disçipliña ch'a studdia quelli fenommeni cosmichi inti quæ l'è fondamentâ l’uzo
da meccanica relativista, comme son quelli caratterizzæ da-a libiaçion di enorme
quantitæ de energia e da de rapide variaçioin (comme e sorzente squæxi stellæ
quasar, e stelle X binaie, l’origgine de l'Universo). Questi fenommeni son
spiegabili se se fa ricorso a un’atra sorgente de energia, a gravitaçion, ch'a
ven dominante solo quande o corpo o razonze de dimenscioin assæ piciñe, con di
elevatiscimi valoî da denscitæ. Pe una stella de massa pægia de quella do Sô,
pres., questa dimenscion caratteristega a l'è pâ a 1,5 km; ma za a de
dimenscioin 10 votte maggioî gh'è di noteivi effetti de questo gennere. Inte
queste condiçioin i effetti previsti da-a relativitæ, restreita e generâ, che in
condiçioin ordinaie son de entitæ trascurabile, zœugan un rollo essençiâ;
pertanto ocore dœuviâ di apropriæ lezze fixiche e un formalismo matematico assæ
ciu complesso.

Un di doi prinçipæ modelli teorichi de l'astrofixica relativistega o l'è o
bœuggio neigro curlante, locuçion co-a quæ se indica una superfiçie,
l’‘orizzonte’, attraverso a quæ tutte e partexelle, compreizo i fotoin, pœuan
passâ solo inte 'n verso, verso l’interno; o bœuggio neigro, quindi, o l'è
invixibile, percose da questo no pœu sciortî nisciuña partexella e manco a
radiaçion. O fenommeno ciu importante ch'o l'avven inta vexinança de un corpo
collassao o l'è a produçion de partexelle elementæ (sorvettutto elettroin e
protoin) con âtiscima energia. Queste interagiscan co-i campi elettrichi e
magnettichi inti sœu esterni e dan lœugo a de potente sorzente elettromagnetiche
de natua no termica; in âtre paole, a so distribuçion spettrâ in fonçion da
frequença a no l'è quella da radiaçion emissa da un ordinaio corpo cado. I
óservaçioin sperimentæ inte bande radio e X, segge de sorgente stellæ segge de
nuclei galattichi, receddan di effetti e di modelli de l'astrofixica di corpi
collassæ.

O segondo modello de l'astrofixica relativistega o riguarda a struttua globâ de
l'Universo e o consciste inta cosmologia evolutiva basâ in sce-a teoria da
relativitæ generâ de Albert Einstein. In questo modello l’Universo o l'ha avúo
origine da una fase primordiâ de âtiscima tempiatua e denscitæ da-a quæ, pe
espanscion e collasci locæ, se son formæ i grandi agglomeræ galattichi de mateia
che ancœu vedemmo. Compiti fondamentæ di oservaçioin cosmologiche son a
determinaçion de l'etæ de l'Universo e da so prezente deceleraçion, e l’indagine
circa e condiçioin fixiche preexistente a-a formaçion de galascie. A ciu gran
parte de informaçioin circa questa faze a l'è óferta da-a radiaçion de fondo,
ch'a s'inquaddra perfettamente into modello cosmologico relativistego. Questa a
l'è stæta emissa quande o ‘raggio’ de l'Universo o l'ea circa mille votte ciu
piccin de l'attoâ (quande tutta a mateia l'ea ionizzâ); ancœu a l'appâ comme un
fondo de onde elettromagnetiche inta banda de microonde provegninte co-a mæxima
intenscitæ da tutte e direçioin.



https://lij.wikipedia.org/wiki/Ann%C3%B4_l%C3%BCxe

L'annô lüxe (al) o l' è unn' unitæ de mezüa da lunghessa, definia come a
distansa percôrsa dä radiasiôn elettromagnetica, e dônca anche dä lüxe, in t'ô
vöô in te l' intervallo de un anno sciderale.

L' annô lüxe o l' è comunemente dövioô in astronomia pe esprimme e distanse da a
Tæra a i oggetti celesti föa dô Scistema Sôlare, o e distanse fra i mæximi
oggetti, cioè pe distanse in sce scala galattica. Un' atra unitæ dô stessô
ôrdine de grandessa spesso döviä dai astronomi a l 'è ô parsec, che ô
corrisponde a circa 3,26 anni lüxe. A definisiôn de annô lüxe dæta dall' Uniôn
Astronomica Internasiônale a l' è: "A distansa che un fotôn ô percôrre in t'ô
spaziô vöô in assensa de campô gravitaçiônale o de campô magneticô in te un annô
giulianô". L'annô giuliano ô l' ha unna durata de 365,25 giôrni, mediamente de
86 400 segôndi ognidün (ä giôrnä de ancö, viamenti, de quarche milleximô de
segôndô ciù lunghi), pari in totale a 31 557 600 segôndi . Sciccôme a velôcitæ
da lüxe in tô vöô (c) a l' è pari a 299 792,458 chilometri aô segôndô (km/s), un
annô lüxe ô corrispônde a 9 461 biliôin de chilometri:

cômme a dï circa 9 461 miliardi de chilometri o circa 63 241 votte a distanza
fra a Tæra e ô Sô (nota comme Unitæ Astronomica). L' annô lüxe ô l' è quindi
unna distansa enôrme in sce scala umana.



https://lij.wikipedia.org/wiki/Zena_(Genoa_cfc)

O Zena (veo nomme Genoa Cricket and Football Club 1893) o l'è a squaddra de
ballon ciù antiga da Liguria e d'Italia. O l'è stæto o primmo a guägnâ o
campionato de ballon italian int'o 1898 e o l'è na squaddra de Zena. O Zena o
l'ha zugoö o campionato 2005-2006 int'a Serie C pe a segunda votta inta so stoïa
a seguito de na façenda contestâ in gïo a unn-a partïa accattâ a-a fin do
campionato de Serie B 2004-2005, quando o l'ëa primmo in clascifica e o l'ha
zugoö contro o Venessia. A façenda da retrocescion do Zena a l'ha provocou
polemiche e mogogni a Zena.

O Genoa CFC l'è stæto fondou o 7 de Setembre 1893 a Zena in via Palestro 10
numero 4 in to cönsolato britannico da:

Trei anni doppo (1896) a fondaçion o se unîo a o gruppo o personaggio ciù
importante da stoïa do Zena e unn-a de personne ciù importanti do ballon in
Italia, James Richardson Spensley. Appascionou de sport in genere in Inghiltæra
o l'aveiva zugou comme portê in to Sunderland. Spensley o l'ëa un mëgo arrivou a
Zena pe curâ i mainæ de naë de carbon, ma a sô pasciòn pe o zeugo a o portò a
mette in pê o settô do ballon do Genoa Cricket and Athletic Club, tanto che o 2
Zenâ 1899 Spensley o convinçe i dirizenti da societæ a cangiâ o nomme in Genoa
Cricket and Football Club. In ciû o mego ingleize o convinçe i soci a fä inträ
in to club anche i zeneixi o 10 Arvî 1897. O 6 Zenâ 1898 a Ponte Carrega dinansi
a 208 tifoxi se zeuga a primma partïa de ballon tra doe squaddre de doe diverse
çitæ, tra o Zena e 'na formaçion mista de zugoei de Torin che guägnan pe un goal
a zero. O 9 de Marso 1898 a Torin o Zena o guägna a seconda partïa pe un a zero.

L'ea tutto in po troppo fito pe o primmo campionato offiziâ da Federaçion
Italiann-a de Football ch'a l'ëa stæta in to contempo fondâ o 15 e 26 de Marso
1898 da o Spensley e da ätri dirizenti torineixi. A fase finale do campionato a
se zeuga a Torin in t'un giorno solö, l'eutto de Mazzo ao Velodromo Umberto I de
Torin. O campionato o l'è stæto zugòu da appenn-a quattro squaddre e scibèn no
ghe segge di documenti offiziæ parieiva che diverse partïe de qualificaçion
seggian stæte zugæ durante l'anno. A finâ Zena-Internaçionä de Torin a l'è stæta
guagnâ dao Zena pe un a zero con in goal de Leaver. A a societæ ghe vegne dæto
unn-a coppa e a i zugoei unn-a medaggia. A quelli tempi no gh'ëa o scudetto.
Risûlta ch'o l'è stæto proprio o Zena a primma squaddra de ballon a doeuviâlo in
to 1924.

O Zena o l'à zugòu a finâ dô 1898 con questa formaçion: Baird, Ghigliotti, De
Galleani, E.Pasteur, Spensley, Bocciardo, Bertollo, Le Pelley, Dapples,
Ghiglione e Leaver. A squaddra a l'ëa andæta a Torin con unn-a reserva so e pâ
ch'o no l'agge zugòu, quindi l'è poscibile che questa a segge ascì a formaçion
da primma partïa do campionato .

L'ëa ascì inandiou o primmo ciclo do Zena, in ti anni dappêu a formula do
campionato a l'è restâ de longo a mæxima, con sfie dirette durante l'anno e con
unn-a finâle in ca di campioin in carega.

Doe settemann-e doppo a vittoïa do segondo titolo, çinque zugoei do Zena fan
parte da primma squaddra da naçionâle italiann-a che a Torin a perde doi a un
contro a Svissëa. O Zena o guägna trei titoli da o 1898 a o 1900 e o se porta a
ca a Coppa Fawcus pe a squaddra ch'a l'aveiva guagno trei campionati de fia. O
25 Zenâ 1901 inscia proposta do socio Rosci, con 5 voti a favô e 4 contra, e
magge do Zena da gianche e blêu vegnan cangiæ in rosse e blêu, comme i coï da
bandëa britannega. Int'o neuvo secolo, da o 1902 vegne formou di giroin
regionàli eliminatoi e allantô o torneo o comensa a vegnì grosso e e squaddre
son sempre de ciù. In te l' Ottobre 1902 pe a primma votta vegne fondou o vivaio
pe i zueni de men de sezz'anni. Int'o 1903 o Zena o zeuga, primmo club italian -
unna societæ foresta a l'estero. O 27 de Arvî o Zena guägna trei a zero contro o
Football VeloClub Nizza in Fransa, a partïa d'andata a Ponte Carrega a l'ëa
finia sei a zero pe o Zena. In to mæximo anno e in quello doppo o Zena o guägna
o campionato italian, tutte e votte battendo trei a zero a Juventus.

In sti anni o Dapples o mette in palio unna coppa particolâ: a l'è a coscì dîta
Balla Dapples. O premmio o consciste in te na sfera d' argento de mæxime
dimençioin e caratteristiche (con tanto de cuxitùe in rilevo) de un ballon da
football. L'è diffissile capî ancheu o significòu e l'importança de sti trofei
quande o campionato o l'êa sortanto unna parte piccinn-a da stagion sportïva. A
Balla Dapples a l' êa assegnâ a a squaddra ch'a guägnava unna partïa e tutti
poeivan sfidâ o vinçitô pe guägnâ a balla. E sfïe son duæ sei anni e a balla a
l'è stæta disputâ inte 47 partïe. O 20 dexembre 1909 l'è stæto zugou l'urtima
partïa pe a balla Dapples e o Zena o l'ha guagnâ pe de longo, doppo che
l'aveivan avùa Milan, Juventus, Torino, Pro Vercelli, Andrea Doria e Unione
Sportiva Milanese. Int'o campionato de ballon do 1915 o Zena o guägna o seu
settimo scudetto scibben che a Primma Guæra Mondiâ a l'avesse sospeizo o
campionato e che a Federaçion do Zeugo do Ballon Italian (FIGC) a l'avesse
assegnou o scudetto a-a squaddra primma clascificä do giron finâ de l'Italia do
nord. Int'i campionati de ballon do 1923 e 1924 o Zena allenoö da Garbutt (o
primmo mister da stöia do zeugo do ballon) o guägna o seu doi urtimi scudetti
battendo in finâle a Lazio (4-1 e 2-0) e o Savoia (2-0 e 1-1). O Zena o l'aveiva
guagno o seu deximo scudetto in to 1925, ma a fin da finâ do giron nord quando o
Zena o l'ea a proeuvo a guägnâ pe doi a zero, di tifoxi do Bologna (guidæ da di
gerarchi fascisti) son intræ in campo armæ de pistolle e han fæto sospende a
partia. Doppo doe ripetiçioin o Bologna o guägna pe 2-0 a tersa partia zugä a
sett'oe da mattin in campo neutro. Questo o l'è forse stæto o primmo episodio de
ingerensa da politica in to zeugo do ballon: o Zena pe e seu origgini
britanneghe o no l'ëa ben vistö da o regimme fascista che o gh'aveiva ä dreitûa
cangioö o nomme da Genoa Cricket and Football Club inte l'italian Genova 1893.

O Zena o va vixin a guagnâ o campionato 1927-'28 e o l'arrïa segondo, derê a o
Torin. Int'o 1929-'30 o l'è stæto zugoö o primmo campionato naçionâ de ballon, a
Serie A, e o Zena, guidoö da i attaccanti Banchero e Levratto (o "sfondou de
ræ") o l'arrïa segondo a soi doi punti da l'Inter de Meazza. L'anno doppo o Zena
o finisce quarto, scibèn ch'o l'avesse accattou da l'Argentinn-a un di ciù
grendi zugoei da stöia do Zena, El Filtrador [Guillermo Stabile]], capocannonê
di primmi Campionati Mondiæ de Ballon. Stabile o l'è stæto perseguitoö da a
desdiccia e o s'ëa rotto doe votte a gamba, a primma votta in te unna partïa
amichevole in te un scontro co-o portê avversaio e a segonda votta l'anno doppo
ch'o l'ëa tornou a zugâ.

Int'o 1933-34 pe a primma votta o Zena o vegne retrocesso int'a Serie B, ma
doppo un anno soö o torna int'a Serie A comme protagonista, grassie a i
investimenti do prescidente Culiolo, o l'arrïa sesto in campionato e o guägna a
Coppa Italia contro a Romma pe 1-0 a Firense o 6 de Zugno do 1937.

Int'o 1938 o Zena o l'arrïa terso, a soi trei punti de distacco da l'Inter e o
guägna o primmo derby pe 1-0 contro a Liguria.

Doppo o 1945 o Zena passa di brutti momenti, arrivando a-a dreitüa inta Serie C
int'i anni '70 e int'a stagion 2005/2006. Tuttavìa o riesce anche a zugâ inta
Coppa Uefa pe doe votte: int'o 1991 e int'o 2010. Int'o frattempo nasce a
Sandöia, con chi o gh'avìa a ciù gran rivalitæ.

Gradinata Nord o l'è o nomme do settô do Stadio Luigi Ferraris de Zena occupòu
durante e gare casalinghe dai nuclei ciù aççeixi da tifozaja organizzä. Da
quarche tempo a societæ a l'ha retiòu a maggetta co o numero 12, assegnandola
scimbolicamente a-a Gradinata Nord, considerä o "dozzeximo ommo in campo". Da o
1973 fin ao 1993 a Gradinata Nord a l'è stæta dominä dall'aloa prinçipä, gruppo
ultras genoan: Fossa di Grifoin, ch'o s'è desfæto proprio l' anno do çentenaio
da fondaçion do Zena. Oùa i prinçipæ gruppi son: o 5r, ch'o comanda a Gradinata,
i Vecchia Sestri, i Via Boselli, Genoa Club Sette Settembre, o Parterre, o
Gruppo Andrea Verrina (notto comme G.A.V.), a Brigata Spagna (in onô do Viçenso
Spagnollo) e o Genoa Club Figgi do Zena (int'i Distinti).



https://lij.wikipedia.org/wiki/Tycho_Brahe

Tycho Brahe, in daneize Tyge Brahe, (Castello de Knutstorp, 14 dexembre 1546 –
Praga, 24 ottobre 1601), o l'é stæto un astronnomo daneize.

Tycho Brahe o nasce' into 1546 a Knutstorp, piccolo paise da Scania che alloa o
fava parte d'o Regno de Danimarca.

O poæ, Otte Brahe, o l'ea un nobbile cortexan e comandante militâ do regno. A
moæ ascì, Beæ Bille, a l'appartegniva a-a nobiltæ. Entrambe e famigge ean
ricchiscime e fra e ciu importante da Danimarca. Tuttavia da so educaçion se
piggiò cua o barba, o viçearmiraggio Jørgen Brahe, ch'o moì a prœuvo a una
pormonite contræta pe sarvâ do re, cheito inte un canâ de Copenaghen.

Doppo avei concluso i studdi universcitai de astronomia a Copenaghen, Wittenberg
e Baxilea, o Tycho o feççe construe o palaççio-óservatoio de Uraniborg in sce
l'isoa de Hven, che ghe fu donâ da-o Re Federigo II de Danimarca e Norvegia
saldando coscì o debito contræto co-o barba, e ch'o divègne un di primmi
"istituti de riçerca" oeüropei. A scopo de pubblicaçion, Brahe o possedeiva una
pressa da stampa e una cartea. O so ascistente ciu famoso o fu o Keplero.

Brahe o capì che o progresso inta sciença astronomica o poeiva êse ótegnúo, no
co l'ócaxonâ óservaçion fortuita, ma solo con un'osservaçion scistematica e
rigorosa, nœutte doppo nœutte, e tramite l'uso di strumenti che foisan i ciu
accuræ poscibile. O fu in grao de megioâ e ampliâ i strumenti existenti e de
creâne di nœuvi. E so mezuaçioin a œuggio nuo da parallasse planetaia ean accuræ
a-o menúo d'ærco. Queste mezuaçioin, doppo a morte de Brahe, divègnan possesso
de Keplero.

Quand'o l'ea ancon studente, Brahe o perse parte do naso inte un duello. Questo
avegne into 1566 quande ancon ventenne o l'ea a proeuvo a studiâ a l'Universcitæ
de Rostock in Germania. Mentre o parteçipava a una dança a casa de un professô,
o l'ebbe una discuscion con un çerto Manderup Parsbjerg, un membro da nobiltæ
daneize, in sce chi avesse mao talento matematico. Doppo una primma lite, i doi
decidettan de resorve a costion con un duello, questo verso e 19 do 29 dexembre
1566 , a-o scuo, e ghe costò o setto nasâ. Pe o resto da so vitta o dove' portâ
una placca d'argento. (In veitæ, quande a tomba do Brahe a fu averta into 1901 e
i so resti fun esaminæ da di meghi esperti, a cavitæ nasâ do teschio a l'ea
bordâ de verde, segno d'espoxiçion a-o rammo e no a l'argento).

Into novembre 1572, o Brahe o l'osservò una stella ben luminosa ch'a l'ea
improvvisamente apparsa inta costellaçion de Cassiopea. Percose se ritegniva fin
da l'antighitæ che o mondo de stelle fisse o foise eterno e immutabile, di
osservatoî sostègnan che o fenommeno o l'ea dovúo a quarcosa inte l'atmosfea
terestre. Brahe comunque, o l'osservò che a parallasse a no cangiava de nœutte
in nœutte, suggerindo che l'oggetto o foise ben distante. Brahe o l'argomentò
che un oggetto vexin aviæ dovúo cangiâ a so poxiçion relativamente a-o sfondo. O
pubbricò un piccolo libbro, De Stella Nova (1573), coniando o termine nova pe
una "nœuva" stella (ancœu semmo che quella stella a l'ea una supernova). Questa
scoverta a fu decixiva inta so scelta de l'astronomia comme profescion.
L'osservaçion de comete do 1577 e do 1585 desse conferma a Brahe de so ipotexi
circa a confutaçion de l'immutabilitæ de sfee çeleste segondo a teoria de
Aristotele universalmente aççettâ scin a alloa. E comete no poeivan appartegnî
a-a sfea sublunâ e, mesciando inte regioin eteree, confermavan che i pianeti no
foisan infisci inte sfee solide.

Keplero o çercò, sença ariescîghe, de persuadde o Brahe a adotâ o modello
eliocentrico do scistema solâ. Brahe o credeiva in te un modello geocentrico,
ch'o piggiò da pœu o nomme de scistema ticonico (segondo o quæ o Sô o gjæ in gio
a-a Tæra immobile, e tutti i âtri pianeti gjeivan in gio a-o Sô), pe i mæximi
motivi pe-i quæ o sostègne che a supernova do 1572 a no l'ea vexin a-a Tæra. O
sostegne che se a Tæra a foise stæta in moto, alloa e stelle vexiñe avieivan
dovúo cangiâ poxiçion relativamente a-e stelle ciu lontañe. In ta realtæ questo
effetto de parallasse o l'existe; no poeiva êse osservao a œuggio nuo ni co-i
telescopi di duxento anni a seguî, perché ascì e stelle ciu vexiñe son ben ciu
lontañe de quante i astronomi de l'epoca pensessan poscibile. Into modello
ticonico a Tæra a l'ea immobile, a-o centro de un universo rinserao inta sfea de
stelle fisse. A Tæra a l'ea o centro de orbite da Luña e do Sô ascì che, a so
votta,o l'ea o centro de orbite di âtri 5 pianeti (Mercuio, Vennie, Marte,
Giove, Saturno). Epicicli, eccentrichi e equanti son ancon necessai e
presuppoñan o superamento da realtæ de sfee crestalliñe. O scistema ticonico o
presentava di vantaggi:

Fu a grande aotoritæ de Brahe che da un læto a ritardò l'affermaçion do scistema
copernican e da l'âtro a favoì l'abbandon do scistema tolemaico. A negaçion de
realtæ de sfee crestalliñe a l'ebbe un valô rivoluçionaio, esattamente quanto a
teoria "eliocentrica" ("eliostatica" saiæ ciu esatto) de Copernico.

O re Federigo II de Danimarca e Norvegia, imprescionao da-e osservaçioin de
Brahe do 1572, o finançiò a costruçion de doi osservatoi a Hven: Uraniborg e
Stjerneborg, con di magnifichi strumenti de propria progettaçion. De oservaçioin
in sce-a cometa do 1577 ghe permissan de destrue l'ipotexi de sfee çeleste
solide.

A caosa de disaccordi co-o nœuvo re Crestian IV de Danimarca, Brahe o se n'andò
a Praga into 1598 dove Ridolfo II d'Asburgo, imperatô do Sacro Roman Impeo, ghe
consentì de costruî un nœuvo osservatoio (in te un castello a Benátky, a 50 km
da Praga) into quæ Brahe o laoò scin a-a so morte.

Brahe o no l'ea copernican, ma o propose un scistema de compromisso in to quæ a
Tæra a l'é immobile a-o centro mentre i pianeti gian in gio a-o Sô, ch'o se i
rebella a so votta in gio a-a Tæra. E so accuræ osservaçioin de Marte permissan
a Keplero, into 1609 e into 1619, de determinâ e lezze fondamentæ do moto
planetaio, che fornin a so votta un grande supporto a-a teoria eliocentrica do
scistema solâ de Copernico.

Conscio che una stella osservâ vexin a l'orizzonte a l'appâ a un'âtitudiñe
maggiô de quella reâ a caosa da rifraçion atmosfeica, o compilò de tabelle pe
corezze questa fonte de errô.

Brahe o fu meistro e amigo do costruttô de globi Blaeu, ch'o l' ornò un so globo
co-o ritræto do sciençiao.

Brahe o moì o 24 ottobre 1601, molti giorni doppo che ghe scciuppò a vescia
durante un banchetto. Se disse che abbandonâ o banchetto primma da concruxon
saiæ stæto l'apexe de cattive mainee, quindi o prefeì restâ.

Recenti investigaçioin fan suppoñe che o Brahe o no moì direttamente pe questa
caosa, ma o poriæ esise avvelenao involontaiamente, somministrandose de meixiñe
contegninte mercurio (Brahe o seguì di studi de alchimia inta so vitta, comunque
pa che o no n'agge lasciao traççe ò i agge destruti).



https://lij.wikipedia.org/wiki/Tango

O tango o l'è 'n stile mûxicâle e 'na dansa do Río de la Plata, caratteristica
d'a çittæ de Bonesaire, ma ascì de Rosario e Montevideo, de ôriggine ûrbann-a e
famôso in tûtto o môndo.

A sêu mûxica a l'è marcä in doî tempi, con 'na strûttûa armònica tipicamente
italiann-a, sûnnä da 'n ôrchesta tipica co-o bandoneon comme strûmento prinçipâ.

I testi son composti con çerte paròlle de 'na pârlä locâle ciammä lunfardo, e de
sovente pârlan de magoîn, speçialmente inte "cose de l'amö", sentîe da-a gente
cômûnn-a, aspetto che o relassionn-a co-o blues.

Enrique Santos Discepolo, ûn d'i ciû grandi pôèti d'o Tango, o l'ha definîo
comme un pensamento triste c'o se balla.

In prinçipio, o tango o l'è nasciûo comme mûxica popolâre inta velöxe crescita
d'a çittæ de Bonesaire, pinn-a d'immigranti, tra i quæ môlti zeneixi, inta zona
d'o pôrto e o quartê da Bocca. Côscì i gren outoî d'o tango (Le Pera, Contursi,
Discépolo, Troilo, Espósito, Gardel, Filiberto, Razzano, Cobián, Cadícamo e
âtri) n'han fæto 'na mûxica nassionâ.



https://lij.wikipedia.org/wiki/Sant%27Aostin

Aorelio Aostin o Agostin, (lat. Aurelius Augustinus), santo, se festezza o 28
agosto.

Dottô da Gexa, filosofo e teologo, vescovo d'Ippoña e santo (Tagaste in Numidia,
od. Sūq-Ahras in Argeja, 13 nov. 354 - Ippoña, od. Bona, 28 ag. 430); o fu un di
quattro grandi dottoî da Gexa occidentâ, dîto "o dottô da Graçia". A so œuvia a
l'ha segnao a stoia da religioxitæ e da filosofia eüropea.

Figgio de un decurion, Patriçio, ancon pagan, e da crestiaña Monnica, o fu
iscrito tra i catecumeni; o compì i studi in patria, a Madaura, da pœu a
Cartagine: periodo da lê descrito comme de abbandon a-e pascioin amoose. Da una
concubiña o l'ebbe into 372 un figgio, Adeodato. A lettua de l’Hortensius
ciceronian o l'attrasse, dixinœuvenne, a-a filosofia, e o l'aderì fîto a-o
manicheismo, presentaoghe comme spiegaçion scientifica de l'universo. O se ne
feççe ançi propagandista a Tagaste, doppo a morte do poæ, e a Cartagine dove o
l'ótègne quarche successo comme retô, e o scrisse o so primmo libbro, De pulchro
et apto (perdúo), in to quæ pâ ch'o se sforçesse a dâ veste filosofica a-o
manicheismo, into quæ o l'ea però arestao semplixe óditô. O passò da pœu,
abbandonando a moæ, a Romma; quindi, sciu raccomandaçion de Scimmaco, comme
professô ófiçiâ de retorica (aotunno 384), a Milan, dove o maüò a crixi spiituâ,
a prœuvo a-a quæ, dimissa a concubiña e renonçiando a-o matrimonio vantaggioso
pe-o quæ inscisteiva a Monnica, o se decise a abbraççâ o crestianeximo, ch'o se
ghe palesava, alloa, comme in pin e perfetto accordio co-a filosofia
neoplatonica e a predicaçion de S. Ambrœuxo. A Cassiciacum (probabilmente
Cassago, inta Briança), dimissose da-a cattedra, o scrisse e primme œuvie
pervegnuene (i dialoghi Contra academicos, De vita beata, De ordine e
Soliloquia) e o començò a compoñe una serie de manuæ de arte liberæ; o fu
battezzao da S. Ambrœuxo a nœutte do sabbo santo (24-25 arvî) do 387. O
trascorse a Romma l'inverno (Monnica a moì a Ostia into novembre) e o tornò a
Tagaste, continuando, inta vitta monastega, a so attivitæ de scritô. Into 391 o
fu ordenao sacerdote a Ippoña, dove, tra a fin do 395 e o 396, o fu consacrao
comme successô da-o vescovo Valeio za proscimo a morte; o mæximo o feççe da pœu
(426) Aostin co-o præve Eraclio. E reliquie, portæ in Sardegna da s. Fulzençio e
âtri vescovi esuli into 486, fun doppo l'invaxon saraxiña trasportæ, pe œuvia do
re Liutprando, a Pavia dove ghe fu eretto o monumento: ma che foisan de lê
quelle ritrovæ into 1695 fu contrastao da-o Muratori e da âtri. Inti 34 anni de
episcopato o tègnan occupao, oltre e cue costante dedicæ a-a so gexa, a copiosa
corispondença (n'è zonto 218 lettie de Aostin, oltre i trattatelli in forma
epistolâ, e 53 dirette a lê), a predicaçion (i sermoin conservæ e notti scinaoa
son ciu de 500), i concilli e e erexie e scismi, a lotta contra i quæ a sciorbì
grandiscima parte de l'attivitæ lettiaia, ch'a l'ha reiso Aostin proverbiâ comme
un no solo di ciu dui e profondi, ma di ciu fecondi scritoî mai existii.

Appunto e polemiche, insemme co-a converscion, l'ordenaçion e a consacraçion,
contrassegnan, a l'ingrosso, ascì di periodi do desgœuggimento do so pensceo.
Co-a converscion commença a polemica contra i manichei, za accennâ inti
"Dialoghi de Casciçíaco" e continuâ inte una serie de scriti pe o ciu
filosofico-religioxi (pres. De quantitate animæ, De libero arbitrio, o libbro VI
De musica, De magistro, De vera religione, De utilitate credendi), inti quæ
vedemmo Aostin passâ gradaamente da l'affermaçion da superioritæ essençiâ da
raxon in sce-a fe', a quella de l'utilitæ e raxoneivieça de l'affiáse a l'
auctoritas fondâ in sce-a rivelaçion e universalmente riconosciua, da Gexa; e
elaborâ insemme a so caratteristega dotriña da conoscença. A feliçitæ, a-a quæ i
ommi aspian, a no se consegue sença o possesso da veitæ. Contra i scettichi, o
l'adœuvia l'argomento prinçipe: se dubito, so de dubitâ, dunque de êse; se
sballio, son (motivo che da çerti storichi da filosofia o vegne indicao tra i
antecedenti do dubbio cartexian: no sfuzze comunque o diverso contesto). Ma a
veitæ a va çercâ in mi mæximo: a l'è a dotriña neoplatonica do ritorno in sce lê
mæxima de l'añima, che, riconosciua a muteivieça do mondo esteiô, percepio da-i
sensci, e a so propria, a s'inandia a riçercâ a veitæ immutabile, pe-a quæ l'è
veo ogni raxonamento veo, e ch'o l'è Dio mæximo. I sensci, dunque, e e paole do
meistro ascì, no fan se no riadesciâ de idee, che son za inte l'añima: no però
into senso da dotriña platonica da reminiscença, ma in quanto in interiore
homine habitat veritas, o parla çoe', in fondo a l'añima, o Meistro interiô, o
Verbo divin; inte l'ommo (in interiore homine) brilla a luxe do veo ch'a doña a
ciaschedun e rationes æternæ, prinçipio e fondamento de ogni giudiçio.

A l'è questa a teoria dîta de l'inluminaçion, che, no do tutto ascceja da
Aostin, a se presta a varie interpretaçioin (segondo che e rationes aeternae se
intendan comme "idee innæ", ò comme "categorie" do giudiçio); lê o se collega
a-a dotriña do "meistro interiô", o Verbo, o solo veo meistro: sci ché o mostrâ
di ommi o l'è solo un preparâ a ascôtâ a voxe do Verbo divin. Queste dotriñe fun
da Aostin mantegnue ascì in te di œuvie posteioî ma o primmitivo entuxiasmo pe
Platon, Plotin e i "platonnichi" (che, se foisan visciui aoa, - o dixe - se
saieivan fæti crestien) e pe i neoplatonichi o s'amermò co-o tempo. A polemica
antimanichea a vègne continuâ in te di âtri scriti (pres. Contra Adimantum,
Contra epistolam Manichæi quam vocant fundamenti) scin a-o voluminoso Contra
Faustum e a di âtri opuscoli scin a-o 405 circa, da pœu sporadicamente in te un
pá de opuscoli e, in parte, into trattatello contra tutte i erexie (De
hæresibus, 428-29).

L'ordenaçion sacerdotâ a l'obliga Aostin a spiegâ a-o popolo i libbri sacri; o
parteçipa ciu intimamente da vitta da Gexa e o vegne a conosce o scisma ch'o
tormenta a gexa africaña. Commença coscì a polemica contro o donatismo, co
l'interessante Psalmus abecedarius contra partem Donati, primmo esempio di
scriti popolarezanti de Aostin (versci de 16 sillabe, abbandon da prosodia e
metrica clascica, assonança in e), da pœu con una serie di œuvie (Contra
epistolam Parmeniani, De baptismo, Contra litteras Petiliani, Contra Cresconium)
scin a-a grande "conferença" de Cartaggine (411; Breviculus collationis cum
donatistis) quindi, con minô frequença de scriti, scin a-o Contra Gaudentium
(420 circa). Inte questa polemica, ch'a-o portò a occupâse de l'ecclexiologia,
Aostin o va a prœuvo a s. Çeprian e s. Ottato mantegnindo fermiscimo o prinçipio
da validitæ e efficaçia obiettiva (ex opere operato) di Sacramenti, a
cattoliçitæ e l'unitæ da Gexa, fœua da quæ no gh'è sarveçça e ch'a l'è corpus
permixtum: ne fa parte saiv'a dî gran e zinzañia, boin e marvaxi, che soltanto
Gexo Cristo o l'ha diritto de separâ into giorno do Giudiçio. Ma mentre a-o
prinçippio, e ancon into 411, Aostin o no voeiva ricore a âtro mezo che a
persuaxon a traverso a discuscion, tuttavia, co-e lezze de Onoio contra i
scismatichi e de fronte a-a so ostinaçion, o cangiò pai: e comme da-a netta
distinçion tra scisma e erexia o passò a definî questa quæ "scisma inveterao",
coscì o l'ammisse a legittimitæ e necescitæ da coerciçion e do ricorso a
l'aotoritæ civî, fissando âtrescì o dovei pe o sovran crestian de attegnîse a-o
magisteio da gexa.

Ma co l'ordinaçion Aostin o se dedica ascì con maggiô intenscitæ a-o studdio da
Bibbia: specialmente do Genexi, passando da l'interpretaçion streitamente
allegorica (De Genesi adversus Manichaeos, 388-90) a quella lettiâ, e insemme de
valô filosofico (De Genesi a litteram liber imperfectus), e de s. Paolo
(Expositio quarundam propositionum ex Epistola a Romanos, Epistolæ a Romanos
expositio inchoata, Expositio Epistolæ ad Galatas, tante questioin trattæ into
De diversis quæstionibus octogintatribus). Cugemmo chì un momento
importantiscimo int'o desguggimento do pensceo teologico de Aostin, e oggetto de
molte discuscioin. Lê o s'è sforçao de mantegnî in primmo lœugo a giustiçia de
Dê, ch'a premmia i boin, saiv'a dî quelli che che credendo se guaagnan un meito,
e ch'a punisce i marvaxi. Ma, doppo un longo sforço, Aostin o vegne a riconosce
che o momento iniçiâ de l'atto de fe', l' initium fidei, ch'o l'è initium
salutis, o no l'è œuvia de l'ommo ma o vegne da Dê: a-o quæ no se pœu tuttavia
rimproverâ arcuña ingiustiçia, se, gratuitamente, o fa graçia a çertidun; mentre
i ommi tutti, inti quæ sorvevive o peccao originâ, no meitan se no a condanna.
Questi concetti appan pe a primma votta con tutta ciareçça, into primmo scrito
posteriô a l'episcopato de Aostin, o De diversis quæstionibus a Simplicianum.
Frûto de questa conquista do so pensceo, che o l'induxe a remeditâ in sce-a so
vitta, se pœu conscidiâ e "Confescioin" (398 circa), inte quæ, âtrescì, se
repiggia âtri doi temi che l'appascioñan: quello da curtua crestiaña e quello di
prinçippi che presezzan a l'interpretaçion da scritua.

A primma costion a l'è da lê affrontâ sotta l'aspeto teorico into De doctrina
christiana (interrotto, ma repiggiao e terminao into 426): comme ascì inte
"Confescioin" Aostin o l'è senscibile a-i peighi da cortua tradiçionâ, pagaña,
ma o vœu sarvâne o bon, ch'o va assonto e fæto proprio da-o crestianeximo.
Coscì, concludendo una longa controverscia, Aostin o l'assegúa co-o peizo da so
aotoritæ a trasmiscion da cortua antiga. Ma inte Confescioin o problema da
memoia (in questa l'è a mezua do tempo) o rebella seigo quello da creaçion.
Aostin o-a ritegne avvegnua into tempo, ançi co-o tempo, da-o ninte, e pe tutte
e cose scimurtaniamente, ma no a-o mæximo moddo: che çerte fun creæ da Dê no in
atto e inta so forma perfetta, ma solo in potença, ò in germe (rationes
seminales, energie latente destinæ a sviluppâse into tempo e a produe, a-o
momento oportun pe ciaschedun, i differenti êsci). A queste concruxoin Aostin o
l'è portao da un nœuvo studio di primmi 3 capittoli do "Genexi" (De Genesi ad
litteram libbri XII, tra o 401 circa e o 415 circa). Da-a rente a-o quæ, tra i
œuvie exegetiche, va mençunao o De consensu evangelistarum (400 circa), e
Enarrationes in Psalmos, e i Tractatus in evangelium Iohannis, recugeite de
sermoin in sce questi libbri. Ma inte "Confescioin" Aostin o l'ha inserio ascì
un'istruçion catechetica (proprio co-o commento a-o "Genexi"), affin a quella da
lê dæta inte un'âtra œuvieta, o De catechizandis rudibus (400 circa).

E o motivo da memoia, ch'o l'appâ inte "Confescioin", o ven importantiscimo inte
un âtro trattao in sce-o quæ Aostin o se affadigò a longo (400 circa -416
circa): o De Trinitate. L'añima a l'è un pensceo (mens) da-o quæ nasce una
conoscença (notitia), e into so rapportase a questa conoscença nasce l'amô che
lê a se porta (amor). Inte l'añima ò, megio, inta memoia, inte l'intelletto e
inta voentæ, inta parte saiv'a dî ciu âta e nobile de lê, ch'a ricorda,
comprende e amma lê mæxima, ma sorvetutto a ricorda, conosce e amma Dê, Aostin o
scorze e "vestixe" da Trinitæ diviña. De questa, criticando tâvotta e formule de
s. Ilaio de Poitiers, o mette in rilevo l'unitæ de sostança, inscistendo in sce
l'inguagiança de træ Persoñe: i opiaçioin ad extra son l'œuvia indistinta de
tutte, ço che se dixe de ciascheduña quante a-a sostança, e ascì a-a sapiença e
di âtri attribuii, l'è comun, inguâ, identico e numericamente un inte tutte;
mentre lô se distinguan e se opoñan segondo e so relaçioin reçiproche. Teoria
che, ciarindo a procescion do Spiito Santo principaliter, sci, da-o Poæ, ma ascì
da-o Figgio, a vègne importantiscima pe o desgugimento da teologia ocidentâ, a-a
quæ Aostin o l'ha ligao o carattere "cristocentrico", conforme a-a tendença
fondamentâ do so pensceo, rondezzante in gio a-a persoña e a l'œuvia do Cristo e
a-a redençion de l'ommo da-o peccao, merce' a graçia. Sciu questi temi scciupò a
polemica con Piaxo, za scandalizzaose in Romma pe l'invocaçion de "Confescioin"
a Dê: da quod iubes et iube quod vis e aoa rifugiaose in Affrica co-o so
compagno Çelestio (che, denonçiao da Paolin de Milan, o fu condannao into 411 da
un concilio locâ, a Cartagine).

Se pœu distingue in questa varie fase: quella iniçiâ, inta quæ Aostin o combatte
ancon soltanto e dotriñe, no i ommi, ch'o sa molto stimæ (De peccatorum meritis
et remissione, a Marçelin, o l. III composto doppo che Aostin o l'ebbe conosciúo
o commento de Pelagio a s. Paolo; De spiritu et littera ad Marcellinum e, a
complemento, pe asserî a necescitæ di œuvie boñe da-a rente a-a fe', De fide et
operibus; nonché o De bono viduitatis, dedicao a Giuliaña, moæ de Demetriade, in
ócaxon da moñegaçion de questa); quella da polemica diretta, provocâ da-e
vexende de Pelagio in Oriente scin a-a condaña da parte do pappa Innoxenço I
(co-a celebre affermaçion che, doppo tanti concilli, ascì Roma locuta est; causa
finita est; utinam aliquando finiatur error) e, doppo o grande concilio de
Cartagine (418) da pappa Zoximo (De natura et gratia contra Pelagium, De
perfectione iustitiæ hominis, contro Çelestio,De gestis Pelagii, De gratia
Christi et peccato originali); quella da lotta contra i pertinaxi difensoî de
Pelagio (De nuptiis et concupiscentia a Valerium comitem, Contra duas epistolas
Pelagianorum, Contra Iulianum, e Contra secundam Iuliani responsionem, o coscì
díto Opus imperfectum, contro o mæximo Giulian de Eclan, interrotto pe a morte
de Aostin), inteiza a-o tempo mæximo a ciarî a so dotriña a-i moneghi de
Adrumeto (De gratia et libero arbitrio, e De coreptione et gratia, dedicæ a
l'abao Valentin) e a combatte i "semipelagien" da Gallia meridionâ, insorti
contra questi scriti (De prædestinatione sanctorum e De dono perseverantiæ).

Questa dotriña aostiniaña do peccao originâ, da graçia e da predestinaçion,
precizaase ma ascì inreddeníase e sponciâ a-e estremme conseguençe inte l'ardô
da polemica, a s'è prestâ a varie e contrastante interpretaçioin. Aostin o
prende e mosse da-a condiçion de Adammo, creao esente da-a morte (posse non
mori, despægio da non posse mori proprio di êsci spiituæ) e da-a concupiscença,
capaxe quindi de no peccâ (o posse non peccare, despægio da-o non posse peccare
di eletti), e inta piña libertæ de optâ pe o ben conformandose a una raxon ch'a
l'aiva o perfetto predominio in sce-i sensci, capaxe âtrescì de perseverâ into
ben, graçie a l'agiutto (adiutorium sine quo non) concessoghe da Dê. Avendo
Adammo peccao, a so corpa a se trasmisse a l'intrego genere uman, divegnúo coscì
massa damnata; peccao de origine, che Aostin o dimostra, fra l'âtro, in base a
l'uzo da Gexa de amministrâ a-i infanti o batteximo ch'o l'anulla a
concupiscença in quante reáto, ma o-a lascia sopravvive actu, coscì che l'ommo,
pù conservando o libero arbitrio, o l'è privao de quella libertas ... quæ in
Paradiso fuit (Enchir. 26-27). Pe poei resciste saiv'a dî a-a concupiscença,
occore aoa un agiutto divin maggiô de quello dæto a Adammo: a graçia a l'è
dunque necessaia pe avei a fe', e questa perché ghe segge quell'amô de Dio, in
quante sommo ben, sença de che no existe ni biatitudine ni vea moralitæ (e no
gh'è pertanto vee virtù fra i paghen). Ma questo soccorso (adiutorium quo) o no
l'è concesso a tutti: Dê, sença arcuña ingiustiçia, ma pe un so gratuito atto de
miseicordia, o prepaa pe çertidun i mezi, piñamente efficaxi, pe conduli a-a
sarveçça a-a quæ o i ha predestinæ ab æterno.

Accusao da-i pelaxen de manicheismo, Aostin tuttavia, comme se vedde, o no
conscidera comme marvaxa a mæxima natua umaña, e o no condaña a procreaçion:
into maiezzo, o mâ o l'è a concupiscentia carnis; e questo ascì o pœu êse votto
a un fin bon, a generaçion di figgi conzonta a-a voentæ da so rigeneraçion
attraverso o batteximo. Ma i figgiœu morti sença de questo, segondo Aostin, no
se sottran a-a peña eterna. Percose a trasmiscion do peccao originâ a se
spiegava ciu façilmente mediante a teoria segondo a quæ l'añima a l'è generâ,
spiituamente, da quella di genitoî (traduxianismo), mentre, ciu conforme a-a so
dotriña de l'inluminaçion, a l'ea l'âtra teoria, da creaçion de ogni añima da
Dio (creaçionismo), Aostin o l'arestò inçerto scin a l'urtimo (De anima et eius
origine, 419-20). E percose l'è ignotto chi segge i eletti, a conceçion
agostiniaña da predestinaçion a coincidde con quella da Gexa comme corpus
permixtum.

A scossa profonda dæta a tutto o mondo roman da l'incurscion de Alarico, e
queimonie di paghen additanti into crestianeximo a caoza de tutti i moæ do
mondo, indussan Aostin a meditâ in sce-a stoia, e a scrive l'âtra de so œuvie
maggioî e ciu celebre doppo e "Confescioin": o De civitate Dei. Into corso da
stoia procedde unie e doe çittæ (Civitas Dei e Civitas terrena), nasciue l'uña
da l' amor Dei usque ad contemptum sui, l'âtra da l' amor sui usque ad
contemptum Dei e predestinæ, a primma a regnâ in eterno con Dê, l'âtra a subî
l'eterno supriççio. Manco quest'œuvia a l'è, in fondo, davei scistematica;
consciente do sviluppo do proprio pensceo, Aostin o pâ invitâ i lettoî a imitâlo
int'o sforço de progredî: do resto o vosse lê mæximo coreze i so eroî (ma
dimostrâ ascì, specie contra i manichei, a so fondamentâ coerença) inte quella
originaliscima rassegna di so scriti che son e Retractationes (426-27). Va
mençunao ancon, breve e belliscimo compendio da dotriña crestiaña, l'
Enchiridium ad Laurentium (De fide, spe, charitate, 421); e va aomanco accennao
o valô lettiaio di so scriti, specce de "Confescioin".

L'interesse educativo de Aostin o no l'è limitao a-i problemi pedagogichi ciu
dibattui da-a Patristega, saiv'a dî a l'utilizzaçion da curtua pagaña inta
formaçion di foenti, e a-i moddi e mettodi de l'educaçion religiosa. Questo o se
connette ciutosto a un tema filosofico fondamentâ inta so speculaçion, quello da
"veitæ inteiô" e quindi co-a dotriña de l'illuminaçion. O processo educativo o
consciste into trâ a-a luxe a veitæ, into ritrovâ Dio-meistro into profondo de
l'añima (Christus intus docet). O meistro veo o l'è quindi solo Cristo, i
meistri terren no pœuan fâ âtro che stimolâ a redescoverta da veitæ mæxima ch'a
l'è in noi comme segno da prezença de Dê. Da-o punto de vista didattico Aostin o
l'accœugge a necessaia propedœütica di "arte liberæ", ma a cortua pe lê a no l'è
indispensabile, percose e virtù crestiañe se realizzan ascì fœua de lô.
Necessaia a l'è invece a cortua religiosa da impartî ascì a-e mente ciu
sgrœuzze: into De catechizandis rudibus Agostin o parla de tâ œuvia educativa,
ponendo in rilevo a fonçion fondamentâ che g'ha in lê l'amô co-o quæ o meistro o
descende a-o livello de l'educando (coscì comme Cristo o l'ha fæto pe l'ommo
fandose ommo) e o vivifica ascì i aspetti ciu elementæ e consueti do fæto
educativo.



https://lij.wikipedia.org/wiki/San_Nichioso

Nativo de Patara inta Liçia, o fu vesco de Mira into sec. IV. O moì verso o 350.
De fronte a queste scarse notiççie storiche, a lezendia a l'ha inricchio con di
particolæ maaveggioxi a so vitta e a l'ha fæto de questo santo o taomaturgo pe
eccellença, segge de l'Oriente grego e slavo, che de l'Occidente latin.

Segondo a lezendia, caitateive fin da-a zoeneçça, o l'aviæ d'arescoso provisto a
dœutta pe træ foente che se donque saieivan stæte inandiæ a-a prostituçion (cfr.
Dante, Purg., XX, 31-33), ço ch'o l'ha reizo protettô di figgiœu, a-i quæ o
porta d'arescoso i regalli a vigilia da so festa; o l'aviæ scciaffezao Ario in
pin concilio de Nicea (ma da-e liste superstite no risurta o so nomme tra quelli
di veschi presenti); o l'aviæ sedao a tempesta durante un so viægio a-i lœughi
santi, ço ch'o l'ha fæto patrono da navegaçion, successô di Diòscui e Poxidon di
crestien (ὁ Ποσειδῶν τῶν χριστιανῶν); o l'aviæ risciuscitao trei zoenetti fæti a
tocchi e missi in sarmoiia da un perfido albergatô .

Di mercanti de Bari rapin into 1087 da Mira o so corpo trasportandolo inta lô
patria, donde fu eretto in so onô a famoza baxilica, meta de pii pellegrinaggi
da-e tære d'Oriente e d'Occidente. Da-e so osse i canonneghi do santuaio
arecœuggian cotidianamente un liquido œuiozo, dîto "manna de San Nichioso", da
quæ ben se zova i devotti.

Dex'anni doppo, into 1099, a-i tempi d'a primma croxâ i Veneçien, raoxi pe ese
stæti precedui dai Bareixi into furto de reliquie, passon da Mira liatri ascì pe
vedde se ghe foise stæto ciu ninte da portâ via, e ghe trovon e reliquie de San
Tedoo, de San Nichioso de Pinara e de un atro San Nichioso barba de
quest'urtimo. Otr'a queste ghe trovon ancon meitæ de osse do San Nichioso "o
grande" che i Bareixi gh'aivan lasciao e i Mireixi aivan torna ascozo. Quindi
ancœu l'atra meitæ di osse do santo son a Veneçia inta gexa de San Nicoleto a-o
Lido.

In Occidente o so culto o penetra a-o tempo de Otton II, aprœuvo a-o fæto che
che so moggê a l'ea a bizantiña Teofano, e o se diffonde specce in Loreña
(Saint-Nicolas-de-Port), in Sviççera (a Friburgo), in Olanda (a Campen), in
Belgio (a Liegi). A Romma ascì San Nichioso o fu popolariscimo comme attesta o
numero de gexe ò otoi ò cappelle a lê dedicæ (una sciuscianteña) e quello de
superstite (S. Nichioso in prexon, S. Nichioso di prefetti, S. Nichioso di
Loreneixi, S. Nichioso di Incoronæ).

Into folklô american e di paixi transarpin San Nichioso o l'è vegnúo Santa Claus
(da Sanctus Nicolaus), "Poæ Dênâ", ch'o l'è o vegio benefico da-a barba gianca e
da-a sporta piña de regalli, ch'o passa a distribuî a-i figgiœu inta nœutte de
Dênâ. Into Medioevo o giorno 6 dexembre l'ea d'uzo elezze tra i figgiœu l'
episcopus puerorum (ò scholariorum), o quæ o rivestiva de solenne insegne
episcopæ, circondao da una piccena corte de coetanei, e o-e conservava fin a-o
giorno di Innoxenti (28 dexembre).

Inte l'arte grega e latiña S. Nichioso o l'è de longo rappresentao con di
attribuii episcopæ. E so caratteristeghe son: træ balle d'óo ò træ borse ò trei
figgiœu, távotta inte 'na vasca; l'àncoa ò a nave. E ciu comuñe figuraçioin da
so lezendia derivan da-a verscion de Iacopo da Vaaze: o santo o caccia
furtivamente e borse de dinæ inta cammia de træ sœu; o viægio pe mâ in Tærasanta
e a tempesta; a proteçion miacooza di naveganti in peigo de naofraggio; trei
figgiœu resciuscitæ; o sarvamento di trei condannæ a morte.

San Nicheroso confesor chi sei pin de pietae e aprestao secorreor en ogni
neccessitae a mi malvaxe peccaor tuto pin de iniquitae semper seai consolaor in
ognunchana aversitae.



https://lij.wikipedia.org/wiki/San_Fran%C3%A7esco

Françesco d'Ascixi, santo (Ascixi ca. 1182 - 1226), fondatô di fratti menoî de
clarisse e do terç'orde françescan. O l'è un di santi ciu veneræ da crestianitæ:
o voeiva ripercorî a vitta povia de Cristo e di apostoi e, comme liatri, mette
in pratica o Vangelo amando o proscimo.

O poæ, Pê de Benardon, sollito recâse in França pe o so commercio de tesciui, pâ
ch'o l'avesse conduto da-a Provença in Ascixi a spoza, madonna Pica; pe questo o
l'aviæ mutao in quello de Françesco ("françeize") o nomme de batteximo (Zane) do
figgio. Françesco, garçon, o studiò un po de latin, ciu e megio (ma no ben) o
françeize; o l'impreize ascì a scrive, ma assæ mâ (za çelebre o preferiva firmâ
con un segno de croxe).

A so zoeneçça, trascorsa seña e spenscerâ, a-o vidde in arme, a difende Ascixi
contra Perugia. Fæto prexonê doppo o scontro de Collestradda (1204) e cheito
gravemente marotto doppo a so libiaçion, o tentò torna a carrea di arme, ma,
mentre o l'andava a razonze in Puggia e truppe de Guartê de Brienne, o s'afermò
a Spoleto e o tornò inderê.

Començò coscì un remescio interiô ch'o curminò inta converscion. "Essendo mi in
peccao, troppo amâo me paiva vedde i leproxi, ma o Segnô mæximo o me condusse
fra lô e mi exerçitei mizeicordia con lô. E partindomene, ço che m'ea parsciuo
amao me fu convertio in doçeçça inte l'añimo e into corpo. E da pœu tardei poco
e sciortii da-o seccolo"; coscì lê mæximo a-a vigilia da morte o descrisse a so
"converscion" che, in lê, nasciúo e educao cattolicamente, a conscistette into
trovâ vivagna de gioia spiituâ e materiâ inte quello che a deboleçça umaña a
ritegne fonte de vergœugna e de dô. A l'ea, in âtri termini, una valutaçion de
quelli che son i obrighi do crestian verso i proppri fræ. A decixon a fu preiza
davanti a-o croxefisso da gexetta de S. Damian, a-i pê do monte Subaxo (aotunno
1206). Doppo un meize de retio, invan çercao da-o poæ, o Françesco, ancon
inçerto in sciâ via da seguî, o tornò a Ascixi. Chì scciupò o contrasto co-o
poæ; e percose i dinæ ean o pretesto pe o quæ Benardon o perseguitava o figgio,
questi, çitao a giudiççio de nanti a-o vescovo, o se spuggiò sciña di abiti ch'o
l'indossava, affermando che da alloa o no l'aviæ ciu invocao o poæ Peo ma o "Poæ
nostro chi è inti çê" (arv. 1207). Da alloa o l'andò sempre ciu affinandose a
vocaçion e l'esperiença interiô, ch'a portò Françesco a çercâ no una prattica de
ascetismo e de pua contemplaçion, ma di comparteçipi e di fræ. O 24 frev. do
1209 o sacerdote che inta cappella da Porçiuncoa o çelebrava a Messa a-a
prezença de Françesco, o parse formulâ, co-a lettua de Mattê 10, 5 segg. ch'o
riferisce da miscion affidâ da Gexo a-i Dozze, o programma a-o quæ o Françesco o
l'ea stæto ciammao. O mondo o l'aiva ancon bezœugno de êse riportao a consciderâ
comme meta unnica e proscima do so travaggio o Regno di çê e Dê o n'aiva
costituio lê, Françesco, arado. A-i pochi compagni (Benardo da Quintavalle, Peo
Cattan, Egidio d'Ascixi, Angeo Tancreddi, fræ Massê, fræ Lion, fræ Zeneivio),
che s'araccugettan in breve in gio a Françesco, o comunicò a miscion riçevua
ripetendo e paole de Gexo che l'aveivan tanto corpio. Inti pochi incixi do
Vangelo che prescriveivan de andâ predicando o Regno di çê, sença portâse
aprœuvo oo ni argento, ni bisacche, ni toneghe, ni sandole, ni baston e de intrâ
inte case saiando co-o dî "paxe a questa caza" (Mattê 10, 7 segg.; 19, 21; Lucco
9, 2 segg.), e che costituin a sostança da breve reggola da Françesco prezentâ
into 1210 a Innoxenço III, in Romma, l'è tutto o programma religiozo de
Françesco. Questo o no fu, ni vosse êse, a-e so origgine, che una rencarnaçion
pe i ommi do sec. 13°, da metànoia neotestamentaia. Françesco o l'ebbe
nettiscima sensaçion de l'importança ecceçionâ do compito ch'o gh'ea stæto
providençialmente affiao: "mi no vœuggio marcâ âtra via e fœuzza de vitta ch'a
no segge quella mizeicordiozamente mostraame e donaame da-o Segnô. O quæ o me
disse quod volebat me esse unum novellum pactum in hoc mundo et noluit nos
ducere per viam aliam quam per istam scientiam. O progetto tuttavia o sciuscitò
inta curia romaña - fæta guardinga da-o pullulâ di movimenti "apostolichi"
eterodosci - de difficortæ, superæ graçie a-a proteçion do vesco de Ascixi e do
cardenâ Zane de S. Paolo. A lezendia a l'attribuì ciu tardi a Innoxenço III o
çelebre sœunno; comunque o pappa o l'impartì a Françesco a tozua e o concesse
una primma aprovaçion.

O Françesco co-i compagni o tornò a Ascixi, fissandose a Rivotorto, quindi a-a
Porçiuncoa, onde o dette l'abito a santa Ciæa (1212). Ma za o pensava de predicâ
no soltanto in Italia. Doppo un viægio a Romma (foscia o conobbe alloa a nobbile
Iacopa Franzipan, notta ascì comme Iacopa di Settesoî), lasciao in Ascixi comme
so vicaio fra' Peo Cattan, o s'imbarcò a Ancoña in sce una nave ch'a sarpava pe
l'Oriente; una tempesta a-o gettò in sce-e coste darmate (1212-13; segondo âtri
1214-15) de donde o tornò in patria. Ni ciu afortunao o fu un tentativo de passâ
into Marocco (probabilmente 1214-15), perché in Spagna una grave maotia a o
l'obrigò a tornâ. Çelebrando inta Pentecoste do 1217 a primma adunança generâ di
so religioxi, o l'aiva affermao l'opportunitæ de allargâ o campo do travaggio
apostolico, dividendo in provinçe l'Italia e stabilindo de miscioin inti paixi
d'oltralpe e inta Sciria. L'entuxiasmo do santo o l'aiva coscì fæto reâtâ o cœu
de tutti, che into capittolo de l'anno doppo sei fratti menoî se recon in
Marocco, dove Benardo e i âtri subin o martœuio (1220). Françesco mæximo,
çelebrao a-a Porçiuncoa o segondo capittolo generâ, into 1219, o se diresse
torna a-a votta de Ancoña pe passâ in Oriente. In agosto o l'ea a Damietta
assediâ da-i Croxæ; da pœu, con fratte Inluminao, o se prezentò a-o surtan
al-Malik al Kāmil, pe annonçiâghe o Vangelo. O n'ariescì a convertîlo, ma o no
subì arcuña persecuçion, ançi o reçeve' da lê un sarvaconduto, munio do quæ o
vixitò indisturbao a Palestiña.

Ma e notiççie che ghe zonzeivan da l'Italia l'indussan a tornâ (1220, aotunno).
L'ea aprœuvo a determinâse in sen a-o movimento una crixi de sviluppo ch'a
menaççava de snaturâ l'essença do messaggio françescan. D'âtra parte a curia a
l'aiva compreizo che, se immenso vantaggio o ghe saiæ derivao da-o movimento
françescan, questo, nasciúo comme movimento de apostoi, no ligao a de sede fisse
e a una norma canonnega, privo de 'na regolâ discipliña interna, o no l'aviæ
posciúo costituî quarcosa de davei salutâ pe a vitta da Gexa, se no foise stæto
inquadrao inta so organizzaçion. L'ambiente into quæ ea stæto reclutao i primmi
seguaxi do santo o l'ea otr'a ço assæ eterogeneo: laichi e ecclexiasteghi, ommi
de cortua e anarfabeti, asceti e ommi d'açion ean fatalmente portæ a vedde e a
interpretâ ciaschedun a so moddo l'ideâ bandio da-o santo. Questo inconvegninte
o l'aiva za assonto de proporçioin allarmante quande, co-o mortipricâse di
fratti, o Françesco s'ea attrovao in gio no ciu una comunitæ de pochi entuxiasti
sozovæ da-a so personalitæ religioza, ma una folla de seguaxi che no saveivan
distingue l'ammiraçion e a devoçion pe lê da-i attezamenti a liatri
istintivamente suggerii da-a propria personalitæ. A stoia de l'œuvia savia co-a
quæ a curia a poze a poco a poco l'orde nascente sotta o so controllo diretto,
mentre Françesco o s'induxeiva a abbandonâ (aotunno 1220) inte moen de 'n so
vicaio (Peo Cattan, e doppo a morte de lê, da-o março 1221, fræ Elia) a carrega
de superiô generâ pù çercando a-o tempo mæximo de mantegnî l'âta direçion do
movimento, conservando a questo o carattere aotonomo e libero impressoghe a-e
origgine, a l'è ascì una stoia de tribolaçioin pe o santo, no sempre bon a
intende i scopi da curia, benché ascistio e, inti rapporti con questa, protetto
da-o cardenâ Ugoin di Conti (o futúo pappa Grigœu IX). Ma Françesco o no vosse
adotâ a reggola di Beneitin ò di Aostignen e o vosse dâne a-i so fræ uña
conforme a-o so spiito; solo doppo aomanco doi tentativi (un di quæ o l'è
rapprezentao da-a coscì díta "Reggola primma" - in realtæ segonda - do 1221
prezentâ a-o capittolo de quell'anno, foscia quello mæximo dîto de stœue e into
quæ fu ascì decizo l'invio di miscionai in Germania) o l'ariescì inte l'intento,
compilando una Regola, in grao de soddisfâ insemme e so aspiaçioin e i exigençe
da Gexa.

A Regola a fu aprovâ da Onoio III o 29 novembre 1223, dæta ch'a pœu êse asonta
comme quella da nascita de l'orde françescan. Ma a l'è ascì a dæta co-a quæ
comença a "pascion" do santo. No ghe dava paxe o disciddio fra quant'o l'aiva
asunnao e l'evidença di fæti; varie maotie minavan quello corpo che e fadighe e
i aosteritæ aveivan indebolio. Montao, comme di atre votte, in sciô Monte da
Verna, donaoghe da-o conte Orlando di Catten, là, durante a Quæxima do 1224,
mentre in oraçion o spaximava de sentî o martœuio ineffabile de Cristo e de
provâ insemme l'ardente e sciammezante caitæ, o sentì un che de misteiozo
travagiâ in lê: e moen e i pê mostravan di neigri cioi carnoxi e into peto s'ea
produto una ciaga sanguinante. Ma o sofriva ascì fixicamente, indebolio da di
doî visceræ e da-a maotia a-i œuggi ch'a o l'aiva reizo squæxi orbo. Ascì inta
sofferença - tornao inta valle de Rieti, a Fonte Combo e a Greccio - o trovava
motivo de doçe seenitæ: do 1223 l'è o prezeppio de Greccio, do 1225 o Cantego de
creatue. Tornao, pe moî (doppo a permanença inte l'episcopio de Ascixi), a-a
Porçioncoa, doppo avei ciammao a lê a so protettrixe Iacopa di Settesœuggi, o se
congedò da-i fræ e o l'espresse into so testamento (ch'o vosse foise oservao
comme supplemento a-a Reggola, vetando che questa e quello foisan ogetto de
glose ò interpretaçioin) tutti quelli prinçippi che, pù coscì vexin a-o so
spiito, no aveivan posciúo êse espresci inta Reggola; o moì, circondao da-i so
fratti, o 3 ott. 1226, doppo o tramonto.

A ciu antiga inmaggine de Françesco l'è dæta da un affresco do Sacro Speco, a
Subiaco, probabilmente eseguio ancon vivente o santo e de seguo anteriô a-a so
canonizzaçion; o Françesco o gh'appâ con un'esprescion doçe e seña, con di træti
caratteristeghi (œuggi ciæi) contrastanti co-a descriçion da so figua fixica
lasciâ da Tomaxo da Çelan. Da-o 13° sec. (Margaiton, Çimmabò, Giotto, ecc.) in
ça a lezendia de Françesco e a so figua fun ogetto de inalumieive
rapresentaçioin, e de intreghi cicli pittoeghi e scurtoii. Attributi abituæ son
l'abbito e e stimmate.

Con s. Cattæña da Siena, o lè o patrono prinçipâ de l'Italia. O l'è ascì o
protetô di animæ, de l'ecologia e di comercianti.



https://lij.wikipedia.org/wiki/Prin%C3%A7ipe_%C5%92%C3%BCgennio_de_Savoia

Prinçipe Œügennio de Savoia-Caignan-Soissons, generâ (Pariggi 1663 - Vienna
1736).

Figgio de Œügennio Maoriççio e de Olimpia Mancin, destinao a-a carrea
ecclexiastega, o domandò invan (1683) a Luigi XIV d'intrâ into so ezerçito.

Lasciao Pariggi, o l'intrò a-o serviççio de l'imperatô Liopordo I,
distinguendose subito inti opiaçioin contra i Turchi pe a libiaçion de Vienna
assediâ (1683) e inte quelle succescive, sci ché a soli 24 anni o fu promosso
tenente generâ (1687).

Into 1689 o l'intrapreize l'attivitæ diplomatica ascì, che da alloa o l'áternò a
quella bellica, e o contribuì a l'alliança do ducca de Savoia co l'Aostria;
segnalaose in Piemonte inta guæra da Grande alliança, o l'ebbe a nommina a
feldmaresciallo (1693). A so periççia a l'emerse piñamente inta campagna do 1697
contra i Turchi, quande o-i sorpreize e sconfisse a-o passaggio do Tibisco,
presso Zenta. A battaggia a l'ebbe di effetti risolutivi in sce-a guæra
aostro-turca do 1683-99, raxon pe-a quæ a Œügennio fu donao di vasti possesci
fra i sciummi Drava e Danubio e o poe' començâ a costruçion do palaççio do
Belvedere a Vienna.

A-o scciœuppo da goæra de succescion spagnolla (1701-13), o l'ebbe o comando
supremmo de forçe destinæ a-o tiatro italian e o batte' o maresciallo N. Catinat
fra Carpi e l'Œuggio (1701), sconfizendo poco doppo F. Villeroi a Ciæi. O nœuvo
comandante françeize, L.-J. Vendôme, o fu battúo a Luzzæa (1702), ma o l'ariescì
a impedî a-o Gennio a conquista do Milaneize, veo scopo de so opiaçioin. Into
1703 o prinçipe o fu nominao prescidente do Conseggio aolico de guæra, ma solo
in parte o l'ariescì a rende ciu dinamico l'andio di opiaçioin; doppo avei
conseguio insemme a-o ducca de Marlborough a gran vittoia de Höchstädt (1704), o
fu battúo da-o Vendôme a Cassan d'Adda (1705). A geniâ ódaççia de Œügennio a se
rivelò co-a battaggia de Torin (1706), ch'a se resciorve' co-a sconfita di
assedianti françeixi e a conquista do Milaneize, do quæ o vègne governatô. Ancon
co-o Marlborough, o riportò e vittoie de Audenarde (1708) e de Malplaquet
(1709). Da pœu o l'andò (1711) in miscion diplomatica a Londra pe impedî che o
governo ingreize o se retiese da-a lotta; fallio o scopo, o se trovò, doppo a
paxe de Utrecht (1713), solo contra a França. Infeiô de forçe, o no poette
tegnîse che in sce-a difensciva: a paxe de Rastatt (1714), negoçiâ da-o mæximo
Œügennio, a poze fin a-a guæra.

Into 1716 o sbaraggiò a Petrovaradin i Turchi ch'aivan assalio e provinçe
ungaize e transcirvañe di Asburghi, e l'anno doppo o çense d'assedio e conquistò
Bergraddo, costrenzendo l'impeo ottoman a-a paxe de Passarowitz (1718).

Scciupao a goæra de succescion polacca (1733-35), a-o prinçipe, zœumoæ
settantenne, fu dæto o comando de 'n fronte segondaio in sce-o Ren.



https://lij.wikipedia.org/wiki/Pierre_Simon_Laplace

Pierre Simon de Laplace (Beauomont-en-auge, Calvados, 1749 - Parigi 1827),
astronnomo, fixico e matematico , un di mascimi sciençiæ françeixi de l'epoca
napolionega.

A so œuvia fondamentâ a l'è o Traité de mécanique céleste (5 voll., 1798-1825),
in ta quæ o l'espoñe de importante scoverte e innovaçioin (teoria de
perturbaçioin, secolæ e periodiche; perturbaçioin mutoe de Giove e Saturno;
teoria dinamica de maree ecc.). O dette di noteivi contribuii a
l'elettromagnetismo e a molti âtri campi da fixica (teoria di fenommeni capillæ,
acustega, teoria di gas, calorimetria ecc.); in matematica o fu determinante pe
o sviluppo de l'analixi algebrica e infiniteximâ e o calcolo de probabilitæ.

De modesta famiggia de agricortoî, ciammao a Pariggi a 18 anni da J. d'Alembert,
o divegne rapidamente famoso pe i so loei e o fu cormao de onoî da Napolion
(ministro da pubbrica Istruçion, ma pe poche settemañe, into 1799; subito doppo
senatô, da pœu, into 1803, cançellê do senáto). A prœuvo Laplace o reize però
omaggio a Luigi XVIII, ch'o-o nominò pâo de França e marcheize.

L'œuvia prinçipâ de Laplace a l'è o za çitao Traité de mécanique céleste. In
questo son esposte e riçerche precedente a quelle de Laplace in sce-o moto e in
sce-a figua di pianeti, e e nomiose e importante scoverte e innovaçioin do
Laplace mæximo (teoria de perturbaçioin, secolæ e periodiche; teoria de
l'acceleraçion secolâ da Luña; invariabilitæ secolâ de distançe medie di pianeti
da-o Sô; teoria de l'attraçion di sferoidi; perturbaçioin mutoe de Giove e
Saturno; teoria dinamica de maree; ecc.). inte riçerche in sce-i sferoidi
Laplace o se servì de l'equaçion Δ2u = 0 (equaçion de Laplace) e de fonçioin
sfeighe; queste riçerche g'han quindi rilevo ascì pe i contribuii a l'anallixi
matematica. Inte una Expoxition du système du monde (1796), Laplace o deliniò
sença formalismi matematichi e linnie generæ da meccanica çeleste, dando una ciu
rigorosa formulaçion a-a teoria cosmogonica de Kant in sce l'origine do scistema
solâ. Di importanti contribuii Laplace o l'apportò a l'elettromagnetismo
(scistemaçion da teoria di campi elettrichi e magnetichi; formule elementæ di
açioin magnetiche), comme in âtri campi da fixica (teoria di fenommeni capillæ,
carcolo da veloçitæ de propagaçion do son, teoria di gas, calorimetria, ecc.),
e, numeroxi e importantiscimi, into campo de l'analixi, algebrica e infiniteximâ
(serie numeriche, serie trigonommetriche in doe variabile; fraçioin continnoe;
integraçion di equaçioin differençiæ a-e derivæ ordinaie e a-e derivæ parçiæ;
equaçioin a-e differençe finie, equaçion de Laplace, teoria do potençiâ, ecc.).

O feççe parte da primma commiscion incaregâ da çernia de unitæ fondamentæ pe o
scistema metrico deximâ.

Laplace o pubbricò inoltre doe œuvie fondamentæ in sce-o calcolo de probabilitæ:
a Théorie analytique des probabilités (1812), e ciu tardi (1819) un sazzo
filosofico in sce-e probabilitæ. Inta primma Laplace o dimostra un celebre
teorema (dîto ancœu de Laplace-Ljapunov): o caxo, inteiso comme l'effetto
risurtante da un grande numero de piccene caose indipendente, o porta a-a lezze
de distribuçion normâ, gaussiaña.



https://lij.wikipedia.org/wiki/Niels_Bohr

Niels Henrik David Bohr (Copenaghen, 7 ottobre 1885 - 18 novembre 1962) o l'è
stæto un fixico, matematico, filosofo da sciença, teorico da fixica e accademico
daneize.

O desse di contributi essençiæ inta comprenscion da struttua atomica e inta
meccanica quantistega.

Bohr o nascette a Copenaghen into 1885. So poæ, Christian Bohr, o l'ea professô
a-a facortæ de Fixiologia a l'Universcitæ de Copenaghen e scrovitô de un
comportamento de l'emoglobiña dîto effetto Bohr, mentre so moæ, Ellen Adle Bohr,
a vegniva da una ricca famiggia ebrea sefardia, assæ importante into mondo
bancaio daneize e in parlamento. So fræ, Harald Bohr, o l'ea un matematico e
zugao de balon da naçionâ daneize, convocao a-e Olimpiade. Niels ascì o l'ea un
zugao de balon dilettante, e o zugò pe un periodo insemme a-o fræ in te una de
squaddre de Copenaghen e vegnindo convocao, pù sença chinâ in campo, pe a
Naçionâ. Bohr o se laoriò a l'Universcitæ de Copenaghen into 1911. O se trasfeì
da pœu a l'Universcitæ de Manchester, in Inghiltæra, dove so tudiò con Ernest
Rutherford.

Rutherford o l'aveiva proposto un modello de atomo in to quæ quæxi tutta a massa
de l'atomo a l'è concentrâ in te una porçion ben picciña, o coscì díto nucleo
(caregao poxitivamente) mentre i elettroin ghe rœuan in gio. In base a-e teorie
do Rutherford, o Bohr o pubbricò o so modello da struttua atomica, introduxendo
a teoria di elettroin che viagian in sce di orbite ben definie, che corispondan
a-i diversci staddi de energia in gio a-o nuclio de l'attomo. Bohr, inoltre, o
l'introdusse l'idea che un elettron o posse cazze da un'orbita de âta energia a
uña co-in energia ciu bassa, emettendo un foton de energia definia. Questa
teoria a fu a base da teoria di quanti.

Niels Bohr o vègne professô a l'Universcitæ de Copenaghen e direttô "de
l'istitúto reçentemente costruio da fixica teorica". Into 1922 o Bohr o
riçevette o Premmio Nobel pe a fixica "pe i so serviçi inte l'indagine in sce-a
struttua di atomi e da radiaçion che emama da quelli". L'instituio de Bohr o fu
o punto de riferimento pe i fixichi teorichi inti anni vinti e trenta.

Bohr o sviluppò inoltre o prinçipio de complementaitæ, segondo o quæ inta
descriçion da natua di procesci microfixichi intran in zœugo di aspetti
complementæ ma mutualmente escluxivi, comme l'aspetto ondulatoio e corpuscolâ da
luxe. L'imposcibilitæ da parte do sperimentatô de tegnî conto scimurtaniamente,
inte l'atto da mezua, de proprietæ quantisteghe complementæ, a l'è a l'origine
do carattere aliatoio e probabilistego de lezze da meccanica quantistega. O
prinçipio de complementaitæ o fu fin da subbito a cornixe concettuâ da meccanica
quantistega, a-o quæ interno vegniva inglobao o prinçipio de indeterminaçion de
Heisenberg comme caxo particolâ do generâ carattere complementâ di procesci da
fixica atomica. O prinçipio de complementaitæ e o prinçipio de indeterminaçion
saieivan stæti i pilastri portanti da grande interpretaçion fixica "ófiçiâ" da
meccanica quantistega, l'interpretaçion de Copenaghen.

L'interpretaçion de Copenaghen a fu attaccâ da Albert Einstein, o quæ o no
credeiva inta natua intrinsecamente probabilistica di procesci fixichi, in sce
scala atomica ascì. O pensava a-a natua comme un scistema perfettamente ordinao
de lezze naturæ semplixe e deterministiche. Pe questo l'Einstein e o Bohr ebban
de vivaxe discuscioin in sce-i fondamenti fixichi e filosofichi do mondo naturâ.

O ciu famoso allevo do Bohr, Werne Karl Heisenberg, o fu inoltre pe doi anni a-a
testa do programma nucleâ tedesco, o progetto do regime nazista finalizzao a-a
costruçion da bomba atomica. Sciben che o rollo effettivamente avuo da-o
Heisenberg into programma nucleâ tedesco o l'è ancon oggetto de discuscion, a so
conlaoaçion co-i nazisti a misse fin a l'amiciçia co-o Bohr.

Niels Bohr e so moggê Margrethe ebban sei figgioeu. Doi moin piccin. Un, Aage
Niels Bohr (1922-2009), o l'è stæto Premmio Nobel pe a fixica into 1975. Into
settembre 1943, durante l'occupaçion nazista da Danimarca, Niels Bohr pe evitâ
l'arresto da parte da poliçia tedesca o scappò in Sveçia e da lì a Londra. Into
novembre do mæximo anno, invece, Bohr e o figgio Aage se trasfen inti Stæti
Unii, primma a New York e da pœu a Los Alamos, dove, oltre a-a so competença in
mateia, o desse de importante informaçioin a-i âtri sciençiæ do progetto in
sce-o stæto de avançamento di progetti nucleæ tedeschi.

Doppo a guæra o tornò a Copenaghen e o sostègne l'uso paxifico de l'energia
nucleâ. Into 1957, in sce iniçiativa so e do politico sveddeize Torsten
Gustafsson, nascette o NORDia, l'Istitúio Nordico pe a Fixica Teorica, con sede
a Copenaghen. O moì inta capitâ daneize into 1962.

In sce-a Luña gh'é stæto dedicao un cratê de 71 km de diametro e una valle de
80 km de longhezza.

Into 1965, trei anni doppo a so morte, l'Istituio de Fixica a l'Universcitæ de
Copenaghen o l'ha assunto o nomme de "Istituio Niels Bohr".



https://lij.wikipedia.org/wiki/Leif_Ericsson

Leif Erikson (Islanda, ca. 970 – ca. 1020) o l'é stæto un esploratô islandeize,
o primmo œüropeo a sbarcâ inti Americhe..

Nasciuo intorno a-o 970, segondogenito de Erik o Rosso (Eiríkur Raoði), un
norvegin, figgio de Thorvald Asvaldsson, pro-nevo de Naddoddr, o descrovitô de
l'Islanda. So moæ a l'ea Þjoðhildur. So poæ o l'aveiva fondao doe colonie
vichinghe, l'Insediamento Ocidentâ e l'Insediamento Orientâ, in Groenlandia,
tæra a-a quæ o mæximo aveiva dæto o nomme.

Durante un soggiorno in Norvegia, Leif o se convertì a-o crestianeximo, comme
tanti âtri vichinghi a l'epoca; o l'andò into paise scandinavo ascì pe servî o
re Olaf Tryggvason. De ritorno in Groenlandia o l'accattò a barca de Bjarni
Herjólfsson e o partì in esploraçion da tæra che Bjarni o l'aveiva descoerto, o
Nordamerica.

Uña de saghe, a saga di groenlandeixi, a nara che Leif o començò a preparase
circa into 1000 pe seguî a rioso a rotta de Bjarni. A primma tæra ch'o
l'incontrò o l'ea coverto da di ciappoin ciatti (norvegeize antigo: hellr),
coscì lê o-o ciammò Helluland (tæra de prie ciatte), che presumibilmente a l'é
l'odierna Isoa Baffin. De lì o l'arrivò presso una tæra ciatta e boscosa, con de
ciazze gianche, ch'o ciammò Markland (tæra di boschi), che se ritegne a segge o
Labrador.

Doppo atri doi giorni de navegasion toccon torna tæra e ghe costruin un
insediamento dæto che o scito o l'ea conforteive, i sciummi pin de sarmoin e o
clima tempiao: d'uverno ziava de ræo e l'erba a l'arestava verde. Areston lì pe
tutto l'inverno. Segondo a saga un di ommi de Leif, Tyrkir, un guerrê germanego,
o scrovì de l'uga: pe questo, Leif o ciammò quella region Vinland. Quantunque no
se conosce l'esatta ubicaçion do Vinland, se ritegne ch'a segge inte'n punto
indefinio fra Tæranœuva e a Virginia (molti ritegnan che l'insediamento presso
L'Anse aux Meadows fu a colonia de Leif, ma âtri sostegnan che a doveiva trovase
ciu a sud, da-o momento che l'uga a no cresce coscì a nord, sciben che foscia a
l'aviæ posciuo crescighe durante o periodo cado medioevâ).

In sce-a stradda do ritorno, Leif o sarvò un naofrago islandeize de nomme Þórir
insemme a-o so equipaggio, fæto ch'o ghe varse o nomiagio de "Leif l'afortunao"
(in norvegin antigo Leifr hinn heppni).

Un'âtra lezzendia, a Saga de Erik o Rosso, a conta che fu realmente o Leif a
scrovî e tære d'America, mentre ch'o resegondava in Groenlandia da-a Norvegia,
verso l'anno 1000, ma no gh'è prœuva de'n so tentativo de fondaghe un
insediamento. A ogni moddo, a Saga di groenlandeixi a l'é ritegnua a-a giornaa
d'ancœu a ciu affidabile de doe.

Pe quante ne semmo, Leif o l'ebbe doi fræ, Thorvald Erikson (in norren Þorvald)
e Thorstein Erikson (Þorsteinn), e una sœu, Freydís. O sposò Þórgunnur e o
l'ebbe un figgio, Thorkell Leifsson (Þorkell).



https://lij.wikipedia.org/wiki/Lao_Tze

Lao-tze, ò Lao-tzŭ ò Laozi, filosofo cineize do sec. V a. C., do quæ no se
conosce con çertezza ni o nomme, ni dæte esatte, ni e vexende da vitta. Lao tzŭ
o l'è un nommiagio ch'o scignifica "vegio" (lao) "filosofo ò figgiœu" (Tzŭ).

A biografia contegnua inte "Memoie storiche" de Sssu-ma Ts'ien a riferisce ch'o
l'aveiva pe nommiagio Tan, raxon pe-a quæ o l'è soventi ciammao Lao Tan, e ascì
ch'o l'aveiva pe cognomme Li. De ciu, che Confuccio o l'andò a vixitálo inta
scœua ch'o l'aveiva fondao inta çittæ de P'ei, a sud de l'attuâ Shan-tung, doppo
êse stæto archivista do re inta capitâ do regno de Chou. A so biografia
lezendaia a s'andò accrescendo de particolæ, scin a indicâ a dæta esatta do
giorno da nascita (14° giorno da IX luña do 604 a. C., segondo o P. Couplet,
Tabula chronologica monarchiae sinicae, Parigi 1686). S'è dîto ch'o l'aviæ
viaggiao in Occidente, ma no se n'ha arcuña conferma storica. Un taoista a-o
prinçipio do sec. IV d. C., inte un libbro in sce-a converscion di barbai (Hia
Hu ching), o fa profetizzâ a Lao-tze una so futua reincarnaçion into fondatô do
manicheismo. Se dixe ch'o segge visciúo 84 anni. Inta piccena çittæ de Lu-yi, a
poca distança a sud de Kwei-te, into Ho-nan settentrionâ, l'è stæto eretto a
Lao-tze un tempio in memoia do lœugo dove o nascette. A poca distança da Kwei-te
nascette ciu tardi Chuang Chou, o ciu grande espoxitô da so dotriña.

O nomme de Lao-tze o l'è cellebre in Ciña, in Giappon, e aoa ascì in Œüropa, pe
l'unico libbro, o Tao Te ching, composto de poco ciu de çinquemia paole e
contegninte i elementi da so dotriña.

Inallumieive i ediçioin e i commenti do testo cineize; inti secoli XIX e XX
numerose e traduçioin œüropee. A brevitæ do scrito, a probabile interpolaçion de
di frammenti d'epoca e origine varie, a mancança de definiçion di termini
dœuviæ, spiegan comme traduttoî e commentatoî adœuvian de idee proprie pe ciarî
e oscue formule do testo. E traduçioin œüropee ciu fedele son quelle che se
limitan a riassumme i commenti da scœua taoista, comme tentò pe-o primmo St.
Julien (1842) e, con maggiô ricchezza de fonte adœuviæ, Lao-tze Wiege (1913). O
libbro o perde coscì in profonditæ de pensceo, ma se razonze una maggiô veitæ
storica, studiando e idee di antighi discepoli, se quelle do meistro no son ciu
razonzibile.

O successo do libbro o dipende da-o so contegnúo, ch'o l'è quante de ciu vexin
a-a metafixica occidentâ possede a lettiatua cineize antiga. O valô do libbro, e
impliçitamente ascì o so scignificao, o l'è ascceio da l'uso che ne feççan
succescivamente quelli che introdussan in Ciña e idee filosofiche e e religioin
de l'Occidente. I primmi buddhisti ne trassan ispiraçion pe rivestî in forma
cineize i astræti penscei de l'India. Inti scriti do filosofo cineize Mou-tzŭ,
a-a fin do sec. II d. C., buddhismo e taoismo son conscideræ comme doe dotriñe
che se completan a viçenda. Primma i manichei, da pœu i nestorien, trovon inte
questo libbro i esprescioin co-e quæ parlon da pœu a primma votta in Ciña di
concetti do crestianeximo. Ascì inte l'introduçion de idee moderne œüropee, l'è
co-o lenguaggio de Lao-tze che son stæte espresse e idee de libertæ, de natua, e
açioin naturæ, ecc.

O titolo do libbro, Tao Te ching, o scignifica "libbro (ching) do Tao e do Te".
Tao, che in cineize scignifica "via", távotta ascì "discorso, raxon", o g'ha in
questo libbro un senso astræto ch'o l'è stæto avvexinao a-o logos di Greghi e
ascì a una çerta forma de rappresentaçion de un dê unico.

Tao, comme appâ da-o contesto de questo libbro e di succescivi commenti, o l'è
un prinçipio ò una potença, indefinibile, innominabile, creatrixe do mondo. O no
pœu êse corettamente traduto comme Dê: o s'avvexiña ciutosto a l'idea da natura
naturans da filosofia medievâ. Te, ch'o l'è traduto soventi co-o scignificao ciu
comun da paola, comme "virtù", inte questa dotriña o rappresenta foscia ciutosto
"l'açion da natua", ossæ, o libero desgœuggise di energie naturæ. A
contemplaçion do tao e do te a conduxe Lao-tze a un'aspia reaçion contro e
dotriñe confuciañe, inte quæ tao o sta a rappresentâ un'idea ben proscima a
quella do nostro "dovei", e te da nostra "virtù". Questa conceçion a conduxe a
l'unica regola fondamentâ do savio ch'o çerca a perfeçion inte ogni campo,
quella do "no agî" (wu wei). No agî, no tanto pe staccase da-o mondo, pe
sopprimme i dexidei e e pascioin, comme i buddhisti in India e ascì i misteghi
in Occidente, i quæ renonçian a-o mondo pe zonze a-a contemplaçion diviña, ma
soltanto pe no costrenze inte de forme artifiçiose e naturæ manifestaçioin da
natua, a quæ a razonze megio i proppri scopi quande a no l'è tortuâ da di
vincoli e da de lezze artifiçiæ.



https://lij.wikipedia.org/wiki/Ippocrate_de_Coo

Ippòcrate (gr. ʽΙπποκράτης, lat. Hippocrătes). - mego (n. isoa de Coo, 460 a. C.
circa - m. 370 a. C. circa).

Praticante e meistro de meixiña in Atene e in Tessaggia, Ippocrate o fu, segondo
a testimoniança de squæxi contemporanei comme Platon e Aristotele, o mego ciu
famoso da so epoca e, segondo quella de una tradiçion ch'a curmina in Galen, o
fondatô da meixiña scientifica in Grecia.

Se limitan a queste e informaçioin segue in sce-a so figua; tutto o resto o fa
parte de una secolâ "question ippocrattega", ancon lontaña da una soluçion
definitiva. A tâ propoxito a tradiçion a n'ha trasmisso un Corpus de circa 70
œuvie che vegnan ascrite a Ippocrate. O nucleo prinçipâ de queste œuvie o l'è
stæto composto fra i urtimi dexenni do 5° secolo e a primma parte do 4°. Di atre
œuvie, seguamente posteioî, pœuan vegnî datæ scin a-o 2° ò a-o 1° secolo a. C. A
l'interno do nucleo ciu antigo, coexiste di scriti de orientamento teorico assæ
differente, segge da-o punto de vista filosofico che da-o punto de vista
propriamente mego; arcun de lô, comme o celebre "Zuamento", pœuan êse rifeii a
de sette meghe de orientamento pitagorico, di âtri a-a curtua sofistica (comme o
trattatello "In sce l'arte"), di âtri ancon a-i naturalisti presocratteghi. Tra
i œuvie propriamente meghe ascì existe de coscì profonde differençe de teoria e
de metodo che queste son stæte attribuie a de scœue diverse e rivæ: e scœue de
Coo e Cnido in particolâ, in sce-a base, sorvetutto, da testimoniança galenica.
O Corpus o se formò probabilmente a-o prinçippio do 3° secolo a. C., inta fase
da costituçion da biblioteca de Lusciandria; chì fu recugeito i œuvie meghe ciu
aotoreive, che, pe de raxoin de prestigio editoriâ, fun ascrite a-o ciu famoso
mego da tradiçion clascica, appunto Ippocrate, indipendentemente da-i so
contegnui dotrinæ. L'uso introdúto da-e scœue meghe di erofilichi e di
empirichi, e consolidao da pœu da Galen, de commentâ i scriti de aotoritæ meghe
antighe, o l'aviæ da pœu rafforçao l'attribuçion a Ippocrate de un gran numero
di scriti do Corpus. L'ipotexi segondo a quæ quest'urtimo o deriviæ da-a
biblioteca da scœua mega de Coo a l'appâ ormai fantaxiosa, comme pù l'è stæto
misso in question a tradiçionâ partiçion fra una scœua de Coo, ciu attenta a-o
rapporto fra esperiença e teoria mega generâ, e una scœua de Cniddo, ciu ligâ
a-a registraçion de l'esperiença immediâ e a-i aspetti specialisteghi da
meixiña. No l'è mai existio, probabilmente, una vea e propria "scœua de Cnido",
i a mæxima existença de una "scœua de Coo" (dotâ de una omogeneitæ dotrinâ e de
una regolâ formaçion mega di discepoli) a resurta anacronistica pe un'epoca
comme quella tra o 5° e o 4° secolo, quande no existeiva inte nisciun settô de
scœue e de biblioteche destinæ a-a formaçion regolâ di allevi. Se doviâ ciutosto
pensâ a de relaçioin de tipo artexanâ tra di scingoli meistri e i rispettivi
discepoli, che, into caxo di meistri ciu famoxi, comme Ippocrate, do quæ son
attestæ de pubbriche leçioin atenieixi, se saian a votte esteize inta forma de
corsci pubbrichi a pagamento e inta ciu vasta circolaçion di testi trascriti de
queste leçioin, nonché inte un prestigio corturâ e profescionâ de ampia portâ.
L'identificaçion da figua storico-cortuâ de Ippocrate a l'è streitamente ligâ a
l'interpretaçion de testimoniançe antighe in sce lê, in primmo lœugo a quelle de
Platon into "Fedro" e da pœu a quella do coscì díto "Anonimo Londinense", un
dossografo foscia appartegninte a-a scœua de Aristotele. Platon o dixe
sostançialmente che Ippocrate o seguiva un metodo segondo o quæ no l'ea
poscibile curâ a scingola maotia, e o scingolo paçiente, "sença conosce a natua
do tutto". Centrâ a l'è l'interpretaçion do termine platonico "tutto" (holon).
Se o se riferisce a un sforço de generalizzaçion metodica di problemi
diagnosteghi e terapeütichi, se pœu pensâ a un'œuvia de indirizzo empiristego
comme "Antiga meixiña"; se o se riferisce a-a totalitæ de l'ambiente geografico
e sociâ, se pœu pensâ a un'œuvia da-o carattere meteorologico comme "Aia, Ægoa,
Lœughi"; se infin se intende l'insemme do cosmo, se pœu pensâ a un'œuvia centrâ
in sce-o rapporto microcosmo-macrocosmo comme o "Regimme". In sce-a base de
l'Anonimo, da pœu, l'œuvia ciu vexiña a Ippocrate a resurtiæ quella in sce-i
"Venti", dove se riporta a l'atmosfea ambientâ e caose da salute e da maotia. O
problema o l'è che tante de queste ipotexi se escluddan reçiprocamente: mentre
"Antiga meixiña" e "Aia, Ægoa, Lœughi" porieivan remontâ a-o mæximo aotô ò a-a
mæxima scœua, no coscì "Antiga meixiña" e "Regimme" ò "Venti"; ognuña de queste
œuvie a pœu êse çernua comme nucleo de scriti relativamente affin, ma lô no
coinciddan affæto fra lô. In mancança de nœuve testimoniançe probante, a
"question ippocratica" a l'è dunque destinâ a restâ averta a-o conflito de
interpretaçioin.

L'è ciu axeive, invece, descrive i contorni corturæ e scientifichi de
quell'episodio importantiscimo da stoia do savei mego ch'o va into so insemme
sotta o nomme (impreciso, comme s'è visto) de "meixiña ippocratica". I trattæ
"ippocratichi" marcan a nascita de un savei mego in forma scrita, segondo un
processo comun inte quello periodo a di âtre tecniche (comme a retorica,
l'architettua, a matematica). O passaggio da sœuggia da scritua, compio da-a
meixiña in moddo imponente segge comme qualitæ segge comme quantitæ di œuvie, o
l'ebbe de rilevante conseguençe corturæ in sce l'arte terapeütica. In primmo
lœugo, questo o fava do mego un personaggio appartegninte a l' élite de
profescioin intellettuæ colte e preminente. Cangiava inoltre o mæximo statúto
epistemologico da pratica terapeütica, inandiandola a trasformáse inte quella
che into lenguaggio do 5° sec. a. C. a vegniva definia una tèchne raçionâ: da
savei serrao e ripetitivo, trasmisso inte generaçioin da poæ in figgio e da
meistro a discepolo, questa a vegniva una tecnica averta e pubbrica, i quæ
prinçipî e metodi diventavan controllabili e disponibili a-a discuscion e a-a
reciproca confutaçion. A scritua a consentì inoltre a-a meixiña de costituîse,
da alloa, comme un savei cumulativo, in grao saiv'a dî de sommâ i esperiençe di
diversci profescionisti, e scoverte terapeutiche, e conoscençe dietetiche e
farmacologiche; de inaoguâ insomma una tradiçion mega capaxe de sviluppo,
conservaçion e innovaçion. A questo punto o nœuvo savei mego o doveiva delimitâ
a propria specifixitæ profescionâ e epistemologica contra ciu avversai. Da un
lao i guaritoî, che vegnivan tacciæ de ciarlatanaja, de incapaxitæ de dâ conto
do senso de so pratiche, de inefficaxia terapeütica ("Mâ sacro"); da l'âtro i
filosofi naturalisti, che pretendeivan de scancellâ a specifixitæ da meixiña
inte l'ambito de so teorie generæ in sce-a natua, e a-i quæ se replicava che un
savei çerto in sce-a natua no pœu vegnî da de ipotexi troppo ampie e
incontrollabile, ma appunto da l'accumulo do savei empiigo e poxitivo do mego
("Antiga meixiña"). In sce queste base, se pœu ricostruî di liniamenti dotrinæ
comun a de vaste seçioin di scriti do Corpus, sorvetutto i ciu antighi. E maotie
g'han un andamento regolâ e prevedibile, spesso contrassegnao da di accesci e de
remiscioin ("crixi"). Caosa de maotie a l'è in generâ un squilibbrio intervegnúo
fra o corpo e l'ambiente esterno (condiçioin climatiche, eccesci into moddo de
vitta e sorvetutto alimentaçion scoretta), ch'o dà lœugo a un urteiô squilibbrio
di fluidi organichi a l'interno do corpo, i "umoî", che pœuan alloa trovase in
quantitæ eccesciva ò difettosa, oppù êse "crui" ò troppo "concœutti" (o che
equivâ a no digerii ò trattegnui troppo a longo inte l'organismo). I umoî fun
redúti da çerti aotoî ("A natua de l'ommo") a-o numero canonico de quattro:
sangue, bile giana e neigra, flegma (cataro). Questa identificaçion di quattro
umoî se basa evidentemente in sce l'osservaçion di prinçipæ escretti corpoi
(fexe, ueñe, emorragie, catari, suoî), che (insemme con di âtre manifestaçioin
do marotto) costituiscian pe o mego ippocratico i "segni" (ò scintomi) a partî
da-i quæ o pœu diagnosticâ i fenommeni patologichi, e sorvetutto pronosticâ i
sviluppi e i exiti da maotia ("Prognostico"). Se diagnoxi e prognoxi se basan in
sce-i fluidi in sciortia da-o corpo, a terapia a conscistiâ sorvetutto into
regolâ i ingresci e a saiâ sorvetutto una terapia dietetica (a dieta a riguarda
però no soltanto i çibbi, ma l'intrego regimme de vitta, incluxi i eserciççi
sportivi, i bagni, ecc.). L'intervento farmacologico o l'è de norma marginâ e
limitao a di infuxi vegetæ; son praticæ i salasci e a chirurgia, sorvetutto inta
cua de distorscioin e de frattue. A scarscitæ de conoscençe anatomiche,
fixiopatologiche, farmacologiche a vegne compensâ da una strazordenaia attençion
votta, ciu che a-a scingola maotia, a-a persoña intrega do maoto ("Epidemie").
Se no se pœu ritegnî che a meixiña ippocratica a l'agge ótegnúo di rilevanti
succesci inti riguardi di prinçipæ quaddri patologichi co-i quæ a l'aveiva a che
fâ (in gran parte maotie a carego di apparati respiratoio e digestivo, freve
malariche, oltre che ferie e traomi), l'è çerto tuttavia che questa a l'è stæta
capaxe de megioâ e condiçioin de vitta, igieniche e sanitaie, di so paçienti, da
un punto de vista psicologico oltre che dietetico. Inte questo senso, a meixiña
ippocratica a l'ha costituio pe di longhi secoli (a partî da Platon) un modello
de rifeimento segge metodologico che deontologico. Za a partî da-o 3° secolo a.
C., a meixiña a l'aviæ commençao a studiâ e commentâ o prezioso patrimonnio de
esperiença clinica e de sforçi terapeütichi depoxitao inti œuvie do Corpus e
questa tradiçion a no se saiæ interrotta scin a l'Oeuttoçento.

O retræto de Ippocrate o l'è noto in ciu coppie derivæ da un originâ do 3° sec.
a. C., barbuo, co-o vizo sorcao da rappe e ampia calviçie. L'identificaçion a
l'è attestâ da-o confronto con de monæe de Coo, dove compâ a so inmaggine, e
da-o trovamento de una copia inta tomba ostiense de un mego con iscriçion ch'a
ne ripete o cellebre aforisma "a vitta a l'è curta" (v. vita brevis, ars longa).



https://lij.wikipedia.org/wiki/Go%C3%A6ra_de_sucescion_aostriaca

Guæra de succescion aostriaca, conflíto determinao da-a morte de l'imperatô
Carlo VI (20 ott. 1740) e da l'asceiza in sce-o trono asburgico de Maia Texo, so
figgia, in virtù da Pramattega Sançion do 1713, approvâ da-i varri stati regionæ
da monarchia e da-e potençe œüropee. O problema da sucescion o paiva pertanto
politicamente risolto, ma o fu riaverto, a doi meixi da-a morte de Carlo VI, da
Federigo II de Pruscia, dexidiozo de començâ o so regno (o l'ea montao in sce-o
trono o 31 de mazzo) con un prestigioso successo politico, e precizamente con
l’estenscion da sovranitæ prusciaña in sce-a Slexia, da lê invasa o 16 dic.
1740. Doppo a sconfita aostriaca a Mollwitz (10 arvî 1741) a França a l'accordò
ogni effettivo appoggio politico a-i faotoî de un smembramento di domiñi ereditæ
aostriachi e sorvettutto a-o pretendente prinçipâ a-a S.a., Carlo Alberto,
elettô de Bavea, ch'o l'aiva spozao into 1722 Maia Amalia, figgia minô de
l'imperatô Gioxeppe I (fræ de Carlo VI). Carlo Alberto, con l’agiutto militâ
françeize (a deciaraçion formâ de guæra da parte da França a l'aviâ lœugo però
solo inte l'arv. 1744), o començò a guæra de S. vea e propria o 31 de luggio,
occupando de sorpreiza Passau.

A-a fin de settembre do mæximo anno o scheamento politico contra Maia Texo o
l'ea formalmente completao. Co-a Bavea aveiva concluzo di trattæ d’alliança a
Spagna (Nymphenburg, 28 mazzo) e a Sassonia-Polonia (Francoforte, 19 sett.),
dividendose in antiçipo e spœugge do nemigo. Solo a Gran Bretagna a l'ascisteiva
amigheivemente Maia Texo. Carlo Alberto o l'aveiva intanto occupao Linz,
dirizzendose da pœu in sce Praga, dove o fu incoonao re de Boemmia; o 12 fr.
1742 o fu eletto imperatô ascì. Maia Texo, con l’agiutto preminente di Ungaixi,
a poette riorganizzâ into frattempo l’ezercito; l’energica controffensciva
aostriaca do zenn.-frev. 1742 a l'allarmò Federigo II de Pruscia, timoozo che
Maia Texo a se voese sotrae, aoa che a sciorte di arme a gh'ea favoeive, a
l'impegno, assonto co-o trattao segretto de Kleinschnellendorf (9 ott. 1741), de
cedighe a bassa Slexia. O re de Pruscia o repigiò pertanto a guæra, o sconfisse
i Aostriachi inta battaggia de Chotuxitz (17 mazzo 1742) e o l'ótegne l’11 zugno
1742, inti preliminæ de Breslavia, a Slexia e a contea de Glatz. In Italia,
Carlo Emanuælo III de Sardegna, da primma aderente a-o blocco antiaostriaco,
intimorio da i amie spagnolle in sce-a Lombardia o s'aliò into frevâ do 1742 con
Maia Texo. A-a fin do 1742 i aostriachi rientron ascì in possesso de Praga.

L’anno 1743 o portò a un intervento ciu deciso da Gran Bretagna inti affæ
œüropei, a-o scianco de l'Aostria e contra e velleitæ egemoniche da França:
l’armée pragmatique (costituia da Ingreixi, Hannoverien, Ascien e Aostriachi)
a-o comando de Zorzo II a sconfisse o 27 zugno a Dettingen i Françeixi. Quarche
meize doppo, o 17 sett. 1743, a diplomaçia ingreize a convinse Maia Texo de
l'oportunitæ de concludde con Carlo Emanuælo III o Trattao de Worms, i articoli
do quæ prevedeivan a cesciona-o Piemonte de di territoi da Lombardia e do
marchezato de Finâ. Questo trattao o segnò o començo de una nœuva fase da guæra.
I ligammi tra França e Spagna vègnan ancon ciu streiti co-o coscì díto segondo
patto de famiggia de Fontainebleau (25 ott. 1743), into quæ Luigi XV o s’impegnò
a agiuttâ Feipo (da pœu ducca de Parma) inta conquista da Lombardia e de Parma e
Piaxença nonché a deciarâ guæra a-a Gran Bretagna; Federigo II ascì o s'avvexinò
a-a França, concludendo con questa una formâ alliança (5 zugno 1744). Inta tarda
primaveia do 1744 i Françeixi aveivan attaccao con gren forçe i Paixi Basci
Aostriachi, ma a manœuvra a fu interrotta da l'ezerçito de Carlo de Loræna,
penetrao inte l'Alsaçia. Questo, a so votta, o fu constreito tuttavia a una
preçipitosa retiradda verso i stati ereditæ aostriachi doppo l’improvvisa
invaxon da Boemmia da parte de Federigo II (ag. 1744). Federigo o conquistò
Praga, ma succescivamente l’arrivo de forçe de Carlo de Loræna o-o costrenze' a
evacuâ a capitâ boema (nov. 1744). Inte l'Italia settentrionâ e forçe
franco-ispañe, che aveivan çercao de impadronise de Cunnio, fun costreite a
retiâse (22 ott. 1744); inte l'Italia meridionâ invece i ispano-napoliten
sorpreizan a Velletri (10 ag. 1744) o generâ aostriaco J.J.K. z Lobkovic,
inflizendoghe una dúa sconfita.

Co-a morte de Carlo VII, a-i primmi do 1745, scomparse o pretendente ciu peigoso
a l'ereditæ de Maia Texo e co-o Trattao de Füssen (22 arvî 1745), concruzo co-o
successô, o peigo bavaize o scentò do tutto: o 15 sett. 1745 a Dieta de
Francoforte a reconobbe imperatô Françesco Steva de Loræna, maio de Maia Texo.
Verso a fin do mæximo anno Maia Texo, sciu mediaçion da Gran Bretagna, a
l'acconsentì ascì a-a paxe con Federigo II: o Trattao de Dresda (25 dex. 1745) o
riconfermava a sovranitæ prusciaña in sce-a Slexia.

Se in Germania fu posto termine a-i combattimenti, inte Fiandre e in Italia
l’anno 1745 o fu quello de un sforço decixivo di franco-spagnolli, che a prœuvo
a-a vittoia de Maoriçio de Sassonia in sce-i anglo-olandeixi a Fontenay (11
mazzo 1745) ocupon gran parte di Paixi Basci Aostriachi e obligon, inta penizoa,
Carlo Manuælo a convegnî in sce di preliminæ de paxe, doppo esise impossessæ de
parte do Piemonte e de tutta a Lombardia. A scomparsa de potençe germaniche da-a
lotta a semplificò o conflíto: da una parte a França, con Spagna, Nappoli e Zena
(ch'a l'aiva aderio o 7 mazzo 1745 co-o Trattao de Aranjuez), da l'âtra
l’Aostria, alliâ da Sardegna, da Gran Bretagna e de l'Olanda. L’energia di
franco-spagnolli a s'amermò into 1746. In Gran Bretagna, i faotoî do pretendente
Charles Edward, sbarcao inta Scoççia into luggio do 1745, fun definitivamente
battui (Culloden, 16 arv. 1746), e in Italia Carlo Emanuælo III e Maia Texo
costrinsan o nemigo a sgomberâ o Piemonte e a Lombardia e occupon Zena (7 sett.
1746); solo inte Fiandre e truppe françeixi a-o comando de Maoriçio de Sassonia
passon de vittoia in vittoia.

Trattative de paxe tra França, Gran Bretagna e Olanda fun za començæ inte
l'aotunno 1746 e doppo longhi e incostanti negoçiæ fun concluze a Aquisgraña o
18 ott. 1748 in sce-a base de seguenti claozoe prinçipæ: restituçion de tutti i
territoi conquistæ da-i contendenti; assegnaçion a don Feipo de Borbon di ducati
de Parma, Piaxença e Guastalla; ritorno a-o status quo ante do ducato de Modena
e da Repubbrica de Zena; renœuvo, a favô da Gran Bretagna, do Trattao de
l'Asiento do 1713; conferma da succescion protestante a-o trono ingleize;
riconoscimento da Prammatica sançion (succescion de Maia Texo a-o trono
asburgico) e riconoscimento de l'imperatô Françesco ascì; assegnaçion a-a
Pruscia da Slexia.



https://lij.wikipedia.org/wiki/Gi%C3%B6xeppe_Mazzin

Gioxeppe Mazzin (Zena, 22 zügno 1805 - Pisa, 10 marzo 1872) o l'è stæto un
patriotta e pensatô, ün di ciù grendi protagonisti do Risorgimento italian.

Gioxeppe o l'ea figgio do Giacomo, mego e professö üniverscitaio, e da Maja
Drago, ch'a l'ha avüô coscì grande importansa in ta sö formasion spirituale.
Doppo avei stüdiou filosofia, belle lettie e meixinna, o seguiä finna ä laurea o
ni o l'ha moddo de strenze i rapporti con i atri patrioti dell'ambiente zeneize
do sö tempo: i fræ Ruffin (Zane, Jacopo, Agostin e Ottavio), F. Campanella,
Piero Torre. In to 1827 o se laurea e o l'intra in ta Carbonaja. Dall'anno
succescivo o tegne unna rubrica lettiaia, primma in sce l' Indicatore Genovese e
poi in sce l' Indicatore Livornese. O 13 novembre 1830 o vegne imprexonou a
seguito da delassion de 'na spia, e o resta in to forte de Savonna figna ao 28
zenä 1831. In te questa occaxon, raxonando in sce i limiti da Carboneria e di sö
scistemi, o progetta unna associasion ciù adatta ao contesto nasionale: a
Giovane Italia. Espülso a l'estero doppo esse sciortio de prexon, o passa in
Svissea, poi in Fransa, in Corsega e in te l'Italia Çentrale, (dove l'ea ancun
in corso moti patriottici). Fallia a spedision, o ritorna in Fransa, a Marseggia
(dove o pübblica a Lettera a Carlo Alberto). In te questo periodo o fonda a
Giovane Italia e o giornale con o mæximo nomme. In to 1833 o l'è costreito a
lasciä Marseggia pe a Svissea; fallisce dui tentativi insurresionæ in Savoia e
in to Napolitan. L'anno doppo o fonda a Giovane Europa pe allargä o programma da
Giovane Italia. E prescioin reazionaie o costrenzen do 1837 a annasene anche da
a Svissea, pe stabilise a Londra. Scciuppæ e rivoluzioin do 1848 o torna in
Italia, a Milan, dove o l'è in contrasto con o governo provvisoio, essendo
contraio all'ünion da Lombardia con o Piemonte. O 21 zennä 1849 o popolo de
Romma o l'eleze rappresentante ä Costituente. Mazzin o l'arriva in ta Çittæ
Eterna o 5 de marzo e o 30 do mæximo meise o l'è eletto Triumviro. Cheita Romma
pe l'intervento franseize, ghe tocca turna l'exilio a Londra. In ti anni
succescivi gh'è növi fallimenti di tentativi mazzinien: in to 1852 coa
fuxilazion di Martiri de Belfiore; in to 1853 con l'insurrezion milaneise; con
di ätri moti do 1854 e 1855 e con a spedizion do Pisacan do 1857. O ritorna in
Italia doppo l'armistizio de Villafranca ma fallisce o sö tentativo de invadde
Stato Pontifiçio e o Regno de Napoli. O collabora in to 1860 con o Gaibado pe
preparä a spedizion di Mille. In to 1863 fallisce un'ätra insurrezion, in
Friuli. In te l'agosto 1870 o vegne arrestou a Palermo e imprexonou a Gaeta.
Sciortio pe amnistia o va unn'ätra votta in exilio a Londra. O torniä in patria
do 1872, muindo a Pisa, dove o passiä i sö ürtimi giorni sotta o nomme fäso de
dottor Brown. I funerali, a Zena, vedian unna strazordenaia partecipazion de
popolo. A memorialistica a n'ha tramandou che Pippo, comme o l'ea ciammou dai
amixi, o l'ea appascionou de muxica e bravo sunou de chitara. O l'è stæto
proprietaio de ün di urtimi esemplari de mandolin zeneize (diverso da quello
napulitan perchè con sei corde e accordou comme unna chitara).

Caratteristica do pensceo do Mazzin a l'è a fede religiosa, unna fede che a no
se riconosce in te nisciünn-a de religiuin offiçiæ, meno che mai in te quella
cattolica (in te a prefazion de Dei Doveri dell'uomo o scrive ...la base d'ogni
autorità tirannica, il Papato). Pe o Mazzin Dio o se incarna in te l'umanitæ.
L'Italia a saiä libera quande se affermiä unna Lezze morale superiô a tütti
quelli che se metten comme intermediai fra Dio e o Popolo. Da o punto de vista
sociale i operai van liberæ da a scciavitù do salario, attraverso a libera
associazion, diventando padruin lû meximi do terren e di capitali. Questa
poxizion a differenzia Mazzin dao socialismo, che allua o mesciava i primmi
passi, in quanto o mazzinianeximo o l'avversa a lotta de classe. Rilevante in to
sö pensceo, pe i tempi, l' idea che l'emancipazion da donna a doviä accompagnä
quella dell'operaio.



https://lij.wikipedia.org/wiki/Gexa

Gexa. O termine ἐκκλησία, che into grego clascico o denotta un’assemblea
politica, o l'è dœuviao inte parte ciu recente da verscion grega de l'Antigo
Testamento dîta di Settanta comme equivalente di termini ebraichi qāhāl e ‛ēdāh,
che indican l’«adunança» do poppolo d’Israele, ossæ una societæ religioza e
politica a-o tempo mæximo. In âtre parte da mæxima verscion questi termini son
reixi con συναγωγή «reünion». Mentre o vocabolo "scinagoga" o l'è arestao in uzo
fra i Ebrei segge co-o scignificao de "riunion" (e quindi de "societæ")
religioza, segge con quello de "lœugo dove riunîse", da-i crestien l'è stæto
adotao ecclesia pe indicâ segge e so reünioin religiose e a societæ di fedeli
(tanto universâ quanto locâ, de una determinâ çittæ ò region, pe a quæ
s'attrœuva ascì o termine παροικία, onde «parrocchia») segge o lœugo into quæ
quelle se çelebran.

Segondo a dotriña cattolica l’Ecclesia Christi, a comunitæ di ciammæ da Dê, l'è
una commistion tra una comunitæ esterna de soggetti che professan a mæxima fe',
parteçipan a-i mæximi sacramenti e tendan a-a realizzaçion di mæximi fin spiituæ
sotta a poistæ do roman pontefixe, e una realtæ interiô (corpo mistego de
Criste), ch'a l'ha a-o so centro un elemento invixibile e divin. A Gexa
catollica a l'è una societæ giuridicamente perfetta (in quante a no riçeive da
nisciun o so poei) e aotosuffiçente. A l'è una societæ ecclexiâ, o quæ
imperativo primmaio o l'è a sarveçça di añime. E so finalitæ son essençialmente
spiituæ, ossæ custodî e mostrâ e realtæ rivelæ, condue i ommi a seguî e lezze de
Dê, perfeçionâ e rende ciu efficienti e struttue da Gexa, gerarchicamente
inteize. A Gexa a no g'ha di fin politichi, economichi ò sociæ, proppi da
comunitæ çivî e politica, da quæ a Gexa a l'è indipendente e aotonnoma.
Giuridicamente a Gexa a l'è una struttua originaia no derivâ e no territoriâ,
percose no ligâ a-o dæto territoriâ particolâ ò circoscrita, ma a l'è una realtæ
universâ. A l'è âtresci aotosuffiçente in sce-o cian economico, e a l'è dotâ de
soggettivitæ direttamente derivâ da-o drito divin, sença necescitæ de un
riconoscimento ò de un atto de l'aotoritæ çivî. Connaturâ a-o mæximo concetto de
Ecclesia Christi a l'è a subordinaçion di fedeli a-i legittimi pastoî (coscì
díta sacra gerarchía), titolæ de fonçioin gerarchiche de mostrâ, santificâ e
governâ o poppolo de Dê, fonçioin derivæ direttamente da l'attivitæ de Criste e
in base a-e quæ se parla de costituçion gerarchica da Gexa. Quest’urtima a se
deve tuttavia armonizzâ co-o prinçipio de ingoagiança di fedeli, pe-o quæ tutti
i fedeli (da-o pappa a-o neobattezzao) son pægi appe' da vocaçion, da santitæ,
da dignitæ di crestien e de l'œuvia de comuña edificaçion da Gexa, pe-a quæ
tutti han pægi driti e dovei, sarvo che no rivestan de particolæ qualifiche che
importan un status despægio.

O scistema de union o pœu êse a so votta de subordinaçion ò de coordinaçion. O
scistema de subordinaçion da Gexa a-o Stato o s'è attuao attraverso doe forme
distinte in despægi Stati e periodi da stoia: s'ha o cezaropapismo alloaché
l’organizzaçion e o governo da Gexa son conscideræ comme un rammo de
l'amministraçion pubbrica (Gexa de Stato) e o cappo do Stato o l'è into mæximo
tempo cappo da Gexa (cesare e pappa: imperator ac sacerdos); s'ha o
giurisdiçionalismo quande o Stato, mentre concede di favoî e di privilegi a-a
Gexa, o n'invadde a sfea de competença estendendo i poei da so sovranitæ
territoriâ in sce-i rapporti esterioî ecclexiasteghi (inte l’ambito do
giurisdiçionalismo, e varrie manifestaçioin do scistema de subordinaçion da Gexa
a-o Stato che s'en attuæ, specce doppo a Riforma, inti varri Stati Oeüropei, son
stæte riportæ co-i nommi de gallicanismo in França, febronianismo e
gioxeppinismo in Aostria, regalismo in [Spagna]], erastianismo in Inghiltæra,
leopoldismo in Toscaña, tanuccismo a Nappoli ecc.). O scistema da subordinaçion
do Stato a-a Gexa o vegne intezo segondo træ forme de poistæ ecclexiastega in
sce-e cose temporæ: a) segondo a potestas directa (teocraçía, ierocraçía,
scistema teocratico-papâ), a Gexa a l'è l’unica, legittima monarchía ch'a
l'exerçita a sovranitæ pe mezo do pontefixe, quæ so cappo vixibile e vicaio de
Criste in Tæra; b) segondo a potestas indirecta, o pappa o no g'ha o poei
diretto inte cose temporæ di stæti, ma soltanto quello de emanâ e lezze ritegnue
necessaie pe i interesci spiituæ da Gexa e pe coreze e abrogâ e lezze çivî a
questa dannose; c) in base a-a potestas directiva (forma amermâ, de votte
confuza co-a precedente), o pontefixe o no pœu emanâ de lezze obrigatoie pe i
çittadin e abrogâ quelle contraie a-i interesci da Gexa, ma solo dizapprovâ
queste e obrigâ i Stati a emanâ de determinæ lezze.

Co-o scistema da coordinaçion di poei, a Gexa e o Stato se conscideran comme
societæ do pao sovrañe rispettivamente into campo spiituâ e inte quello temporâ;
questo scistema o se attua praticamente mediante i concordæ, saiv'a dî con
l’instaoraçion de un rapporto formâ de paitæ fra e doe âte Parte contraente,
ch'a doviæ fondâse sostançialmente in sce un sprito de conlaboraçion pe o
regolamento de muttuo accordio de coscì díte res mixtae.

Inte l'antighitæ no existeiva, in genere, una distinçion fra i doi poei, çivî e
religiozo, percose o Stato o l'asciorbiva inte a so organizzaçion tutta
l’attivitæ di so sudditi. L’indipendença di doi poei a nascette da l'affermâse
do crestianeximo, con l’exigença de un’aotonomia da vitta sprituâ. Ne derivò un
contrasto co-a politica de l'Impeo roman pe l’imposcibilitæ che o crestianeximo,
pù ossequente verso i aotoritæ constituie («dæ a Çesae ço chi è de Çesae»), se
sottomettesse a-i exigençe do curto ófiçiâ do Stato. Con l’editto de Milan de
Constantin e Liçinio (313) avvègne o primmo riconoscimento do drito d’existença
pe o crestianeximo, che da pœu, da questa iniçiâ condiçion de tollerança a passò
progrescivamente a un tratamento privilegiao, finché a vègne religion do Stato.
Servindose da Gexa comme fattô politico, i imperoei attuon inte l'Impeo
d’Oriente un scistema çezaropapistego, contrastante co-a gioza difeiza da
proppia libertæ fæta da-a Gexa in Occidente, in virtù do crescente prestigio do
trono papâ. Ne sccioì l’antagonismo fra Stato e Gexa, e quæ prinçipæ
manifestaçioin inta stoia medievâ fun inte l'11° sec. a lotta pe e investitue e
inti doi secoli seguenti e lotte fra i varri pontefixi e i imperatoî Federigo I
e Federigo II, tra Bonifaçio VIII (bolla Unam sanctam do 13 novembre 1302) e
Feipo o Bello, re de França. L’aotoritæ pontifiççia a subì un declin co-o
trasfeimento da sede apostolica a Avignon e co-o scisma d’Occidente, duante o
quæ i Stati sostègnan e tendençe episcopæ, affermæse inti Concili de Piza
(1409), de Constança (1411-18) e de Baxilea (1431), e amion a-a naçionalizzaçion
da Gexa attraverso l’affermaçion de una competença religioza di sovren e de
l'indipendença di veschi da-o governo centrâ da Gexa. Questi prinçipi parsan
trionfâ inta Gexa gallicaña co-a Pragmatica sanctio de Bourges do 1438 e se
consolidon into 16° sec. co-a Riforma protestante e a constituçion de Gexe
naçionæ con a cappo i sovren temporæ segondo a mascima «cuius regio, illius est
religio». A perscistença de l'aotoritæ papâ a sarvò l’unitæ da Gexa universâ
inti Stati cattolichi, ma a no l'ariescì a impedî che i Stati, fætise
indipendenti inte cose temporæ, esplichessan un’ingerençainte cose sprituæ ascì.
Se vègne coscì formando i ordinamenti inspiæ a un regimme de subordinaçion da
Gexa a-o Stato sotte forma de ‘teritoialismo’ ecclexiastego inti Stati
protestanti e de ‘giurisdiçionalismo’ (variamente denominao) inti Stati
cattolichi, italien e strangei. A Gexa a ricorse alloa largamente a-i concordæ,
che vègnan frequenti, in campo œüropeo, succescivamente a-a codificaçion do
drito canonnego (1917). Doppo o Concilio Vatican II a Gexa a l'ha stipulao ò
rivedúo oltre 30 concordæ e accordi parçiæ sciu distinte mateie.

In Italia, segondo a Constituçion, a poxiçion da Gexa cattolica a l'è consciderâ
a parte da quella di âtre confescioin. Pe a primma l’art. 7 o dispoñe che o
Stato e a Gexa cattolica son, ciaschedun into proppio orde, indipendenti e
sovren; i so rapporti son regolæ da-i Patti Lateranensci, a-i quæ ha apportao de
modifiche consensuæ un nœuvo accordio tra a Santa Sede e a Repubbrica italiaña,
firmao o 18 de frevâ do 1984. Pe i culti acattolichi l’art. 8 da Constituçion
italiaña o dispoñe che e confescioin religiose despægie da-a cattolica g'han o
drito de organizzâse segondo i proppi statuti, in quante no contrasten con
l’ordenamento giuridico italian.

A discipliña giuridica canonnega relativa a-e gexe a l'è contegnua inte
dispoxiçioin, frûto de longa elaboraçion, do Codex iuris canonici (can.
1214-1222), o quæ o definisce a gexa «edifiçio sacro destinao a-o curto divin,
onde i fedeli aggian o drito de intrâ pe eserçitâ sorvettutto pubbricamente tâ
curto», distinguendo coscì a gexa da l'ótóio. Pe edificâ una gexa occore o
consenso scrito do vescovo diocezan, o quæ, pe concedilo, o deve aççertâ, sentio
o conseggio presbitiâ e i rettoî de gexe vexiñe, che questa a poriâ servî pe o
ben di añime e che no manchiâ i mezi necessai a-a so construçion e a-o culto
divin (can. 1215, pâ. 2). inta costruçion e inte l'ornamentaçion se deve seguî i
prinçippi da liturgia e e norme de l'arte sacra. Ogni gexa nœuva a dev'êse
destinâ a-o curto co-a dedicaçion ò a benixon; ogni gexa a deve avei un
‘tittolo’, çoè êse dedicâ a un misteio sacro ò a-a Vergine Maria ò a un santo. A
gexa a pœu avei o titolo de baxillica se a o posede da tempo inmemoabile ò pe
concescion pontifiçia. A peto de l'antigo ‘drito d'axî’ l’accordio de revixon do
Concordao a l'art. 5 o l'afferma che «i edifiççi averti a-o curto no pœuan êse
requixii, occupæ, espropiæ ò demolii se no pe de grave raxoin e previo accordio
co-a competente aotoritæ ecclexiastega. Sarvo i caxi de urgente necescitæ, a
força pubbrica a no poriâ intrâ, pe l’exerçiççio de so fonçioin, inti edifiççi
averti a-o pubbrico, sença aveine dæto previo avizo a l'aotoritæ ecclexastega».
A-o par. 3 do mæximo articolo se tratta de un problema concreto ben noteive e no
previsto into Concordao do 1929: «L’aotoritæ çivî a tegniâ conto di exigençe
religiose de popolaçioin, fæte presente da-a competente aotoritæ ecclexiastega,
pe quante concerne a construçion di nœuvi edifiçi de curto cattolico e de
pertinente œuvie parrochiæ». O reconoscimento da personalitæ giuridica çivî a-e
gexe o l'è ammisso solo se averte a-o curto pubbrico e no annesse a âtro ente
ecclexiastego, e sempre che sæan fornie di mezi suffiçenti pe a manutençion e
l’offiçiatua (art. 11).

Solo doppo l’editto de Costantin se commençò a parlâ de otoi e gexe palatiñe, pe
indicâ daprimma a capella privâ do palatium imperiâ, dapœu a cappella privâ di
cappi de Stato crestien; co-o Concordao do 1929 o Stato o l'ha renonçiao a tutti
i privileggi palatin relativi a-e gexe e cappelle no ciu a-o serviççio da caza
regnante.

O Codex iuris canonici in vigô o no contempla de gexe privæ, ma solo «capelle
privæ», identificæ con «o lœugo destinao, sciu liçençia de l'Ordenaio do lœugo,
a-o curto divin in favô de uña ò ciu persoñe fixiche» (can. 1226). pe çelebrâghe
a Messa ò i âtre fonçioin sacre, a l'è recesta a liçençia de l'Ordenaio do
lœugo. L'è d’obrigo che i oratoî e e cappelle privæ seggian riservæ unicamente
a-o curto divin e liberi da ogni uzo domestego, e l'è opportun che sæan beneiti
segondo o rito prescrito inti libbri liturgichi.

I lœughi de curto di primmi crestien fun sence sae de riunion ricavæ inte di
edifiççi profen (domus ecclesiae). Ma into 3° sec. o termine ecclesia o
l'incommença a êse appricao no ciu soltanto a-a comunitæ di fedeli, ma a
l'edifiçio mæximo ascì, into quæ questa a se riunisce. S'afferma coscì una
sacralitæ de l'edifiçio chi ha una fondamentâ importança into so sviluppo
architettonico. No s'ha notiççie çerte in sce-a construçion de gexe anterioî a-a
paxe costantiniaña, ma da l'etæ de Costantin s'afferma di tipi fondamentæ: a
piccena gexa a saa, soventi priva de abside, testimoniâ into Norico, inta
Pannonia e in âtre regioin; e numiose variante derivæ da-a baxilica romaña de
l'etæ clascica; l’edifiçio a cianta centrâ, con cupola rezua da di pilastri a L
raccordæ da de esedre (gexa costantiniaña de Antiochia); a gexa cruxiforme con
l’artâ a l'incroxo de quattro braççi (probabilmente i SS. Apostoi de
Costantinopoli, tipo riechezao inti SS. Nazzao e Celso de Milan inta parte
remontante a s. Ambrœuxo); o tipo, inspiao a-o maozoleo impeiâ, chi aiva avúo a
so ciu âta affermaçion inte l'Anastasis de Geruzalemme. Una compenetraçion tra o
schema baxilicâ e quello a cianta centrâ (generalmente riservao a martyria e
battistei) a s'ha con l’innesto da cuppoa in sce l'edifiçio baxilicâ, segondo
ina tendença che inte l'area bizantiña a se afferma scin da-o 5° sec., insemme a
l'adoçion de gallerie sorve e navæ lateræ (matronei), gallerie che pœuan êse
stæte suggerie ascì da-a necescitæ de tegnî sgombra a navâ pe e fonçioin do
clero. L’abside a vegne asciancâ da doi ambienti ò absidiœu (protexi e
diakonikon). Un nartece – e távotta un exonartece – precedan a navâ. Fin da-o 4°
sec. se registra o sviluppo do transetto, ch'o determiniâ a cianta a croxe
latiña. Co-o restaoro de S. Pê in Vatican compio da Grigœu Magno, se afferma
l’uzo de poñe l’artâ sorve a tomba do santo, con l’adoçion da cripta, elemento
chi assumme noteive importança inta gexa carolingia; di âtre caratteristeghe de
questa son sovent o doggio coo (a Est e a Ovest) e e doe tore scalae in sce-a
facciâ do corpo occidentâ (Westwerk), da-e quæ se accede a-e gallerie.

E gexe vegnan costruie inte forme e co-i materiæ consueti a-e varrie regioin e
a-i diferenti periodi storrego-artisteghi: noteivi influsci intercoran tuttavia
tra de regioin assæ distante ascì. E variaçioin inte l'arçao de gexe son in gran
parte dovue a-i tipi de covertua: in legno, con teito a fade inclinæ sostegnue
da craviæ; in muatua a votta ò a cupola, ciu de ræo a ciappoin de pria (Sciria).
A covertua a votta e a cupola a l'ha permisso una maggiô varietæ de soluçioin
inte l'architettua bizantiña e ærmiñia; in Occidente, in virtù do sviluppo de
l'architettua romanega de l'11° e 12° sec., a contribuisce a mutâ profondamente
l’aspeto da baxilica suggerindo o caratteristego scistema de spinte e de
controspinte. Questo, fætose sempre ciu complesso into graduâ superamento de
difficortæ stattiche, e votto da-i architetti d’Otralpe verso di riçercæ effetti
de slanço, o conduxe a-e imponente cattedræ gottiche de França, Germania e
Inghiltæra. Into periodo gotico se afferma ascì in Germania o tipo de gexa
spaçioza, diviza in tre navæ de pâ âteçça (Hallenkirche). In Itallia i nœuvi
ordi mendicanti adottan soventi, scin da-o 13° sec., o tipo de gexa a una sola
navâ, con coo prefondo. Da-o 15° sec. s'inandia un recuppero da tradiçion
paleocrestiaña, co-o ripristino da cianta baxilicâ e l’elaboraçion de tipi da
gexa a navâ unica coverta a votta e da gexa a cianta centrâ con cuppola. A gexa
riformâ, eliminando ogni gerarchía de parte e ogni elemento (colonne, pilastri)
tendente a ostacolâ a diretta parteçipaçion do fedele a-o curto, a se presenta
za into scignificativo prototipo da cappella de Torgau (consacrâ da Lutê into
1544) comme una saa con gallerie, sempliçe inti arredi limitæ a artâ, purpito,
fonte batteximâ e organo. Inta segonda meitæ do Çinqueçento se determina a Romma
o tipo de gexa, suggeria da-i detammi da Controriforma (gexa do Gexo),
caratterizzâ da un’unnica larga navâ a capelle lateræ, co-e immense prospettive
«a sfondao» di affreschi in sce-e votte, che riçevian da pœu urteriô enfaxi. Tâ
schema o saiâ elaborao, inricchio e variao da-a diffuxon do barocco inte tutta
Œüropa. A-a meitæ do Setteçento, a sovrapoxiçion di stilemi barocchi co-a
decoraçion rococò a comporta di urterioî mutamenti formæ, sença tuttavia produe
de sostançiæ variaçioin planimetriche. Co-o neoclasciçismo, tra i modelli pe e
nœuve gexe spicca quello do Pantheon: construçion a cupola centrâ con pronäo
architravao sormontao da un fronton triangolâ. L’estetica romantega e
l’architettua eclettica sviluppæse into corso do 19° sec. produan de gexe inspiæ
a di modelli neo-gotichi, neo-bizantin, neo-romanichi ecc. L’eterogeneitæ da
riçerca architettonica sviluppaase into corso do 20° e 21° sec. a l'ha intreççao
ciclicamente a riçerca tipologico-formâ di coscì díti ‘meistri’ de l'architettua
raçionâ, fonçionâ ò organica co-e varrie exigençe e riforme liturgiche.

Parte costitutiva da struttua architettonica da gexa o l'è l’arredo ch'o ne
qualifica i spaççi e e fonçioin, ascì comme esprescion artistega de rilevo, inte
de modalitæ che se son diferençiæ into corso do tempo adeguandose a-e exigençe
liturgiche. I primmi arredi mobili da gexa primitiva son fîto sostituii da de
struttue fisse: coscì l’artâ, collocao a-o termine da navâ, originaiamente una
taoa de legno trasportabile, o ven costruio in pria, marmo ò muatua; o çiboio,
covertua scimbolica derivâ da-o bardacchin, originaiamente costruia in sce de
tombe particolarmente veneræ, za into 4° sec. o se presenta in relaçion a
l'artâ. Into presbiteio, in genere inta conca absidâ, a l'è posta a caréga
episcopâ e in collegamento co-o presbiteio gh'è i amboin ascì e a schola
cantorum, za da l'âto medioevo trasferia inte l'abside. In sce-e miage da zona
presbiteiâ l'è in genere alugao o tabernaccolo pe i œui santi e o tabernaccolo
eücaristego, che scin da-o 15° sec. o trœuva tuttavia una so collocaçion
privilegiâ in sce l'artâ. A meitæ da navâ, izoao ò ciu soventi arembao a un
pilastro gh'è o purpito. Dislocæ longo e miage, i confescionai, solo a-a fin do
16° sec. assumman a tipologia definitiva. O fonte batteximâ, a partî da-o
Renascimento, o fa parte da struttua fissa da gexa, scito inte 'na cappella da-a
rente a l'intrâ (primma o l'ea inte 'n edifiçio aotonomo, o battisteio). Da-a
rente a l'intrâ l'è collocao ascì o beneitin. In epoca medievâ o candê pe o
cereo pasquâ o costituisce un arredo fisso, realizzao in marmao variamente
scorpio ò decorao.

A-a sacralitæ de l'edifiçio a l'è streitamente connessa a sacralitæ de tutta a
so suppellettile, no soltanto di oggetti streitamente liturgichi e no soltanto
di oggetti mæximi, ma da so forma e da so decoraçion. Za into 4° sec. s'ebbe de
teorie che interpretavan a gexa, inta so struttua e inta so decoraçion, comme
proieçion de l'orde çeleste, ò replica da Geruzalemme çeleste (Zœuggio, Historia
ecclesiastega). O numero de colonne, di barcoin, a dispoxiçion di mozaichi e di
affreschi son visti inte sti schemi scimbolichi. E despægie tipologie
architettoniche produan di programmi iconografichi differenti: inti impianti
baxilicæ longo e miage de navæ se dispoñe, segondo un sviluppo liniâ, i gren
cicli narrativi; inte cupole e in genere inte votte e inte zone elevæ, in
particolâ inti impianti centræ, a decoraçion a privileggia a presença de
immagine diviñe, figuaçioin iconiche, scimboliche ò allegoriche. In Occidente
l’interpretaçion scimbolica de l'edifiçio a l'è speciarmente approfondia da
Raban Maoro (9° sec.) e a l'ha o so apogeo in Scicardo da Cremoña e Ghigermo
Durante (12°-13° sec.). Inte l'Umaneximo e into Renascimento, da-i testi
lettiai, da-a trattatistega (da L.B. Alberti a Palladio), da-i disegni di
architetti (da Bramante a-i Sangallo) emerze de conscideraçioin cosmiche,
filozofiche e scimboliche che portan a privilegiâ a cianta centrâ, a ciu idonnia
a-o lœugo de curto de Dê, essença da perfeçion e de l'armonia. Tipologia
contestâ da-a controriforma (C. Borromeo), ch'a prescrive a forma a croxe
latiña, scimbolo do sacrifiççio de Criste.



https://lij.wikipedia.org/wiki/Forsa_elettromotrice

A forsa elettromotrice, commünemente abbreviä in f.e.m., a l'è a causa da
differensa de potensiale fra dui punti de un circuito averto, o dô flusso de
corrente elettrica all'interno de un circuito elettrico.

A definiçion a l'è ciuttosto vêgia, come se vedde da l'üso da parola forsa con
significou differente da quello, generalmente accettou ä giornä de ancö, de
forsa in senso meccanico; a tröva ancun applicasion, pe esempio, per esprimme a
mascima differensa de potensiale che un generatô de tensciôn o produçe fra i sö
poli, o a differensa de potensiale fra i elettrodi de unna cella elettrochimica.
In particolare, in to caxo de unna cella galvanica, a forza elettromotrice a
corrisponde ä differensa de potensiale che se instaura in corrispondensa di
morscetti da cella a circuito averto (cioè in assensa de circolaçion de
corrente, all'equilibrio).

In to 1800, dopo un disaccordo profescionale in sce a risposta galvanica
sostegnüa da Luigi Galvani, Alessandro Volta o sviluppava a nota pilla voltaica,
antenata da batteria, che a prodüçe una tenscion elettrica costante ai sö poli.
In te i sö studi Volta insemme ai concetti de "capaçitæ" e de "quantitæ" o
döviava pe a primma votta o concetto de tenscion elettrica pe rende conto de
proprietæ intensive dell’elettricitæ.

O lòu L necessaio ao trasporto de càreghe verso i rispettivi poli o l'è
direttamente proporsionale ä quantitæ de càrega q; a forsa elettromotrice E a
l'è definia comme quantitæ de lòu compio pe unitæ de càrega, segundo a formula:

L'unitæ de mezüa, in to Scistema internasionale de unitæ de mezüa, da forsa
elettromotrice o l'è o volt, a mexima che se dövia pe mezüä o Potensiale
elettrico e a Tenscion elettrica; l' unitæ de mezüa in to Scistema CGS o l'è o
statvolt. In te formule, a forsa elettromotrice a votte a vegne indicä con e
lettere f, e, E o V.

In te un circuito serou, a differensa de potensiale ΔV mezüä ai poli de un
generatô reale a risülta sempre leggermente inferiore ä forsa elettromotrice do
generatô pe effetto d'a rexistenza interna ri do meximo:

A forsa elettromotrice indotta in te un circuito serou a l'è uguale ä variaçion
do flüsso magnetico ΦB che a l'attraversa in te unna unitæ de tempo, come
stabilisce a Lezze de Faraday-Neumann-Lenz in ta notaçion de Newton:

E pe a definiçion de induttansa elettrica Φ B = L I {\displaystyle \Phi _{B}=LI}
,



https://lij.wikipedia.org/wiki/Codi%C3%A7e_de_Hammurabi

O Codexo de Hammurabi a l'è uña fra e ciu antighe recugeite de lezze conosciue
inta stoia de l'umanitæ. O fu stilao durante o regno do re babiloneize Hammurabi
(ò Hammu-Rapi), ch'o regnò da-o 1792 a-o 1750 a.C., segondo a cronologia media.

Questa recugeita de 282 lezze do re Hammurabi de Babilonia a fu scorpia in sce
'na stele in diorie, roccia ben rescistente, âta circa 225 cm, e a fu rinvegnua
verso a fin de l'œuttocento inta çittæ de Susa (Shushi capitâ amministrativa da
Contea de Shushi, inta provincia iraniaña de Khūzestān). Se ritegne ch'a foise
originaiamente esposta inta capitâ, e ch'a segge stæta trasportâ in sce-o lœugo
do ritrovamento comme bottin de guæra da l'esercito elamia. Attualmente a se
trœuva a Parigi, into Museo do Louvre. Una coppia a se trœuva a-o Pergamonmuseum
a Berlin.

O corpus legâ o l'è suddiviso inte di capittoli che riguardan varie categorie
sociæ e de reati, e o l'abbraçça in pratica tutte e poscibile situaçioin de
l'uman convive do tempo, da-i rapporti familiæ a quelli commerciæ e economichi,
da l'edilizia a-e regole pe l'amministraçion da cosa pubbrica e da giustizia. e
lezze son noteivemente dettaggiæ, e questo o l'ha fornio un agiutto prezioso a-i
archeologhi, consentindoghe de ricostruî di importanti aspetti pratichi da
societæ mesopotamica. L'importança do codexo de Hammurabi a resezze çerto into
fæto che se tratta de uña de primme recugeite organiche de lezze a noi
pervegnua, ma sorvetutto into so êse pubbrico, ò pe megio dî pubbricamente
consurtabile, espliçitando o concetto giuridico da conoscibilitæ da lezze e da
presunçion de conoscença da lezze.

O çittadin babiloneize o l'aveiva perçò a poscibilitæ de verificâ a propria
conduta segondo e lezze do sovran, e quindi de evitâ determinæ comportamenti, ò
de çerne de attuâli a so reizego e peigo. Pe a primma votta inta stoia do
diritto, i comportamenti sançionabili e i eventuæ peñe vegnan reixi notti a
tutto o popolo (ò aomanco a chi foise in grao de leze).

O codexe o fa un larghiscimo uso da Lezze do taggion, ben nota into mondo
zuægo-crestian pe êse ascì a-a base da lezze do profeta biblico Mose'. A peña pe
i varri reati a l'è de fæto soventi identica a-o torto ò a-o danno provocao:
œuggio pi-œugio, dente pe dente. Presempio a peña pe l'omiçiddio a l'è a morte:
se a vittima però a l'è o figgio de un âtro ommo, a l'omicida vegniâ amaççao o
figgio; se a vittima a l'è un scciavo, l'omicida o paghiâ un'ammenda, commezuâ
a-o "prexo" do scciavo amaççao.

E varie classe g'han diritti e dovei despægi, e diverse peñe che pœuan êse
corporæ ò pecuniaie. Quest'urtime son commezuæ a-e poscibilitæ economiche do
reo, nonché a-o status sociâ da vittima.

No vegne riconosciúo into Codexo o drito de responsabilitæ personâ, ossæ a peña
a no l'è differente a segonda che o danno commisso o segge volontaio ò corposo.
Un esempio clascico o l'è l'architetto ch'o progetta una casa; s'a crolla e a
l'amaçça quelli che gh'abitan, a corpa a l'è de chi l'ha progettaa, e a peña a
l'è comme s'o l'avesse amaççao de persoña e vittime.

L'impostaçion basâ in sce-a lezze do taggion a modifica o pensceo giuridico
dominante into periodo precedente, attestao da-o Codixe de Ur-Namma, ch'o
prevedeiva pe di reati senci de sançioin pecuniaie invece de quelle fixiche. L'è
poscibile che questo cangiamento o segge da attribuî a-a diversa compoxiçion da
popolaçion sud mesopotamega do periodo: into XXI secolo a.C., dæta a-a quæ
remonta o codexe de Ur-Namma, i sovren ean ancon de origine sumeica e a
popolaçion accadica a l'ea solo una parte, sciben importante, do totâ; into
XVIII secolo a.C. i Accadi, semiti, ean ormai a maggiorança e e mæxime lezze
vègnan scrite in akkadico ançiché in sumeego.



https://lij.wikipedia.org/wiki/Caffa

Pe çirca duì seculi, quella che inchö a l'è a çitæ Ucraìna de Feodosia a l'è
stæta unn-a de ciü impurtanti çitæ de l'Euròpa Mediterànea, ciamâ Caffa, rivandu
anche demugraficamente ai livélli de 'na capitäle d'Imperu cumme Bisansiu. Täle
'mpurtansa a gh'è vegnüa da e attivitæ du mercantesä d'i Italliæn, p'ou ciü
Zeneixi, pé via d'a feliçe puxisiùn du portiu (insciâ grande via setentriunäle
de cummerciu intra u Catài e l'oçidente europeu).

A ciü pärte d'a storiugrafia a däta a fundasiùn zeneise de Caffa (che scinn-a a
inchö a rèsta efetivamente oscüa) a nu primma du 1266, ben che qarche funte a
riferisce de 'na presensa stabile zà diversi anni primma. A partî d'oua u nasce
e u se svelüppa in müggiu d'ätre culónie zeneixi in tütta a Criméa, e a regiùn a
riviâ a avèi, a sentî dî u Murzakevic, ben in miliùn d'anime.

A culónia, e, a röa, tütti i ätri insediamenti che pe' çirca 200 anni i gh'e
orbitiàn in gìu, a l'aviâ avégniménti altèrni pe' acadimenti ciü o menu
cunusciüi; mensiunemmu chi u mazzu du 1308, quande doppu 8 meixi de assediu da
pärte de Toqtai Khan, i Zeneixi brûxan a çitæ pe' nu dâla in t'e man d'u suveràn
tärtaru sö nemigu, e i scappan pe' mä, per poi turnä (nu tantu ciü tärdi) cu-u
successure Uzbekh Khan.

Caffa, a "Reginn-a du Mä Grande", a l'è famusa anche pe i fünesti avegnimènti
de'n'ätru assediu: cumme u l'a scrîtu Michel Balard, che rendemmu chi in
tradusiùn zeneise, "a primma guèra biulògica a l'è nasciüa intra u 1346 e u 1347
sutta e miagge de inn-a culónia Zeneise inscê rive du Mä Neigru". Difêti i sun i
assedianti de Caffa, cun Jani Beg u sö cappu, che, pocu tempu primma d'êse
custrèiti a levä l'assediu a-a çitæ, flagelæ da u morbu de prüxe pestìfere purtæ
da l'estrêmu Levante ch'i an za taccô a Tann-a vegnìndune za da Sarai e
Astracàn, i caccian cu e catapürte i sö surdatti mòrti appestæ indrentu a-e
miagge da çitæ.

I cafioti cun a ciü gran sprescia i caccian i mòrti in mä, ma pe' ninte: e prüxe
e a Yersinia pestis i 'ndiàn deré ai mercanti ch'i lascian u portiu in diresiùn
du Punente, e qarcosa cumme a tersa pärte d'a gente d'Europa (!) a ne muià.

Sta pärte de l'imensu mundu de culónie zeneixi, du quäle Caffa a l'è stæta un di
çentri ciäve, a l'avià fin sulamenti cun l'invaxùn türca ottumann-a: a flotta de
Keduk-Ahmet-Pascià a intra inte Caffa, vendüa da u Cumüne de Zena (pin de puffi
gestiunäli) a u Bancu de San Zorzu da oramäi inn-a vintenn-a d'anni (doppu u
bloccu du Bosfuru ch'u n'è vegnüu da-a fin de l'Imperu Bisantìn, intu 1453), u
primmo de zûgnu du 1475.

Aministrativamente Caffa a dipendeiva da Pera e a l'æa guvernä da in cunsule
zeneize faxente funsiuìn di cunsuli, puistae e capitagni du Populu de Zena in te
in primmu mumentu, poi, cu a vegnüa di duxi perpetui, faxente in ta sustansia
(sci bèn che nu in ta furma) e funsiuìn dügäli.

Da u puntu de vista d'i investimenti de capitäli in palanche e beni, a çitæ a
l'è stæta ün d'i empori cumerciäli ciü ricchi e vivi d'u tardu mediu evu cun in
declìn ch'u cumensiä cun a framentasiùn pulìtica du Levante cuntinentäle e a
mancansa de següessa d'i traspórti intra u Mä Grande (Mä Neigru) e a Cinn-a (u
Gattäiu, o Catai, scinn-a a Canbalìg, saieva a dì Pechìn).

In te u periudu zeneize, sci cumme pói in te quellu türcu ottumàn, Caffa a l'è
anche stæta sede de zecha.



https://lij.wikipedia.org/wiki/Buenos_Aires

Bonesaire capitâ de l'Argentinn-a, o nomme ofiçiâ o l'é Ciudad Autónoma de
Buenos Aires, oppûre Capital Federal, e o sêu abitante "porteño".

Insemme a-a sêu àrea metropolitann-a (Gran Buenos Aires) a l'è a segônda çittæ
d'o Sûdamerica e ûn d'i ciû importanti çentri ûrben d'o môndo.

Insce 'n teren ciatto de 19.4 km da N a S, e de 17.9 km da E a W, inta riva
drita do Río de la Plata ("sciûmme de l'argento"), a gh'ha 'na sûperficie de 208
km2. A l'è divisa in 48 quartê (barrios), e a gh'ha 'na popolassiôn ûrbann-a de
2.776.138 abitanti (2001), con 12.046.799 abitanti int'a periferia (2001).

A çittæ a no fa parte da provinsa de Bonesàire, a l'è indipendente comme Çittæ
Autònoma. O confin tra a çittæ capitâle e a provinsa de Bonesàire o l'è marcòu
da l'Avenida General Paz ('n autostradda c'a fa da çircônvallassiôn a-a çittæ) e
da-o Riachuelo.

'Sta çittæ a l'è ascì o çentro coltûrâle ciû importante de l'Argentinn-a e ûn
d'i ciû attivi de l'America Latinn-a, rappresentòu int'a grande quantitæ de
mûsei, tiatri, bibliôteche e ûniverscitæ. A l'è stæta deciarä da l'UNESCO "Çittæ
d'o design" into 2005.

O tango o l'è nasciuo a Bonesàire. Chì o l'attrêuva e sêu reixe, int'a mescciûa
d'e gente che abitâvan int'a çittæ insce a fin de l'800 e o prinsippio d'o '900.

O settô economico ciû svilûppòu o l'è quello d'i servissi, e o segôndo quello da
manifattua. Bonesàire a l'è a capitâle politica ma anche economica de
l'Argentinn-a.

A l'è servia da l' Aeropuerto Internacional Ministro Pistarini (xêui
internassionæ), a 35 km d'a çittæ, a Ezeiza; e da l' Aeroparque Jorge Newbery
(xêui drento l'Argentinn-a e l'Uruguay), c'o s'attrêuva in çittæ da-a rente a-a
stradda c'a va pe a riva do Río de la Plata.

A g'ha l'ûnica Metropolitann-a do Pàize (subterráneo oppû solo subte) , a primma
do Sûdamerica, ch'a côllega o çentro con molti quartê.

A l'è stæta fôndä 'na primma votta da o spagnòllo Pedro de Mendoza o 2 frevâ d'o
1536 co-o nomme de Ciudad del Espíritu Santo y Puerto de Santa María del Buen
Ayre ("Çittæ d'o Spìrrito Santo e Pòrto de Santa Maria d'a Bônn-a Äja"). Dopo a
destrûssiôn d'o pòsto, a segônda e definitiva fondassiôn a l'è stæta fæta da
Juan de Garay into 1580 co-o nomme de Ciudad de la Santísima Trinidad y Puerto
de Nuestra Señora de los Bonesàire ("Çittæ d'a Santìscima Trinitæ e Pòrto de
Nôstra Scignöa d'a Bônn-a Äja"). A l'occûpâva 2.3 km2 e gh'avéiva 63 abitanti.

Into 1810 a l'è stæta o pòsto dove a gente d'o Río de la Plata a l'ha fæto o sêu
primmo governo patriòttico, antiçipando a futûra indipendensa c'a sajéiva into
1816 a San Miguel de Tucumán.

A fin d'o sèccôlo o vedde anche o svilûppo d'o pôrto de Bonesàire, co-o
megiôamento de installassioîn portuâli e ferrôviaie. Côscì vegne fôrmòu o quartê
de La Boca, abitòu pe a maggioransa da mainæ zeneixi emigræ, c'han influensòu a
parlâ popolâre d'a çittæ, l'architettûa d'o quartê e anche o Football argentin,
c'o g'ha 'na squaddra ciammä Boca Juniors, c'a g'ha scrito inscia sêu maggetta o
nomiagio "Xeneizes" (deformassion de "Zeneixi").



https://lij.wikipedia.org/wiki/Botulismo

O Botulismo o l' è unna intoscicasion dæta da o veleno prodotto da un batterio,
o Clostridium Botulinum. Se tratta de un germe anaerobio gram-poxitivo, poco
rexistente in te a forma vegetativa ma in graddo de rexiste ao calô, quande o se
tröva in te a forma de spora. Se conscidera o botulismo una intoscicasion e no
unna mouttia infettiva perchè i danni no son causæ da o batterio, ma da a
toscinna prodotta da questo (spesso quande no gh' è ciü presensa de batteri
viventi).

O Clostridum Botulinum o vive in te o terren; l' intoscicasion a se verfica
quande se consümma alimenti conservæ in ti quali o batterio o se segge
riprodotto. I alimenti a rischio son e carni, i legümmi conservæ in mainea
artigianale, o pescio in conserva o affümegou. L' incubasion a va da e 18 a e 96
ôe.

A toscinna botulinica a l' è neurotropa, interessando i nervi motori. All'
inisio se ha distürbi da vista, difficoltæ de parolla, problemi intestinali,
disfagia. Segue a paralisi, a livello di öggi, di nervi cranici IX e X e da
vesciga. Tipica l' è a secchessa de e mucose, dovüa a o blocco de e secresioin.
In te e forme ciü gravi se ha poi paralisi respiratoia e arresto cardiaco (causæ
da a compromiscion bulbare) che porten ao decesso. A prognosi do botulismo a
resta molto riservä.

Importante l' igiene di alimenti; specialmente de quelli preparæ in casa o in
mainea artigianale. Ricordemmo che o Clostridium Botulinum o l' è anaerobio e o
vive in te ambienti poviei de oscigeno. Inoltre o no l' è in graddo de
sopravvive in ambienti aventi un çerto tascio de açiditæ. Soviatütto, a toscinna
a l' è termolabile e cöxendo i alimenti se elimina tütti i rischi.



https://lij.wikipedia.org/wiki/Bastiggia

Bastiggia (fr. Bastille, da bastide, da-o prov. bastida), coscì se dixe pe
antonomaxia a bastía parigiña ch'a s'erzeiva tra l'estremitæ da via S. Antógno,
i giardin de l'Arsenâ e l'odierna ciaçça da Bastiggia. Pariggi a ghe n'aiva âtre
doe: quella de S. Denixo e quella do Temple, meno note e meno memorande.

A Bastiggia de S. Antogno, destinâ a difende a çittæ a oriente, in sce-a Senna,
a fu incomençâ sotta o regno de Carlo V de Valois e conduta a termine, inta so
primitiva costruçion, sotta Carlo VI (1369-1383), con œutto torioin unii da di
fabbricæ mascisci. Into 1634 ghe fu scavao in gio un fossao de 36 metri de
largheçça e 7 de prefonditæ, a l'ærze interno do quæ se levava una formidabile
miagia de circa 11 metri de âteçça. Naturalmente, in tempo de paxe questa a
servì, fin da l'eppoca de Luigi XI, comme prexon e lœugo de tortua pe i condannæ
a-a peña capitâ; e s'aregorda comunemente che chì fu torturao longamente Giacomo
d'Armagnac, ducca de Nemours, primma de êse decapitao (1476-77). A servì ascì,
sotta Enrico IV, comme lœugo seguo a-a conservaçion do tezoo regâ: prez., quande
ne fu governatô Sully, ghe fu rinserao circa 16 mioin de lie, destinæ, inta
mente do re, a asseguâ l'esecuçion de un ambiçiozo programma.

Dapœuscia, e saiv'a dî da-i tempi de Luigi XIII, e da pœu, sempre ciu
decizamente, sotta Luigi XIV, a mole possente a servì squæxi escluxivamente
comme prexon de stato: sempre armâ de canoin, do resto, e sempre apægiâ a-a
difeiza da çittæ, comme durante a guæra da Fronda. Chì fu caciao o Fouquet,
quand'o caze' in desgraçia de Luigi XIV, e pe ben di anni ghe languì, fin a-a so
morte (19 novembre 1703), o misteiozo prexonê "da-a maschera de færo". Pe tutto
o sec. XVIII, una folla de prexonê illustri a passò pe a Bastiggia, da Voltaire,
ch'o gh'andò pe doe votte (1717 e 1726), a Morellet e a Linguet, scritoî
spregiudicæ e pensatoî, pubbriçisti e libræ, nobbili perseguitæ da-i parenti,
da-i creditoî, da-a corte, e borgheixi colti e no rassegnæ. Una lettre de
cachet, sença arcuña specificaçion de reato ò d'imputaçion, a bastava perché a
Bastiggia a l'arvisse e porte e a colesse a vittima, a quæ a gh'arestava pe
tempo indefinio, mescciâ coi pezo delinquenti, esposta a-o sfrutamento de
governoei e basci fonçionai, alógiæ co-e famigge inte l'inmensa forteçça. O
Linguet, quindi, o no l'ezageró troppo quande, into 1783, o pubbricò i so
Mémoires sur la Bastille, che sollevon un coo de proteste e d'imprecaçioin.

Naturalmente, quande scciupò a rivoluçion, a Bastiggia a fu pigiâ d'œuggio:
questa a l'ea un di segni ciu manifesti de l'assolutismo despottego, e o fæto
che gh'ea stæto e gh'ea di prexonê che languivan da mezo seccolo (comme
quell'Izacco Armet de la Motte ch'o gh'arestò 54 anni e 5 meixi!) o stimolava
l'istinto da plebe parigiña a l'assâto e a-a destruçion. O 14 luggio 1789 a
guarnixon, composta di ommi di quæ 95 invallidi, a fu subitamente travotta da
l'ondâ inarrestabile da folla (guidâ da di popolen violenti, ma ascì da ommi
comme Barras), e in poche ôe a forteçça (preiza una primma votta into 1418 da-i
Borgognoin e una segonda votta into 1594 da Enrico IV) a fu fîto incendiâ,
smeniççâ, viâ da-o fô popolâ. Doi giorni doppo, l'assemblea naçionâ a ne
delibiava (16 luggio 1789) a demoliçion; e con parte do materiâ che se ne ricavò
fu construto o ponte Luigi XVI. A destruçion da Bastiggia a fu saiâ comme
anonçiatrixe de tempi nœuvi, in França e a l'estero, e poeti d'ogni paize ne
canton o scignificao scimbolico.



https://lij.wikipedia.org/wiki/Arbenga

Arbenga a l'è unn-a çittæ de 24.463 abitanti inta Provinsa de Sann-a. U l'è a
secunda çittæ da provinsa e a secunda agglumerau da provinsa per popolaxiun. A'
vegne ciama a çittæ da e sentu turri.

A se trova sciù ù mâ. A çittæ a se tröa in-scia Rivéa Ligüre de Punènte, äa
cunfluènxa di sciümmi Neva, Lerrone, e Arroscia, che s'è incuntra e fann u
sciümme Centa, che fuxa ad Arbenga. L'è a ciàna ciù grande dæ Liguria; a misuræ
36,51 kmq.

U nùmme ù deriva da ù Latin Albíngaunum che u l'è a mexima de Album Ingaunum: a
site cappulögu + xenitivo plurale ligure in -um. U nùmme u l'è indoeuropeo.
Quàndu Ròmma a conquista, divegne Albingaunum. U se po tradurre in çittæ dei
Ingauni, visto cha l'ea cappulögu di Liguri Ingauni.

A çittæ cappulögu di Liguri e da Liguria Occidentale. Strenze amicixia cunn-i
cartaginesi, cuntru Romma. Da chi u' frè de Annibale, Magun, u l'è partiu pè
anda à Zena; i danni che u l'a faitu i sun staiti cusci grossi, che u gruppu che
u te vegne in gua quando ti cianzi u se ciamma Magun. A' vegniva conquistata
da-i romani in tu 181 a.C., da u proconsole L. Emilio Paolo, da u 89 a.C. i ghan
daitu u diritto romano, in tu 45 a.C. a çittadinanxa graxie a Gaio Giulio
Cesare. In sti anni à se ingrossa, à divegne u-nna grande çittæ romana, con i
teitoio che va da San Remo a O Finâ fin a-ò Tanaro.



https://lij.wikipedia.org/wiki/Anestetici_locali

I Anestetici locali sun farmaci che blocchen temporaneamente a trasmiscion di
stimoli in te fibbre nervose. Pöan esse somministræ pe vie differenti:
superfiçiale, pe infiltraçion, con anestexia endovenosa regionale, con blocco
epidurale.

I effetti tosceghi de questa categoria de meixinne se han de solito quande se
arriva a unna concentraçion troppo erta in to sangue. Se registra effetti de
ebbressa, sedaçion, fascicolaçioin; ciü gravi son i caxi de convulscioin. In
caxo de somministraçion endovenosa involontaia se rischia anche collassi
cardiocircolatoi. I anestetici locali de tipo esterico , comme benzocainna,
cocainna, procainna e tetrocainna dan ciü de spesso reaçioin de
ipersenscibilitæ; questi son meno frequenti con i anestetici locali de tipo
amidico, comme lidocainna, bupivacainna, prilocainna e mepivacainna. Dæto che i
anestetici locali spesso dan vasodilataçion, vegnan associæ a adrenalinna pe
diminuî o sanguinamento e pe rallentä l'assorbimento in circolo. A concentraçion
de adrenalinna a deve esse ao mascimo de 1: 80.000 in caxo de chirurgia
odontoiatrica.



https://lij.wikipedia.org/wiki/Zheng_He

Zheng He (grafia tradiçionâ: 鄭和 semplificâ: 郑和 pinyin: Zhèng Hé; Wade-Giles:
Cheng Ho; nomme de nascita: 马三宝 pinyin: Mǎ Sānbǎo; nomme arabo: Hajji Mahmud;
1371 – 1434) o l'é stæto un navegatô cineize.

Membro da dinastia di Ming, œünucco reâ e compagno de zœughi do piccolo prinçipe
Zhu Di, o l'agiuttò quest'urtimo a compî una rivolta contro o poæ do mæximo,
l'Imperatô. Zhu Di, una votta salio a-o trono comme nœuvo Impiatô o l'ordinò,
into 1403, a construçion de una flotta impeiâ segge pe scopi mercantî, che comme
flotta da guæra e pe i affæ diplomatichi.

L'Impiatô Zhu Di o misse a-o comando de tutta a flotta Zheng He, ch'o fu quindi
nominao Armiraggio. De relixon musulmaña, Zheng He o vègne quindi incaregao da
l'imperatô, ch'o l'assunse o nomme de Yongle, de effettuâ de spediçioin navæ a
carattere diplomatico, scientifico e commerciâ inti moæ occidentæ, guidando una
flotta de grandi zunche imperiæ ch'a l'includeiva ascì de nave mercantî, e coscì
dite nave di tesoi.

Segondo a verscion ófiçiâ, a flotta a l'aviæ dovuo riçercâ l'imperatô Jianwen
(1377-1402) scomparso misteiosamente co-a guæra civî ch'a vidde salî a-o trono
Yongle, mentre segondo o professô d'inzegnaja marittima Xin Yuan'ou, de
l'Universcitæ de Shanghai Jiaotong, l'impeo cineize, menaççao da-e armæ do
Tamerlan (1336-1405) ch'o l'aiva za conquistao gran parte de l'Axia, o l'aviæ
mandao Zheng He in çerchia di alliæ.

L'enorme flotta comandâ da Zheng He (317 nave con 28.000 sordatti a bordo) a
partì pe o primmo viægio inte l'Ocean Indian, razonzendo e coste orientæ de
l'Africa, o Mâ Rosso, o Giappon e a Corea.

Dæto o successo da primma spediçion o fu incaregao de conduine una segonda inti
moæ de l'Indociña, de l'Indonexia e de l'India meridionâ, spinzendose scin a
toccâ e coste arabiche meridionæ e de l'Africa orientâ tra l'attuâ Somalia e o
Kenya. Tra o 1405 e o 1433 o l'effettuò in tutto sette viægi; l’urtimo de questi
(affrontao con 300 nave e circa 27500 ommi) o duò da-o 1431 a-o 1433: a flotta
comandâ da Zheng He a vixitò i porti de Champa (ancœu into Vietnam) e Giava,
oltre a Palembang, Malacca, Ceylon e Calcutta. Tra i succesci diplomatichi da
spediçion se ricorda a dissuaxon do re do Siam a menaççâ o Regno de Malacca.

Da Calcutta una parte da flotta a continuò o viægio verso ovest costezzando o
corno d'Africa scin a Malindi e commerciando in sce-o Mâ Rosso, in tâ viægio
molti di mainæ cineixi poettan probabilmente vixitâ A Mecca. Zheng He invece,
ch'o l'ea probabilmente arestao a Calcutta, o moì into viægio de ritorno e o fu
seppellio in mâ.

Sciben che e gren spediçioin de Zheng He son un fæto storico, ancon a-a giornaa
d'ancœu se discutte in sce-i limiti razonti da i esploraçioin cineixi. O
professô Chen Hsin-hsiung de l'Universcitæ Nazionâ Cheng Kung de Tainan
(Taiwan), o sostegne presempio che e fonte no attestan s'a segge stæta
effettivamente a flotta de Zheng He a razonze l'Africa.

L'ex-ófiçiâ da Royal Navy Gavin Mençies, into libbro 1421: a vea stoia da
spediçion cineize ch'a scrovì l'America, o l'ha sostegnuo che, into corso do
sesto (1421-1423) di so sette viægi esplorativi, a flotta de Zhen He (composta
da-e nave a-i ordini di capiten Zhou Wen, Zhou Man, Yang Qing e Hong Bao) a
l'aviæ scoverto l'Aostralia, a Nœuva Zelanda, e Americhe, l'Antartico, a costa
settentrionâ da Groenlandia e o Passaggio a nord-est. Queste conoscençe saieivan
da pœu stæte censuræ perché i mandarin, i burocrati da corte imperiâ, temeivan
che o costo de urteioî spediçioin o l'aviæ dannezzao l'economia cineize. Segondo
l'ófiçiâ, za poco doppo, into 1428, i Portogheixi intron in possesso de una
carta da tæra cineize che un mercante veneçian, Niccolò Da Conti, o l'aviæ avuo
navegando con Zheng He.

L'"ipotexi do 1421", ch'a l'ha avuo una noteive risonança presso o grande
pubblico, a l'é stæta completamente respinta da-i storiografi, in quante priva
de baxi fattuæ: i argomenti do libbro de Mençies son quæxi escluxivamente
conzettue e ipotexi.



https://lij.wikipedia.org/wiki/Venere_(divinit%C3%A6)

Venere (in latin Venus) a l'ea unna divinitæ roman-a, identificä con l'Afrodite
grega. A l'è a dea da bellessa, dell'amô, da feconditæ. Pe via dell'ascimilasion
con Afrodite, resta diffiçile capî quæ fissan i sö caratteri originali: gh'è chi
pensa che a fisse unna antiga dea italica da natüra feconda; defæti a
protezzeiva orti e giardin. Segundo atri, a l'ea da sempre scimile a Afrodite. A
Romma se çelebrava o 19 de Agosto l'anniversaio da dedicasion di sö dui templi
ciü antighi: quello do Circo Mascimo e quello do bosco de Libitina. Pä che o
cülto de Venere o provegnisse da Ardea. Invece a Venere-Afrodite ciü moderna a
l'ea arrivä dä Siçilia e preçisamente da Erice. Segundo un mito, Venere a l'ea
figgia de Zeus e Dion; unn'atra verscion a dixeiva che a dea, nasciüa dä
scciümma do mâ, a l'aveiva misso pë in sce a tæra pe a primma votta in sce
l'isoa de Çipro. Pe i Greghi Afrodite a l'ea moggë de Efesto (Vulcan). Ai tempi
dell'Impeo de Romma, Venere a costituiva unna cobbia divinna con Marte ,
consciderou progenitô de Romolo: a famiggia Giulia, dä quale l'ea vegnüo Cesare,
a se dixeiva discendente dä Dea, e in to 46 a.C. o famoso dittatö o faxeiva
consacrä o tempio de Venere Genitrixe. Notevoliscima l'è a quantitæ de opere
d'arte inspiræ a Venere, in te l'antighitæ clascica comme in te o Rinascimento
(baste nominä a Nascita de Venere do Sandro Botticelli).



https://lij.wikipedia.org/wiki/UITE

A UITE ( acronimo de Unione Italiana Tramways Elettrici; Tramways o l' ea poi
stæto cangiou in Tranvie ) a l' è stæta a soçietæ che a l' ha gestio o trasporto
pübblico a Zena dao 1895 ao 1966.

In to 1873 cominça o servisio di omnibus da Società Ligure dei Trasporti, mentre
i primmi tranvai - alloa ancun a cavalli - çircolen a partï dao 10 marso 1878 e
appartegnen ä Compagnia Generale Francese dei Tramways. Questa Compagnia a
costruìsce a sö rete in t'a zona de Ponente e in t'a valle do Ponçeivia. Çinque
anni doppo (1883) a Compagnia Francese a rileva o servisio da Società Ligure.
Successivamente, atre due soçietæ costruiscen linee de tranvai a Zena: a Società
di Ferrovie Elettriche e Funicolari, che a l' eserçita e linee da zona do çentro
da çittæ e da valle do Bezagno collegä attraverso via Montaldo, e a Società
Anonima dei Tramways Orientali, attiva a Levante e in t'a bassa valle do
Bezagno. O 14 mazzo do 1890 a Società di Ferrovie Elettriche e Funicolari a l'
inaugura a linea Corvetto - Ciassa Manin che a l' è, doppo a Firense-Fiesole, a
segunda linea de tranvai elettrico in Italia, no consciderando a linea de Romma
in sce a Via Flaminia che a l' ha avüo carattere sperimentale e a no l' ha
effettuou regolare servisio. A Società Anonima dei Tramways Orientali a cominça
a fä çircolä i sö tranvai o 26 lüggio 1897 fra Ciassa Raibetta e Stagien.

L' Allgemeine Elektricitäts Gesellschaft con sede a Berlin fra 1894 e 1895 a l'
acquizisce o controllo da Società di Ferrovie Elettriche e Funicolari e da
Società dei Tramways Orientali. Sempre in to 1895 l' AEG a costituisce e OEG
(Officine Elettriche Genovesi) che ghe permettían o monopolio dell' energia
elettrica neçessaia. O 10 settembre do meximo anno 1895 a ditta tedesca a fonda
a Società Anonima Unione Italiana Tramways Elettrici o ciü brevemente UITE. Poco
doppo a UITE a rilevava anche a Compagnia Generale Francese dei Tramways. Se
rendeiva neçessaio elettrificä e linee da Compagnia Francese (che a l' aveiva
solo trasion a cavalli) e adeguane o scartamento ai 1000 mm adottæ dae atre due
Soçietæ. L' ünificasion da rete tranviara zeneize a l' ea unna realtæ
sostansiale, che a saieiva diventiä uffiçiale in to 1901 quande tütto o servisio
o saieiva stæto eserçitou sotta o nomme da sola UITE.

All' epoca da primma guera mondiale o capitale da Soçietæ o passiä in man
italianne. In seguito - anche se a no saiä municipalizzä - a restiä unna Societæ
pe asioin, ma a partecipasion comunale. A municipalizzasion completa a l' ea mä
vista dao regime fascista, che o ghe vedeiva unna forma de socialismo. In t'o
mazzo do 1935 o Comüne o cedde all' UITE l' Azienda Autonoma Autobus, attiva zà
da quarche anno. L' anno 1938 o vedde a primma linea de filobus, fra a Foxe e
Ciassa Manin. Malgraddo i gravi danni patï in t'a successiva guera, a UITE a
riescie a garantï o servisio. O 26 arvï 1945 o generale Almond (92a divixion
Bufalo da 5a Armä americanna) o l' arriva a Nervi e o tröva i tranvai che
çircolen. O dopoguera o vedde aumentä l' impegno in t'a Soçietæ do comüne de
Zena, che in t'o 1949 o l' ha in man ciü do 90% de asioin. In t'i anni çinquanta
e linee tranviarie inisien a vegnï smantellæ, salvando quelle de forsa pe
Pontedeximo, Votri, Prou e Nervi che rexistian finna ao decennio suççessivo. O
27 dixembre 1966 a 4 ôe du mattin çircola in sce a linea 12 da-a Foxe a Prou l'
ürtimo tranvai zeneize, quande a UITE a l' ea zà stæta sostituia dall' Azienda
Municipalizzata Trasporti.



https://lij.wikipedia.org/wiki/Terit%C3%B6i_d%27oltrem%C3%A2_Fran%C3%A7eixi

I Teritöi e departimenti d'oltremâ Françeixi (abbreviæ DOM – TOM départements
d'outre-mer, territoires d'outre-mer) son teritöi amministræ da a Fransa che non
son feua da l'Euròpa. Questi teritöi g'han diversci livelli de autonomïa e son
tutti rappresentæ in to parlamento françèise e votan pe o parlamento da Comunitæ
Europea.

I Départements d'outre-mer son stæti costitoii in to 1946 e da o 2003 son dïti
Régions d'outre-mer ascì, questi son:

E Collectivités d'outre-mer son stæte creæ co-a reforma costituçionâ do 28 Marso
2003. Ogni communitæ a g'ha a sö statùo. E communitæ d'oltremâ son:

A Neuva Caledonia (Nouvelle-Calédonie) a l'ea un teritöio d'oltremâ da o 1946 a
o 1999, ancheu a g'ha unn-a condiçion particolâ e a sajâ coscì fin a o
referendum, che se fajâ tra o 2014 e o 2019, quande i sö abitanti porian votâ pe
l'indipendença o pe divegnî unn-a communitæ d'oltremâ

A condiçion di Pays d'outre-mer a no l'è ciæa, segondo o conseggio
constituçionâ, a denominaçion de "paize d'oltremâ" a non g'ha de conseguençe
legali.

A Fransa a reciamma a sovranitæ de arcunn-e isoe disabitæ de l'Oçeano Indian,
dïte Isoe Spantegæ, (Îles Éparses); e de un'isoa de l'Oçeano Paxiffego, (Isoa de
Clipperton):



https://lij.wikipedia.org/wiki/Statue_stele

E statue stele (o statue menhir) son monumenti de pria, generalmente de roccia
arenaria, solitamente de tipo antropomorfo. Unna gran parte di ritrövamenti de
questi megaliti a l' è avvegnüa in te zone dell' Europa centrale tra o Mâ
Mediterraneo e e Alpi in te odierne Fransa e Italia.

A prima statua stele a l' è stæta rinvegnüa in to 1867 in localitæ Novà, a
Zignago, in ta provinça da Spezza. In to 1886 due piccole stele rettangolari ën
stæte ritrovæ dozze metri sotto o livello do mä in to Gorfo da Spezza, ma poi
sfortünatamente son andæte perse. I ürtimi ritrövamenti de statue stele se son
avüi in to 2005 in to comüne de Mulazzo. A datasion de queste statue a l' è fra
a tarda preistoia e l'arrivo di romani, in te un periodo storico ch'o va
presumibilmente dao III millennio a.C. ao VI secolo a.C.. I sciti de scoverte
interessen prinçipalmente o punto d’ incontro do sciümme Magra con e geæ Aulella
e Taveron, a zona da selva de Filetto, a zona de Soran a Filattiera e a
Lunigianna orientale.

E statue stele françeixi son molto scimili a quelle da Lunigianna e dæta anche a
vexinansa di loeughi, questo o fa pensä a unna comün matrice culturale foscia
pre-ligure. I maggioî grüppi françeixi son quelli de Rouergue e da Corsega.



https://lij.wikipedia.org/wiki/Segonda_gu%C3%A6ra_mondi%C3%A2

Segonda guæra mondiâ, conflito into quæ fu coingugeito squæxi tutti i paixi do
mondo, combattúo da-o 1939 a-o 1945. I prinçipæ contendenti fun Gran Bretagna,
França, Stati Unii d’America e Union Sovietica da una parte, Germania, Italia e
Giapon da l'âtra. A fu una guæra totâ sotta diversci aspetti: giograffego,
perché a l'interessò tutti i continenti; economico, perché a costrinse i paixi
coingugeiti a un sforço produttivo sença precedenti; idiologgico, perché
combattua pe di idiæ radicalmente contrapposti; demograffego, perché a
coingugette a popolaçion civî in pâ mezua de forçe militæ.

I presupposti do trattao de Versailles, che addossavan a-a Germania e a
l'Aostria a responsabilitæ da primma guæra, no poeivan a-a longa êse açettæ da-i
Tedeschi; d’âtra parte, e condiçioin finançiaie e territoriæ imposte a-a
Germania, mentre da un lao ean troppo due, da l'âtro no ean suffixente a
impedíne a resurreçion militâ e industriâ. De fæto, e claosole do trattao
costituin o terren de cortua pe una renascita do militarismo e do naçionalismo
tedesco.

Atre menaççe a-a paxe s'andon addensando into corso di anni 1930, mostrando a
deboleçça da Societæ de Naçioin. L’impreiza giapponeize in Manciuria (1931-32),
co-a costituçion do stæto vassallo do Manchoukuo, a l'inferse un primmo corpo
a-o prinçippio da segueça collettiva e a se concluse co-a sciortia do Giapon
da-a Societæ de Naçioin, abbandonâ into 1933 da-a Germania ascì, doppo o
fallimento da Conferença de Zenevia pe o disarmo. Mentre o governo nazista o
dava libera attuaçion a un masciscio incremento de forçe militæ, in violaçion de
limitaçioin imposte da-o trattao de paxe, areston ascì prive de efficaxe
applicaçion e sançioin decretæ da-a Societæ de Naçioin contra l’Italia quande a
l'attaccò l’Etiopia (1935). Quande a Germania o riocupò militarmente a Renannia
(7 março 1936), a fu a Gran Bretagna, int'o spiito proprio da diplomaçia
tradiçionâ votta a un equilibbrio de forçe, pe contrastâ in Œüropa l’influença
de URSS, França e Italia, a negâ o so consenso a un intervento attivo da Societæ
de Naçioin. A sciortia formâ de l'Italia fascista da-a Societæ de Naçioin into
dexembre 1937 a ne sançionò definitivamente a crixi.

A conquista de l'Etiopia a l'aveiva visto a Germania nazista a scianco de
l'Italia fascista: o ligamme o se rafforçò con l’accordio in sce l'annescion
tedesca de l'Aostria (11 luggio 1936), a nascita de l'asse Romma-Berlin
(incontro Hitler-Ciano, 20-24 ottobre 1936), e a comun politica risguardo a
guæra civî in Spagna (1936-39), dove se mezuon pe a primma votta direttamente e
forçe do fascismo e de l'antifascismo eüropeo. Da alloa a scena politica
internaçionâ a fu dominâ da-e manifestaçioin violente da voentæ de potença
germanega. Into março 1938 s'ebbe l’annescion tedesca de l'Aostria. L’accordio
de Monnego do settembre 1938, ch'o l'aotorizzò a Germania a occupâ i Sudeti o
sarvò provvisoiamente a paxe ma, doppo l’annescion di Sudeti, l’occupaçion
tedesca de Boemmia e Moavia, co-a conseguente dissoluçion da Cecoslovacchia (15
março 1939), a reize ciæa a-a classe dirizente britannega l’imposcibilitæ da
polittica de appeasement scin a alloa perseguia. O governo de Londra o l'approvò
di ingenti stançiamenti pe e forçe armæ e a coscriçion obrigatoia. O 22 mazzo
1939 fu concluso a Berlin l’alliança italo-tedesca (notta ascì comme patto d’âçâ
).

O patto de no aggrescion tedesco-sovietico (patto Ribbentrop-Molotov), sciglao o
23-24 agosto 1939, in vista de l'attacco a-a Polonia, o costituì l’antecedente
immediao de l'attacco tedesco a-a Polonia e quindi da nœuva guæra mondiâ. O 1°
settembre 1939 a Polonia a fu invasa; o 3 França e Gran Bretagna deciaron guæra
a-o Reich. L’Italia scin da-o 1° settembre aveiva invece deciarao a ‘no
belligerança’, l’astenscion da-o conflito essendo imposta tanto da
l'imprepaaçion militâ e morâ do paize, quanto da l'ostilitæ da coroña e de gran
parte de mæxime sfee dirizzente fasciste.

Superioî in numero e provviste de mezi coraçæ e de l'appoggio de l'aviaçion, e
forçe tedesche liquidon rapidamente a rescistença da Polonia, che o 15 de
settembre a fu invasa da-e truppe sovietiche ascì. O 28 de settembre (Varsavia a
l'ea cheita o giorno primma) a firma de un trattao fra Germania e URSS a definì
i rispettivi possesci inta Polonia e e zone d’influença de doe potençe in Œüropa
orientâ. Occupæ Lettonia, Estonia e Lituania, i Sovietichi attaccon a Finlandia
(30 novembre), ch'a l'aveiva refiao de cescioin territoriæ e ch'a capitolò doppo
una strennoa difeiza (março 1940).

Respinta da Gran Bretagna e França un’offerta de paxe (6 ottobre 1939), a
Germania a mesciò contra a Danemarca e a Norveggia (9-27 arvî 1940) pe procuâse
una linnia de base pe circondâ a Gran Bretagna. A Danimarca, territorialmente
contigua, a fu occupâ sença rescistença inte poche ôe; o rappido successo de
l'attacco a-a Norveggia o fu dovúo a-a superioritæ aerria da Germania, ch'a ghe
consentì o dominnio do Skagerrak e a sconseggiò l’Amiraliato de Londra da
l'impegnâse a fondo inte una zona lontaña da-e proprie baze.

Con l’attacco contra l’Occidente, començao o 10 mazzo 1940, inti Paixi Basci i
Tedeschi costrenzettan a-a capitolaçion l’eserçito olandeize in 5 giorni. O 13
de mazzo aveivan sfondao ogni difeisa fra Namur e Sedan. O comando françeize,
percose a rottua in sce-a Mœusa a mezuava solo 50 km e a linnia Maginot a l'ea
intatta, o pensò che foise suffixente concentrâ de truppe de riserva, a N e a S
de colonne nemighe de sfondamento, pe tamponâ o versamento e pigiâ ciu tardi
l’offensciva. Ma o no l'ea preparao a sostegnî una guæra manovrâ da-e gren unitæ
coraçæ tedesche. De catastrofe in catastrofe (o Belgio o s'arreize o 28), a
battaggia da Manega a se concluse, o 3 de zugno, co l'ariescia evacuaçion de
truppe britanneghe da Dunkerque. O 5 de zugno, co-a battaggia de França començò
l’urtima fase da campagna de l'Ovest: da-o 5 a l'11 de zugno, l’eserçito
françeize o fu annintao e o 22 de zugno, a Rethondes, a França a firmò
l’armistiçio co-a Germania, e o giorno doppo con l’Italia, intervegnua o 10
zugno.

Tra e conseguençe politiche do crollo françeize gh'è da includde o rafforçamento
de l'asse co-a firma do Patto tripartio (27 settembre 1940) tra Germania, Italia
e Giapon.

O successo radicâ e in mezua no prevista in sce-a França o poze a-o comando
tedesco o problema de un grande sbarco in Gran Bretagna, che, guidâ aoa da W.
Churchill, a l'aveiva respinto de nœuve proposte de paxe (19 luggio 1940).
Hitler e o generâ A. Jodl, aotoî do cian d’invaxon, se propozan ançitutto a
conquista da superioritæ æia in sce-a Manega, in moddo da interdî dieivemente i
ægoe de quello mâ a-a Mariña britannega. Un masciscio attacco æio tedesco,
attuao tra l’8 d'agosto e o 31 d'ottobre (ma scin a-o mazzo succescivo saieivan
proseguii i bombardamenti notturni inte çittæ industriæ), o se concluze con
l’insuccesso. L’aviaçion tedesca, pe a mancança de bombardê a grande aotonomia
de xœuo, a se rivelò impotente a sottopoñe l’intrego territoio nemigo a di
attacchi pesanti, prolongæ e precixi. I Ingreixi, superioî inte l'addestramento
a-o xœuo strategico, se zovon ôtr'a ço do radar, ancon ignotto a-i Tedeschi. O
fallimento da battaggia aerrea d’Inghiltæra o l'ebbe de conseguençe risolutive
in sce l'exito da guæra, perché a Gran Bretagna a mantègne o controllo æio da
Manega e a Germania a dovette renonçiâ a-o cian d’invaxon progettao.

O 10 de zugno l’Italia a l'aveiva diciarao guæra a-a França e a-a Gran Bretagna,
inte l'errâ convinçion che e sciorte do conflito foisan decize. E opiaçioin
(battaggia de Alpi Occidentæ ) contra a França, ormai desfæta, se desgugettan
fra o 21 e o 23 de zugno e fun sospeize o 24 con l’armistizio de Villa Incisa.

Pe l’Italia inte un primmo periodo a guæra a l'ebbe comme tiatro escluxivo o
Mediterrannio: e battagge de Punta Stilo (8-9 luggio 1940) e de Cappo Teüladda
(27 novembre 1940) mostron l’inferioritæ strategica da Mariña italiaña pe a
mancança de nave porta-aerrei; a scituaçion italiaña a s'aggravò urteriomente pe
l’attacco aerreo de sorpreiza contra a flotta concentrâ a Taranto (11 novembre).
Inta battaggia de Cappo Matapan (27-28 março 1941), l’uso notturno do radar da
parte britannega o l'aviæ aggravao a sconfita da flotta italiaña, ch'a no l'aviæ
ciu posciúo contrastâ a superioritæ nemiga.

Inte l'Affrica Orientâ Italiaña l’intrâ de l'Italtia into conflito a portò
l’Asse a contatto con l’Impeo britannego in Egitto, Sudan, Uganda, Kenya,
Somalia, pe una frontea de circa 6000 km. Inte ciu lontañe regioin do so impeo
d’Africa o stæto Maggiô britannego, pe guaagnâ tempo e pe risparmiâ energie e
ommi, o l'abbandonò e zone ciu menaççæ da-a sciacante supeioitæ iniçiâ italiaña:
coscì fu evacuao a Somalia britannega. A controffensciva a fu preparâ
contemporaniamente in Africa Orientâ e in Libbia: into primmo territoio, pe o
netto squilibbrio de forçe opposte, doppo circa un anno e mezo de opiaçioin, a
difeisa italiaña a no poette evitâ a vittoia britannega (6 arvî 1941,
capitolaçion de Addis Abeba; 27 novembre 1941, cheita de Gondar, urtimo
presciddio italian in Etiopia a depoñe i arme).

In Africa settentrionâ, doppo l’occupaçion de Sciddi Barrani a œuvia de
l'Eserçito italian comandao da R. Graziani (12 settembre 1940), i Ingreixi, a-o
comando do generâ A.P. Wavell sferron un’offensciva (8 dexembre 1940-9 frevâ
1941) ch'a se spinse scin a Bengaxi, menaççando gravemente in Africa l’Italia.
L’intervento de rinforçi æii tedeschi e de un rezimento coraçao (Afrika Korps),
a-o comando de E. Rommel o l'invertì i rapporti de forçe: fra o 28 março e o 29
arvî 1941, e forçe britanneghe, inte una scituaçion de netta inferioritæ (tanto
ciu che o governo o l'aveiva disposto che una parte de l'armâ da Cirenaica a
foise inviâ in Grecia), fun costreite a l'abbandon da Cirenaica. Restava in man
britannega Tobruk, importante punto d’appoggio pe e futue opiaçioin, inutilmente
ascidiâ da-e forçe de l'Asse.

A guæra d’aggrescion contra a Grecia intrapreiza da l'Italia o 28 ottobre 1940,
doppo un’iniçiâ penetraçion into settô de l'Epio, pe l’incagnia rescistença
grega a s'ea resciorta inte un sostançiâ fallimento, costrenzendo i armæ
italiañe a retrocedde, subindo forte perdie, in poxiçion ciu vexiña a-i porti de
sbarco. Pe rafforçâ a scituaçion de l'Asse inta region barcanega, compromissa
da-i insuccesci da campagna italiaña in Grecia, Hitler o l'accentuò a prescion
in sce-a Burgaja, che o 1° março 1941 a l'aderì a-o Tripartio; pe frontezzâ e
conseguençe do corpo de stæto antinazista in Iugoslavia (27 março 1941), o 6
d'arvî començò a campagna pe l’occupaçion da Iugoslavia, che o 18 a fu costreita
a l'armistiçio.

Intanto, i armæ tedesche provegninte da-a Burgaia occupâ intron in Traxa; a
linnia Metaxàs (eretta inta zona de confin da Grecia co-a Bulgaja) a fu
rapidamente agïâ e e masse coraçæ tedesche razonsan Salonicco dove, doppo o
rembarco do corpo de spediçion britannego, o 23 d'arvî fu firmao l’armistiçio
tra Grecia e potençe de l'Asse. Padroin de Salonicco, da valle do Vardar e da
conca de Monastir, i Tedeschi occupon doppo una rapida campagna tutta a Grecia
(3 mazzo 1941) e inte 24 giorni fu compia a conquista aerria de Cretta.

Doppo o van tentativo de cegâ a Gran Bretagna e de persuadde a Spagna a-a
collaboraçion militâ, Hitler, into timô de un intervento soviettico contra a
Germania, o decise de invadde l’URSS, ch'a l'aveiva conquistao di territoi a O
(zugno 1940, annescion di stæti balteghi, aquixiçion da-a Romania de Bessarabia
e Bucovina settentrionâ). In gaa sotterrannia co-a diplomaçia sovietica, l’Asse
o conseguì di decixivi succesci in Œüropa centro-orientâ: adexon (novembre 1940)
a-o Tripartio de Ungaja e Romania (seguie da-a Burgaja); doppo l’occupaçion de
Iugoslavia e Grecia, a Vienna o 23 arvî a diplomaçia italo-tedesca a sanciva a
nascita do Nœuvo orde balcanego: condominio de l'Asse in sce-a Slovenia,
assegnaçion da costa dalmata a l'Italia, ch'a l'ótegniva ascì o protettoato in
sce-o ricostituio Monteneigro, di compensci territoriæ inta Iugoslavia a Ungaixi
e Burgai (questi urtimi s’ingrandivan ascì a speize da Grecia).

Consolidâ a proprio favô a scituaçion strategica, a Germania a començò o 22
zugno 1941 e opiaçioin de guæra contra l’URSS. O cian d’attacco (opiaçion
Barbarossa ) o fu quello de totâ anientamento ideao da Hitler, portao a
sottovalutâ a conscistença militâ do nemigo. A strategia de l'Armâ rossa, a-a
quæ se dovette a sarveçça de l'URSS, a fu de impegnâ o nemigo quante ciu a longo
poscibile, sarvo, a-o momento crittico, sottraise a-o combattimento fandose scuo
do spaçio: fun interposte distançe sciña de 250 km, in moddo da esaorî e
formaçioin motocoraçæ, che zonzeivan a-a fin da tappa prive de carburante; ôtr'a
ço, percose çittæ e campagne vegnivan destrute segondo a tattega da ‘tæra
bruxâ’, i complesci coraçæ tedeschi arestavan fermi in atteiza di rifornimenti.
Ascì pe o ritardo imposto a l'avançâ da-i complesci difenscivi da linnia Stalin
, solo che o 10 novembre 1941 e forçe tedesche affronton o scistema difenscivo
de Mosca: quande o 6 de dexembre, doppo di giorni de combattimenti sostegnui
inte ciu avverse condiçioin de climma e de terren, o meccanismo da Wehrmacht
concentrao contra Mosca o cessò de fonçionâ, i Sovietichi s'asbrion inta primma
controffensciva d’uverno.

Inte l’agosto 1941 se manifeston za i effetti politico-diplomatteghi da nœuva
aggrescion tedesca: un accordio anglo-sovietico o portò a l'occupaçion comuña de
l'Iran, indispensabile ponte de transcito pe i rifornimenti che da-a Gran
Bretagna alimenton a rescistença sovietica.

Into frattempo, con l’applicaçion do Lease and Lend Act (11 março 1941), una
poderosa corente de agiutti militæ a-e democraçie a s'ea messa in movimento da-i
USA, dove o Congresso scin da-o 1937 o l'aveiva abbandonao a politica
isoaçionistega dando iniçio a-o riarmo da naçion. O 14 agosto 1941 F.D.
Roosevelt e Churchill s'incontron a Argentia (Tæranœuva) pe a compilaçion da
Carta atlantega, ciæa manifestaçion do propoxito statunitense de parteçipâ
direttamente a-a guæra.

Contra i USA o 27 settembre 1940, a l'undeman da sconfita françeize, o Giapon o
l'aveiva aderio a-o Patto tripartio ch'o-o ligava a Germania e Italia co-o scopo
ch'o servisse a-i so propoxiti de penetraçion inte l'Axia orientâ. In effetti,
l’attezamento de sostançiâ conlaboaçion imposto a-o goerno françeize da-a
Germania o consentì a-o Giappon de sottomette gradualmente into 1940-41 tutta
l’Indociña françeize. Otr'a êse fonte preçiosa de mateie primme, o possesso do
Sud-Est axiatego o doveiva servî pe rescinde ogni contatto di USA co-a Ciña e
l’intrega Axia orientâ, scin a Scingapô; una votta sconfita a Ciña con
l’occupaçion de vie de rifornimento statunieize in Birmania, i Stati Unii
saieivan stæti infin costreiti a riconosce a preminença do Giappon inte
l'Estremmo Oriente. I strepitoxi ma inluzói succesci riportæ da-i Tedeschi inta
campagna de Ruscia de l'estæ-aotunno 1941 aveivan convinto i circoli militæ
niponneghi che a rescistença sovietica a stesse pe crollâ e che foise zonto pe o
Giappon o momento d’inseise into conflito in atto in Occidente. Mentre ch'ea in
corso de trattative diplomateghe con Washington, o 7 dexembre 1941 (un’ôa primma
che avesse lœugo a-a Casa Gianca l’odiença recesta da-a rappresentança
diplomatica giaponeize) o governo do generâ H. Tojo, mediante l’attacco de Pearl
Harbor o dette repentiñamente iniççio, a-a guæra co-i USA (Italia e Germania
intrian in guæra contra i Stati Unii l’11 dexembre). O 10 dexembre, 2 unitæ
britanneghe a grande raggio d’açion, a Repulse, e a Prince of Wales, fun affondæ
into Paxiffego. Inte 4 meixi, o Giappon o l'attuò a parte ciu importante do
programma iniçiâ de espanscion territoriâ in Axia: a Thailandia invaza a se
alliò co-o Giappon (21 dexembre), che da quello territoio o scadenò l’offensciva
contra a Malaysia e Scingapô; Hong Kong o caze' a dexembre, a zenâ fun invase
Birmania, Indie Orientæ Olandeixi, Nœuva Guinea, Salomon e Feipiñe.

Churchill e Roosevelt inta primma conferença de Washington (22 dexembre 1941-14
zenâ 1942) decidettan de concentrâ o sforço prinçipâ de guæra contra a Germania,
a-o fin d’impedî l’attuaçion do so cian de controllo de tutto o potençiâ
economico eüropeo mediante o sciaccamento de l'URSS e de restâ provizoiamente in
sce-a difensciva into Paxiffego. Arestæ con poche coraçæ a dispoxiçion doppo
Pearl Harbor, i USA costruin a ritmo accelerao e portaerrei, pe adeguâse a-e
nœuve exigençe da tattica æronavâ. S'aseguon in tâ moddo o successo contra i
Giapponeixi inte battagge do Mâ di Coali (7-8 mazzo 1942) e de Midway (4-6 zugno
1942), che sventon a menaçça diretta verso l’Aostrallia.

Inta posa invernâ, i Sovietichi aveivan riorganizzao i corpi coraçæ e sorvetutto
rafforçao potentemente l’artigiaja anticaro, mentre e fornitue di
Anglo-americhen seguivan una curva ascendente. In campo tedesco o sforço o vègne
a gravitâ squæxi solo che in sce-o gruppo sud che, a-o comando de F. von Bock, o
l'aviæ dovúo destruzze i armæ sovietiche distribuie fra o Mâ d’Azov e a region
de Kursk, sfondâ tra Voronež e Šachty, in sce-o vertixe de l'ansa do Don (de
fronte a Stalingraddo), quindi, con un movimento de converscion, marciâ verso
Mosca da tergo. O cian difenscivo sovietico o consciderava obiettivo fondamentâ
o mantegnimento do settô de Voronež, pe evitâ l’ingugimento diretto de Mosca da
E. I succesci conseguii a luggio e inta primma decade d'agosto contra o nemigo
in rotta ch'o l'abbandonava, deximao, di immensci teritoi, condussan l’âto
comando tedesco a-a decixon de sottrae a l'armâ coraçâ de von Bock, diretta
verso Stalingraddo, un bon terço di effettivi, pe asbrialo a-a conquista di
petrolli do Caocaso. Coscì a Wehrmacht a s'atrovò a perseguî scimurtaniamente
doi obiettivi separæ l’un da l'âtro da de distançe enorme inte quæ a mancança de
vie de comunicaçion a rendeiva imposcibili i scangi di ommi e di mezi. L’attacco
sovietico lanciao o 19 novembre, aveiva imprexonao a VI armâ tedesca into settô
de Stalingraddo, tra o Don e o Vorga. A controffensciva sovietica d’inverno,
sviluppaase da-o 10 zenâ 1943, a recacciò i Tedeschi (março 1943), in sce-o
medio Donez. L’exito da battaggia de Stalingraddo a segnò a fin de l'impulso
offenscivo tedesco e dette avío a-a guæra de esaorimento, a tutto vantaggio da
coaliçion anglo-russo-statunieize.

A-a campagna de Ruscia piggiò parte di unitæ italiañe: o Corpo de Spediçion
Italian in Ruscia (CSIR), a-o comando do generâ G. Messe (luggio 1941-aotunno
1942), o fu succescivamente integrao con di âtre unitæ scin a razonze l’entitæ
de una armâ (VIII armâ ò ARMIR, Armâ Italiaña de Ruscia), a-o comando do generâ
I. Gariboldi. O combatté, inte de drammatiche condiçioin de inadeguateçça de
mezi, a battaggia difensciva do Don.

O generâ britannego C. Auchinleck, disponendo de truppe do Commonwealth doppo a
capitolaçion de l'Africa Orientâ Italiaña e dœuviando i primmi mezi fornii in
grande mezua da-i Stati Unii, o scadenò un’offensciva (11 novembre 1941-11 zenâ
1942) co-a quæ o l'ariescì a rioccupâ tutta a Cirenaica. O grosso de forçe
mobili de l'Asse o l'aveiva però posciúo mettise in sarvo, e pochi giorni doppo
o comando de l'Asse, riçevui di noteivi rinforçi, o sferrò a terça offensciva
(21 zenâ-10 frevâ 1942), ch'a sorpreize i Ingreixi esaorii e i costrinse a
retiâse da-a Cirenaica, a ecceçion do porto de Tobruk.

Inta quarta e urtima offensciva de l'Asse (27 mazzo-30 zugno 1942), occupâ
Tobruk (21 zugno) e cheita Marsa Matruh, i Ingreixi fun inseguii sciña a l'istmo
de el-’Alamèin , dove o 30 e forçe italo-tedesche s'atteston. O nœuvo comandante
ingleize, B.L. Montgomery, o 23 d'ottobre o sferrò a terça offensciva
britannega, travozendo o 3 novembre o diaframma difenscivo de el-’Alamèin.
L’Asse o perdette l’iniçiativa de opiaçioin; i alliæ l’8 novembre sbarcon in
Argeria e in Marocco, portandose into frevâ 1943 a-i margini da Tunixia, dove a
Mareth e Akarit i Italien se difeizan validamente contra l’VIII armâ britannega.
O 17 arvî-13 mazzo, i Angloamerichen sferron l’offensciva finâ, ch'a l' eliminò
e forçe de l'Asse in Africa. L’11 mazzo, o generâ H.-J. von Arnim o firmò a
reiza di Tedeschi, o 13 de mazzo s'arreise i Italien ascì.

A-o sbarco angloamerican in Marocco e Argeria, feççe seguito a costituçion do
comitáto françeize de libiaçion , capezao da-o generâ C. De Gaulle. Ebban alloa
avío in França e in tutti i paixi occupæ da-i Tedeschi (ma ascì in Italia) e
açioin da rescistença: sciopperi, sabotaggi e a guerriggia di partixen.

Da-o prinçippio do conflito scin a-o mazzo 1945, ebbe lœugo inte l'Atlantego o
confronto tra i alliæ e e forçe de l'Asse pe o controllo de rotte de navegaçion
dœuviæ da-i primmi pe i rifornimenti di armamenti e mateie primme. A-o
prinçippio da guæra o naviggio de superfiçie pesante franco-britannego o l'ea
enormemente supeiô a quello tedesco. A guæra de corsa a scentò doppo
l’eliminaçion da coraçâ tedesca Graf von Spee inti ægoe do Río de la Plata (17
dexembre 1939) e i sottomarin, comme za inta primma guæra, vègnan a costituî o
nerbo da flotta navâ tedesca. A lotta contra i U-Boot a se feççe pe i alliæ
progrescivamente ciu fadigosa: l’armiagio K. Doenitz into 1940 o l'aveiva
costituio a Lorient, in Bretagna, un comando centrâ, che in sce-a base di dæti
informativi recugeiti da l'aviaçion o l'impartiva i ordini a-i sottomæn pe
guidâli, durante a nœutte, a-a preiza de contatto. I Ingreixi provviddan a-a
difeiza munindo de re' paascilui e nave destinæ a occupâ e poxiçioin esterne di
convolli, con de nœuve fregatte a grande aotonomia, co-o scistema de rifornî in
mâ o naviggio de scorta meno effixente, accrescendone l’aotonomia, con l’impiego
de aerrei de ciu grande raggio e, sorvetutto, a traverso a realizzaçion
progresciva de nave portaerrei de scorta. A battaggia a conobbe de faze alterne,
ma inte l'arvî-mazzo 1943, l’introduçion, pe a localizzaçion di sottomarin, de
nœuvi appægi (radar e sonar), a misse in crixi a guæra tedesca a-i convolli di
alliæ, e solo in parte i Tedeschi poettan, verso a fin do 1944, repigiâ o so
cian de guæra a-i convolli applicando a-i U-Boote di nœuvi dispoxitivi
(Schnorchel) che consentivan una prolongâ immerscion, a-o repao da l'offensciva
æro-navâ avversaia.

A-a conferença alliâ de Casablanca (14-24 zenâ 1943) fu deciso l’avertua do
segondo fronte e ghe prevarse a texi do sbarco in Siçilia e de l'invaxon de
l'Italia. Inta nœutte tra o 9 e o 10 luggio 1943, fu sferrao l’attacco anfibbio
contra l’isoa, ch'a caze' o 17 d'agosto. A-a cheita do fascismo (25 luggio 1943)
seguì e trattative do nœuvo governo Badoglio co-i alliæ, che porton o 3 de
settembre, co-a firma de l'armistiçio de Cascibbile, a-a reiza incondiçionâ. L’8
de setembre, con l’annonçio de l'armistiçio, e forçe tedesche occupon a penisoa
e frontezzon o sbarco effettuao o mæximo giorno da-i alliæ a Salerno. Co-a
disgregaçion de superstite forçe armæ italiañe, començò l’occupaçion tedesca da
capitâ, abbandonâ da-o re e da-o governo che a Brindixi pigion contatto co-i
alliæ, a scianco di quæ, o 13 d'ottobre, l’Italia a l'intrò in guæra contra a
Germania, mentre a Salò se formava sotta o controllo tedesco o governo da
Repubbrica Sociâ Italiaña goidòu da-o capo do fascismo Benito Mussolini.

Aretiæse a N de Nappoli, insorta o 27 de settembre, mentre e forçe statunieize
sbarcavan a Ançio (22 zenâ 1944), i Tedeschi oppozan una tenaxe rescistença in
sce-a linnia Gustav, ch'a vègne infin stoccâ co-in attacco a Cascin (11-19 mazzo
1944); seguì l’avançâ alliâ verso Romma, liberâ o 4 de zugno. E forçe tedesche,
abbandonâ l’Italia centrâ, s'atteston in sce-a linnia Gotica longo l’Appennin
tosco-emilian: o fronte apeninnego o crollò doppo una nœuva offensciva alliâ e
l’eserçito tedesco, tra o 9 e o 24 arvî, o fu dexintegrao.

O segondo fronte, recesto da-i Sovietichi pe alleggerî a prescion tedesca, o fu
averto co-o sbarco in Normandia (opiaçion Overlord), mentre o comando tedesco o
l'aveiva concentrao i so sforçi difenscivi in sce-o Passo de Calais, cappolinia
do scurçaiœu pe a Ruhr. O Westwall o fu rinforçao inte l'inverno 1943-44, doppo
a nomina de Rommel a ispettô do Vallo Atlantego. O sbarco o l'ebbe lœugo o 6 de
zugno tra a penisoa do Cotentin e e ciazze do Calvados. E forçe alliæ, a-o
comando de D.D. Eisenhower, ean preponderante a tæra e in sce-o mâ; a mæxima
aviaçion tedesca a poeiva consciderâse finia (into giorno decixivo do sbarco, a
Luftwaffe a l'effettuò 70 sciortie contra e 10.585 di avversai). Concluzase a
battaggia de ciazze co-a rottua de Avranches do 1° d'agosto, i Tedeschi, pe
evitâ l’açerciamento evacuon rapidamente a França sciña a-a Mœusa. O sbarco in
Provença (opiaçion Anvil), do 15 d'agosto, o l'accelleró a marcia alliâ verso E
e o l'apportò forçe nœuve pe i eventi succescivi. O 19 agosto insorse contra i
Tedeschi Pariggi, dove C. De Gaulle o zonse o 25 succescivo. A battaggia de
riconquista da França a l'ea terminâ e stava pe començâ a conquista da Germania.

Co-a terça campagna invernâ do 1943-44 e co-a quarta campagna estiva do 1944, i
Sovietichi, a superioritæ di quæ in sce-i Tedeschi a l'ea ormai noteive in ommi
e in armamenti, s'inverson in sce l'Œüropa orientâ, portandose
contemporaniamente in sce-a Vistola, inti Balchen e in Ungaja, scin a Budapest.

O fallimento de l'offensciva lanciâ a dexembre inte l'âtocian de Ardenne o
l'aggravò a situaçion tedesca, reiza da pœu despiâ da-o scadenamento de
l'offensciva sovietica da Vistola (zenâ 1945), ch'a costrinse i Tedeschi a
recegâ in sce l'Oder, urtima linia de rescistença in sce-o fronte orientâ a
proteçion de Berlin.

In sce-o fronte occidentâ, o 10 março 1945 i alliæ stabilin una primma testa de
ponte in sce-a drita do Ren e o 23, mentre l’URSS a començava a battaggia de
Vienna, pilastro da difeisa tedesca a sud-est, començon con un lanço de
paacheitisti a gigantesca opiaçion finâ de l'otra Ren. Cheita Vienna o 13 arvî,
o 16 i Sovietichi començon a battaggia de Berlin, preiza o 2 de mazzo, doppo o
suicidio de Hitler (30 arvî). O 7 de mazzo, a Reims, fu firmao a reiza sença
condiçioin da Germania a-i Anglo-americhen; o giorno succescivo, a Berlin,
quella a-i Sovietichi.

L’offensciva alliâ into 1943 e l’avançâ statunitense into corso do 1944 aveivan
determinao una nœuva situaçion int'o scacchê bellico do Paxiffego. A conquista
de Feipiñe a l'arvì a via a l'invaxon do mæximo Giapon: occupao Iwo Jima (frevâ
1945) a março i Statunitensci sbarcon inte Isoe Okinawa. O scontro, aeronavâ e
terrestre, o se protrasse scin a zugno, quande l’isoa a caze', mentre i alliæ
liberavan squæxi tutta a Birmania e aquixivan o dominio assolúo do çê in Ciña.
Nonostante a squæxi totâ destruçion de risorse belliche, o Giappon o
rescistette, capitolando solo doppo l’esploxon, aotorizzâ da-o prescidente
statunitense H. Truman, da bomba atommica in sce-e çittæ de Hiroshima (6 agosto)
e Nagasaki (9 agosto; int'o mæximo giorno l’URSS a l'arvì e ostilitæ contra o
Giappon). A reiza a fu firmâ o 15 d'agosto.

I problemi da paxe ean stæti affrontæ da USA, URSS e Gran Bretagna za into corso
do conflito inte conferençe de Teheran (28 novembre-1° dexembre 1943) e Jalta
(4-12 frevâ 1945) co-a comuña enonçiaçion de di prinçipi ideæ e politeghi e pe a
definiçion, precizâ a Jalta, de rispettive sfee d’influença into mondo. Inta
conferença de San Francisco (25 arvî-15 zugno 1945) fu stabilii i statuti da
futua organizzaçion societaia internaçionâ, e Naçioin Unie. I ministri di Esteri
de URSS, USA, Gran Bretagna e França elaboron i trattæ de paxe inte
l'arvî-luggio 1946.

In sce-o terren streitamente militâ, i protagonisti fun o caro armao, ch'o
liquidò a guæra de trincea e o restituì o primato a l'attacco, e l’aerreo da
bombardamento, l'uso estenscivo do quæ o fu fonçionâ tanto a-a destruçion di
obiettivi militæ quanto a-a demoralizzaçion de popolaçioin e a-o scompaginamento
da vitta civî; so estremmo sviluppo o s'ebbe con l’impiego di miscili (V1 e V2
tedesche inta battaggia d’Inghiltæra) e, tanto ciu, con l’uso de l'arma nucleâ
(conseguia attraverso un’affannosa competiçion scientiffega tra Statunieixi e
Tedeschi) ch'a pose fin a-o conflito arvindo l’era atomica. Inallumieivi fun i
sviluppi de l'industria bellica e applicâ; inte tutti i paixi belligeranti o
sforço produttivo o fu strenno e guaagnante risurtò a coaliçion ciu forte in
sce-o cian economico.

A pratica de l'anientamento do nemigo a l'appâ centrâ into complesso do
conflito. O regimme naçionalsocialista tedesco o l’applicò innançitutto a
l'interno ancon in periodo de paxe, inandiando o pianificao sterminnio de
minorançe raçiæ e politiche. No meno sanguinenta fu a risposta alliâ (pres.,
co-o bombardamento de Dresda e quelli de Hiroshima e Nagasaki), sciben che priva
de motivaçioin ideologiche che caratterizzavan l’aggrescivitæ di primmi. A-a fin
do conflito fu calcolao ciu che 50 mioin de morti (30 inta sola Œüropa), oltre
2/3 di quæ civî. A risposta internaçionâ a-o disegno naçionalsocialista a
divègne efficaxe quande una larga alliança a contrapoze a l'espanscionismo de
l'Asse una coordinâ força de contegnimento e contrattacco; a questa força dette
un apporto a rescistença, saiv'a dî i movimenti de liberaçion de naçioin occupæ
da l'Asse ò de l'Asse mæximo, e ço o contribuì a deliniâ o carattere
sovranaçionâ e etico, oltre che ideologico, da guæra.

E conseguençe politiche da segonda g. s'inseiscian inte questo quaddro. I Stati
Unii d’America ean sciortii definitivamente da-o tradiçionâ isoaçionismo,
sopportando una parte sostançiosa do sforço bellico, e aveivan contribuiio in
moddo decixivo a-a vittoia alliâ, aseguandose pe l’avegnî un rollo preminente
inta politica mondiâ. Pe di âtri versci, l’URSS a l'emerzette da-o conflito
stremâ ma co-in enorme prestigio pe avei bloccao in direçion orientâ
l’espanscion tedesca. Inte una scituaçion inta quæ i âtre potençe vinçitrixe
ascì ean affrite da di giganteschi problemi de ricostruçion, fu in gio a-i doi
grandi stæti che se riorganizzò a vitta politica mondiâ (in sce-o terren
internaçionâ, into 1945 nasceiva l’Organizzaçion de Naçioin Unie, ch'a
l'assegnava un rollo preponderante a 5 potençe vinçitrixe: USA, URSS, Ciña, Gran
Bretagna, França). Into contempo, l’alliança do periodo bellico a se trasformò
rapidamente in rivalitæ portando a una divixon de l'Œüropa e do mondo inte sfee
d’influença; questo nœuvo equilibbrio bipolâ (costituiose inti anni 1945-49) o
l'aviæ contraddistinto a politica mondiâ scin a-a disgregaçion do blocco
sovietico (1989). Inte questo senso, a reünificaçion tedesca (1990) a l'ha
costituio de fæto a soluçion da prinçipâ de pendençe politico-territoriæ arestae
averte doppo o conflito.



https://lij.wikipedia.org/wiki/Santa_Barboa

A nasce' a Nicomeddia into 273. A se distinse pe l'impegno int'o studdio e pe a
riservateçça, qualitæ che ghe varsan o nomiagio de barbara, saiv'a dî strangea,
no romaña. Tra o 286-287 Barboa a stramuò in villa a Scandriggia, ancœu in
provinça de Rieti, a prœuvo a-o poæ Dioscoro, collaboratô de l'imperatô
Mascimian Ercullio. A converscion a-a fe' crestiaña de Barboa a provocò l'ira do
Dioscoro. A gardetta a fu coscì constreita a refugiâse inte 'n bosco doppo avei
destruto i dê inta villa do poæ. Trovâ, a fu consegnâ a-o prefetto Marcian. Into
processo, ch'o començò o 2 dexembre 290, a Barboa a difeise o proprio credo e a
l'exortò o Dioscoro, o prefetto e i presenti a ripudiâ a religion pagaña pe
abraççâ a fe' crestiaña. Çò ghe costò di afroze tortue. O 4 de dexembre, infin,
a fu decapitâ co-a spaa da-o mæximo Dioscoro, ch'o fu corpio però da un furmine.

Gh'è tante redaçioin in grego e traduçioin latiñe do pascio da Barboa; se
tratta, però, de de narraçioin lezendaie, de ben scarso valô storico , ascì
perché se ghe riscontra no poche diverzençe. In çerte passiones, de fæto, o so
martœuio o l'è posto sotta l’impeo do Mascimin o Traxe (235 – 38) ò de Mascimian
(286 – 305), in çert'atre, invece, sotta quello de Mascimin Daia (308 –13). Ni
existe mao concordança in sce-o lœugo d'origgine, percose se parla de
Antiocchia, de Nicomeddia e, infin, de una localitæ denominâ Heliopolis,
distante 12 miggia da Euchaita, çittæ da Paflagonia. Inte traduçioin latiñe, a
question a se complica ancon de ciu, perché pe çert'uñe a Barboa a saiæ visciua
inta Toscaña, e, de fæto, into Martirologio de Adon se leze: “In Tuscia natale
sanctæ Barbaræ virginis et martyris sub Maximiano imperatore”. S'attrovemmo,
quindi, de fronte a-o caxo de una martire da-o curto assæ diffuzo fin da
l'antighitæ , tanto in Oriente quanto in Occidente; invece, pe quante resguarda
e notiççie biografiche, se possede scarsciscimi elementi: o nomme, l’origine
orientâ, con ogni veisumegiança l’Egitto, e o martœuio. A lezendia, da pœu, a
l'ha inricchio con di particolæ fantasteghi, de votte sciña irreæ, a vitta da
martire: se tratta de di particolæ ch'han avúo un influsso segge in scio curto
comme in sce l'iconografia.

L’impiatô Giustin, into sec. VI, o l'aviæ stramiao e reliquie da martire da
l'Egitto a Costantinoppoli; quarche seccolo ciu tardi i Veniçien e trasferin
inta so çittæ e de chì fun portæ inta gexa de S. Zane Evangelista a Torçello
(1009).

O curto da martire o fu assæ diffuzo in Itallia, probabilmente importao durante
o periodo de l'occupaçion bizantiña into sec. VI, e o se sviluppò da pœu durante
e Croxæ. Se ne trœuva de tracce in Toscaña, in Umbria, inta Sabiña. A Romma, da
pœu, segondo a testimoniança de Zane Diacono (vitta, IV,89), s. Grigœu Magno,
quand'o l'ea ancon monego, o l'amava andâ a pregâ inte l'ótóio de S. Barboa. O
testo, però, o l'ha valô solo pe o IX sec.; comunque, l'è seguo che inte questo
secolo l'ea stæto costruio di ótói in onô de B., di quæ fa testimoniança o Liber
Pontificalis (e. L. Duchesne, II, pp. 50, 116) inte biografie de Stéva IV
(816-17) e Lion IV (847-55).



https://lij.wikipedia.org/wiki/San_Pantalin

Pantalin (Παντελεήμων in grego; Pantaleo in latin, Nicomeddia, † 27 luggio 305),
santo, martire, protetô d'i meghi e d'e bonedonne. Se festezza o 27 de luggio.

O gódì scin da l'antighitæ de un vasto curto in Oriente e in Occidente, a-o pao
di çellebri Coximo e Damian ò Çiro e Zane, co-i quæ o divize inta
rappresentaçion agiografica o modello martiriâ e taomaturghico de santi meghi
"anàrghiri" e ben di træti lezendiai stereottipi, e a-o pao di âtri santi
intercessoî (gruppo di quattorze Santi Aoxiliatoî in Occidente). A so popolaritæ
a l'è testimoniâ da-a Pascio zontane in varrie redaçioin e vanezamenti in grego,
ærminio, zorzan, copto, arabo.

Segondo a lezendia Pantalin, nativo de Nicomedia in Bitinia, educao
crestiañamente da-a moæ Eübule (aregordâ into Scinassaio Costantinopolitan a-o
30 de março), ma no ancon battezzao, o l'è affidao da-o poæ pagan a-o gran mego
Eüfroxin e o l'imprende a meixiña tanto perfettamente da meitâse l'ammiraçion e
l'affetto de l'imperao Mascimian. O s'avvexiña a-a fe' crestiaña da exempio e
da-a dotriña de Ermoláo, presbittio crestian ch'o vive ascozo pe timô da
persecuçion, o quæ o-o convinçe progrescivamente a abbandonâ l'arte de Asclepio,
garantindoghe a capaçitæ de guarî ogni mâ into solo nomme de Cristo: de ço fa
esperiença o mæximo Pantalin, o quæ, doppo avei visto risciuscitâ a-a sola
invocaçion de Cristo un figgiœu morto pe-a dentâ de una vipera, o se fa
battezzâ. A guarixon de 'n orbo, ch'o s'ea adriçao a lê doppo avei consumao
tutte e sostançe apprœuvo a i atri meghi, a provoca a guarixon spirituâ e a
converscion segge de l'orbo che do poæ do santo. A-a so morte Pantalin,
distribuio o patrimonio a-i servi e a-i povei, o vegne o mego de tutti,
sciuscitando, pe l'exerçiççio de badda da profescion, l'inviddia e o
risentimento di colleghi e a conseguente denonçia a l'impiatô. L'orbo, ciammao a
testimoniâ, inte l'evidençiâ a gratuitæ e a rapiditæ da guarixon, non che
l'incapaçitæ e a venalitæ di atri meghi, o fa l'apologia de Cristo contra
Asclepio, guaagnandose perçò o martœuio.

O conto a sto punto o va aprœuvo a-a strutua propria de un pascio: l'imperatô
con de luxinghe e di dosci rimprovei o tenta de dissuade o zoeno da-o prefei
Cristo a Ascleppio. Pantalin o propon un'ordaja tra i sacerdoti paghen e lê:
indærno s'invexenda i sacerdoti in gio a un paralittico appoxitamente convocao
invocando tra i dê Asclepio, Galen e Ipoccrate ascì; o santo invece doppo una
tiata anti-idolattrica o guaisce into nomme de Cristo o marotto. O miaco o
sciuscita a converscion de molti e l'ostinaçion di sacerdoti e de l'impiao, che
a-e luxinghe o fa seguî una longa serrie de tormenti: rascciammento con de ciote
de færo e bruxœuje a-i scianchi con de fraxelle, annegamento, espoxiçion a-e
fee, rœua. Ogni tentativo o risurta inefficaxe e o provoca ancon de ciu l'ira do
tiranno, ch'o l'accuza o santo de “magia”. O Pascio o piggia quindi l'andio de
un romanço ciclico co l'inseimento de di atri santi personaggi, perché, sciu
subdolo invio de l'imperatô, Pantalin ingenuamente no solo o fa o nomme do vegio
Ermolâo e de atri doi crestien, ma o-i va a pigiâ lê mæximo pe condúli nanti o
sovran, ch'o i fa moî. A sentença de morte do zoeno a no l'ezaorisce a
fantasmagoia do maavegiozo: a punta a se ceiga comme çeja; i carneffexi domandan
perdon a-o santo e una voxe de de d'âto a cangia o nomme do zoeno: “ti no ti te
ciammiæ ciu Pantalin, ma o to nomme o saiâ Pantaleémon, perché t'aviæ compascion
de molti: ti saiæ porto pe quelli lambrocciæ da-a tempesta, refuggio di affriti,
protettô di oppresci, mego di maoti e persecutô di diai”. In sce-o modello di
atre pascioin antighe o l'è o santo a exortâ i carnefexi a corpîlo e doi urtimi
prodigi ciudan o conto: da-a feja sccioisce do sangue messcio a do læte, mentre
l'ærbo a-o quæ Pantalin o ven ligao o se carega de fruti.

A critica agiografica a l'ha da tempo riconosciúo o carattere totalmente
fabulozo da Pascio, un conto farçio de l'elemento maavegiozo e miacoistego, de
motivi ricorenti inta lettiatua do gennere: un testo tipico de pascioin tarde ò
artifiçiæ, tendente no a definî o profî storico, ma a deliniâ o “tipo” sorvuman
de martire intreppido, do santo taomaturgo ch'o l'œuvia de badda a sarveçça
fixica e spiituâ di devoti. Ben evidenti son in particolâ i ponti in comun co-e
Vitte e-e Pascioin di santi meghi anarghiri (specce Coximo e Damian):
l'opoxiçion tra meexiña pagaña venâ e evergetismo crestian, o motivo de
l'invidia di colleghi... Ma assæ ciu evidenti son i intenti de una scimmile
lettiatua, amiante a edificâ e ciu ancon a infonde a traverso e figue di santi
meghi rescióo e fiducia inti fedeli.

Malgrao a scarsciscima crença da narraçion, l'è ben attestao e coordinæ
agiografiche. O dies natalis de Pantalin o l'è prevalentemente fissao a-o 27
luggio, taloa con oscillaçion de quarche giorno. O Martirologio Gionimian a-o 28
luggio o g'ha in Nicomedia Pantaleonis. O Scinassaio da Gexa costantinopolitaña
o l'aregorda Pantalin a-o 27 de luggio.

A diocexi de Cremma, in provinça de Cremoña, a-o çellebra o 10 de zugno, giorno
into quæ, pe so intercescion, a çittæ a fu deliviâ da-a pesta.



https://lij.wikipedia.org/wiki/San_Matt%C3%AA

Mattê, ciammao ascì Levi, santo, apostolo e aotô do Vangelo che inti ediçioin da
Bibbia o precede sempre i âtri trei.

O viveiva a Cafarnao e o l'ea pubrican, osæ preposto, saiv'a dî ezattô de tasce.
O l'andò aprœuvo a Gexo con grande entuxiasmo, comme aregorda San Lucco,
desbaraçandose di ben terren. E l'è o Mattê che into so vangelo o riporta e
paole do Gexo: "Quande ti dæ limóxina, no deve savei a to scinistra quello ch'a
fa a drita, açoché a to limóxina a l'areste into segretto... ". Doppo a
Pentecoste o scrisse o so vangelo, rivotto a-i Ebrei, pe supprî, comme dixe
Zœuggio, a-a so assença quande o se recò presso di âtre gente. O so vangelo o
vœu primma de tutto dimostrâ che Gexo o l'è o Mescia ch'o realizza e promisse de
l'Antigo Testamento, e o l'è caratterizzao da çinque importanti discorsci do
Gexo in sce-o regno de Dê. Probabilmente a so morte a fu naturâ, sciben che de
fonte poco attendibile o vœuan martire de Etiopia.

No s'acapisce subito o desprexo pe i pubrichen, a-i tempi de Gexo, inta so tæra:
ean i ezattoî de tasce, e no se detesta quarchidun soltanto perché o travaggia a
l'Intendença de finança. Ma i Ebrei, a l'eppoca, no pagavan e tasce a un so
Stato sovran e libero, benscì a-i occupanti Romoen; gh'han da finançiâ chi i
oprimme. E amian a-o preposto comme a un detestabile conlaoaçionista.

Mattê o fa sto mestê in Cafarnao de Galilea. Co-o so banco lì a l'averto. Gexo
o-o vedde poco doppo avei guaio un paralitico. O-o ciamma. Lê o s'isa
tutt'assemme, o lascia tutto e o ghe va aprœuvo. Da quello momento cessa de
existe i tributi, e finançe, i Romani. Tutto scassao da quella paola de Gexo:
"Seguime".

I evangelisti Lucco e Marco o ciamman ascì Levi, ch'o poriæ êse o so segondo
nomme. Ma ghe dan o nomme de Mattê inta lista di dozze çernui da Gexo comme so
inviæ: “Apostoli”. E con questo nomme o compâ ascì inti Atti di Apostoli.

Pochiscimo semmo da so vitta. Ma gh'emmo o so Vangelo, a longo ritegnúo o primmo
di quattro testi canonneghi, in orde de tempo. Aoa i studdi mettan a quello
posto o Vangelo do Marco.

Into Vangelo de Mattê, ch'o l'è o segondo pe ampieçça (doppo quello de Lucco),
se notta çinque seçioin, che, rispettando una terminologia antighiscima, se
bazan in sce âtretanti "Discorsci". Un ezamme attento o mostra una compoxiçion
eseguia co-ina çerta arte e studio. L'orde cronologico o l'è soventi sacrificao
pe quello logico. Za Papia de Gerapoli (verso a meitæ do sec. 2°) o l'affermava
che o Mattê o coordinò in lengua ebraica i dîti (λόγια) do Gexo. Do pao, a pâ
confermâ, da un'analixi intrinseca, l'affermaçion tradiçionâ segondo a quæ
l'apostolo o scrisse l'œuvieta pe i Ebrei, convertii ò da convertî; ço spiega o
ton polemico e apologetico contra i Farisê. Nisciun evangelista çitta âtretanti
scriti vetero-testamentai con riferimento ò apricaçion diretta a-o Cristo, chi è
perçò presentao innançi tutto comme o Mescîa atteizo da-o popolo ebraico.

A diferença di âtri trei, o testo do Mattê o no l'è scrito in grego, ma in
lengua “ebraica” ò “paterna”, segondo i scritoî antighi. E squæxi de segúo se
tratta de l'aramaico, alloa parlao inta Palestiña. Mattê o l'ha vosciuo
inançitutto parlâ a crestien de origine ebraica. E a liatri l'è fondamentâ
presentâ i insegnamenti de Gexo comme conferma e compimento da Lezze mozaica.

Scrito inte 'na lengua pe pochi, o testo de Mattê o diventa libbro de tutti
doppo a traduçion in grego. O testo originâ che, comme s'è dîto, o saiæ stæto
scrito in aramaico, o l'è scentao sença lasciâ de traççe. A Gexa a ne fa
strumento de predicaçion in ogni lœugo, a-o dœuvia inta liturgia. Ma de lê,
Mattê, semmo pochiscimo. O l'è çitao pe nomme co-i âtri Apostoli inti Atti
(1,13) subito doppo l’Ascenscion a-o çê de Gexo. Ancon da-i Atti, Mattê o
risurta presente co-i âtri Apostoli a l'eleçion de Mattia, ch'o piggia o posto
de Giudda Iscariota. E o l'è in pê co-i âtri unze, quande Pê, into giorno da
Pentecoste, o parla a-a folla, anonçiando che Gexo o l'è "Segnô e Cristo". Da
pœu, o l'ha de segúo predicao in Palestiña, tra i so, ma ne son ignote e vexende
succescive.



https://lij.wikipedia.org/wiki/San_Fertoso_de_T%C3%A6rago%C3%B1a

A Spagna a l'avanta una tradiçion de eroismo crestian ch'a remonta a-i primmi
seccoli, comme attesta a “pascion” di Santi Fertoso, Aogurio e Eülogio, foscia o
primmo documento storico insci-a persecuçion anticrestiaña arrivao scin a noi.
Una tradiçion ch'a sconfiña inta lezendia a l'attribuisce o primmo annonçio do
crestianeximo in questa tæra direttamente a l'apostolo Paolo. Çerto l'è che into
terço secolo a gexa inta penizoa iberica a l'è consolidâ e ben inciantâ. In
sce-a carega episcopâ de Taragoña seze o vesco Fertoso, do quæ no conoscemmo
l’etæ e manco a duâ de l'episcopato, sciben che da-a nommina e da-a stimma de
quæ o gode, e che transpaiscian da-o conto do martœuio, poemo desumme ch'o no
foise troppo zoeno e che comunque o foise a-a ghia de questa gexa da un periodo
suffixente a fâse conosce e aprexâ da-i paghen ascì.

Into primmo pomeriggio da domeñega 16 de zenâ de l'anno 259, a l'ôa da siesta,
di sordatti piccan a-a porta do vesco, ch'o i acœugge in pantoffoe inte
l'ingresso de caza. L'è apeña stæto emanao o segondo editto de l'imperatô
Valeian contra i crestien, e i sordatti son stæti inviæ co-o precizo scopo de
acompagnâ o vesco Fertozo davanti a-o conso Emilian. Ghe vegne concesso de pósâ
e pantoffoe e de câçâ un pâ de scarpe, e insemme a lê portan via i doi diaconi
ascì, Aoguio e Eülogio. Che no se tratte de una sencia convocaçion, ma de un
arresto in piña reggola, o dimostra o fæto che i trei vegnan subito seræ in
prexon. I crestien taragoneixi no abbandonan o so vesco e no se vergœugnan de
lê: fan ançi a fia pe analo a trovâ e a portâghe un po’ de viveri, e tutto
questo movimento probabilmente o l'induxe o conso a aspresciâ i tempi do
processo. Sença contâ che o Fertoso o no cessa, manco inta çella, de eserçitâ o
so ministeio: de seguo se sa ch'o l'amenestra un batteximo, ma l'è probabile
ch'o l'agge ascì confessao fin a l'urtimo, saiv'a dî fin a-o venardì doppo, o 21
de zenâ, quande Fertoso e i so doi diacconi, vegnan portæ in tribunâ.

A so testimoniança l'è limpida e coraggioza, reiza co-ina seenitæ e una força
che imprescioñan. I condannan a êse bruxæ vivi, quello giorno mæximo, inte
l'anfitiatro. “Devo custodî into mæ añimo l’intrega gexa cattolica ch'a
s'espande da oriente a ocidente”, risponde Fertoso a quelli so fedeli che
pretendieivan da lê un aregordo particolâ da l'aodelà. In sce una pilla de legne
se consumma lentamente e doozamente o so sacrifiçio, mentre i trei martiri se
sostegnan a vexenda e cantan a so fè fin a l'urtimo. A seia, quande i urtime
sciamme en amorte, i crestien se preçippitan in sce quello ch'aresta di povei
corpi pe acaparâse aomanco una magnâ de so çennie, ma devan restituîle quanto
primma, percose l'è o mæximo Fertoso a exigilo, apaindo in sœunno a quelli
fedeli troppo devoti: squæxi una prosecuçion post mortem do so magistero, pe
tutelâ a fè di so crestien da ogni forma de fanatismo ò superstiçion.

Quelle çennie, foscia sotta a spinta de invaxoin sæxiñe, arrivan da pœu inta
Liguria, inta baia de Codemonte e tutt’oa son conservæ inta badia dedicâ a San
Fertoso, o quæ curto, probabilmente in virtù da dignitæ episcopâ, o l'ha finio
pe prevai in sce quello di doi “povei” diaconi Aogurrio e Eülogio, cheiti un po’
into “desmentegæço”.



https://lij.wikipedia.org/wiki/San_Domenego

Domenego (o Domeñego) de Guzmán, santo, fondatô de l'orde di fræ predicatoî,
patrono di astronnomi, se festezza l'8 de agosto.

O nascette o 24 zugno 1170 da-i nobili Feliçe de Guzmán e Zana de Aza, in
Caleruega (vegia Castiggia), e o fu o minô de trei fræ. A nascita de Domenego a
fu precedua da una vixon da moæ, a-a quæ parse de dovei apartoî un can, che con
una fraxella açeiza o metteiva fœugo into mondo, e a-a mamma ghe parse vedde una
stella sorve a fronte de lê, de mentre ch'o l'ea portao a-o battezzo. A 7 anni o
fu affidao in educaçion a l'arçipræve de Gumiel de Izán so barba, a 15 o començò
a frequentâ e çellebre scœue de Palencia.

L'ea stæto poco avanti stabilio a vitta comun segondo a regola de S. Agostin
into capittolo da cattedrâ de Osma, dove l'ea vescovo don Diego de Acevedo.
Ordinao sacerdote, Domenego o fu membro de quello capitolo de canoneghi regolæ,
e fîto o ne fu nominao sottopriô. A don Diego fu affidao into 1203 una delicâ
miscion da Arfonso IX re de Castiggia, ch'o voeiva maiâ so figgio Ferdinando a
una prinçipessa reâ de Danemarca. Diego o partì e o condusse con lê o Domenego,
ma seppan pe via che a prinçipessa accordâ a l'ea morta. O passaggio pe a
Lenguadoca o rivelò a-i doi viagiatoî i tristi effetti che l'erexia di Arbixeixi
a produxeiva inte quelle regioin. Li o Domenego o ghe vidde un campo d'açion pe
lê, e o ghe travagiò con ardô incredibile, da primma insemme co-o vescovo, da
pœu da solo, essendo questo tornao a-a so sede. Sciben che no ghe manchesse di
agiutti, comme, in Toloza da-o conte de Montfort, e da-o Forco, za alegro
trovadô, da pœu monego çisterçense e infin vesco de Toloza, pù i nemixi ean
forti e paivan invinçibili. L'erexia arbixeize a l'aiva trovao ottimo teren
presso e donne; e pe controbatte a peigoza propaganda o Domenego o l'arecugette
sotta boña ghia in gio a-o santuaio de S. M. de Prouille e zoenette, specce
nobili, molte de quæ se consacron a Cristo. Coscì sorzette un primmo convento de
sœu domenegañe, che professon a regola de S. Agostin. Int'o mæximo tempo di ommi
valenti inte lettie e inte sciençe, e fornii de sollida pietæ, s'unin a-o
Domenego; Peo Cellani o fu o primmo, e o ghe donò a so caza in Toloza.

Ma o Domenego o se sentiva attræto verso Romma. Sei votte o valicò i Arpe. Un
primmo viægio o-o feççe con Diego a Romma presso Innoxenço III, ch'o conobbe e o
l'incoragì a so œuvia inta Lenguadoca. Un segondo viægio o-o compì co-o vescovo
Forco, ch'o gh'andò pe o Conçilio Lateranense. Domenego o parlò a-o pappa
Innoxenço e o l'ótègne da lê di favoî pe a caza de Prouille; ma pe a fondaçion
de un nœuvo orde de religioxi o no l'ótègne pe alloa l'assenso. Tuttavia çelesti
segni riferii da-i storreghi, fra i quæ l'avei o pappa visto o Lateran cazente
ch'o vegniva sorezuo da Domenego, indussan Innoxenço a accordâ a-i nœuvi
religioxi un periodo d'esperimento; fra tanto lê mæximo o ghe dette o nomme de
"fræ predicatoî". A questo segondo viægio assegna i storichi l'incontro de
Domenego con S. Françesco d'Ascixi. Un terço viægio o fu presso Onoio III, ch'o
l'approvò o nœuvo orde o 22 dexembre 1216. Fu questo pappa che'o a-o Domenego
dette l'ófiççio de "meistro do sacro palaçço", occupao scin a ancœu de longo da
un religiozo domenegan. O nœuvo orde o se stabilì in Romma primma a San Scisto,
da pœu a Santa Sabiña vexin a-o palaçço do pappa (Savelli), e a S. Scisto fu
averto a primma comunitæ de moneghe sotta a guidda de arcuñe sœu vegnue da
Prouille. Intanto l'orde o s'estendeiva grandemente in França, Spagna e
Germania; l'Italia, doppo o convento de Bologna fondao into 1218, a l'ebbe case
di domeneghen inte tutte e çittæ che possedeivan di universcitæ ò ean centri
fiorenti de studdi. Inti capittoli generæ, di quæ i primmi doi, into 1220 e into
1221, fun tegnui a Bologna, fu dæto a-i conventi, che za viveivan sotta a regola
de S. Aostin adotâ fin da prinçippio, de nœuve norme ò "constituçioin", e
stabilio oservançe pe i studdi e a regolâ discipliña vixente ancon a-i giorni
nostri.

Domenego o moì in Bologna, a peña çinquantenne, o 6 agosto 1221; a so tomba,
inta gexa de S. Domenego in dita çittæ, a l'è un di tezoi ciu belli de l'arte
italiaña. O fu elevao a-i onoi di artæ in Rieti da Grigœu IX, o 3 luggio do
1234. A S. Domenego se deve l'instituçion do Rozaio.

Into 1963, Soeur Sourire, a cantante monega domenegaña belga, a razonse o primmo
posto da hit parade di Stati Unii co-a cançon "Dominique", sciu san Domenego.



https://lij.wikipedia.org/wiki/S._Matt%C3%AA

Mattê, ciammao ascì Levi, santo, apostolo e aotô do Vangelo che inti ediçioin da
Bibbia o precede sempre i âtri trei.

O viveiva a Cafarnao e o l'ea pubrican, osæ preposto, saiv'a dî ezattô de tasce.
O l'andò aprœuvo a Gexo con grande entuxiasmo, comme aregorda San Lucco,
desbaraçandose di ben terren. E l'è o Mattê che into so vangelo o riporta e
paole do Gexo: "Quande ti dæ limóxina, no deve savei a to scinistra quello ch'a
fa a drita, açoché a to limóxina a l'areste into segretto... ". Doppo a
Pentecoste o scrisse o so vangelo, rivotto a-i Ebrei, pe supprî, comme dixe
Zœuggio, a-a so assença quande o se recò presso di âtre gente. O so vangelo o
vœu primma de tutto dimostrâ che Gexo o l'è o Mescia ch'o realizza e promisse de
l'Antigo Testamento, e o l'è caratterizzao da çinque importanti discorsci do
Gexo in sce-o regno de Dê. Probabilmente a so morte a fu naturâ, sciben che de
fonte poco attendibile o vœuan martire de Etiopia.

No s'acapisce subito o desprexo pe i pubrichen, a-i tempi de Gexo, inta so tæra:
ean i ezattoî de tasce, e no se detesta quarchidun soltanto perché o travaggia a
l'Intendença de finança. Ma i Ebrei, a l'eppoca, no pagavan e tasce a un so
Stato sovran e libero, benscì a-i occupanti Romoen; gh'han da finançiâ chi i
oprimme. E amian a-o preposto comme a un detestabile conlaoaçionista.

Mattê o fa sto mestê in Cafarnao de Galilea. Co-o so banco lì a l'averto. Gexo
o-o vedde poco doppo avei guaio un paralitico. O-o ciamma. Lê o s'isa
tutt'assemme, o lascia tutto e o ghe va aprœuvo. Da quello momento cessa de
existe i tributi, e finançe, i Romani. Tutto scassao da quella paola de Gexo:
"Seguime".

I evangelisti Lucco e Marco o ciamman ascì Levi, ch'o poriæ êse o so segondo
nomme. Ma ghe dan o nomme de Mattê inta lista di dozze çernui da Gexo comme so
inviæ: “Apostoli”. E con questo nomme o compâ ascì inti Atti di Apostoli.

Pochiscimo semmo da so vitta. Ma gh'emmo o so Vangelo, a longo ritegnúo o primmo
di quattro testi canonneghi, in orde de tempo. Aoa i studdi mettan a quello
posto o Vangelo do Marco.

Into Vangelo de Mattê, ch'o l'è o segondo pe ampieçça (doppo quello de Lucco),
se notta çinque seçioin, che, rispettando una terminologia antighiscima, se
bazan in sce âtretanti "Discorsci". Un ezamme attento o mostra una compoxiçion
eseguia co-ina çerta arte e studio. L'orde cronologico o l'è soventi sacrificao
pe quello logico. Za Papia de Gerapoli (verso a meitæ do sec. 2°) o l'affermava
che o Mattê o coordinò in lengua ebraica i dîti (λόγια) do Gexo. Do pao, a pâ
confermâ, da un'analixi intrinseca, l'affermaçion tradiçionâ segondo a quæ
l'apostolo o scrisse l'œuvieta pe i Ebrei, convertii ò da convertî; ço spiega o
ton polemico e apologetico contra i Farisê. Nisciun evangelista çitta âtretanti
scriti vetero-testamentai con riferimento ò apricaçion diretta a-o Cristo, chi è
perçò presentao innançi tutto comme o Mescîa atteizo da-o popolo ebraico.

A diferença di âtri trei, o testo do Mattê o no l'è scrito in grego, ma in
lengua “ebraica” ò “paterna”, segondo i scritoî antighi. E squæxi de segúo se
tratta de l'aramaico, alloa parlao inta Palestiña. Mattê o l'ha vosciuo
inançitutto parlâ a crestien de origine ebraica. E a liatri l'è fondamentâ
presentâ i insegnamenti de Gexo comme conferma e compimento da Lezze mozaica.

Scrito inte 'na lengua pe pochi, o testo de Mattê o diventa libbro de tutti
doppo a traduçion in grego. O testo originâ che, comme s'è dîto, o saiæ stæto
scrito in aramaico, o l'è scentao sença lasciâ de traççe. A Gexa a ne fa
strumento de predicaçion in ogni lœugo, a-o dœuvia inta liturgia. Ma de lê,
Mattê, semmo pochiscimo. O l'è çitao pe nomme co-i âtri Apostoli inti Atti
(1,13) subito doppo l’Ascenscion a-o çê de Gexo. Ancon da-i Atti, Mattê o
risurta presente co-i âtri Apostoli a l'eleçion de Mattia, ch'o piggia o posto
de Giudda Iscariota. E o l'è in pê co-i âtri unze, quande Pê, into giorno da
Pentecoste, o parla a-a folla, anonçiando che Gexo o l'è "Segnô e Cristo". Da
pœu, o l'ha de segúo predicao in Palestiña, tra i so, ma ne son ignote e vexende
succescive.



https://lij.wikipedia.org/wiki/Repubbrica_do_Vermont

A Repubbrica do Vermont (Vermont Republic) a l'è stæta un stato indipendente de
l'America do Nòrd da o 1777 a o 1791. In to 1763, o trattoö de Pariggi o
l'aveiva concruzo a Guæra franco-indian-a e dæto l'area a o Regno Unïo. Parti da
region ean controllæ da a Provinsa de Neuvo York e parti da a Provinsa do Neuvo
Hampshire, co i teritöi di Monti do Neuvo Hampshire contestæ tra e doe provinse,
o Re d'Inghiltæra Zorzo III o l'aveiva piggioö a decixon de assegnale a o Neuvo
York. Ethan Allen e a so milizia, i Green Mountain Boys (Zueni de montagne
verdi) combatteivan primma contra i ingleixi e poi contra e provinse do Neuvo
York e do Neuvo Hampshire, e o chinze de zenâ do 1777 deciaravan l'indipendensa
da Republic of New Connecticut (Repubbrica do Neuvo Connecticut), dïta ascì
Republic of the Green Mountains (Repubbrica de Montagne Verdi). L'eutto de
luggio do mæximo anno o nomme o vegne cangioö in Vermont (da o françèise les
Verts Monts (e montagne verde). Veddi A segonda Repubbrica do Vermont ascì



https://lij.wikipedia.org/wiki/Regno_d%27Italia

Con Regno d'Italia se intende o stato creoö in sce unn-a parte bastante o in sce
tutta a penisoa italiann-a governoö da unn-a monarchia. In Italia se son
susseguiï diversci regni, i primmi di quæi in te l' etæ de mëzo, dappeu inte o
momento de dominaçion foresta e a a fin con a nascita do Stato attuâ, governoö
da a Casadda Savoia.

Dapeu a cheita de l' Impè Roman de ponente in to 476, ghe son stæti in Italia
diversci regni ghiæ da re Ostrogoti. Appreuvo a l'invaxon di Longobardi in to
568, lô instauron unn-a dinastia che a duò fin a l' arrïo de Carlo Magno e di re
franchi.

Nasciuo a a morte de Carlo Magno dappeu o trattoö de Verdun. O l'è stæto
unificoö da Adalberto in to 961

Nasciuo in to 1805 pe voei de Napolion Bonaparte da a Repubbica italiann-a,
sotta a a dominaçion françeise. Napolion o se autoproclamò re d'Italia o 26 de
mazzo 1805 a Milan. Viçeré o vegne nominoö Eugène de Beauharnais, ommo à
streit'euggi con Napolion e sensa ambiçioin politiche personæ. O regno o finì co
a fin de l' etæ napoleonica e i stati de primma vegnan restauræ, dappeu o
Congresso de Vienna.

Nasciuo dappeu e Guære de indipendensa italiann-a e finio co o referendum do
1946 e a proclamaçion da Repubbrica Italiann-a. O primmo re d'Italia o l'è stæto
Vitöio Emanuælo II de Savoia e l' urtimo Umberto II.



https://lij.wikipedia.org/wiki/Plusvalore

O Plusvalô o l'è ün di concetti fondamentali dell' economia politica, definio da
Karl Marx in te a sö ben nota opera O Capitâ. Marx o l'ea arrivou a definï o
plusvalô partindo da o travaggio de dui atri economisti, Adam Smith e David
Ricardo. Mentre l' economia preçedente a vedeiva o valô in ti oggetti,
limitandose a seguï quello che avvegne attraverso o scangio de unna merçe con
un'atra, l'introdusion do concetto de plusvalô a l'ha portou a vedde che o valô
o deriva da o lòu. Segundo Lenin a teoria do plusvalô a l'è a pria angolare d'a
teoria economica de Marx.

O valô de unna qualsiasi merçe perciò o l'è determinou da o tempo de lòu
socialmente neçessaio pe a sö prodüsion. In atre parolle l'operaio o vende a sö
forsa de lòu a-o proprietaio da fabbrica ( ò da tæra se o l'è un brassante
agricolo ). Unna primma parte do tempo che l'operaio o passa lòuando a ghe serve
pe guägnä quello che serve pe soddisfä i bezögni fondamentali, sö e d'a sö
famiggia ( alimentasion, casa, etc.), oscia quelle che poemmo ciammä speize de
mantegnimento, ottegnindo in cangio o salario. O tempo rimanente o l'è invece
quello in to quæ se prodüxe o plusvalô e segundo Marx o no vegne retribuio,
essendo coscì ä base do profitto do capitalista. Pe questo motivo o padron o
l'ha interesse a allungä l'oraio da giornä de lòu (Plusvalô assolüo) e a diminuï
o tempo neçessaio perchè l'operaio o l'arrive a prodüe quante serve pe e speize
de mantegnimento (Plusvalô relativo). Quest'urtimo risültou o se ottegne con
l'organizzasion do lòu e co-o svilüppo tecnologico.



https://lij.wikipedia.org/wiki/Plateatico

Ô Plateatico ô l'ea un tribütô de origine feudale che ô se versava in cangiô da
poscibilitæ, permanente o temporanea, de döviä ô suolo pübblico. In gergo
urbanistico, defæti, plateatico ô l' è un termine che ô l'indica un ciassä
idoneo all'allestimentô de banchi e banchette. Ô plateaticum ô l'ea anche dîto
plateagium o platagium e ô l'ea ancôn in vigôre in ta França dô XVII secolo côn
ô nômme de plaçage o placeage.

Finna dai tempi dell' Etæ Comunale pe pôei tegnî in sce suolo pübblicô i banchi
pe môsträ a merçe in vendita, ghe vôeiva una speccie de autôrizzasiôn che a se
ottegniva mediante ô pagamentô de unna çerta sômma, prôpôrzionä ä parte de
"platea" (ciassa) occupä. In genere, ae origini ô l'ea inteisô cômme imposta in
sce i cônsümmi, dunca riferîa ä quantitæ de merçe e all'estensciôn de terren che
ghe vôeiva pe tegnî i banchi; sôlô doppô a s' è caratterizzä cômme imposta per
l'occupaçiôn dô suolo pübblicô. L'imposiçiôn fiscale a nô l'ea assolüta: gh'ea
defæti nümerose "zone franche", dôve i commercianti ean esenti daô pagamentô dô
tribütô: ad es. i territoi de prôprietæ de abbaçie e e çittæ governæ dai
vescôvi. Riferìsce Ludovico Antonio Muratori (in Antichità italiane,
Dissertazione XIX De' Tributi, delle Gabelle, e di altri oneri pubblici de'
secoli barbarici) che Il plateatico, che si truova in alcuni documenti, era un
tributo pagabile da chi volea vendere in piazza. I Longobardi han fætô largô üsô
dô plateaticum, ma inteisô cômme imposta in sce e fôreste che a comunitæ a
pagava ai scignôri, cômme l'erbatico, ô legnatico, ecc. Durante ô periodo svevo
ô plateaticum ô l'ea passoô a indicä i tribüti doganali che se pagavan pe e
merci trasportæ da unna çittæ all'atra in occaxiôn de feë e mercôei. Unna
questiôn de plateatico a l'ea stæta l'origine dô scontrô tra Regnô de Napôli e
Santa Sede, nota cômme Controversia liparitana: ô vescovô de Lipari ô l' aveiva
ô privilegiô de no pagä ô plateatico. Ô gabelliere, invece, avendilô çercoô, ô
vescovô o l'aveiva scomunicoô i gabellieri. Ô Re de Napôli, in quante erede in
Sicilia di re normanni, o l'applicava l'appellô pe l' abüzô, cancellandô a
scomunica, ma incôrrindo in te quella inflitta dä Santa Sede.

I Comüni italien, ad esempiô Cremônna, Modena, Verônna, Nòvara, ecc., han unna
appoxita unitæ organizzativa pe ô pagamentô dô canone (côscidita tascia pe
l'occupaçiôn de spasî e aree pübbliche, a tutela dell'ôrdine pübblicô e
dell'urbanistica. In quarchedün de questi Comüni, l'Unitæ organizzativa ha l'ha
conservoô a denominaçiôn de Plateatico, foscia in omaggio ae antighe tradiçiôin
storiche.



https://lij.wikipedia.org/wiki/Pitagora

Pitàgora (gr. Πυϑαγόρας, lat. Pythagŏras). Matematico e filosofo do sec. 6º a.
C.

Figgio de Mnesarco, nasciúo a Samo inta primma meitæ do VI sec. a.C. Apollodoo o
colloca a so acme' into 532-531 a C. O fu scolao de Fereçide e de Anascimandro.
Un dæto de rilevo o l'è o so trasfeimento da-a Greçia inte l'Italia meridionâ
(foscia in gio a-o 529 a.C.) dove o fondò, a Croton, una celebre scœua
filosofica - ch'a l'è consciderâ fonte e origine da coscì díta «filosofia
italica» - inte forme de una comunitæ religiosa con intenti de rigeneraçion morâ
e politica. A dotriña ch'a caratterizza, ciu comunemente, a filosofia pitagorica
a l'è quella ch'a conscidera o numero comme essença de tutte e cose, in quante
ogni aspetto do reâ o vegniva ricondúto a una reçiproca relaçion ò armonia de
quantitæ numerabile (modello pe eccellença ea ritegnuo a concordança di soin, a
synphonia, realizzâ inta muxica a traverso di intervalli matematichi). Tutti i
numeri, pe i Pitagorichi, ean suddivixi inte doe classe, di pâ e di despa (una
terça a l'ea quella do pa-despa, individuâ inte l'un-monade).

A tradiçion che o riguarda a l'è coscì collegâ con quella concernente o
pitagorismo posteriô che l'è assæ diffiçile isoâ, in lê, i dæti che se pœuan
consciderâ comme di costituenti aotentichi da fixonomia do pensatô ionico. Circa
a personalitæ de Pitagora l'è tuttavia poscibile ricavâ de indicaçioin segue da
quarche mençun de scritô antigo, ò so contemporannio ò de poco posteriô
(Senofane, Eraclio, Erodoto): cosa ch'a l'escludde o sospetto che a so figua a
posse desciorvise inte quella de un eroe eponimo da comunitæ pitagorica e a
rende poscibile consciderâ a tradiçion conçernente a so vitta comme
presupponente un effettivo nucleo storico. Segondo a tradiçion, Pitagora, figgio
de Mnesarco, o nascette a Samo inta primma meitæ do sec. 6º a.C. Scolao de
Fereçide e de Anascimandro, o se recò in Egitto pe inprendighe a sapiença de
quelli sacerdoti. Tornao a Samo e trovao a so patria sotta o governo do tiranno
Policrate, o se trasferì inta colonia de Croton inta Magna Grecia e o ghe fondò
a so comunitæ.

A Pitagora e a-a so scœua se deve a distinçion tra logistega e aritmetica,
saiv'a dî tra e regole pratiche de calcolo in sce-i numeri (intreghi) e a
sciença di numeri. Pitagora quindi «o l'elevò l'aritmetica a-o de d'ato di
bezœugni di mercanti» (Aristosseno). Pâ seguo che a Pitagora e a-i pitagoreghi
segge da attribuî: a distinçion di numeri in pâ e despa; a definiçion di numeri
amicabili e di numeri perfetti; a rappresentaçion geometrica di numeri intreghi
mediante di gruppi de ponti disposti in moddo da formâ de figue geometriche
regolæ, ch'a permisse a-i pitagorichi de conseguî di risurtæ importanti relativi
a-i quadrati perfetti, a-a somma di termini de una progrescion aritmetica, ecc.

Quante a-a geometria, ôtr'a-o famoso teorema de Pitagora, a-a scœua pitagorica
l'è attribuio: 1) o teorema segondo o quæ a somma di angoli interni de un
triangolo a l'è inguâ a doi angoli retti; 2) a risoluçion geometrica di
equaçioin de 2º grao; 3) i primmi elementi da teoria de proporçioin e da
scimilitudine; 4) a scoverta di incommensurabili; 5) a costruçion di «corpi
cosmichi», saiv'a dî di çinque poliedri regolæ, ò aomanco de quarchedun de
questi.

Ma a Pitagora e a-i primmi pitagorichi dev'êse attribuia ascì, e sorvetutto, a
fondaçion da geometria raçionâ. O dexideio de dâ una giustificaçion rigorosa e
generâ, no empirica ni limitâ a pochi caxi, do teorema de Pitagora, o portò
Pitagora e i so allevi a ordenâ a geometria inte de cadeñe de deduçioin che,
partindo da de veitæ sence e evidente, condussan de man in man a-a scoverta de
de proprietæ sempre ciu riposte.

Teorema de Pitagora: un di primmi teoremi da geometria clascica, segondo o quæ o
quæo costruio in sce l'ipotenusa de un triangolo rettangolo o l'è equivalente
a-a somma di quæi costruii in sce-i cateti; o g'ha nomiose generalizzaçioin
(teorema de Pitagora generalizzao, n-dimenscionâ, ecc.) e o l'è a-a base do
concetto de distança inti spaçi eüclidei ò psœüdoeuclidei.

Di âtre teorie tipiche do pitagorismo son a reincarnaçion ò metempsicoxi, e a
dotriña cosmologica. A metempsicoxi a l'ea a credença inta trasmigraçion di
añime da un corpo a un âtro - de specie despæge ascì- doppo a dissoluçion. Se
tratta de-uña de dotriñe de Pitagora ciu soventi reciammæ da-a lettiatua
crestiaña; aoa pe accentuane e affinitæ co l'insegnamento crestian (corpo comme
prexon, l'añima immortâ a sequæo inte questo ch'a l'aspeta a liberaçion verso
una biatitudine de vitta incorpoia, inte un mondo ciu âto), aoa pe drammatizzane
e differençe (negaçion de l'individualitæ de l'añima umaña, so inguaggiança con
quella di animæ bruti, vegetæ e mineræ, ecc.).



https://lij.wikipedia.org/wiki/Pinhani

I Pinhani son un grüppo turco de soft-rock formòu a Istanbul inte un primmo
momento da dui cuxin: Sinan Kaynakçı (cantante e chitarista) e Zeynep Eylül Üçer
(cantante e bassista).

I ätri conponenti fissi do grüppo son Akın Eldes primmo chitarista e Hami Ünlü
ch'o sonna a bateria. I Pinhani an publicòu trei dischi, İnandığın Masallar (Foe
da credde) (2006), Zaman Beklemez (O tempo no spera) (2008) e Başka Şeyler
(2012).

1. İstanbul'da 2. Seni Bana Anlatırlar 3. Hele Bi Gel 4. Beni Al 5. Dön Bak
Dünyaya 6. Ben Nası Büyük Adam Olucam 7. Haftanın Sonu 8. Unutuldular 9.
Yıldızlar 10.Gözler Anlatır

1.Zaman Beklemez 2.Düğün 3.Ağlama 4.Ne Güzel Güldün 5.Dursana Dünya 6.Sırası
Değil 7.Yansın 8.Bir Anda 9.Yalnızlık 10.Sevmekten Usanmam 11.Düğün Dernek

1.Bana Hediye 2.Yitirmeden 3.Beni Unutur Musun? 4.Kaçsam Gitsem 5.Çok Aşık
6.Değirmendeki 7.Hiç Kimseyim 8.Kendime Zararım 9.Düşen Yaprağın İçinde 10.Eylül
11.Kapı Parası 12.Günaydın Sevgilim



https://lij.wikipedia.org/wiki/Organizza%C3%A7ion_de_Na%C3%A7ioin_Un%C3%AFe

E Naçioin Unïe, nommi offiçiæ: United Nations in ingleise, Nations Unies in
françèise, Naciones Unidas in spagnollo, الأمم المتحدة in àrabo, 联合国 cineise e
Организация Объединённых Наций in russo son unna organizzaçion internaçionâ a
cui raxon a l'è l'agiutto da cooperaçion internaçionâ in te ramme da lezze
internaçionâ, a seguesa internaçionâ, o sviluppo economico e l'ugualiansa soçiâ.
L'Organizzaçion de Naçioin Unïe a l'è stæta fondâ in to 1945 da çinquanta
naçioin doppo a Segonda Guæra Mondiâ e a l'ha sostituio a Liga de Naçioin fondâ
in to 1919 appreuvo a-a Primma Guæra Mondiâ. Ancheu e Naçioin Unïe g'han 192
membri, praticamente tutte e naçioin indipendenti reconosciùe
internaçionalmente. E Naçioin Unïe, ONU, son governæ da un conseggio de
seguressa dovve i çinque stati vinçitoî da segonda guæra mondiâ g'han o drïto de
veto in scie resoluçioin de l'ONU; i çinque membri permanenti do conseggio de
seguressa son:



https://lij.wikipedia.org/wiki/Onfale

Onfale, Omfale in greco a l' è un personaggio da mitologia greca. Reginna da
Lidia, a l' ea figgia do sciümme Iardane ( o Iardano ). Segundo a lezzenda
Onfale a l' aveiva fæto scciavo Eracle ( l 'Ercole di Romani ), indossando a
pelle de leon dell' eroe e döviando o sö bacco. A Eracle restava da fiä a lanna
e fä atri travaggi femminili. A scciavitü de Eracle a saieiva düä trei anni, in
ti quali Onfale a generava con læ quattro figgi: Illo, Agelao, Lamo e Tirseno (
quest' ürtimo segundo quarchedün o se saieva ciammou Tirreno ). O personaggio de
Onfale o l' ha ispirou parecchi artisti: zà in epoca clascica, greca e romana,
se conosce de sö statue, de quali unna bella a l' è de marmo, de epoca
imperiale, e a se conserva in ti magazzin di Musei Vatichen. Successivamente
ricordemmo i dipinti de Rubens, de Tischbein, de Andrea Casali, de François
Lemoine, de Giovan Francesco Romanelli. Fra i poeti che han trattou o mito de
Onfale ricordemmo Stazio e, successivamente Poliziano e Torquato Tasso in ta sö
celeberrima Gerusalemme Liberä.



https://lij.wikipedia.org/wiki/Nietzsche_a_Zena

Friedrich Nietzsche, autô de Zarathustra, da Genealogia da morale e de tante
atre oeuvie che ne fan un di ciù gren filosofi da sö epoca, o l' ha passou
diverso tempo da so vitta a Zena. In particolâ o l'arrivava in çittæ o 9
novembre 1880. In te l'inverno succescivo o finiva de scrive Aurora, libbro
ideou a Venessia in ta primaveia do mæximo anno. In te unna lettia a Peter Gast
do 24 frevä 1881 o Nietzsche o scriveiva, a propoxito de Aurora, che i mæ trei
patroin zeneixi Combo, Mazzin e Paganin gh'han collaborou, o a-o meno mi g'ho
questa imprescion. O filosofo o viveiva alloa in sce a montä de Battistinn-e.
Tütti i giorni o camminava fin a Sturla dove in sce i scöggi o riportava in sce
pappë i sö penscëi. L'aspetto, o moddo de fä, o stile modesto de vitta, l'aia
meditativa aveivan portou e gente do popolo a daghe o nomiagio de o santo. Doppo
a stæ, passä in Svissera, Nietzsche o tornava a Zena l' autunno succescivo,
ripartindone a marso 1882, in nave, pe Mescinn-a. Atro soggiorno zeneize dao 18
novembre 1882: ma a ciù parte de questo inverno Nietzsche o a trascoriva a
Rapallo, che alloa o l'ea un poviou paise de pescuei. L'autunno 1883, da Zena o
passa a Nissa, in çerchia de un clima ciù bon, scrivendo, sempre a l'amigo Gast:
ecco perchè ho dæto l'addio ä mæ cä çittæ do Combo... ho piggiou allogio...in
Nissa vegia, coscì...pä de trövase in te un sobborgo de Zena. In te l'autunno
1886 gh'è un breve soggiorno a Zena e ä Rüa de Camoggi. Sempre in te unna
lettera a Gast, do 7 arvï 1888, lezzemmo che A Zena...çinque o sei posti
prediletti...de un'incomparabile pallida nobiltæ, molto molto superioî a quello
che ofre a Costa Azura. … e quande un o va a Zena l'è comme se ogni votta o fîse
riescìo a evadde da lê mæximo...Mai ho sentio l'annimo traboccante de
gratituddine comme in te questo mæ pellegrinaggio attraverso Zena.



https://lij.wikipedia.org/wiki/N%C3%B6i

Nöi u l'è situóü int'a Provinsa de Sann-a, vixin a Spotorno e O Finâ. U dista 15
km da Sann-a.

Nöi a fasceiva parte de Rumma e u sö Impero, du quæ a l'ea un múnicippio. Poi a
divëgne unn-a grande allëà de Zena, e int'o 1097 a se rivelò fundamentà pë e
cruxië. Poi int'o 1202 divegne a Repubbrica de Nöi, finn-o a quando int'o 1797 a
vegne preisa dai Franceixi. A sö diocesì a vegne unïa a quella de Sann-a int'o
1829 e entrò int'o Regno d'Italia int'o 1861.

U Çentru Stôicu presenta - oggi in-scia Aurelia, un tempo direttamente in-scia
spiaxa in-sciu mà - cun un frunte porticóü. Questo l'ea originariamente u çentru
marinaïu, ä stessa manëa in cui ù porticóü de Sottúripa lo era pë Zena.

Nöi a çe basa in-scia pesca e agricoltùa. L'attività agricola a çe basa
soprattutto in-scia produçoin de vin e d'olio d'oliva.

A l'è vïxinn-a a Spotorno e a O Finâ in provinsa de Sann-a. A gà de frasiün:
Tosse e Vöze. A lè situà lungu l'Aurelia e a ghe a staçiun Spotor-Nöi in ta
linea Ventimiggia-Zena e a autostrada A10 a Spotorno.

Ä staçiun ferruviaria ciù vixinn-a a l'è quella de Spotorno in-scia linea
ferruviaria Ventimiggia – Zena int'u tratto locale che u l'è situóü tra
Ventimiglia e Sann-a.

Scindico: Ambrogio Repetto (Lista Çivica) dal 14/06/2004 Çentralìn del comune:
019 748903 Email del comune: tributi@comunedinoli.it



https://lij.wikipedia.org/wiki/Martin_Lut%C3%AA

Martin Lutero (1483-1546) o l'è stæto un pensatô religioso, ch'o l'ha dæto avio
a-o Protestanteximo. Fratte de Wittenberg inta Sassonia, o scriveiva in to 1517
e sö famoze 95 texi, in te quæ o condannava a pratica da Gexa de vende e
indulgense (vosciüa da-o pappa Lion X pe arecögge e palanche necessaie pe a
construsion da cupola de San Pê, a Romma). O 5 dexembre do 1520 o Lutero o
brüxiava a bolla papale che a ghe imponeiva de retiä e sö affermasioin, penna a
scomünega. Comme conseguensa Leon X o scomünegava effettivamente Lutero in to
zenä do 1521. L'imperatô Carlo V o convocava a Dieta de Worms (unna assemblea di
maggiorenti de çittæ tedesche) con l'intension de costrenze Lutero a rinnegä e
sö idee. Però Lutero o restava fermo in sce e sö poxisioin, forte anche
dell'appoggio do prinçipe Ferdinando de Sassonia. In seguito o se saieiva ascoso
pe un anno in te un castello, dove o l'avieiva traduto a Bibbia in tedesco pe
mettila a dispoxision anche de chi no conosceiva o latin: defæti segondo lê
doveiva vaì o libero esamme: ogni fedele o doveiva avei a poscibilitæ de lezze e
interpretä e Sacre Scrittüe. A fede luteranna a piggiava velocemente campo,
segge tra i nobili che tra i villen. Questi ürtimi in ti anni 1524-1525
descadenavan ascì unna rivolta, che però o Lutero o condannava. Segundo o
riformatô bezögnava avei libertæ spirituale, ma rispettä l'autoritæ di prinçipi
in campo politico. In seguito ghe saieva stæto unna guera fra i prinçipi luteren
e Carlo V ch'o difendeiva o Cattoliceximo: questa guera a saieiva finia solo in
to 1555 (Paxe de Augusta), con Lutero zà morto. A Germania a se divideiva fra i
stati cattolici e quelli protestanti.



https://lij.wikipedia.org/wiki/Maja_Tonieta

Maia Tonieta (fr. Marie Antoinette, td. Maria Antonia) d'Asburgo-Loreña , reña
de França, (2 Novembre 1755 – 16 Otobre 1793).

A nascette a Vienna o 2 novembre 1755 da Françesco I de Loreña e da Maia Texo.
In vista de quell'union co-o drafin de França ch'a doveiva coonâ i nœuvi
rapporti tra França e Aostria, doppo l'imbosamento di alliançe, a so educaçion a
fu affidâ a l'abao de Vermond, çernuo da-o ministro françeize ducca E.-F. de
Choiseul. A fu domandâ ófiçialmente in spoza o 16 arvî 1770. Çinque giorni
doppo, a partiva da Vienna, e o 14 de mazzo a s'incontrava con Luigi XV e co-o
Drafin inte vexinançe de Compiègne. E noççe fun celebræ a Versagge o 16. Da
primma a graçia figioesca de Maja Tonieta a conquistò tutti, ma fîto incomençò i
dissensci e e difficortæ. Raxoin de dignitæ e de morâ son suffixente a spiegâ a
repugnança che Maja Tonieta a dimostrò verso a Du Barry, raxoin de gratitudine
giustiffican e so scimpatie pe Choiseul, artefixe do so maiezzo; ma de tutto
questo approfittò i seguaxi do ministro pe accaparrâ a drafiña e mescciâla inte
'na lotta inta quæ dignitæ e morâ no intravan pe ninte. L'ostilitæ contra a
favoiia Du Barry a creò da prinçipio a Maja Tonieta una larga popolaritæ. Ma a
morte de Luigi XV a trovò a nœuva regiña ancon dixinovenne, impreparâ comme o
majo a sopportâ e responsabilitæ da coña.

Da questo momento ebbe començo quello periodo de discipaçion ch'o fu fatâ a-o so
prestiggio e a-o so bon nomme: no solo i balli e e partie de piaxei, ma ascì di
capriççi ciu dispendioxi comme l'acatto de gioielli e o zœugo. Inconsciente do
peigo, a no dœuviò arcun discernimento inta çernia di amixi. A so scimpatia pe o
conte d'Artois, o favô e a familiaritæ concessa a-a prinçipessa Maia Texo de
Lamballe e sorvetutto a-a cricca ch'a fava cappo a-a contessa de Polignac, ghe
creon di implacabili nemixi inte gren famigge aristocratteghe, e de riflesso
dettan origine a l'ostilitæ popolâ. Da-a corte començò a feroxe campagna contra
l'"aostriaca" ch'a l'accompagnò scin a-o patibolo. A so legereçça e a so
imprevidença davan bon zœugo a-i avversai. Inte un momento de agua crixi
finançiaia, sciña de speize no enormi, comme o ristabilimento da carega de
sovrintendente da caza da regiña, a benefiçio da Lamballe, e i abbellimenti do
Picceno Trianon, ean sença dubbio inopportuñe, e a calunnia a poette façilmente
ezagerâle scin a fâle apparî delittooze. A-e so amixiççie Maja Tonieta a
l'arestò fedele con orba ostinaçion. L'influença di Choiseul a-a trasse a-a
scandalosa proteçion do conte de Guines; a-a feççe alliâ co-o conte J.-F.
Maurepas contra J. Turgot; a-a misse in urto co-o megio ministro de Luigi XVI,
Ch. de Vergennes. A nascita da primma figgia, e da pœu quella do drafin, a parse
ricondúla a una vitta ciu assennâ; ma a no seppe manco alloa deliviâse da-i
Polignac, e l'odioxitæ de so inframmettençe, comme pe-a nomina de Ch.-A. Calonne
e do marcheize de Castries, a recheite in sce-a regiña.

Durante a rivoluçion, a deboleçça do re a costrenzè Maja Tonieta a asumme una
parte direttiva. Ma s'a dette prœuva d'una gran força de carattere, a mancò do
tutto de ciaroveggença e de cegæçitæ. A no seppe ò a no poette guaagnâ e
indecixoin do maio, e manco e proprie antipatie. A l'açettò con repugnança
l'agiutto do Mirabeau, ma a no ne seguì i conseggi. Doppo Varennes a començò de
trattative co-i costituçionæ ma a-e annullò praticamente, sconfessandole presso
e corte eüropee. A refiò a ciu ripreize l'appoggio de La Fayette, a respinse
Dumouriez. Doppo o 10 agosto 1792, e ciu doppo l'oçixon do re, tutto l'oddio di
rivoluçionai o se rovesciò contra de lê ch'a l'ea stæta imprexonâ, scin da-o 13
agosto 1792, into Tempio. O 1° agosto 1793 a Convençion a decize o so processo,
e o giorno seguente a fu transfeia da-o Tempio a-a Conciegerie. O 14 d'ottobre
ebbe inandio o dibattimento, ch'o duò doi giorni. A-i zuæ fu posto quattro
quexii, riguardanti l'existença de d'intelligençe coi nemixi esterni da
repubbrica e de un complotto pe provocâ a guæra civî, e a parteçipaçion de
l'accuzâ. A risposta a fu affermativa, a l'unanimitæ, e Maja Tonieta a fu
condannâ a-a peña de morte, ch'a fu eseguia o 16 d'ottobre, a 12 oe.

Nonostante e calunnie co-e quæ se çercò de denigrâ a regiña, a donna e sciña a
moæ, into dâ un giudiçio in sce Maja Tonieta l'è ciu giusto parlâ de erroî che
de corpe. Carattere impurscivo, ostinao, che un'educaçion troppo indulgente a no
l'aveiva saciúo modificâ, sposa a un zove ch'o l'impiegò dotrei anni a superâ a
propria timideçça fixica e o no l'ariescì mai a guâgnâ quella morâ; sença un
solo consegê dexinteressao ch'o-a raffrenesse e a dirizzesse (a moæ a ghe dava
di ottimi conseggi, ma a voeiva sorvetutto che lê a servisse a-i fin da politica
aostriaca) a divègne façile preiza e vittima de façioin che scciancavan
Versailles. D'indole diametralmente opposta a quella do maio, a no l'ebbe con lê
che un ponto de contatto: l'odio de l'etichetta, e comme lê a no vidde che o
çeimoniâ de Luigi XIV o l'ea un di pilastri da vegia monarchia. Sciben ch'a se
diciaresse scinceamente françeize, a no l'acapì l'añima da so nœuva pattria, e
inta societæ ch'a-a circondava e so scimpatie andon a-i elementi pezoî: quelli
nobbili incoscienti e fàttoi che spendeivan e so energie inti piaxei e inte
cabbale de corte, di quæ se pœu, aomanco pe un çerto tempo, pigiâ comme tipo o
conte d'Artois. Inta crixi supremma a pensò de sarvâ a coroña co l'agiutto do
strangê; a no vosse, aomanco pe scin che visse o Luigi, ni l'invaxon armâ, ni a
guæra civî, ma a no compreize che l'intervento militâ o l'ea una conseguença
inevitabile de quello diplomatego. A dignitæ davei regâ co-a quæ a percorse o so
carvaio de dô a l'obriga a-a reverença, ma se deve riconosce che i so erroî
contribuin a preçipitâ a catastrofe da monarchia.



https://lij.wikipedia.org/wiki/Luigi_Anselmi

Se voesci vedde Luigi Anselmi, no andælo a çercâ a casa e tantociù de nêutte. Pe
incontrâlo ve basta aspëtâ che e stradde seggian deserte e mettive in galleria
Mazzini. Quande a gente a va a letto, o magari quando a dorme zà, ô «Giggio» ô
sciorte a passeggiâ pe-i carroggi, pe Zena deserta, squæxi pe gödîse, da solo e
in paxe, e cose belle che ô traffego de giorno o l'asconde.

A veddilo comportâse comme un guardian notturno porriesci ciammalo misantropo.
Mi invece ô ciammo poeta. Perchè sò che drento de lê, - scibben o segge rustego,
serio, spesso permaloso - gh'è o chêu d'ûn artista ch'o sa vedde, capî e spiegâ
i sentimenti do popolo da o quæ o l'è nasciûo. E segge ch'o ve fasse cianze o
ch'o ve fasse rîe, o «Giggio» o lasciâ sempre in voiatri a convinsiôn commovente
d'avei dîto quarcosa de logico e de vêo.

Questo, de ricordâ ai zeneixi e cose umili e pratiche da nostra vitta de tutti i
giorni e de saveighe rîe in çimma, a l'è un po' a ciave do successo de
l'Anselmi. Ommo istintivo e geniale, se pêu dî ch'o s'è faeto da solo; basandose
in sciä sò pasciôn, in sciö sò estro e in sciö spirito de osservaçiôn:
l'osservaçiôn anche d'unn-a stradda de nêutte, d'un mainâ ciucco, d'ûn spassin
ch'o rasccia ûn manifesto.

Nasciûo a-e Grassie, çinquantêutto anni fa, figgio de zeneixi, Luigi Anselmi o
l'ha faeto anche o portuale. Ste origini, che g'han insegnôu a leze in ta parte
ciù intima da Zena modesta ma vera, son stæte a sò fortunn-a.

Trent'anni fa, incontrando Marzari in t'a bottega do «Rêua», o s'è accorto che
quarchedun trovava spiritose e sò scenette e ch'o-e voeiva reçitâ. Da quello
momento o successo o l'è arrivôu de botto. Son vegnûi i dischi, e parodie pe-e
compagnie de rivista, e commedie pe-a radio, e cansôin che han fæto vegnî o
magon a tanta gente. ' E anche, in to 1954, a medaggia d'öo do Scindico Pertusio
pe premiâ a sò valorosa attivitæ.

Se pêu dî che anchêu no ghe segge zeneize ch'o no l'agge mai sentîo un disco
creôu da Luigi Anselmi e inciso da Giuseppe Marzari; e bonn-a parte de quelli
ch'o l'ha fæto rîe, o disco l'han anche accattôu.

In t'o trenteximo da sô attivitae Luigi Anselmi proscimamente o pubblichiâ unn-a
raccolta di sò maggiori successi fonografici sperando de fâ cosa gradiâ a tutti
i zeneixi che l'han sempre seguîo.

Portæ da-i emigranti, conservæ da-i mainæ, i dischi de l'Anselmi se son sparsci
pe-o mondo; son in qualunque posto se intende a lengua zeneize; pâ ch'aggian a
calamitta perchè fan fermâ sempre a gente davanti a-e bitteghe de radio.

O baritono Taddei o l'ha contribuîo a fâ conosce unna bella, foscia a ciù
nostalgica cansôn de l'Anselmi: «Saluta Zena», cantandola a tutti i zeneixi ch'o
l'ha incontrôu pe-o mondo. O l'ha çercôu de rende meno doloroso o vêuo lasciôu
da Mario Cappello, ch'o l'aveiva in repertorio.

No l'è façile scordâse a sò grande interpretaçiôn. Sotto a luxe bleu di
riflettori, tegnindo in man o mandillo in segno de salûo, o cantava o
ritornello: «Ciao, salutime un po' Zena, - Portoia, a Mænn-a, o Meu! - Ciao,
salutime un po' Zena, - che l'ho sempre chì in t'o chêu!».

Luigi Anselmi, scibben o segge popolare, scibben o l'agge avûo grandi successi,
o l'e stæto misso un po' in disparte in questi ultimi tempi e no se ne capisce a
raxôn. Tanto ciù ch'o no l'ha solo travaggiôu pe sò conto ma ch'o l'ha anche
favorîo a carriera de vari artisti da scena leggera, començando da o sò amigo
Tino Scotti.

Noiatri conscideremmo o «Giggio» comme un di rappresentanti ciù esprescivi do
nostro carattere: o no l'è ommo de lettere ma o l'arve con sinceritæ o sò animo
ai atri. E i atri dimostran de capîlo.



https://lij.wikipedia.org/wiki/Lotta_pe-e_investitue

Lotta pe-e investitue , conflito tra o papato e l’impeo duao da l’urtimo quarto
do sec. 11° scin a-o Concordato de Worms (1122).

Con Carlomagno o poei regio o l'aveiva commençao a intervegnî inta nomina di
vescovi e di abboei; ma co-a creaçion da fœüdalitæ ecclexiastega, sviluppaase
sorvetutto inte l'Œüropa ocidentâ durante i regimmi di sovren da casa de
Sassonia, l’ingerença di laichi inte cose ecclexiasteghe a l'aomentiâ ancon ciu
mediante a prattica, connessa co-o conferimento do benefiçio fœüdâ, de
investitue (da-a quæ a denominaçion, aponto, de "lotta pe j-investitue"): questa
a se mostrò fattô determinante da coruçion e da scimonia ecclexiastega, che
apparsan coscì ligæ istituçionámente a-a sottomiscion de cose ecclexiasteghe a-e
compromiscioin do zœugo politico. O papato, scheito de prestiggio e redúto a-o
rango de una força inta quæ se faxeiva vai di agenti de poei locâ, o dovette, e
ciu votte, subî l’iniçiativa de l’impeo, che, taloa, o se rivelò de fæto
moralizzatrixe, pù perseguindo de finalitæ politiche continzente.

I primmi tentativi de un movimento de riforma da vitta ecclexiastega s'inandion
da-a badia de Cluny in Borgogna, za into sec. 10°; ma solo verso o 1050, pe
impulso specce de l’œuvia desguggeita inta cançelaja papâ da Ildebrando de
Soaña, dapœu pappa Grigœu VII, a lotta contra a scimonia e o ciu generâ problema
de investitue o divegne argomento de mezue disciplinæ e de decixoin canonneghe.
Sotta o pontificato de Niccolò II, into Concilio lateranense do 1050, o problema
da riforma da Gexa o fu posto inte di termini nœuvi: sganciamento do papato da-a
preponderante influença de l’impeo mediante l’aboliçion do Privilegium Othonis,
da un lao, e eliminaçion de l’ingerença laica inte cose ecclexiasteghe, da
l’âtro. Mentre de fæto se stabilì che o pontefixe d’alloa in avanti o foise
eletto, con escluxon de un intervento diretto imperiâ, da-o coleggio di cardinæ,
se feççe averto divieto a chi se sæ de riçeive una gexa da-e moen de un laico;
divieto ribadio da Lusciandro II into 1063 e, con espliçito rifeimento a-i
vescovi, da Grigœu VII into 1075.

Co-o decretto gregorian ch'o comminava a scominiga a-i contravventoî, laichi e
ecclexasteghi, de norme disciplinæ statuiie da-o Concilio lateranense do 1059, e
insemme con l’affermaçion, in sce 'n cian teorico, da voentæ accentratrixe de
Grigœu VII into Dictatus papæ, a lotta de investitue a l'intrò inta so fase
decixiva, ch'a fu conduta sença escluxon di arme, materiæ e spiituæ. Durante o
longo e drammatico contrasto tra pappa Grigœu VII e l’impiatô Enrico IV o
problema de l’investitua ecclexiastega da parte do laicato o divègne un aspetto
de quello generâ di rapporti tra impeo e papato, di rispettivi limmiti e de so
interferençe.

A lotta, proseguia ascì da-i successoî immediæ de Grigœu, Vittô III (1086-87) e
Urban II (1088-99), sempre contra l’impiao Enrico IV, a se amermò durante o
pontificato de Pascâ II (1099-1118), o quæ into 1111 a Sutri o renonçiò a ogni
benefiççio feüdâ a vantaggio de vescoi e abboei, in cangio de una vea libertæ da
Gexa, in tâ moddo reiza indipendente da l’ingerença do poei imperiâ: renonçia
tuttavia ch'a l'arestò lettia morta, pe l’oppoxiçion di contrastanti interesci,
subito insorti violentemente a impedîne l’attuaçion.

O conflito o terminò invece tra e doe supremme aotoritæ into 1122, quande o
coscì díto Concordato de Worms convegnúo tra Enrico V e Callisto II, oltre a
riaffermâ i deliberæ do 1059 in orde a-a libertæ de l’eleçion papâ (pe âtro
osservæ de ræo int'o mæximo periodo da lotta), o l'escluse quæ se sæ intervento
laico da l’investitua spiituâ; e se into regno de Germania l’imperatô o
conservava a poscibilitæ de influî in sce-e eleçioin a-e sede episcopæ e
abbadiæ, tâ poscibilitæ a l'ea escluza invece in Italia e in Borgogna. Co-a
lotta pe e investitue o papato o començò o processo de svincolamento da-a tutela
do poei imperiâ, vegnindo l’unico e sovran regolatô e giuddiçe de l’ordinamento
interno da Gexa.



https://lij.wikipedia.org/wiki/Lista_di_monarchi_britanneghi

Lista di monarchi d'Inghiltæra, ch'a l'è stæta unificâ comme regno in te 'na
serie de passaggi da Alfredo o Grande do Wessex e sö nevo Athelstan da l' 878 a
o 926. L'Union co o Galles a l'è stæta sancïa in to 1536 e co a Scossia in to
1707 pe formâ o Regno Unïo. Da o 1801 a o 1922 l'Irlanda a l'è stæta unïa a o
regno.

A lista a comensa con Alfredo o Grande, re do Wessex da o 871, a cui vitöia
contra i Daneixi a l'ha portoö a a creaçion do Regno d'Inghiltæra. Alfredo o s'è
proclamoö Re de l'Ingleixi doppo a liberaçion de Londra in to 886.

A dinastia di Sassoni de l' Ovest a l'è stæta restaurâ, ma Edoardo o Confessô,
ch'o l'è stæto fæto Santo, o l'èa ciù Normanno che Ingleise.

Solö doppo a conquista di Normanni do 1066 i Monarchi han iniçioö a piggiâ a
numeraçion, comme i re françèixi, pe contro da modda sassone de dâghe un
sovianomme.

I Tudors ean parçialmente galleise (o Galles o l'ea parte do regno ingleise fin
da o 1284). Co a rottùa do Rïco VIII co a Gexa de Romma o Monarca o l'ea
diventoö o cappo supremmo da Gexa d'Inghiltæra. O titolo de Elizabetta primma o
l'è stæto Suprema Governoeuia da Gexa d'Inghiltæra.

Doppo a mòrte da Elizabetta I in to 1603 sensa eredi, Giacomo VI de Scossia, o
l'è asceiso ao trono d'Inghiltæra comme Giacomo I. In to 1604 o l'ha piggioö o
titolo de Re de Gran Bretagna, scìben i doi regni ean separæ.

Scì ben che figgio e erede da Vitöia, Edoardo VII o l'ha ereditoö o nomme de so
puæ, començando coscì unna neuva casadda.

O nomme Windsor o l'è stæto adottoö in to 1917, durante a primma guæra mondiâ da
Sassonia-Coburgo-Gotha pe via di sentimenti anti-tedeschi. I legatäï de
Elizabetta II, pe proclamma reâ, arestian parte da Casadda Windsor (e o so nomme
saiâ Mountbatten-Windsor).



https://lij.wikipedia.org/wiki/Kur%C3%B3w

Kurów o l'ê un paize do sud-esta da Polonia, fra Puławy e Lublin, in-scio
sciumme Kurówka. O l'ê a capitale de un "gmina" separòu into mezo do Voivòdòu de
Lublin e o g'â 2811 abitanti (a-o 2005).

Fra o 1431 e o 1442 o paize o l'â riçevuo a concescion di diritti de çitæ basæ
insce lezzi de Magdeburgo. Comme çitæ privâ al'ê stæto un centro de commercio de
cibbo pe tutta a zòna d'in gìo. Inte-e zòne circostanti ean attive de manifatue
de cheuio e pelle. Into 16mo secolo o l'ea un di centri do calvinismo. Da
maniman, scinn-a ö 1660, molti di abitant se son convertî a-o arianeximo.

Da alantö o l'â condivizo a stòia de tutta a rexon. Dòppo a tersa spartision da
Polònia into 1795, o l'ê stæto annesso a l' Austria. Into 1809 o l'ê diventòu
parte do Ducòu de Varsavia, pe diventâ parte do Regno de Polònia into 1815. Inta
Revolusion de Novembre, into Ffrevâ do 1831, gh'ê stæto unn-a battaglia minore,
con e forse polacche sotta o generale Józef Dwernicki defeating the Russian
units.



https://lij.wikipedia.org/wiki/Jacopo_Ruffini

Jacopo Ruffin (Zena, 22 zügno 1805 - 19 zügno 1833) o l'è stæto un patriota do
Risorgimento italian, appartegninte ä Carbonaja e poi ä Giovine Italia do
Gioxeppe Mazzin.

Nasciüo in to mæximo giorno che vegniva ao mondo o Mazzin, o Ruffin o l'ea o
figgio quartozenito do Benardo, originaio de Finalmarinn-a, fervente monarchico,
e Elenoa Curlo, appartegninte a unna nobile famiggia de Taggia. O l'aveiva visto
a lüxe in ta zona do porto de Zena ch'a se sviluppava in gio all'antiga Stradda
Drita ao Mö (l'attuale via de Grazie).

Scontento de questa attivitæ, o decideiva de inscrivise ä facoltæ de mëxinna, in
ta quæ o se laureava in to 1830 sotta a guidda de Giacomo Mazzin, poæ de
Gioxeppe. Frequentando i Mazzin o decideiva de aderï (1829), ä Carboneria. In
seguito o l'intrava a fä parte da Giovine Italia assemme ai sö fræ Zane, Aostin
e Ottavio.

Amigo dell'armatô Raffaele Rubattin e do poeta Gian Carlo De Neigro, o riusciva
a portä avanti a sö attivitæ cospirativa all'interno di moti patriottichi
continuando a sö attivitæ de ascistente all'Uspiä de Pammaton e compindo di
viægi in ta zona de frontea co-a Fransa pe organizzä ommi e mezi.

Ruffin o doveiva moï suicida in te unna segreta de prexoin interne ä Tôre
Grimaldinna, ao Paxo Ducâ de Zena, donde o l'ea stæto cacciou come parteçipante
ao moto insurresionâ attuou a Zena e a Lüsciandria in to zügno do 1833. Arrestou
in ta nötte fra o 13 mazzo e o 14 maggio, o vegniva sottoposto pe un meise a
tortüe e interrogatoi in to van tentativo de fâghe confessä i nommi di compagni
patrioti.

Segondo di stüddi recenti, o sö arresto o l'ea stæto favoio dä delasion de doî
furê de fanteria (a quelli tempi o nomme furê o l'indicava un graddo de
sottuffiziale corrispondente all'attuale sergente maggiô), Sebastian Sacco e
Lodovico Turffs. In te un primmo momento paiva che a tradïlo fîse stæto l'amigo
e collega mego Giambattista Castagnin. A teoria do suicidio a no l'ha mai
convinto do tütto i storici: Ruffin, trovou co-a goa taggiä e privo de vitta pe
dissanguamento, comme cappo de unna cospirasion o l'ea destinou a l'impiccaxon;
se conscidera che se a penna capitale a fîse stæta eseguia, i tumulti avieivan
posciüo piggiä ancon maggiô vigô. De chì l'ipotexi de un omicidio mascherou da
suicidio.

In ta tôre Grimaldinna in sö memoia l'è stæta posta unna lapide con
l'inscrision:

De vie ghe son intitolæ a Zena e a Taggia, çittæ in ta quæ o l'è ricordou anche
in te l'obelisco dedicou ai eroi taggiaschi.



https://lij.wikipedia.org/wiki/J%C3%A0copo_Ruffin

Jacopo Ruffin (Zena, 22 zügno 1805 - 19 zügno 1833) o l'è stæto un patriota do
Risorgimento italian, appartegninte ä Carbonaja e poi ä Giovine Italia do
Gioxeppe Mazzin.

Nasciüo in to mæximo giorno che vegniva ao mondo o Mazzin, o Ruffin o l'ea o
figgio quartozenito do Benardo, originaio de Finalmarinn-a, fervente monarchico,
e Elenoa Curlo, appartegninte a unna nobile famiggia de Taggia. O l'aveiva visto
a lüxe in ta zona do porto de Zena ch'a se sviluppava in gio all'antiga Stradda
Drita ao Mö (l'attuale via de Grazie).

Scontento de questa attivitæ, o decideiva de inscrivise ä facoltæ de mëxinna, in
ta quæ o se laureava in to 1830 sotta a guidda de Giacomo Mazzin, poæ de
Gioxeppe. Frequentando i Mazzin o decideiva de aderï (1829), ä Carboneria. In
seguito o l'intrava a fä parte da Giovine Italia assemme ai sö fræ Zane, Aostin
e Ottavio.

Amigo dell'armatô Raffaele Rubattin e do poeta Gian Carlo De Neigro, o riusciva
a portä avanti a sö attivitæ cospirativa all'interno di moti patriottichi
continuando a sö attivitæ de ascistente all'Uspiä de Pammaton e compindo di
viægi in ta zona de frontea co-a Fransa pe organizzä ommi e mezi.

Ruffin o doveiva moï suicida in te unna segreta de prexoin interne ä Tôre
Grimaldinna, ao Paxo Ducâ de Zena, donde o l'ea stæto cacciou come parteçipante
ao moto insurresionâ attuou a Zena e a Lüsciandria in to zügno do 1833. Arrestou
in ta nötte fra o 13 mazzo e o 14 maggio, o vegniva sottoposto pe un meise a
tortüe e interrogatoi in to van tentativo de fâghe confessä i nommi di compagni
patrioti.

Segondo di stüddi recenti, o sö arresto o l'ea stæto favoio dä delasion de doî
furê de fanteria (a quelli tempi o nomme furê o l'indicava un graddo de
sottuffiziale corrispondente all'attuale sergente maggiô), Sebastian Sacco e
Lodovico Turffs. In te un primmo momento paiva che a tradïlo fîse stæto l'amigo
e collega mego Giambattista Castagnin. A teoria do suicidio a no l'ha mai
convinto do tütto i storici: Ruffin, trovou co-a goa taggiä e privo de vitta pe
dissanguamento, comme cappo de unna cospirasion o l'ea destinou a l'impiccaxon;
se conscidera che se a penna capitale a fîse stæta eseguia, i tumulti avieivan
posciüo piggiä ancon maggiô vigô. De chì l'ipotexi de un omicidio mascherou da
suicidio.

In ta tôre Grimaldinna in sö memoia l'è stæta posta unna lapide con
l'inscrision:

De vie ghe son intitolæ a Zena e a Taggia, çittæ in ta quæ o l'è ricordou anche
in te l'obelisco dedicou ai eroi taggiaschi.



https://lij.wikipedia.org/wiki/Ign%C3%A0c_Filip_Semmelweis

Ignàc Filip Semmelweis (1818 – 1865) o l'è stæto un mego unghereize, ch'o l'ha
avüo un ruolo importante in to stüdio de mouttie infettive. Nasciüo a Buda (
ancö faxente parte da çittæ de Budapest) o s'ea inscrito ä facoltæ de Lezze
dell' Universcitæ de Vienna, passando poi a Meixinna a causa do sö interesse pe
l'anatomia patologica.

Doppo a laurea Semmelweis o l'ea introu a travaggiä in to reparto de ostetricia
de un uspiâ vienneise, dove o l' effettuava anche a disseçion de donne morte
postpartum. All'epoca s'ea visto che tante puerpere muivan de unna freve dita
freve puerperale ma no s'ea ancon riescî a capî quale ne foise a causa. Merito
de Semmelweis avei stüdiou l'argomento, notando che gh'ea differensa fra un
reparto e l' atro dell' uspiâ e che e donne che partoivan a casa ean meno colpie
dä freve. In seguito ae sö ricerche o scröviva che l' incidensa da freve
puerperale a l'ea ciû erta quande e vixite vegnivan effetuæ da meghi che avessen
primma fæto autopsie, sensa esise lavou e man. A disinfeçion de man con Cloruro
de Calcio , primma de effettuä e vixite, a portava unna notevoliscima diminuçion
di caxi de freve. Malgraddo l'importansa da scoverta, Semmelweis ( ch'o l' è
morto in manicomio a 47 anni ) o no doveiva vedde riconosciüi in vitta i sö
meriti: l' obbligo pe i meghi de laväse e man o l'ea consciderou offensivo.



https://lij.wikipedia.org/wiki/Hans_Christian_Andersen

Hans Christian Andersen, scritô daneize (Odense 1805 - Copenaghen 1875). Un di
gren aotoî de fóe de l'Œuttoçento, o reutilizò in moddo originâ o gran
patrimonnio de fóe nordiche, infondendo inte questo un caratteristego spiito
ottimista. Un profondo sentimento idillico-religiozo e un'amaa conoscença da
vitta se fondan, inte megio fóe, a creâ quella dupliçitæ e scimurtaneitæ de
vixon fantastego-realistega, ch'a ghe consente i ciu ardii cangiamenti de
registro, e ciu aodaxe mescciue de tente.

Figgio de un poveo caigâ, o trascorse l'infançia into so ciuzo mondo de
senscitivo e fantaxiozo perdigiorno. Into 1819 o l'andò, in çerchia de fortuña,
a Copenaghen e o se çimentò into canto, inta reçitaçion e inta dança, ma sença
successo. I so primmi tentativi lettiai int'o stile romantego-ironico de
Hoffmann, de Heine e de Waiblinger: Fodrejse fra Holmens kanal til Østpynten af
Amager ("Viægio a pê da-o canâ de Holmen a-a ponta orientâ de Amager", 1829),
Skyggebilleder af en rejse til Harz og det sachsiske Schweiz ("Schiççi d'un
viægio into Harz e inta Sviççera sassone", 1831), Digte ("Poexie", 1830), son
cose ben modeste; superfiçiæ e sconesci, ma no privi de cô, son invece i romançi
Improvisatoren ("L'improvvizatô", 1834-35) e Kun en spillemand ("Un semplixe
violinista", 1837).

Pù continuando a cortivâ o romanço (De to baronesser, "E doe baronesse"; trad.
ingleize e ed. daneize 1848) e a so infelixe pascion pe o tiatro (Den ny
barselstue,"A nœuva cammia da paggioâ", 1845), za into 1835 A. o l'aiva començao
a scrive e primme Eventyr portalte for børn ("Fóe narræ a-i figgiœu"),
çimentandose in quello "genere menô" che, pe sempliçitæ de struttua e duttilitæ
de mateia, megio o s'adattava a-o so estro fantastico. Tra o 1835 e o 1872 ne
sciortì, in fascicoli squæxi annuæ, circa çentoçinquanta. A mateia tradiçionâ
tenue e umile, faoesca, mitica, lezendiaia, a l'è chì sollevâ a dignitæ d'arte
da una lengua viva parlâ antilettiaia, vibrante d'immediateçça e d'intimitæ.
Intimamente ligao a-o mondo de faoe, pe ton e prospettiva, l'è o Billedbog uden
billeder ("Libbro figurao sença figue", 1840) e de scingole parte di tanti
libbri de viægio scriti tra o 1840 e 1857 in Itallia e in Greçia, in Turchia, in
Sveçia e in Spagna. Importante pe a ricostruçion biografega, ma de scarso valô
artistego a prolissa aotobiografia Levnedsbogen ("O libbro da vitta", scrito
1832-33: da l'infançia a-a primma affermaçion lettiaia in gio a-o 1830; trad.
ted. Das Märchen meines Lebens premissa a-a primma ed. di so scriti completi,
1847), da pœu rielaborâ e conduta fin a-o 1855 in Mit livs eventyr ("A fóa da mæ
vitta"); una continuaçion ch'a zonze fin a-i urtimi anni a l'è stæta pubbricâ
into 1877.



https://lij.wikipedia.org/wiki/Gustav_Klimt

Gustav Klimt ( Baumgarten,Vienna, 14 Lüggio 1862 – Neubau, 6 Frevä 1918) o l' è
stæto un pittô austriaco, importante esponente do movimento da Secescion
Vienneise. Figgio de un orafo originaio da Boemia, o s' ea iscrito ä
Kunstgewerbeschule (Scöa de Arti e Mestë) do Müseo dell' Arte e dell' Indüstria
de Vienna. I sö primmi travaggi importanti son stæte e decorasioin de dui
edifici (fæte da Klimt, da sö fræ Ernst e da Franz Matsch): o Burgtheater e o
Kunsthistorisches Museum.

Divegnüo protagonista, e primmo prescidente, da Secescion Vienneise, Klimt o l'
ideava o manifesto pe a primma mostra de questo movimento, nasciüo pe via da
separaçion dall' associaçion Künsterhaus, consciderä troppo conservatrice in
campo artistico. In to 1900 l' opera Filosofia a vegniva premiä con a medaggia
d' ou all' Espozision universale de Pariggi, dopo esse stæta incompreisa in
Austria. Caratteristica dell' opera de Klimt a l' è a capaçitæ de intreççä
inseme elementi figürativi – comme o corpo femminile – e unna decoraçion
ricchiscima, in ta quale vegne utilizzou anche l' ou, rimembransa da perisia
artigianale do poæ. A critica a l' ha visto in to tipo de decorasion döviä dall'
artista anche l' influensa dell' arte bizantinna: Klimt o l' aveiva vixitou
Ravenna in to 1903. Unna atra parte dell' opera dell' artista austriaco, meno
famosa in to grande pübblico, a l' è rappresentä dai paesaggi. L' influensa de
Klimt in sce i artisti successivi a l' è stæta notevole, a partî da Egon Schiele
e Oskar Kokoschka.



https://lij.wikipedia.org/wiki/Gu%C3%A6ra_di_%C3%A7ent%27agni

Guæra d'i çent'agni, conflíto che tra o 1339 e o 1453 o l'impegnò Inghiltæra e
França. O costituì l’urtima faze da lotta intrapreiza da-i Plantageneti contra a
monarchia françeize fin da-o 12° seccolo.

Edoardo III, re d’Inghiltæra e ducca d’Aquitañia, nevo de Feipo IV o Bello, o
proclamò o so drito a-a coroña françeize (1336), o l'assonse o titolo de re de
França (1337) e o dette començo a-i ostilitæ assediando Cambrai (1339). Doppo
una tregua tra o 1343 e o 1345, i Ingreixi conseguin doe importante vittoie:
into 1346 a Crécy e into 1356 a Poitiers, devaston o sœu françeize e catturon
Zane II, re de França. Seguì a Paxe de Brétigny (1360) co-a quæ Edoardo III,
renonçiando a-i diritti ereditai in sce-a França, o preteize però o dominio de
tutta l’Aquitania e de Calais. Se concruze coscì a primma faze da guæra a-a quæ
vègne aprœuvo una ripreiza di Françeixi a œuvia de Carlo V, ch'o riconquistò o
territoio occupao da-i Ingreixi (1368-80).

A segonda fase da guæra a sccioì da de vexende interne da França. Co-a
succescion de Carlo VI o paize o fu strascinao inte di gravi dezordeni politichi
che curminon, a partî da-o 1407, inta guæra civî fra Borgognoin e Armagnacchi.
Zane sença Poiia, figgio do ducca de Borgogna Feipo l’Ardio, o s'alliò co-i
Ingreixi, che con Enrico V repigion a guæra (1415), impadronindose do Nord-Ovest
do regno. Into 1420, comme zenne de Carlo VI de França, Enrico V o vègne
riconosciúo so erede co-a Paxe de Troyes. I Ingleixi, occupâ Parigi, se sponcion
fin a-a Loira e assedion Orléans (1428-29). Fu alloa che, essendo re
d’Inghiltæra Enrico VI e re de França Carlo VII, divampò a rescœussa naçionâ
françeize con Zana d'Ærco, a quæ a condusse i Françeixi a-a vittoia, levando
l’assedio a Orléans e espugnando Reims, dove Carlo VII o fu incoonao re de
França segondo a tradiçion. A guæra a proseguì a favô de Carlo VII, ch'o se
riapaxentò co-o ducca de Borgogna (Paxe de Arras, 1435). Da-o 1436 a-o 1453 i
Françeixi recuperon Parigi, Rouen, a Normandia, o Cotentin, a Guienna e
Bordeaux.



https://lij.wikipedia.org/wiki/Gilgamesh

Gilgamesh - Eroe de l’epica mesopotamica che pe di studioxi o saiæ da identificâ
co-o quinto re da 1ª dinastia de Uruk, segondo a Lista reâ sumerica. Figgio da
dea Ninsun e do re de Uruk Lugalbanda, o l'è consciderao pe doi terçi dê e pe un
terço ommo da una tradiçion lettiaia do periodo de Ur III (fin do 3° millennio),
ma o l'è za ricordao comme dê inte l’onomastica de Fara (meitæ do 3° millennio).

O l'è o protagonista de çinque compoxiçioin epiche sumeriche e de un gran poema
in accadico, de quæ son conservæ ascì de redaçioin frammentaie in lengua ittita
e urrita: l’epopea de Gilgamesh a l'è l’œuvia mesopotamica che ciu influença a
l'ha avuo inta lettiatua, inta religion e inte l’arte de l’antigo Oriente.

Quest’epopea a g'ha pe scopo l’esaltaçion da profonda amixizia tra Gilgamesh e
Enkidu, eroe pao so. Questi o l'ea stæto creao da Anu pe punî Gilgamesh da
tirannide da lê esercitâ in Uruk; i doi eroi lottan tra lô e Enkidu o l'ariesce
a atterrâ Gilgamesh; da pœu vegnan gren amixi e compiscian insemme una serie de
geste eroiche, tra e quæ l’oçixon de Khumbaba. Ma ço o provoca a puniçion de
Enkidu, ch'o mœu pe voentæ di dê; Gilgamesh o n'è despiao e o va in çerchia de
quarche mezo pe redâghe a vitta; Utnapishtim, l’immortâ eroe do diluvvio
universâ, o no pœu agiuttâlo perché i dê han riservao pe lê mæximi a vitta
eterna; Gilgamesh alloa o l'evvoca a figua do so amigo da-i infei e o poema o se
ciudde co-a descriçion de l’oltretomba.



https://lij.wikipedia.org/wiki/Ferrovia_Zena-Casella

A Ferrovia Zena – Casella, ciü conosciüa con o nomme de trenin de Casella a l' è
unna linea ferroviaia a scartamento ridotto (1000 millimetri) che a collega Zena
con a Valle Scrivia. Da o 1° Zennä 2002 a l' ea stæta gestìa dä Region Liguria
attraverso a societæ Ferrovia Genova Casella s.r.l.; ad Arvï do 2010 gh' è
subentrou l' AMT.

I primmi stüddi pe questa linea risalen all'inisio do '900, quande a Società
Anonima Ferrovie Elettriche Liguri a progetta unna linea che, raggiunta Casella,
a se saieva dovüa diramä finn-a a Busalla da unna parte e adreitüa a Torriggia
dall'atra, pe pôi congiunzise con a linea Piaxensa-Bettola. Queste diramasioin
no son mai stæte realizzæ. I primmi travaggi partiven in to 1921, con l'impiego
de man d'opera costituia in bonn-a parte da reduci da Primma Guera Mondiale:
l'inaugurasion do percorso Zena – Casella a l' è do 1° Settembre 1929. In to
frattempo l' ea cangiòu a societæ esercente, diventä S.A.C.E.F., oscia Società
Anonima Costruzione Esercizio Ferrovie. Problemi finansiaî avieivan pôi portòu
a-o subentro da S.T.E.A.L. - Società Trazione Elettrica Appennino Ligure; a-a
fìn di anni '30 anche questa societæ a passa a man ä S.A.G.E.F. - Società
Anonima Genovese Esercizi Ferroviari. In to 1949 a ferrovia a passa sotto
gestion governativa comisciaiale. In ti anni successivi a UITE a stüdia a
poscibilitæ de assume l' esercisio da linea, trasformandola in tranvai
extraurbano e collegandola con a ræ urbana in Val Besagno: l'ipotesi a no va in
porto e a societæ ( antenä dell' attuale AMT ) a no se dimostra ciü interessä.

I treni in servisio in sce a ferrovia de Casella, essendo stæti in parte accattæ
da ferrovie secondaie soppresse, costituiscen unna interessante antologia de
materiale rotabile. Circola elettromotrici provegninti da-e linee Sangritana,
Spoleto-Norcia e Ora-Predazzo, oltre naturalmente a-o materiale espressamente
realizzou pe a Zena-Casella. L' è stæto recentemente ordinòu all'Ansaldo-Breda
un nöu convòlio articolòu.



https://lij.wikipedia.org/wiki/Felix_Mendelssohn

Jakob Ludwig Felix Mendelssohn-Bartholdy (Amburgo 1809 - Lipsia 1847). Compoxitô
e direttô d'orchestra tedesco .

Figgio do banchê Abrammo (convertio a-o protestanteximo), o visse da primma a
Berlin, da-o 1811, da pœu (con frequentiscimi viægi in França, Germania,
Itallia, Gran Bretagna, ecc.) da-o 1835 a Lipsia, direttô do Gewandhaus e do
Conservatoio da lê fondao. Fecondiscimo e spesso noteive compoxitô, fin da
zoeniscimo, o scrisse circa 121 œuvie muxicæ e molte âtre no numeræ. Tra e
prinçipæ, se ricordan e muxiche de scena pe o "Sœunno d'una nœutte de meza stæ",
"Atalia", "Antigone", "Edipo a Colono"; e ouvertures "A grotta de Fingal", op.
26, "A bella Meluxiña", op. 32, ouverture dîta "de Trombe", op. 101; 5 scinfonie
(I, op. 11, II, con voxe: Lobgesang, op. 53; III, "Scozzeize", op. 56; IV,
"Italiaña", op. 90; V, dîta "da Riforma", op. 107); 2 conçerti pe pianoforte,
op. 25 e 40, e 1 pe violin, celeberrimo, op. 64; 2 ótói, Paulus, op. 36, e
Elias, op. 70; 1 ottetto, quintetti, quartetti, trii, 1 sestetto e molte âtre
paggine da cammia; "Rondò capriççioso", "Romançe sença paole", "Variaçioin",
ecc. pe pianoforte solo; preluddi con fuga e 6 sunæ pe organo, Lieder, coi. M.,
a-o quæ pù fan difetto, spesso, o forte senso drammatico, l'esprescion
pregnante, o vigô da scintexi, o g'ha spiito essençialmente lirico e o l'amma
destendise inta tranquilla e espresciva grazia do narratô; ma dove o se
concentre, no gh'ammanca di accenti de intenscitæ noteive (Lobgesang) ò de
grandioxitæ degna do soggetto (Paulus, Elias). Inzegno limpido e raffinao,
delicatamente senscibile (se pense a l'aereo zœugo de l'ouverture a-o "Sœunno
de'na nœutte de meza estæ", composta a dîsett'anni), superiormente colto,
tecnicamente ferrao (s'amien e gren pagine di otoi e quelle pe organo), M. o
l'ebbe, comme pochi, o don da cantabilitæ suaxiva, seña, argua e tennia e ben se
gh'addixe a formula de "clascico tra i Romanteghi" (de un clascicismo derivao da
Goethe, de un Romantiçismo esemplao sorvetutto da Weber) into quæ se spegia a
caratteristega so fuxon tra o gusto personâ e a spiitualitæ de l'ambiente. A-i
so esordi comme direttô d'orchestra se deve o prinçippio de una rivalutaçion de
J. S. Bach, co-a storica esecuçion antologica da "Pascion segondo Mattê" (1929).



https://lij.wikipedia.org/wiki/Feipo_II_Aogusto

Feipo II Aogusto (fr. Philippe-Auguste) re de França (Parigi 1165 -
Mantes-Gascicourt 1223).

Continuando a politica paterna d'affermaçion do poei regio in sce-e ciu potente
famigge feüdæ, o l'indebolì succescivamente e case de Champagne, de Fiandra e de
Borgogna. O se voze' da pœu a combatte i mæximi re de Inghiltæra, ch'ean a un
tempo in França uña de dinastie feüdæ ciu potente e inquete. A lotta començâ con
un corpo de man de Feipo in sce Issoudun, a fu interrotta a l'improvvista co-a
paxe de Châteaoroux (zugno 1187), pe-a quæ o re d'Inghiltæra, Enrico II, cedeiva
a-a França di teritoi into Vermandois, in cangio de noççe de so figgio, Zane
(dîto da pœu "Sença Tæra"), co-a figgia do Feipo. Repigiao tuttavia a lotta,
Enrico II, sconfito, o moiva doppo avei firmao una paxe umiliante (trattao de
Azay-le-Rideau, 6 luggio 1189). Intanto ferveivan i preparativi do Feipo pe a
terça croxâ che o intrapreize insemme co l'imperatô Federigo Barbarossa e o re
de Inghiltæra Ricardo Cœu de Lion: o s'imbarcò a Zena, dirizendose a San Zane
d'Acri, dove i crestien aveivan concentrao tutti i so sforçi pe arancâ a çittæ
a-i musulmen. Gh'ariescin doppo de penose vexende (1191).

Tornao in patria, profittando de l'assença do Ricardo Cœu de Lion ch'o l'ea
prexonê, o l'attaccò i territoi ingreixi in Normandia, continuando a guæra ascì
doppo a liberaçion de Ricardo e contra o so successô Zane Sença Tæra, sença
risparmio de corpi dovendo frontezzâ a contemporania rebellion de di feüdatai
françeixi; o l'ariescì a assestâ infin, con de succescive vittoie, un corpo
decixivo a-a potença ingleize in França occupando Normandia, Bretagna, Poitou e
Aquitania, malgrao l'appoggio de Innocenço III a-i Ingleixi (1208). Into 1213 o
çercò vanamente de portâ a guæra in sce-o sœu mæximo de l'Inghiltæra; da pœu o
l'appoggiò Federigo II de Svevia, inta conquista do poei imperiâ, contro Otton
de Brunswick, vinçendo quest'urtimo inta battaggia de Bouvines (1214), inta quæ
o sconfisse ascì doi potenti feüdatai rebelli, o conte de Fiandra e o conte de
Boulogne.

Fu o momento curminante da potença do Feipo, ch'o se vozette a-o consolidamento
di risurtæ za ótegnui arembandose a-e organizzaçioin çittadiñe contro a
feüdalitæ. O conservò attezamento indipendente inti riguardi do papato, segge a
propoxito do so divorçio da Ingeborg de Danimarca (ch'o l'aveiva sposao in
segonde noççe into 1193), segge inti riguardi da politica ingleize, segge pe e
continue limitaçioin a-o poei di vescovi.



https://lij.wikipedia.org/wiki/Euclide

Œüclidde , matematico grego, aotô de numeroxi trattæ, o l'operò verso o 300 a.
C. inta colonia de Lusciandria, alloa de recente fondaçion.

Œüclidde o l'é particolarmente noto pe un'œuvia, i Elementi, contegninte quelli
ch'ean a l'eppoca i fondamenti da matematica (soltanto de l'aritmetica e da
geometria, dæto che i Greghi ignoravan l'algebra), presentæ in struttua
asciomatica.

L'é importante notâ che, benché gran parte di contegnui di Elementi de Œüclidde
no seggian originæ, quest'œuvia a fu tra e ciu influenti pe o sviluppo do
pensceo e da cultua occidentâ. Una distinçion netta dev'êse fæta tra o contesto
e l'importança contemporania de l'œuvia matematica de Œüclidde da un lao, e a so
influença e scignificao in rapporto a-i succescivi sviluppi do pensceo occidentâ
da l'âtro. Ne son pervegnue âtre quattro œuvie de Œüclidde in sce-e tecniche pe
risolve di problemi geometrichi e in sce l'applicaçion da geometria a
l'astronomia e a-a prospettiva. Tra i œuvie anæte perdue e quelle attribuie, se
alumian di trattæ de geometria supeiô, in sce-e seçioin coniche, in sce-i metodi
de raxonamento logico e scientifico, in sce l'ottica di spegi e in sce-a muxica.

Da vitta de Œüclidde e do so contesto ignoremmo praticamente tutto. Segondo i
antighi commentatoî Œüclidde o fu attivo in Lusciandria, tra o 320 e o 270 a.
C., probabilmente ciammaoghe in coincidença da fondaçion da grande Biblioteca,
poco doppo o 300 a. C.

O progetto ch'o sotende i Elementi o l'aresta ipoetico. De seguo o no fu scrito
comme un manuâ de propedeütica matematica, percose l'œuvia a no se adegua a
l'espoxiçion elementâ, e a l'é troppo diffiçile e astræta pe rivozise a di
studenti a-e primme armi, a caosa do so impianto logico. I compendi de
matematica basæ in quarche mezua in sce-o metodo deduttivo remontan a l'epoca de
Ippocrate de Scio (circa 430 a. C.), ma tutto lascia suppoñe che i Elementi
foisan i primmi a assegnâ a-a matematica una struttua coscì rigorosamente
asciomatica. Vâ a dî che Œüclidde, in base a-e definiçioin di enti che
costituiscian i fondamenti da matematica insemme a-i "asciomi", ò prinçippi
evidentemente e indiscutibilmente véi che determinan e proprietæ essençiæ de
questi enti, o l'arrivò a dedue in mainea sostançialmente rigorosa tutta
l'aritmetica e a geometria elementæ. Perçò da-a veitæ evidente e necessaia di
primmi prinçippi e da-o rigô da succesciva deduçion, l'é garantia a veitæ çerta
de tutta a matematica. Di çinque asciomi (coscì comme de numerose definiçioin)
proposti da Œüclidde, un (o quinto, ch'o tratta de l'interseçion tra un segmento
e doe linie parallele e ch'o porta comme conseguença a l'uniçitæ da parallela pe
un punto a una retta dæta) o fu consciderao problematico fin da l'antighitæ. O
studdio de questo ascioma e de so alternative (da parte, tra i âtri, de Gauss
into sec. 19°) o generó de differente geometrie.

I filosofi di secc. 5° e 4° aveivan a longo dibattúo quæ definiçioin e asciomi
foisan in grao de costituî i punti de partença da-i quæ dedue con assolua
çerteçça l'intrega costruçion do corpo de conoscençe aritmetiche e geometriche,
e l'é probabile che o compendio asciomatico de Œüclidde o foise concepio pe
risolve definitivamente a question. Sciben che i matematichi greghi a lê
posteioî foisan generalmente assæ rigoroxi, no sopravvive arcun tentativo de
ampliamento di asciomi œüclidei ch'o l'inguagge i Elementi.

No l'é ciæo se Œüclidde o conoscesse e idee de l'Aristotele in sce-a natua di
prinçippi in sce-i quæ doviæ fondáse a deduçion logica e scientiffica. L'é
façile interpretâ l'œuvia de Œüclidde comme un processo de asciomatizzaçion da
matematica inspiao a-a trattaçion aristotelica in sce-o mettodo deduttivo e in
sce-i prinçipî primmi da sciença; ma Aristotele, de converso, pœu avei discusso
e implicaçioin filosofiche de l'œuvia di matematichi da meitæ do sec. 4° i quæ
fun, a so votta, e fonte e i predecessoî de Eüclide.

L'influença di Elementi in sce di âtri matematichi a no fu immediâ (ni Apollonio
ni Archimede i conscideran fondamentæ), e soltanto verso o sec. 2° ò 1° a. C.
començon a êse conscideræ comme un di fondamenti da matematica. Tuttavia, into
gio de quarche secolo, i elementi pre-eüclidei cesson de êse commentæ da-i
matematichi succescivi e andon persci.

I Elementi razonsan l'Œüropa medievâ e rinascimentâ attraverso træ vie:
traduçioin latiñe clasciche, frammentaie e no streitamente aderente a-o testo
originâ di Elementi; traduçioin in latin (risalenti a-i secc. 11° e 12°) de
numerose verscioin arabe, arcuñe de quæ sotto forma de commentai e verscioin
redute; ediçioin ò traduçioin, primma in latin e solo succescivamente in vorgâ,
de verscioin greghe (bizantiñe) pubbricæ a-a fin di secc. 15° e 16°.

L'é de indiscutibile rilevo l'impatto di Elementi in sce-a cortua occidentâ.
Scin a-o sec. 17° l'œuvia a costituì de fæto a base do pensceo matematico e
l'essença mæxima da matematica, e a no l'ebbe rivæ scin a-a fin do sec. 19°;
da-o Medioevo fin quæxi a-o sec. 19°, a fu ritegnua un modello de raxonamento e,
in te'na çerta mezua, do metodo mæximo co-o quæ a vegniva mostrâ. Ma, a-o de là
do rollo paradigmatico di Elementi comme fondamento da matematica, l'influença
esercitâ in sce-o pensceo occidentâ da l'idea do metodo asciomatico e do so
status de veitæ suprema a fu grandiscima. No l'é un caxo che solo a Bibbia a
supere pe numero de ediçioin i Elementi de Œüclidde: o so scignificao inta stoia
do pensceo occidentâ o l'é ben ciu de quello de un semplixe trattao de
aritmetica e geometria e o costituisce ciutosto o paradigma do raxonamento
rigoroso e da conoscença scientifica.



https://lij.wikipedia.org/wiki/Emma_Goldman

Emma Goldman, anarchega e femminista russa (Kovno, Lituania, 1869 - Toronto
1940).

A se transfei inti Stati Unii ancon adolescente (1885), arestando corpia da-i
moti de Chicago e da-a condanna a morte di 5 anarcheghi arrestæ (i «martiri de
Chicago», 1887). Intrâ in contatto con l’ambiente anarchego, a se ligò a
Alexander Berkman, ch'o fu so compagno de vitta e de lotta. Con lê a l'organizzò
l’attentao a-o padron de una fabbrica responsabile di açioin squadriste e da
morte di arcun operai durante un scioppero (1892). Berkman o fu arrestao e poco
doppo, a prœuvo a l’intensa attivitæ de agitaçion tra i laoei, fu arrestao G.
ascì e condannâ (1894) pe incitamento a-a sovverscion. Una votta liberi G. e
Berkman refúon l’uso politico da violença e dettan vitta a-o giornâ Mother
Earth. Into 1917 G. a fu torna arrestâ a caosa de so poxiçioin antimilitariste.
Espulsa da-i USA co-o so compagno, a se trasferì inta Ruscia sovietica (1919),
ma doppo a rivotta de Kronstadt (1921) tutti doi lascion o paise. Doppo avei
visciúo inte varie çittæ eüropee (Stoccorma, Monego, Londra ecc.), arestaa sola
doppo o suicidio de Berkman, a-o scciœuppo da guæra civî spagnolla G. a se recò
a Barceloña (1936), conlaoando attivamente co-o governo repubbrican. Doppo a
sconfita di antifascisti, a se trasferì into Canada.



https://lij.wikipedia.org/wiki/David_Livingstone

David Livingstone (Blantyre, 19 março 1813 – Lago Bangweulu, 1º mazzo 1873) o
l'é stæto un miscionaio, esploratô e mego britannego de l'era vittoriaña. O
nasce' into villaggio de Blantyre, inta region scoççeize do Lanarkshire do sud.

O seguì a facoltæ de meixiña e teologia a Glasgow e into 1838 o l'intrò inta
Societæ Miscionaia de Londra co-o dexideio de trasfeise in Ciña, ma o no poe'
realizzâ questo so sœunno a caosa da guæra de l'oppio ch'a l'imperversava inte
quello paise.

Into 1844 o se sposò con Mary Moffat, figgia de un âtro miscionaio, Robert
Moffat. A moggê a l'arestò con lê in Africa pe di anni, pe tornâ doppo in
Inghiltæra co-i so figgi.

Into periodo 1852-56, o l'esplorò l'entrotæra african, scrovindo e cascate
Vittoia, a-e quæ o desse o nomme de l'alloa Regiña d'Inghiltæra. O Livingstone o
fu un di primmi Œüropei a fâ un viægio transcontinentâ attraverso l'Africa. O
scopo do so viægio o l'ea de arvî de nœuve vie commerciæ, e de accumulâ
informaçioin utile in sce-o continente african. In particolâ, Livingstone o l'ea
un sostegnitô de miscioin e do commercio inte l'Africa centrâ.

Livingstone o ritornò in Africa a cappo de una spediçion co-o scopo de esplorâ o
sciumme Zambexi. Mentre o l'esplorava o Zambexi, e miscioin da lê vosciue in
Africa centrâ e orientâ finin in moddo desastroso, con quæxi tutti i miscionai
morti de malaia ò de âtre maotie. O sciumme Zambexi o se rivelò êse
completamente no navegabile a caosa de una serie de cateratte e rapide che
Livingstone o n'ariescì a esplorâ inti so viægi precedenti.

A ecceçion de un inzegne de nomme George Rae, i âtri occidentæ ò moin ò
renonçion. So moggê Mary a moì o 29 arvî 1863 de desenteria, ma Livingstone o
continuò e so esploraçioin, e infin o tornò in Inghiltæra into 1864. A spediçion
a fu consciderâ un fallimento da molti giornæ britanneghi do tempo, e o
Livingstone o l'ebbe de grosse difficortæ a arecœugge di fondi pe esplorâ
urteiômente l'Africa.

Into março 1866, Livingstone o tornò in Africa, a Zanzibar, da dove o començo a
çercâ a sorgente do Nilo. Richard Francis Burton, John Hanning Speke, e Samuel
Baker aveivan in precedença, e corettamente, identificao segge o lago Alberto
che o lago Vittoia comme sorgente, ma a question a l'ea ancon dibattua.
Livingstone, into çercâ a sorgente do Nilo in veitæ o se portò troppo a ovest,
scin a razonze o sciumme Lualaba che âtro o no l'é che a parte iniçiâ do sciumme
Congo, ma che Livingstone erroniamente o conscideró êse o Nilo.

O s'amaotì e pe trei anni o perse completamente o contatto co-o mondo esterno.
Solo un di so 44 dispacci o l'arrivò scin a Zanzibar. Henry Morton Stanley, o
giornalista inviao a-a so riçerca into 1869, o-o trovò inta çittæ de Ujiji, in
sce-e sponde do lago Tanganica o 10 novembre 1871. Questo episodio o l'é arestao
famoso pe e paole co-e quæ se dixe che Stanley o l'agge a primma votta salutao o
Livingstone: "Dr. Livingstone, I presume". Ean i unichi doi Œüropei in Africa
into raggio de de çentanæa de chilometri e se saluton comme se se veddessan a un
riçevimento. Un episodio riportao pœuscia ciu votte comme esempio de quanto a
formâ ma seria morâ vittoiaña a foise compenetrâ e ascimilâ into popolo
ingleize.

O Stanley o s'unì a-o Livingstone, e pe un anno continuon insemme a esplorâ o
nord do Tanganica, da pœu Stanley o partì. A despeto de solleçitaçioin d'o
Stanley, o Livingstone o l'ea determinao a no lasciâ l'Africa scin a quande a so
miscion a no foise stæta completâ, ma into 1873 o moì in Zambia de malaia e pe
una emorragia interna dovua a una occluxon intestinâ. O so corpo, portao pe
oltre mille miggia da-i so leali ascistenti Chuma e Suxi, o ritornò in
Inghiltæra pe êse asoterao inte l'Abbazia de Westminster; o so cœu o fu invece
seporto into lœugo dov'o l'ea morto, in to Lago Bangweulu, a Chitomba.



https://lij.wikipedia.org/wiki/Caligola

Caligola o Cægoa (lat. C. [Iulius] Caesar Germanicus). - Imperatô roman (Ançio
12 d. C. - Romma 41).

Figgio de Germanico e de Agrippiña maggiô, o fu soprannominao Caligula da-a
cáçatúa militâ (caliga) ch'o portò scin da figgiœu. Successo a Tibeio (37) co
l'agiutto do prefetto do pretoio Macron, o l'instaorò un governo assolúo,
mettendose in urto co-o senato e e classe dirizente, mentre o çercava o favô
popolâ. Dissolúo inta vitta privâ, o l'introdusse inta corte un fasto orientâ, e
o preteize onoî divin, sciuscitando rivotte tra i Zuê. A-a deboleçça da politica
interna o çercò inutilmente remeddio co-a politica estera: o concesse de fæto in
Palestiña una tetrarchia a Agrippa I, e o restituì o regno de Commagene a
Antioco IV. A so açion militâ a fu inscignificante: a parte a spediçion in sce-o
Ren ch'a l'arestò solo che un mero progetto, into 40 o l'organizzò una spediçion
pe a conquista da Britannia ch'a se resciorve' inte 'na farsa.

De Caigoa emmo molti retræti in scortua: un primmo gruppo, con di træti zoenî
(Pariggi, Trieste, Veneçia, New York), un segondo, doppo l'avvento a-o trono
(New York, Copenaghen).



https://lij.wikipedia.org/wiki/Bucchero

O Bucchero o l' è un materiale döviou dai Etruschi pe a produsion de vaxi; o
nomme o l' è passou anche a indicä i vaxi mæximi. O deve o sö appellativo a-o
bùcaro, unna ceramica precolombianna dell' America do Sud che a se ghe
assommeggia vagamente. O caratteristico colore scüo do bucchero o l' ea dovüo
a-o tipo particolare de cottüa: o bucchero o vegniva affümegou, in te un
ambiente chimicamente ridotto. Questo trattemento o dava ascì l'aspetto
metallico. I primmi esemplari de bucchero daten verso o 650 avanti Cristo. E
çittæ dovve se travaggiava ciü tanto o bucchero ean Cere, Tarquinia e Chiusi. E
decorasioin di oggetti in bucchero inisialmente imiten quelle di vaxi in bronzo,
con puntezzatüe e sbalsi; successivamente diventen ciü raffinæ, con immagini de
divinitæ, sfingi, grifoin e âtri esseri mitologici.

E forme ciü comüni de bucchero son o caliçe, a brocca pe o vin, e anfore, i
braxë. Se pö vedde di esemplari de bucchero da-o grande valô artistico a Romma,
a-o Museo Etrusco de Villa Giulia e in ti Musei Vatichen.



https://lij.wikipedia.org/wiki/Branca_Doia

"Gh'é kí o sciô Branca D'Öja e l'é za di anni Ch'o l'é in ta giaçça, e ao mundo
o no gh'é ciú."

Brancalion ("Branca") Doia (Doria primma do sec.XIX, Zena 1235 - Sardegna 1325).
Nobbile zeneize, segnô fœüdâ do Lœugodoo inta Sardegna, famozo pe ese stæto
misso da-o Dante inta Tolomea comme treitô di ospiti.

O nascette a Zena verso o 1235 da Nichiozo e da Preçioza, figgia naturâ de
Marian [II], zuxe de Tore, e sœu de Adelaxia, moggê de Ubado Visconte, zuxe de
Gallua.

Inte 'na lettia scrita into 1310 ò into 1311 e inviâ a re Giaccomo II, pe indúlo
a l'intervento in Sardegna, o Branca D. o deciarava d'avei 74 anni. Into 1253,
ôtr'a ço, o doveiva avei za compio l'etæ legalmente riconosciua necessaia pe
agî, s'o l'è lê o personaggio omoñimo chi appâ comme teste a l'atto into quæ
Perçevâ Doia o concesse in enfitœüxi de tære inta domoculta zeneize (4
dexembre). So fræ fun Marian (o primmogenito premorto a Nichiozo), Riçardo,
Bonifaçio, Babilan e Loterengo.

Ancon zoeno, verso o 1253 , o maiò Cattæña (aregordâ inte varri atti notarî,
l'urtimo di quæ o remonta a-o 1316, ma mai çitâ co-o cognomme paterno), prezonta
figgia de Michê Zanche.

O primmo documento chi aregorde de seguo o Branca D. o remonta a-o 1259, quand'o
l'ascistette, insemme con di âtri membri da famiggia, a-a nommina de doi
procuoei (15 d'ottobre); into 1266 o vendette doi loca inta compera salis (18 de
mazzo); into 1272, insemme co-o fræ Marian, o l'ótègne o giuspatronægo in sci-a
gexa che l'abao de S. Fertozo de Codemonte o l'ebbe o permisso da-o vescovo de
Boza de costruî a Montelion Rocca Doia in Sardegna. Inte l'izoa o poæ Nichiozo,
unindo a l'ereditæ d'a moæ Zorza, figgia de Comia [II], zuxe de Tore, i ben dotæ
d'a moggê Preçioza, o l'aiva constituio un gran patrimonio territoriâ,
comprendente a çittæ d'Arghê co-a cuœüa de Nulauro, a Nora e di atre localitæ do
Lœugodoo. Tâ scignoria a l'ea, però, peigozamente inscidiâ da varrie forçe, in
primmo lœugo da-a potença pizaña.

In questi anni (sença che segge poscibile precisâ megio a dæta) l'è collocao
l'assasciñio de Michê Zanche, a responsabilitæ do quæ a l'è attribuia a-o Branca
D. into çellebre passo dantesco o Zanche, un di bachen de Sasciai de origine
nobile, ma dedito a-o commercio, o l'ea ligao da di streiti rapporti d'affæ con
Zena (una so figgia, Richelda, a l'aiva spozao Giacomo Spiñoa) e in moddo
particolâ coi Doia (into 1234, exiliao da-o zuxe de Tore, o l'ea stæto accugeito
in çittæ da Manoælo, mesiao do Branca D., e da-o mæximo Nichiozo); inviao a
banchetto da-o zenne, o fu fæto amaççâ da questo (segondo o racconto oferto da-i
commentatoî danteschi).

I motivi de contrasto tra i doi porieivan êse stæti mortepprixi: i Doia gh'aivan
vaste proprietæ vexin a Sassai, donde rescideiva o Zanche e donde un bacan locâ,
Gomia Griffo, o maiò una figgia do Branca D.; s'è ascì ipotizzao un
avvexinamento do Zanche a Piza, provocando a reaçion doiaña; otr'a ço, o
notabile sassaize o poeiva costituî un ostaccolo a-a penetraçion da famiggia
into Lœugodoo. Comme s'è za dîto, a dæta de l'epizodio a no pœu êse fissâ con
precixon: foscia tra o 1262 (se se consciddera o documento za çitao, into quæ o
Zanche o l'è ancon vivo e ammisso ch'o segge lê o personaggio regordao inte
l'atto) e o 1282 (quande o dominio doian, consolidao co l'acatto de di ben da-i
Maaspiña, o pâ zœumoæ incontrastao). L'Ardighê o dovette conosce l'epizodio ò a
traverso de voxe che circolavan a Firençe (dove o Branca D. o l'andò into 1284)
ò presso i Maaspiña (una so rappresentante, Orietta, moggê de Corado, a lasciò
in ereditæ di ben in Sardegna a Giacomiña Spiñoa, neçça do Zanche). Ancon ciu
problematica a l'è l'identificaçion do prossimano che, segondo i versi danteschi
o l'aviæ conlaoao a l'assasciñio: foscia Barizon, coxin do Branca D., morto into
1282. Ocore, tuttavia, notâ che tutto l'epizodio (regordao pe a primma votta da
l'Ardighê) o l'è mai tanto oscúo da lasciâ spaççio a l'ipottexi che se tratte de
'n invençion nasciua inte di ambienti ostî a-o Branca D., che di nemixi personæ
o dove' aveighene benben, a Zena e in ti âtre çitæ.

Into 1275 o Branca D. o vosse o maiezzo do figgio primmogennito Bernabè con
Elenoa, figgia de Federigo Fiesco, fræ do cardenâ Ottobon, cappo di guerfi
zeneixi exiliæ. E noççe, ch'avegnivan inte 'n momento de scontri violenti tra o
governo zeneize (ghiao da Oberto Doia) e Carlo d'Angiò, segnallan o prevai de
politiche personæ, a l'interno da famiggia Doia, a-o poei in çitæ. Morto l'8
zen. 1276 Nichiozo, i eredi, guidæ da-o Branca D. e apogiæ da Orietta, viddoa de
Marian, tutrixe di figgi Saladin e Nichiozo, procedettan a-a divixon di ben
paterni, aomanco pe ço che resguardava i possesci in çittæ e inte Rivee (3 de
mazzo): a-o Branca D. toccò o paxo de rapprezentança da famiggia, scito inta
ciaçça de S. Mattê, a meitæ do piaggio scœusso in sci passanti pe o borgo, una
quota do piagio de Gavi, ville e caze a Santa Margaita. Inte questi anni o
resezette a Zena pe cuâ i so affæ, che rivellan in lê non solo un abile
mercante, comm'ea i Doia so pænti, ma ascì un attento perçetô de rendie
immobiliæ; do resto, l'è za poscibile cœugge in lê a tranxiçion da-o rollo de
"mercante çitten" a quello de "segnô montan", destinao a caratterizzâ molti
membri da famiggia inti secoli succescivi.

Do 1278 l'è o primmo documento ch'o-o segnalla in Sardegna, comme risurta da una
lettia a lê spediâ da-o generâ de l'Orde di Camádoèixi; foscia o l'andò inte
l'izoa pe agiuttâ Barizon, in lotta co-o Comun de Sassai, ch'o gh'aiva levao o
castello de Mondragon. Into 1281 o l'ea torna in Sardegna, a prœuvo a tutelâ i
so possesci: o 24 de luggio, into porto de Castellion, insemme coi nevi Saladin
e Nichiozo, o concesse a l'abao de S. Fertozo de Codemonte e a-a gexa de S.
Mattê arcuñe franchixe in sce-e merçe imbarcæ da questi enti ecclexasteghi into
porto sardo. Tornao a Zena, o 14 frev. 1282 o l'acatò da Corado Maaspiña
Casteldoia, Castelzeneize e a cuœüa de l'Angloña into Lœugodoo, onde o "stato"
do Branca D. o devègne l'entitæ teritoiâ ciu conscistente. Inte l'izoa o feççe
ritorno l'anno doppo, inte 'n momento de grave dificortæ, perché Arghê, centro
da segnoia doiaña, o l'ea assediao da-e truppe pizañe alliæ co-o zuxe d'Arboia.
A çitæ a se reize, e pe questo molti Zeneixi, foscia o Branca D. ascì, fun
constreiti a abandonala, avendo sarva a vitta. Into 1284, segondo l'elenco di
Doia che parteçipon a-a bataggia da Meloia (construto posteriormente e in gran
parte inattendibile), o fu prezente a-o scontro navâ (6 d'agosto); o l'anò, da
pœu, a Firençe, dovve, pe tutelâ i interesci famigiæ, o l'ascistette a-a firma
de l'accordio tra Zena e a çittæ toscaña in fonçion antipizaña (13 ott. 1284).

Tornao a Zena, o continuò a ocupâse di so affæ e o l'affiò a-o figgio Bernabè o
compito de amenestrâ i ben sardi, nominandolo procuao, pe firmâ una tregua con
Marian [II] de Bas, zuxe de Arboea (17 mazzo 1285). Into 1287 o pigiò a noo da-o
fræ Babilan a nave "S. Nichiozo", fornia de 35 mainæ e nomioxi baistrê, pe anâ a
Bonifaççio e da pœu in Sardegna, a Castelzeneize e a Sassai (17 de settembre). A
spediçion a l'indica e dificortæ de longo vive pe o Branca D. into difende a so
segnoia davanti a-a prescion do Comun de Sassai, de Marian d'Arboia e de Piza.
Queste inçerteççe dovettan spinze i varri rammi doien a zonze a un accordio co-o
Comun zeneize, incaregao de tutelane i interesci inte trattative de paxe co-a
sconfita Piza.

O 20 dex. 1287, insemme coi nevi Saladin e Nichiozo, in cangio do reconoscimento
da parte de Zena de l'existença de un stato doian in Sardegna (a terra nobiliuni
de Auria), o concesse libertæ de commercio a-i mercanti zeneixi, a-i quæ fu ascì
permisso de nominâ di proppi consoi in mateia giudiçiaia, escluxi i delitti
capitæ; i mæximi accordi fun sottoscriti inti giorni succescivi da-i âtri membri
da famiggia, che vantavan de propietæ inte l'izoa. O 3 arv. 1288 o Comun pizan o
s'impegnò a ressarçî o Branca D. e di âtri mercanti zeneixi di danni patii a
Arghê.

Int'o mæximo anno o l'acatò da Rainê di segnoî de Cugen varri apeççamenti de
tæra sciti inta castellania e un quarto do castrum; i tempi, però, n'ean ancon
mœüi pe a creaçion de una segnoia montaña, perché o 4 de março o fu costreito a
rivende tæ ben a-o Comun zeneize, ricavandone un conspico guaagno. Inti anni
seguenti o l'è impegnao inte l'investî a so ezenda inte l'acatto de de proprietæ
a-o Sascello, destinao a deventâ o centro do so stæto montan.

O s'unì, da pœu, a-i Maaspiña, a Sasciai e a-o zuxe de Gallua (foscia into
1295), pe attaccâ Marian [II] de Arboia, alliao de Piza; a spediçion a l'ebbe,
però, exito negativo. Into 1299, a traverso un so procuao, o protestò nanti o
vicaio zeneize in Corsega, rescidente a Bonifaçio, pe a cattua de çerti so
sudditi (26 zugno). Fra tanto, a scituaçion sarda a l'ea stæta remesciâ da-a
decixon papâ de investî de l'izoa Giacomo II d'Aragon (5 arv. 1297). Otr'a ço, a
Zena a pluriennâ alliança tra i Doia e i Spiñoa, ch'a l'aiva garantio un longo
periodo de tranquillitæ interna, a fu avenâ da de rivalitæ, ch'ean a prœuvo a
spaccâ e mæxime doe famigge detentrixe do poei; a-o rammo doian, do quæ l'ea
cappo Oberto, s'opose proppio o Branca D. co-o figgio Bernabè. A nœuva
scituaçion che s'ea creao pe a Sardegna, a spinzette o Branca D. a premme perchè
foise legittimao i so possesci inte l'izoa.

De fæto, so moæ Preçioza, morta into fratempo, a l'ea a figgia naturâ do zuxe de
Tore, fæto ch'o l'aviæ posciúo creâ de serie difficorttæ a-o Branca D.;
aprofitando de l'attezamento ostî de Bonifaçio VIII a-a ghibeliña Zena, o
l'ótègne da-o pappa una deciaraçion inta quæ se confermava che o defonto zuxe
Marian o l'aiva provisto a legittimâ, con drito de succescion, a figgia, nasciua
ex incestuoso consorcio (18 dex. 1299). L'aliança co-o pappa a fu, però, de
breve duâ: l'anno doppo, accuzao d'avei mandao una flotta in Seçillia pe agiuttâ
Federigo III, o Branca D. o fu scominigao co-a so famiggia.

Dapœuscia, pù continuando a ócupâse do so stato sardo (o 21 dex. 1303 o l'ea a
Castelzeneize, dove o presentò a-o vescovo de Boza o nœuvo priô da gexa de
Castelsardo), o s'impegnò attivamente pe allargâ i so dominni riviaschi. O 20
luggio 1303 Aoria, figgia de Rainê di segnoî de Lerma, a l'acconsentì a-a vendia
fæta da-o poæ a-o Branca D. da so quota in sce-o castello; di âtri consegnoî do
lœugo s'accordon con lê pe cedighe e proppie quote, pagæ 2.000 lie zenoiñe;
ocupao o castello, ch'o s'azonzette a l'âtro centro montan controllao da-o
Branca D., Sascello (passao a lê da-i Alerameghi), o Branca D. o l'agiuttò o
figgio Bernabè a formâse una so scignoria a Moâ (30 dex. 1303). L'anno doppo
Tomaxo Maaspiña o s'impegnò a dâ una so figgia, Zabella, in spoza a un di figgi
de Bernabè, vendendoghe meitæ de Moâ (21 março). Tuttavia, o Branca D. o prefei
continuâ a resezze a Zena ciutosto che inti so castelli monten. Into 1305, morto
into frattempo Tomaxo Maaspiña, o providde a anullâ a promissa de noççe fæta
l'anno avanti e o stabilì o matrimonio tra Brancalion, figgio emançipao de
Bernabè, e Izotta, sœu de Izabella e de Isnardo Maaspiña; in cangio da dœutta, o
Branca D. e Bernabè cedettan a-a cobbia e so quote in sce-o castello de Moâ (17
de dexembre).

A potença economica e politica da lê razonta a dove' fâ sci che a Bernabè
s'aliese Opexin Spiñoa, decizo a impadronise do poei in çitæ. Questo o
l'aprofitò di remesci scciuppæ tra a popolaçion pe fâse eleze, insemme con
Bernabè, capitannio do Comun (7 genn. 1306); Bernabè, do quæ s'è soventi
sottolinniao o rollo subalterno rispetto a-o Spiñoa, o dovette continuâ a obedî
a-o poæ, veo padron da çitæ insemme con Obexin. Int'o mæximo anno, into quaddro
de l'intensa attivitæ diplomatega tesciua da-a corte aragoneize, a Zena feççe
tappa Vanni Gattarelli (un guerfo pizan missose a-o serviççio de re Giaccomo) co
l'incarego de atastâ l'attezamento di doi Doia. Benché foise intençion de
l'ambasciao de procede con caotella (se conosceiva e scimpatie do Spiñoa pe i
Angiò), o Branca D. e so figgio vossan dâ carattere pubbrico a-a trattativa e
s'impegnon a appoggiâ o re d'Aragon inta conquista da Sardegna, in cangio do
riconoscimento di so possesci (ch'ean disposti a infœüdâ a-a Coroña) e do
castello de Montaguo; e trattative, in fonçion antipizaña, fun incoraggiæ da-o
re (lettia do 10 zen. 1307).

Quest'aliança a se rafreidò pe a deciza opoxiçion aragoneize a-o paventao
progetto de matrimonio tra un figgio de Bernabè e Zana, a zoena e sfortunâ erede
do Zuxægo de Gallua. Tâ propoxito, se attuao, o l'aviæ posto e baze pe una
potente segnoiia into Lœugodoo e inta Gallua controlâ da-i Doia e tâ da opoñise
a una eventuâ conquista aragoneize; da chì a netta opoxiçion de Giacomo, ch'o se
dœuviò pe fâ fallî e trattative. A queste difficortæ s'azonzette pe o Branca D.
a çernia de campo fæta da Obexin Spiñoa in favô de Carlo II d'Angiò, co-o quæ fu
firmao un accordio, mentre Bernabè o l'ea assente da-a çitæ (6 nov. 1307). Pe
contrabançâ o peizo che o Spiñoa l'ea a prœuvo a pigiâ, o Branca D. o se
decidette a repigiâ i contatti con Giacomo II. Into 1308 zonse a Zena
l'armiraggio aragoneize Bernat de Sarriá, pe incontrâse coi doi Doia. O so
attezamento (segondo un informatô do re, Crestian Spiñoa) o l'ea ambigo:
finzendo fedeltæ a Giacomo, quelli amiavan a perde tempo pe mantegnî i so
possesci sardi. Tuttavia, a scituaçion politica segge in çittæ segge inte l'izoa
a l'ea tâ da spinze i doi a un accordio co-o re; se, de fæto, e trattative tra o
Sarriá e o governo zeneize no ebban successo pe a freideçça dimostrâ da-o
Spiñoa, se zonse ben fîto a-a firma de un accordio coi doi Doia. L'11 zugno 1308
liatri se impegnon a agiuttâ a Coroña aragoneize inta conquista da Sardegna con
trexento cavagei, a so speize inti opiaçioin militæ into Lœugodoo; se diciaron,
però, indisponibili pe 'n'eventuâ conquista de Sassai, finché a çittæ a foise
arestaa in man zeneize; in cangio, domandon a conferma di so possesci,
sottomettendoi a-a Coroña aragoneize comme fœüdi de diritto catalan, e a cescion
di castelli de Montaguo e Goçean. Tâ accordio o fu ribadio inte 'n colloquio tra
i Doia e un'âtra ambasciaja aragoneize, zonta a Zena a-a fin d'agosto, co
l'incarego de rinsódâ l'alliança, ofrindo appoggio a-o progetto matrimoniâ con
Zana (zœumoæ privâ d'ogni effettivo controllo inta Galua da-o Comun pizan). O 21
de settembre Giacomo II o confermò a-o procuao di Doia, Beneito da Lerxo, i
accordi stipulæ co-o Sarriá; o 16 d'ottobre o testo o fu ratificao
definitivamente da-i Doia ascì. Questo, tuttavia, o perdette a so efficaxa pe a
sfavoeive evoluçion di avegnimenti zeneixi.

O 28 nov. 1309, tramite o figgio, o Branca D. o l'acatò da Manfredo de Saluçço
un quarto di castelli de Moaçan e Faigian inta dioçexi d'Arba. Sconfito o Spiñoa
o 10 zugno 1310, o Branca D. o poe' fâ ritorno in çittæ, dove o devègne arbitro
de fæto da scituaçion politica. Da Zena (15 luggio) o scrisse torna a-o re
d'Aragoña pe solleçitalo a intervegnî in Sardegna. Quande Arigo VII o l'intrò a
Zena o 21 ott. 1311, o ghe fu accugeito trionfalmente da-i Doia, fedeli seguaxi
de l'Impeo. Into so soggiorno in çittæ, l'è probabile che ghe sæ stæto di
colloqui tra Arrigo e o Branca D., aventi pe oggetto a Sardegna.

Inti anni seguenti o Branca D. o continuò a resezze a Zena, nonostante o
cangiamento de regimme avvegnúo into 1313 a prœuvo a-a concruxon do governo do
vicaio impeiâ Ugoçon da Faxœua; da-o so palaççio in ciaçça S. Mattê o dirizette
i affæ da so segnoia, zonta a de noteive proporçioin: a-i territoi sardi se
gh'univa, de fæto, numeroxi castelli a monte da Rivea de Ponente (Sascello,
Lerma, Cugen, Taggiœu, Moâ, Miœuia) e inte quella de Levante (Lerxe e Pertuzola,
vexin a-a Spezza). Otr'a ço, o continuò a allargâ i sœu possedimenti immobiliæ
in çitæ, a cuâ i traffeghi commerciæ e a mette a fruto e so ville (o 2 arv. 1315
o concesse a un manente inta localitæ sarda de Tæranœuva una superfiçie de
terren, ch'a poese êse laoâ da træ poæa de bœu, segondo e consuetudine de
l'izoa).

Into 1315 o l'ebbe di nœuvi colloqui con di emissai aragoneixi, un di quæ o
riçevette da lê un imprestito in fiorin d'óo; l'anno seguente, da-a so villa de
Cornigen, o s'oppose a-o tentativo di Spiñoa de assalî Zena da-a Ponçeivia. O 27
zen. 1317 o concesse a Manfredo do Carretto procua perché o vendesse a Manfredo
de Saluçço e quote in sci-i castelli de Moaçan e Faigian acatæ in precedença.
Into setembre do mæximo anno, tornao a-o poei in çittæ i guerfi, o Branca D. o
fu costreito a-a fuga da Zena, dond'o no feççe ciu ritorno. Into zenâ de l'anno
seguente o l'ea a Lerxi pe çercâ de alliâse con Piza, portando agiutto a-i
ghibellin exuli, ch'aveivan occupao Saña. Quest'alliança, tuttavia, a no se
concretizò pe e diverzençe di interesci che doveivan existe tra e doe parte in
sci-a Sardegna. I ghibellin exiliæ elezen so cappo Steva Visconte, ch'o
l'attaccò Zena, ma o fu costreito a arrestase into borgo de Pre; chì, o nominò o
Branca D., assente, so procuao pe recuperâ l'importante centro strategico de
Bonifaçio in Corsega, finançiandone a campagna militâ (17 ott. 1320). O Branca
D., benché assæ vegio, o s'asbriò anco-ina votta inta lotta; l'anno seguente, o
l'ariescì a occupâ o castello co-a tollerança di so abitanti, che ghe viddan
l'ócaxon pe ótegnî di sostançioxi vantaggi. De fæto, l'11 frev. 1321 o Branca D.
o concesse a-o borgo di nœuvi statuti. O l'improfittò da situaçion pe occupâse
di so possesci sardi, da-i quæ o doveiva mancâ da benben di anni. Passao a
Castelsardo, o travagiò pe apaxentâ un çerto macontento ch'ea stæto alimentao,
inta a so assença, da-a cattiva amministraçion di so rapprezentanti: un de
quelli, præve Nicolin, priô de Castelsardo, o l'ea stæto amaççao da di elementi
locæ, che o Branca D. o graçiò o 10 março 1321 trovandose ancon a Bonifaçio.
Into mazzo o se recò a Casteldoia, dove, foscia pe legittimâ una scituaçion za
existente de fæto, o creò un embrion de libeo Comun e o çercò d'incentivâ a
produçion agricola.

Za into março 1321 a çittæ toscaña a fu costreita a intaoâ de trattative con lê,
pe ótegnî sciu rescatto a libiaçion di prexonê che o Branca D. o l'aiva cattuao
a-o largo da Corsega. L'anno seguente Piza a l'armò træ galee, che fun affidæ a
Gherardo Buzzacarin; o bruxò o castello de Cinarca e o n'ocupò un âtro
appartegninte a-o Doia. Tuttavia, Alaon Doia, vicaio de Corsega pro extrinsecis,
o pigiò in ostaggio i mercanti pizen presenti inte l'izoa e o l'obrigò
l'armiraggio a restituî o castello (settembre 1322). Sbarcao a flotta aragoneize
in Sardegna e postase into luggio do 1323 a l'assedio de Villa Iglesias, o
Branca D., ch'o l'aiva seguio o corso di avvegnimenti da Arghê, o s'aspresciò
co-o figgio a prestâ omaggio a l'infante Arfonso. Tuttavia, quande a rescistença
pizaña a fu cegâ, i Doia dovettan amiâ con preoccupaçion a-o nœuvo scenaio che
s'ea creao inte l'izoa: e larghe concescioin fæte a-i baroin aragoneixi, a
poxiçion de prestiggio razonta da-o zuxe de Arboia, l'alliança tra a Coroña e o
Comun de Sassai, ean tutti fatoî peigoxi pe a sorvevivença de un stato dorian
aotonnomo. A famiggia a çercò de ócupâ Sassai, ma sença exito (settembre 1324);
Feipo de Saluçço, nominao governao da l'infante Arfonso, a-o momento da partença
de quest'urtimo da l'izoa, o l'arvì una inchiesta in sce doi membri da famiggia
Doia, Branca e so fræ Vinçeguæra, accuzæ de rebellion.

L'identificaçion do Branca Doia aoa mençunao co-o Branca D. a l'è dubbia, dæto
che pe quest'urtimo nisciun documento parla de un fræ de nomme Vençeguæra; l'è
probabile, alloa, che, inta confuxon onomastega da famiggia, o rebello o segge
un âtro personaggio. I ciu aotoeivi esponenti di Doia intervègnan pe intercede a
favô di doi conzonti, ma l'inchiesta, pe orde do re, a vègne continuâ da-o
successô de Feipo, Berenguer Carroç, che in Sassai o n'ordinò a decapitaçion. O
17 março 1325 o Comun sardo o condannò un Branca de Nurra a l'exilio perpetto,
confiscandone i ben e proibindo i matrimonni co-i so figgi. Tuttavia, inte 'na
lettia precedente, scrita da Saña (7 zenâ), Paolo Montado, assessô do governatô,
o l'anonçiò l'avvegnua decapitaçion di doi fræ.



https://lij.wikipedia.org/wiki/Autotrofia

L' Autotrofia a l' è l' insemme de fenomeni attraverso i quæ un organiximo
vivente o riesce a ottegnî direttamente energia dä lüxe do sô o da de
trasformasioin chimiche, compindo scintexi complesse de molecole organiche.

Tütti i viventi ( ciante e animali ) han continuamente bezögno de energia da l'
esterno. Questa energia a dipende streitamente da l' irrazzamento do sô. E
ciante verdi e i æghe azüre mediante a fotoscintexi dövian direttamente l'
energia solare pe scintetizzä de molecole organiche trasformando de molecole
inorganiche semplici ( nitrati, nitriti, anidride carbonica e ægua ). Questi
organiximi se ciammen perciò autotrofi pe fotoscintexi. Existe invece di batteri
che scintetizzan de molecole organiche complesse döviando de l'energia chimica,
comme o Desulfovibrio desulfuricans, appartegninte ai Thermodesulfobacteria ch'o
vive ottegnindo energia dä ridüzion di sorfati a açido sorfidrico, sensa o
bezögno da lüxe solare. Se parla in te questi caxi de organiximi autotrofi pe
chemioscintexi. Fra e due forme de autotrofia existe di organiximi intermedi,
comme e Thiorodaceae, che son di batteri che in prezensa de lüxe scintetizzan
glucidi da l' anidride carbonica, solo se contemporaneamente osciden l' açido
sorfidrico a sorfo elementare in assensa de oscigeno ( anaerobioxi ).

Tütti i organiximi che no son in graddo de scintetizzä de molecole complesse,
deven procüasele zà fabbrichæ, e se dixan eterotrofi. Tütti i animali e tanti
vegetali ( comme i funzi ) son eterotrofi.



https://lij.wikipedia.org/wiki/Archimedde

Archimede (gr. ᾿Αρχιμήδης, lat. Archimedes)matematico e fixico siracusan
(Siracusa 287 - 212 a. C.).

O l'é stæto un di ciu gren matematichi de l'antighitæ. Probabilmente allevo de
Euclide, o compì foscia un viægio in Egitto, studiando a Lusciandria; o tornò da
pœu a Siracusa, dove o scrisse a ciu gran parte de so œuvie. Chì o moì, amaççao,
se dixe, da un sordatto roman into sacco da çittæ (212 a. C.), alliâ de
Cartagine; e a-a difeisa de Siracusa se dixe che Archimede o cooperesse con di
geniæ ritrovæ scientifichi e macchine de guæra ("spegi ustoi", etc.). A lezendia
a vœu che o sordatto o gh'inzonzesse ciu votte de seguîlo da-o console; che
Archimede, assorto in te un calcolo, o no o stesse a sentî e che o sordatto
alloa, irao, o-o trafizzesse.

I œuvie de Archimede, a quanto pâ, no fun mai arecugeite in te un corpo unico;
varie de queste scenton fin da-i tempi antighi; arcuñe fun tradute in latin into
Medioevo; into Renascimento, riçercæ attivamente, fun pubblicæ segge in
verscioin (Federico Commandino, 1558) segge into testo grego (Baxilea 1544) e
diligentemente studiæ da quelli che fun i incomençatoî e costruttoî do calcolo
infiniteximâ, ch'o pâ quindi, in te un çerto senso, comme a logica continuaçion
di studdi de Archimede (pe quante i metodi infiniteximæ dœuviæ da Archimede,
contegnui into Mettodo, foisan a liatri sconosciui).

1) Quadratua da parabola: in questa l'Archimede o dimostra con vari metodi che
"l'area do segmento parabolico a vâ 2/3 de l'area do triangolo circoscrito ch'o
g'ha un lao coincidente co-a corda".

2) Da sfea e do cilindro, in 2 libbri: into primmo libbro se dà l'area da
superfiçie sferica e o volumme da sfea, into segondo libbro son affrontæ di
argomenti ciu diffiçili; l'é pres. risolto o problema (de terço grao) de "taggiâ
una sfea inte doe parte con un cian, in moddo che i doi segmenti da sfea seggian
tra lô inte un rapporto dæto".

3) De spiræ, in ta quæ Archimede o dà pe a primma votta una definiçion de moto
rettilinio uniforme, de moto circolâ uniforme e da so compoxiçion.

4) Di conoidi e di sferoidi: area de l'ellisse, volumme de l'ellissoide e do
paraboloide riondo.

5) Mezua do circolo: a contegne a primma determinaçion do valô de π, rapporto
tra e longheççe de una circonferença e do so diametro.

6) L'ainaio, in ta quæ Archimede o se propon de contâ o numero di gren d'æña che
impieivan una sfea avente pe centro o Sô e zonzente scin a-e stelle fisse; in
quest'œuvia Archimede, pe-o primmo, o l'ha tentao una determinaçion do diametro
do disco solâ trovando, con un inzegnoxiscimo mettodo, che "o diametro do Sô o
l'é meno de 90°/164 e o l'é ciu de 90°/200", l'é, saiv'a dî, compreiso tra 33′ e
27′:. in effetti o diametro angolâ do sô o varia tra 32′ 36″ (a-o perigeo,
primmi de zenâ) e 31′32″ (a l'apogeo, primmi de luggio).

7) o Metodo (ò "Inandiamento"), scoverto into 1906 da J. H. Heiberg in te un
manoscrito de Costantinopoli do sec. 10°: importantiscimo perché, mentre inte
precedente œuvie Archimede o dœuvia sempre di procedimenti dimostrativi rigoroxi
(in genere dimostraçioin pe assurdo), che no svelan i "mezi de scoverta" (metodi
euristeghi) da lê adœuviæ in realtæ inta riçerca, o Metodo o ne rivela che
Archimede o dœuviava inte so riçerche un veo e proprio procedimento de
"integraçion", saiv'a dî de suddivixon, pres., de un'area, in te di infinii
segmenti ò de un volumme in te di infinie superfiçie ciañe soviaposte, in tutto
scimmili a-o mettodo di indivixibili de Bonaventura Cavalieri. In Archimede o
metodo o l'aveiva aspetto meccanico, in quante e figue (pres., ciañe) vegnivan
inmaginæ pesanti, decomposte in striscette pesanti concentrabili into proprio
baricentro. Comme metodo dimostrativo Archimede o dœuviava quello de esaostion,
ideao da Eudosso.

Partindo da premesse çerte, con procedimento deduttivo a-a mainea de Euclide,
Archimede o pose, in forma aotonoma ciæa e rigorosa, i fondamenti da statica e
de l'idrostatica (prinçipio da leva, a propoxito do quæ se sole attribuî a
Archimede a frase "dæme un punto d'appoggio e sollevió o mondo"; spinta
idrostatica, v. oltre). a Archimede l'é dovua a noçion de peiso specifico e, pâ,
l'ideaçion de l'areometro. O l'nventò o paranco, a via sença fin e a coclea (ò
via de Archimede).

▭ Prinçipio de Archimede: un corpo immerso in te un fluido in quete o l'é
soggetto a una força diretta verso l'âto (spinta de Archimede) dovua a-e
prescioin eserçitæ in sce-o corpo da-o fluido, pâ a-o peiso do fluido mesciao e
applicâ into centro de gravitæ de quest'urtimo. Indicæ con ρc e ρl a denscitæ do
corpo e quella do liquido, con g l'acceleraçion de gravitæ, con V o volumme do
corpo, questo o l'é sottoposto complescivamente a-a força F = V(ρc − ρl)g.

▭ Bança de Archimede: dispoxitivo, dîto ascì bança idrostatica, anallogo a una
bança ordinaia, ch'a serve a mezuâ a spinta de Archimede che un corpo o riçeive
se immerso inte un fluido e quindi a mezuâ ascì a denscitæ do corpo
relativamente a-o fluido ò, se questa a l'é nota, o volumme do corpo in
question.

▭ Postulao de Archimede (ò de Eudosso-Archimede): dæti doi segmenti qualunque a,
b, tæ che a ‹ b, existe un murtiplo na de a pe-o quæ o l'é na > b; o postulao o
l'é indipendente da-i precedenti, inta sistemaçion dæta da David Hilbert a
l'asciomatica euclidea.



https://lij.wikipedia.org/wiki/Acheroppito

Acheroppito, da-o grego ἀχειϱοποίητοϚ, ch'o scigniffica 'no fæto da man
(umaña)', riferio êsençialmente a-e immaggine miacooze de Cristo, in particolâ
a-a Santa Cea impressa insce di tesciui comme o mandillo de Kamuliaña e quello
de Edessa (o termine "mandillo", in gr. τò μανδύλιον, o ven da l'arabo mandil ò
mendil). Pe estenscion co-o termine "acheroppito" s'indica ascì i atre immaggine
do Cristo e da Vergine into senso de 'retræti aotentichi'. Ço o se contrapoñe
quindi a l'epitteto χειϱοποίητοϚ, ch'o se riferisce a-i idoli. Tæ inmaggine, de
origine orientâ, g'han avúo un rollo conscidereive inte l'Ocidente ascì.

O mandillo de Kamuliaña (ò Kamulia), segondo l' Histoira Ecclesiastega de
Zaccaia o Retô do sec. 6° o l'ea un retræto de Gexo depento sciu lin che una
donna a l'aiva arecugeito inte 'na fontaña e ascozo into so vello dove n'arestò
impresso una copia. E doe immagine finin l'uña a Çezarea de Cappadocia e l'âtra,
no lontan, a Kamuliaña, dove vègnan oggetto de culto. O mandillo de Kamuliaña,
doppo una traversâ trionfâ de l'Axia Menô, o zonse a Costantinoppoli into 554 ò,
segondo a Cronega de Zorzo Çedren (ca. 1100), into 574 (PG, CXXII, coll. 54,
319). L'icoña miacooza a vègne portâ comme palladium imperiâ inte campagne
contra i Perscen de Maoriççio, into 586, e de Eracclio, into 622. Questa a
gh'aiva una doggia fonçion, religioza e militâ, in quante i imperatoî a dœuvion
inta so guæra-croxâ contra i infedeli. No s'ha de nœuve precize in sce-o so
aspetto e o no fu ciu mençunao doppo o sec. 8°: de seguo o l'andò desperso
durante i dezordeni do periodo iconoclasta.

A partî da-o sec. 8° un'inmaggine acheroppita do Cristo a l'è documentâ a Romma
into Sancta Sanctorum do Lateran. O Lib. Pont. o riferisce, sença precizâne e
caratteristeghe, che o pappa Stéva II (752-757) o-a portò in sce-e spalle pe e
stradde de Romma menaççâ da-o longobardo Astorfo. Segondo a Cronega de Zorzo
Moñego (meitæ do sec. 9°; PG, CX, coll. 381-384), o patriarca German I, sotta
l'impiao iconoclasta Lion III l'Izaorico (717-741), o l'affiò l'inmaggine do
Sarvatô a-o mâ co-ina cartapegoa in sce-a quæ o l'aiva scrito: "Segnô, sarva ti
mæximo e sarva niatri ascì". L'icoña a saiæ stæta arecugeita da pœu a Romma da-o
pappa e deposta inte 'na 'grande gexa'. No l'è precizao de quæ imaggine se
tratte: a poriæ êse o mandillo ò l'icoña do Cristo da Chalké (tipo do
Pantocratô) ch'a l'ea in sce-a porta de bronzo de l'intrâ do Gran Palaççio de
Costantinopoli, primma che l'imperatô o-a fesse levâ. Comunque, inte l'anno 817,
a Costantinoppoli s'ea a-o corente de l'existença de l'acheroppita romaña, comme
testimonia o patriarca Niceforo, segondo o quæ e çittæ de Edessa e de Romma
poeivan vantâse de possede de immagine acheroppite do Sarvatô.

In quante a l'icoña do Sancta Sanctorum conservâ scin a ancœu nonostante o so
stæto estremamente frammentaio, di ezammi han permisso de stabilî che se tratta
de un Pantocratô, assettao in sce un trono gemmao, beneixente co-a drita e co-in
libbro ò un rollo inta scinistra, co-i pê appoggiæ in sce un suppedannio, a
cavelea co-a riga into mezo e a barba; l'aoreola a l'è marcâ de lengê da trei
braççi de croxe, a veste a l'è porpúia, o cuscin rosso ciæo e o fondo azzuro.
Cecchelli (1926-1927) o propoze de datâla a-o sec. 5°, ponendola in rapporto
co-a pittua monumentâ italiaña; ma ancœu se pœu foscia indicâ un termine de
paragon ciu vallido inte l'icoña do Pantocratô into monestê de S. Cattæña a-o
Scinai do sec. 6° donde, benché o Cristo o segge raffigurao a meza figua, i coî
e tutti i âtri particolæ son assæ scimmili, compreizo a forma streita do
pannello de legno, a quelli de l'icoña romaña che, in definitiva, poemo ritegnî
œuvia bizantiña do sec. 6° ò 7°, sciben che no se pœu pe aoa precizâ ni a dæta,
ni e circostançe de l'arrivo a Romma. In ócaxon de un primmo restaoro sotta Zane
X (914-928) in sce-o de rê fu depento una croxe gemmâ e un'inscriçion; mentre
sotta Innoxenço III (1198-1216) a fu recoerta da una lammina de argento laoao
ch'a lasciava vixibile solo ch'a testa, quella ascì perâtro coverta da un vello
de sæa ch'o ne riproduxeiva i træti. Da alloa in ça a se presentò comme una
inmaggine da Santa Cea analloga a quella conservâ da-o sec. 14° a Zena in San
Bærtomê di Ærminni.

L'inmaggine acheroppita do Cristo ciu famoza l'è quella de Edessa, attuâ Urfa,
in Turchia, ligâ a-a stoia de re Abgar, contâ za into sec. 4° da Zœuggio de
Cezarea (Hist. Eccl.; PG, XX, coll. 120-129). Segondo e primitive lezendie o
sovran, maoto, o l'invitò Cristo into so regno, ma Gexo o ghe rispoze ch'o
gh'aviæ mandao un di so apostoi, doppo a so morte. Succescivamente un racconto
sciriaco, a dotriña de Haddai, o mençuña un retræto do Cristo eseguio da Anania
e mandao a Abgar. A lezendia, ch'a preize corpo inta segonda meitæ do sec. 6°, a
conta che Abgar o scrisse a Cristo e o ghe mandò o pittô Anania perché o ghe
fesse o retræto, ma lê o no l'ariescì a fissâne i træti somatteghi; Cristo alloa
o se lavò a cea e sciugandose o lasciò impressa a so inmaggine in sce-a teia; o
dette quindi a Anania questo retræto e una lettia e, riçevendoli, Abgat o guarì.
Into conto intervegnan ascì i apostoi Tadê e Tomaxo. A lettia do Cristo a l'è
nota za a Procoppio (De bello Persico, II, XII, 22, 26, 27), ma o l'è o storico
Evagrio (Hist. Eccl.; PG, LXXXVI bis, co-o. 2749) che, poco doppo o 593, o
mençuña l'inmaggine acheroppita do Cristo attribuindo a vittoia di Crestien in
sce-i Perscien a-a preçioza reliquia, ch'a l'ea stæta miacoozamente ritrovâ
miagiâ sorv'a-a porta da çittæ de Edessa. Questa a l'arestò oggetto de curto fin
a-o 944, quand'a vègne trionfalmente portâ a Costantinoppoli sotta Roman I
Lecapen e Costantin VII Porfirogenito. A quest'urtimo fu attribuio a verscion
esteiza da stoia - ò Narratio (PG, CXIII, coll. 424-453) - repigiâ inti menei e
inti menologhi, comprendente l'arrivo da reliquia a Costantinopoli; mentre una
verscion ch'a s'aferma a l'arrivo de Taddeo a Edessa a l'è notta sotta o nomme
de Epistola Abgari. O Mandillo o vègne accugeito con gran pompa e collocao into
crizotriclinnio, a saa de riçevimento di imperatoî, vegnindo coscì a crovî o
rollo de palladium de l'inmaggine de Kamuliaña.

O Stato e a Gexa conscideravan o Mandillo comme a ciu preçioza de reliquie, a-a
quæ l'ea consacrao de çeimonnie solenne. Carego de un profondo scignificao
religiozo, o l'ea de fæto consciderao scimbolo do misteio de l'Incarnaçion e de
l'Œücaistía - inte questo senso o l'ea stæto consciderao un elemento importante
da-i iconodôli durante a lotta iconoclasta - ch'o s'azonzeiva a-o valô
profilattico. Doppo a preiza de Costantinopoli da parte di Latin da quarta
croxâ, into 1204, i tezoi da capitâ vègnan sacchezzæ e o Mandillo, portao in
Ocidente, o l'andò perdúo.

L'arrivo do Mandillo a Costantinopoli into 944 o trovò eco inte doe
rapprezentaçioin: a primma (sec. 12°) a l'è una miniatua da Cronega de Zane
Skilitze (Madrid, Bibl. Nac., Vit. 26-2, c. 131r) e a mostra Romman I ch'o baxa
a testa do Cristo ch'a ghe vegne presentâ impressa in sce un tesciúo. L'âtra, de
poco posteriô a l'avvegnimento, a l'è un'icoña do monestê de S. Cattæña a-o
Scinai e a mostra o re Abgar, co-i træti do Porfiozennio, che in trono o tegne
in man o Mandillo, in forma de sarvietta co-e frange in sce-e quæ l'è impresso a
cea do Cristo, co-a barba e o nimbo croxao. O pendant o l'è costituio da-a figua
assettâ de Taddê; di âtre figue de santi se dispoñan inta parte infeiô.
Weitzmann (1971; 1976) o l'ha supposto che a parte centrâ a raprezentesse o
mandillo izoao. Questa a l'è perçò a primma testimoniança figurâ ch'a se segge
conservâ da preçioza inmaggine.

Doppo che e lezendie relative a-o mandillo vègnan acugeite inta liturgia,
n'apparse de raprezentaçioin, into sec. 11°, primma inti manoscriti e da pœu
inte icoñe e inta pittua monumentâ. E ciu antighe son de immagine izoæ inte 'n
menologio conservao a Lusciandria (Bibl. do Patriarcato grego ortodosso, 35),
into Vangê de Alavardi (Tbilixi, Ist. di manoscriti K. Kekelidze, Acc. de
Sciençe, A 484, c. 320v) e inta Scaa do Paradizo de Zane Climmego (Romma, BAV,
Ross. 251, c. 12v). Inte miniatue de Lusciandria e do Vatican o tesciúo do
mandillo o l'è recamao a lozanghe, decoræ da un motivo stilizzao, mentre into
Vangeio de Alavardi o l'è ornao da di medaggioin doggi, che contegnan una croxe
de Mâta, e o l'è orlao de læto da una inscriçion psœüdo-cufica. Into codexo do
Vatican compâ ascì, in sce-o mæximo fondo, in negativo, ma sença frange, una
testa enantiomorfa: a l'è a replica che o tesciúo, ascozo inte 'na miagia a
Ierapoli, o l'aiva lasciao impressa, durante o so trasporto a Edessa (ò inta
mæxima Edessa), in sce un mon, o kerámion (ò kerámidion), âtra reliquia venerâ.
O preçiozo mandillo, ch'o l'ea stæto fissao in sce un pannello, o l'ea
diffiçilmente vixibile e e so rappresentaçioin risurtan assæ despæge tra lô,
fæto dovúo ascì a-o mutâse di caratteri fixonommeghi tippichi da tradiçion
iconograffega de l'arte bizantiña. Pe a segonda meitæ do sec. 12° se conosce doe
icoñe famoze: uña de Novgorod (Mosca, Gosudarstvennaja Tretjakowskaja Gal.),
l'âtra foscia bulgara, conservâ da-o sec. 13° into dommo de Laon. Tutte doe
derivan da un modello bizantin into quæ o vizo, circondao da-a massa ondulâ di
cavelli e da barba, o l'è modellao con un'esprescion doçe e grave. L'assença do
collo a l'evoca a maschera apotropæga da Gorgoña antiga, comme za Zorzo Pixide
(De expeditione Persica, I; PG, XCII, coll. 1207-1208) o l'aiva notao into 7°
secolo.

E inmagine de Zena e de S. Scirvestro a Romma, aroinæ da de redepentue,
porieivan foscia remontâ a quest'eppoca, sciben che a reddenixe di cavelli e da
barba a l'indica una dæta posteriô. E numeroze repliche slave, sorvettutto de
ambito russo, son caratterizzæ da-a barba 'bagnâ', a doggia ponta. Queste facce
sante son tradiçionalmente composte in sce-o sfondo de un tesciúo scimulao, da-o
quæ, tuttavia, sparì rapidamente e frange e inti œuvie ciu tarde a stofa a
l'appâ aggroppâ a-i bordi. De inmaggine scimmile compan a partî da-o sec. 12°
inta pittua murâ; in Cappadocia se n'atrœuva quattro exempi inte gexe de Göreme,
posti inta protexi ò into diaconico. A Saklı kilise l'è da segnalâ in particolâ
o rapporto do Mandillo con Izaia e a Vergine da Nonçiâ, rapporto ch'o l'evoca a
so importança inta dotriña de l'Incarnaçion. In Georgia se pœu trovâ o mandillo
inte l'abscide, de d'ato a l'artâ. Inta Panagia Araku de Lagudea, a Çippro, o
mandillo o l'è rappresentao insemme co-o kerámion ch'o sormonta l'inscriçion
dedicatoia a-o de d'áto da porta; tâ collocaçion, ch'a sottolinnia o valô
apotropaico de queste immagine, a se trœuva torna inti Barchen ascì.
Sorvettutto, comme succede inte tante gexe russe do sec. 12° (Pskov, monestê do
Sarvatô; Novgorod, gexa do Sarvatô de Neredica) e ciu tardi inti Balchen ascì, a
so poxiçion sorvelevâ - sotta a cuppoa ò in sce l'ærco trionfâ - a l'aquista
ascì valô dogmatico (a Bojaña, inta gexa di Ss. Nichiozo e Pantalin, do 1259,
quattro scimboli do Cristo son raggroppæ into tambúo: Mandillo, Kerámion,
Emanoælo e Antigo di Giorni).

Inte rappresentaçioin de Costantinopoli ascidiâ da-i Avai (626) ligæ a l'Inno
acatisto, o mandillo o l'appâ inta so fonçion apotropaica. O so impiego in
ambito militâ o no fu desmentegao in Ruscia manco ciu tardi, zacché Ivan o
Teribbile (1530-1584) o s'impadroní da çitæ de Kazan combattendo sotta un
stendardo ch'o ne recava l'inmaggine.

Do resto i racconti da Narratio e de l'Epistola Abgari inspiron ascì di cicli
figurativi. Inte l'icoña do Scinai Taddê e o pedon presso o re rimandan a
l'Epistola; da-a mæxima fonte dipende e miniatue do Vangê de Gelati (Tbilixi,
Ist. di manoscriti K. Kekelidze, Acc. de Sciençe, eseguio into monestê de Ivirón
in sce-o monte Athos into sec. 12°) dove in nœuve miniatue l'è rappresentao unze
scene che terminan co-o battezzo de Abgar da parte de Taddeo. O rollo 499 da
Pep. Morgan Lib. de New York (fin sec. 14°-començo do 15°) o comprende trezze
miniatue che rappresentan i epizodi de Ierapoli - a colonna de fœugo e o mon
incizo - ma tuttavia o l'omette di âtri epizodi importanti. A Narratio a l'ha
inspiao quattro miniatue into Menologio de Mosca do 1063 (Gosudarstvennyj
Istoritscheskij Mus., Cod. 382) e træ inte quello de Pariggi (BN, gr. 1528) do
12° secolo.

Doveiva existe però de seguo un ciclo ciu completo da-o quæ deriva e dexe
immaggine che compan in sce-a cornixe d'argento indoao do Santo Mandillo de Zena
(primma do 1388 ò do 1362, S. Bærtomê di Ærminni): Abgar o consegna a Anania una
lettia pe Cristo; Anania o no l'ariesce a retrae o Cristo; o Cristo o se lava e
quindi o consegna a Anania una lettia e o tesciúo con impressa a so inmaggine;
Anania o porta a lettia e a teja a Abgar; Abgar o l'allœuga l'inmaggine do
Cristo a-o posto de un idolo abbattúo; o vescovo Eülalio o miagia o mandillo; un
vescovo o scrœuve o mandillo e o mon co l'inmaggine impressa; o vescovo o bruxa
i Perscen, avendo versao de l'œuio inte 'n braxê; a l'arrivo do mandillo a
Costantinopoli un indemoniao o guarisce. L'esecuçion de placche sbalçæ, smâtæ e
co-o fondo de fî de graña a l'è de âta qualitæ, lasciando suppoñe un'origine
costantinopolitaña. O pannello in legno in sce-o quæ l'è depento a cea do Cristo
o l'è parçialmente coverto da una teja, foscia una reliquia.

Çerte scene son raffiguræ ascì inta pittua monumentâ do periodo di Paleolloghi,
prez. inta gexa da Vergine a Matejič (Maçedonia, Iugoslavia).

In Occidente a lezendia da Santa Cea a s'è invece concretizzâ into personaggio
mitico de s. Veronica, o nomme da quæ o poriæ vegnî da vera icona. Lê a l'aviæ
sciugao con un mandillo a cea do Cristo l'inmaggine da quæ a ghe saiæ arestaa
impressa. S. Veronica, pe l'influença di misteii che-a mettan in relaçion co-a
Pascion, a l'è rapprezentâ comme una matroña con un turbante a l'orientâ; coscì
a l'appâ raffigurâ in sce un pannello da paa d'artâ do meistro de Flémalle a
Francoforte (Städelsches Kunstinst. und Städt. Gal.), dove a cea do Cristo a l'è
seña, contraiamente a l'iconografia ciu diffuza inta quæ o l'è rappresentao
dolorozo e co-a coroña de spiñe. Benché tâ lezendia a l'affonde e so reixe inte
'na tradiçion antighiscima ch'a coinvoze ascì l'emorroissa e a Madæña, o curto
da Veronica o no compâ a Romma primma do sec. 12°, mentre o no s'attrœuva mai
raffigurao inte l'arte bizantiña.

Se pœu çitâ ascì di âtri acheroppiti do Cristo, prez. quello de Gexo figgiœu a
Menfi (Egitto), comme riporta into sec. 6° Antogno da Piaxença, ò i sudai
(scindone) conosciui inte l'Ocidente da-o sec. 14° in ça, comme quello famozo
inta cattedrâ de Torin.

Existe ascì de immagine de santi conscideræ miacoose; ancon ciu importanti, da-o
punto de vista colturâ e artistego, son i acheroppiti da Vergine. Zorzo Monego
(sec. 9°) o segnalla un'inmaggine da Vergine impressa in sce una colonna de una
gexa in Palestiña (Diospoli ò Lydda), a-a quæ fa ascì alluxon i trei patriarchi
orientæ inta so lettia a l'imperatô iconoclasta Teofilo (839): o passaggio do
racconto de Zane Damascen in sce-i Maghi (Epistola ad Theophilum imperatorem;
PG, XCV, co-o. 352), ch'o remonta a 'na tradiçion do sec. 5°, o parla de un
retræto da Vergine eseguio sciu so recesta pe ese inviao a Babilonnia. A questo
epizoddio se riferisce l'inlustraçion de un codexo conservao a Geruzalemme
(Greek Orthodox Patriarchate, Lib., 'Αγίοῦ Τάϕυ 14, c.106v) ch'a mostra un pittô
intento a retrae a Vergine assettâ co-o figgiœu e, inte 'n'âtra scena, a
çeimonnia de l'installaçion de l'icoña; da pœu questo retræto o no vegniâ ciu
mençunao.

De icoñe da Vergine son stæte conscideræ acheroppite into senso de retræti
aotentichi. Into sec. 6°, Tedoo o Lettô o ricorda inta Historia Ecclesiastica
(PG, LXXXVI, co-o. 165) che l'impiaixe Eüdoscia (aretiase a Geruzalemme da-o 443
a-o 460) a l'aiva inviao a Purcheia, a Costantinopoli, un'inmaggine da Moæ de Dê
depenta da l'evangelista Lucco. Un numero conspígo de gexe, sorvettutto a
Costantinopoli e a Saonicco, g'han avúo l'appellativo de "acheroppite" percose
se ghe conservava de icoñe de questo tipo. L'inmaggine ch'a l' ha avúo mao
fortuña, no solo in area bizantiña dove gh'ea un palladium de Costantinopoli, ma
inte l'Occidente ascì, l'è a Vergine Odighítria (da-o monestê di Hodigói dov'a
l'ea conservâ), dîta de s. Lucco, inta quæ a Maia a tegne o figgiœu ben drito
co-o braçço scinistro. Nomioze gexe, sorvettutto in Italia, ean ritegnue custode
de una icoña de s. Lucco; de tante che gh'ea, in particolâ a Romma, inti secc.
7° e 8° a ciu scignificativa a l'è quella de S. Françesca Rommaña.



https://lij.wikipedia.org/wiki/Acceleratui_de_Partixelle

I acceleratui de partixelle sun de machine elettromagnetiche che riescian a fa
cresce l’energia cinetica de partixelle elementari càreghe, che pöan ese
elettruin, puxitruin (elettruin puxitivi), prutuin, antiprutuin e iuin de ogni
tipu. Ghe da dî che inte queste macchine a relativitæ speciale du Albert
Einstein a tröva a sö ciü següa applicasiun pratica. Infatti, au cresce
dell’energia cinetica, a velusitæ de partixelle a cresce de menu perché a
s'avvexinn-a a quella d’a lüxe sensa süperala, mentre a l’è a massa d’a
partixella a cresce de lungu, cumme tipicu d’a relativitæ. Pe megiu capise,
duviescimu definî ün po de formule. L'energia totale da partixella a l'è:

duve l’energia cinetica E c {\displaystyle E_{c}} a l'è quella furnia
dall’acceleratu, m0 a l’è a massa d’a partixella e c a l’è a velusitæ d’a lüxe.
Emmu quindi u fattû de Lorentz γ {\displaystyle \gamma }

duve v a l’è a velusitæ d’a partixella e avendo elaburou u tersu termine
dell’equasiun (2).

In particolare, questa tensciun a vegne applicâ a dui elettrodi metallici, cun
ün pertüsu intu mesu, che sun attraversæ da u fasciu de partixelle. A relasiun
(4) a l’è multu impurtante perché, quande “q” u l’è pægiu da càrega elementare e
= 1.60 10 − 19 {\displaystyle e=1.60\quad 10^{-19}} Coulomb, puemmu mesüâ
l’energia in “eleletron-volt”, o eV, e i so multipli. Per esempiu, se ünn-a
partixella ferma de càrega elementare, cumme u prutun o ün elettrun, “vedde”
ün-na tensciun de mille volt, a so energia cinetica a sajâ de mille eV, o 1 keV;
se a tensciun a l’è de ün miliun de volt, l’energia cinetica a sajâ de ün mega
eV, o 1 MeV. E chi finiscian i acceleratui elettrostatici, perchè l’è
impuscibile realizâ de tensciuin superiori a qualche miliun de volt. Infatti,
ün-na tensciun troppu erta a purieiva generâ de scareghe elettriche cuscì
viulente da distrüzze l’apparatu.



https://lij.wikipedia.org/wiki/A_Sp%C3%A8za

A Spèza (La Spezia in Italian) l'è un comüne da Liguria e o capoluogo da
provinsa dea Spèza.

Co i se 93.959 abitanti (ar 1/1/2016) l'è 'r segondo comüne ciü popoloso da
Liguria, darè a Zena.

Sun d'epoca römana i sciti de Luni, de Amegia e, drento aö Golfo, de Vaignan. A
San Vito (Maola) i resti roman sun stæti deströtti pä costruçiun de l'Arsenale
dä Maìna;

Int'o periödo medievàle sun nasciùe e Signörìe: de i Vessano, dei Da Passan e
dei Lavagna. Int'o XII secolo i territòi dö Golfo enträan int'e l'orbita dä
Compagna Zeneixe, faxendo cresse i çentri de Carpena e Vesigna. Ma pe çirca
vint'anni ö borgo dea Spèza nö se trœva ciü sottòposto aö dominio zeneixe,
quando Nicolò Fieschi costruìsce a sö Signoria, tra Sarzana e Dägna, in
contrasto a Zena. A sto periodo se inixia a costrüì ö Castello San Zorzo, in
çimma a cullinn-a dö Poso. Int'o 1273 Zena se repiggia a suvranitè dä zona.
Vegnàn costruìe e mura, palassi publici, un ospedale. Int'o 1407 ä cittæe a
nòmina un Podestà e poi un Capitan. Ö svilüppo dä cittæe continua fin aö
Seiçento.

I lavüi düan sett'anni, e l'arsenâ ö vegne inauguròu ö 28 agosto 1869 da
Domenico Chiodo. Cö a costruçoin de l'Arsenâ a cittæe cangia aspeto, e g'ha un
rapidö svilüpo econòmico insemme a un aumento demografego: a popolaçiun a l'ea
de 31.500 unitæ int'o 1881, 60.000 unitæ int'o 1901, 123.000 unitæ int'o 1940).



https://lij.wikipedia.org/wiki/433_Eros

Eros (formalmente 433 Eros, da-o grego Ἔρως) o l'é un asteroide do scistema
solâ. O l'é stæto scoverto o 13 agosto do 1898 da Auguste Charlois e Carl Gustav
Witt, in moddo indipendente, e coscì denominao da-a divinitæ de l'amô da
mitologia grega.

A so orbita a o porta periodicamente ben vexin a-a Tæra: o l'ha un perielio de
1,1 UA e o l'é quindi un asteroide near-Earth, categoria ciutosto ampia ch'a
l'includde i asteroidi con l'orbita ch'a s'avvexiña o a l'interseca quella da
Tæra; ciu in particolâ, Eros o l'é un tipico asteroide Amor. Da-o punto de vista
chimico, o l'é clascificao comme asteroide de tipo S, composto cioè
prinçipalmente da di scilicæ.

O g'ha 'na forma irregolâ con de dimenscioin de 34,4 × 11,2 × 11,2 km. O g'ha un
caratteristego restrenzimento centrâ: se o s'amia da-i poli, o l'assomeggia a
una banaña o un pistaccio. A so massa de 6,687 × 1015 kg a l'é pâ a circa un
dexemioneximo da massa lunâ. A superfiçie, de cô brun-doao, a l'appâ
pesantemente crateizzâ: i cratei maggioî razonzan de dimenscioin confrontabili
con quelle de Eros mæximo. E inmagine a ata risoluzion rivelan a presenza de un
strato de regolite ch'o crœuve Eros in ogni so parte, o spessô do quæ o l'é
stimao ese tra 10 e 100 m.

Tra i oggetti do scistema solâ de so dimenscioin, Eros o l'é stæto quello ciu
osservao. Storicamente, e so osservazioin son stæte rilevante pe a determinazion
do valô da parallasse solâ (e conseguentemente de l'unitæ astronomica) e da
massa do scistema Tæra-Luña. O l'é o primmo asteroide intorno a-o quæ ha orbitao
e insce-o quæ s'é posao una sonda spaziâ: a NEAR Shoemaker da NASA infæti, doppo
ese intrâ in orbita o 14 frevâ 2000, a l'é atterrâ o 12 frevâ 2001 insce-a
superfiçie de l'asteroide, dovve a l'ha conduto di analixi chimiche do sœu.

Eros o l'é un oggetto mediamente poco luminoso, ch'o manten pe di periodi de
diversci anni de magnitudini compreise tra a dozzexima e a chinzexima. Durante i
periodici avvexinamenti a-a Tæra (una dexeña pe secolo), a l'oppoxizion o pœu
però razonze de magnitudine compreise tra l'ottava e a nona. In te di
oppoxizioin ancon ciu ræe che se verifican ogni 81 anni - l'urtima a l'é
avvegnua into 1975 e a proscima a se verifichiâ into 2056 - Eros o razonze a
magnitudine +7,1,, divegnindo ciu luminoso de Nettun e di asteroidi da fascia
prinçipâ, con l'eccezion de 4 Vesta e, de ræo, de 2 Pallas e 7 Iris.

A l'oppoxizion, l'asteroide o pâ fermâse, ma, a differenza de quante se verifica
normalmente pe un corpo in conzonzion eliocentrica co-a Tæra, o so moto
apparente o no vegne mai retrogrado. A-o momento da so scoverta, Eros o l'ea
l'unico oggetto esterno a-a Tæra a exibî tâ comportamento, in seguito manifestao
anche da di atri asteroidi near-Earth. O so periodo scinodico de 845 giorni
terrestri o l'é un di ciu longhi tra quelli possedui da-i corpi do scistema
solâ.

A scoverta de Eros a fu attribuia a Carl Gustav Witt, ch'o-o fotografò a nœutte
do 13 agosto 1898 da l'osservatoio berlineise de l'associazion astronomica
Urania (Urania Sternwarte Berlin), comme un oggetto de unzexima magnitudine,
mentre o l'eseguiva de mesue astrometriche de precixon da poxizion de
l'asteroide 185 Eunike, acquixindo con un'espoxizion de doe ôe un'immagine de
una zona centrâ insce-a stella Beta Aquarii. Tuttavia de immagini de l'asteroide
fun arecugeite a mæxima nœutte anche da Auguste Charlois da l'Osservatoio de
Nizza, ma i dæti fun da lê pubricæ solo quarche giorno doppo Witt: mentre a
l'epoca se dette a corpa do ritardo a-o Charlois mæximo, a-o quæ vegniva
rimproverao d'avei mancao de controllâ e lastre fotografiche inti giorni subito
doppo a nœutte da so espoxizion - o 14 d'agosto, ch'o cazzè de domeñega, e o 15,
festivo - a caosa do ritardo a l'ea probabilmente dovua a un problema tecnico do
telescopio, ch'o l'aiva fallio in te l'annullâ l'effetto do moto da Tæra,
produxendo de immagini meno nitide. Questa circostanza, scoverta into 2002, a
l'ha fæto sci che a l'astronomo françeise segge reconosciua ancœu a scoverta
indipendente.

In meno de doe settemañe, Adolf Berberich o calcolò un'orbita preliminâ, ch'a
permisse de notâ a scingolaritæ de l'asteroide rispetto a tutti i atri alloa
noti: a-o perielio, l'oggetto se saiæ infæti trovao entro l'orbita de Marte. De
succescive osservazioin, unie a l'individuazion de immagini de pre-scoverta
arecugeite da l'Harvard College Observatory za into 1893, permissan de determinâ
l'orbita con maggiô accuatezza e de scrovî che l'asteroide into 1894 o s'ea
avvexinao a-a Tæra: l'ea stæto coscì scoverto o primmo asteroide near-Earth.

O nomme Eros o fu scelto da Witt e Berberich in riferimento a-o dio grego de
l'amô , rompindo a tradizion ch'a l'aiva visto fin a alloa assegnâ a-i asteroidi
di nommi femminili.

Into corso de quarchedun di periodici avvexinamenti de Eros a-o nostro pianeta,
a-i quæ corrisponde de condizioin osservative particolarmente favoeive,
l'asteroide o l'é stæto oggetto de de miræ campagne osservative - anche de
carattere internazionâ. A primma de queste a l'ebbe lœugo into biennio 1900-1901
e in tâ occaxon o Comité International Permanent pour l'Exécution Photographique
de A Cartes du Ciel o sviluppò un cian de travaggio - a-o quæ aderin 58
osservatoi astronomici de varie nazioin - co-o scopo de mesuâ a parallasse solâ
(e quindi de determinâ a distanza media da Tæra da-o Sô, ovvero l'Unitæ
astronomica) attraverso de mesue da poxizion de Eros.

Sfrutando o fæto che l'asteroide o foise a l'oppoxizion (razonta o 30 ottobre
1900), se procedette mesuando l'angolo sotteiso da-e conzonzente tra Eros e i
ponti d'osservazion insce-a Tæra. A distanza de l'asteroide da-a Tæra a fu
quindi determinâ con de sempliçe relazioin trigonometriche: infæti e mesuazioin
permissan de conosce i valoî di angoli interni do triangolo avente a-i propri
vertexi l'asteroide e, presempio, doî punti insce-a Tæra (a longhezza da
conzonzente tra i doî punti insce-a Tæra a l'ea anche questa nota). Se
consciderò quindi o triangolo avente a-i propri vertexi a Tæra, o Sô e 433 Eros:
a distanza Tæra-asteroide a l'ea stæta mesuâ; noto o periodo de l'orbita de 433
Eros, a distanza Sô-asteroide a poè ese deduta da-a segonda lezze de Keplero; se
poette quindi determinâ a distanza media da Tæra da-o Sô, trovando pe quella un
valô de 149 504 000 km (o valô ottegnuo attraverso de moderne mesuazioin radar o
l'é de 149 597 870,66 km). I risultæ fun pubricæ da Arthur Hinks into 1910. O
metodo o pœu in prinçipio ese dœuviao con un quâ-se-sæ terzo corpo , tuttavia,
affinché e mesue angolæ seggian e ciu precise poscibile l'é necessaio che o
terzo corpo o segge vexin a-a Tæra. Da chì o vantaggio derivante da l'adœuviâ un
asteroide comme Eros.

Una segonda campagna internazionâ votta a determinâ una megio approscimazion da
parallasse solâ a fu organizzâ into 1930-1931 da-a Solar Parallax Commission de
l'Union Astronomica Internazionâ. In te sta occaxon, l'asteroide o razonse una
distanza de circa 0,178 UA da-a Tæra, ben infeiô rispetto a l'occaxon
precedente. I risultæ in meito fun pubricæ into 1941 da Harold Spencer Jones.

Into 1901 inoltre l'astronomo françeise Charles André o l'aiva registrao de
variazioin periodiche inta luminoxitæ de Eros e o l'aiva proposto che l'oggetto
o poese ese costituio da doî nuclei a forma de «manubrio da ginnastica». Into
1931, i astronomi sudafrichen van den Bos e Finsen descrissan a forma de
l'asteroide comme un «œutto», ne mesuon o periodo de rivoluzion in 5 ôe e 17
menuti e ne stimon o diametro in 23 km (ben proscimo a-o valô reâ de 21 km). In
te questo periodo, inoltre, fu applicâ e affinâ insce Eros a tecnica de curve de
luxe pe a determinazion do periodo de rotazion e da direzion de l'asse de
rotazion de un asteroide.

L'orbita seguia da l'asteroide a o rende particolarmente adatto anche pe
determinâ a massa do scistema Tæra-Luña, valutando e variazioin produte into so
moto da-i incontri ravvexinæ a-o scistema. Infæti, l'orbita che ogni oggetto o
percore in gio a-o Sô a l'é perturbâ da-e azioin gravitazionæ di pianeti
maggioî. Perché segge poscibile deteterminâ a massa de un pianeta da-o confronto
de l'orbita effettiva de un oggetto campion con quella predita pe o mæximo
oggetto da-a meccanica kepleriaña, l'é necessaio ch'a segge conosciua con
precixon adeguâ l'orbita percorsa da l'oggetto e che i azioin gravitazionæ de
disturbo eserçitæ da-o pianeta razonzan un'entitæ apprexeive, o sæ, da-o momento
che queste son inversamente proporzionæ a-o quadrao da distanza, che l'oggetto
campion se avvexiñe sufficientemente a-o pianeta do quæ se vœu determinâ a
massa. Eros o soddisfa entrambe queste receste, da-o momento che tra i oggetti
do scistema solâ de so dimenscioin o l'é stæto quello ciu studiao, o l'é
osservabile da-a Tæra in ogni punto da so orbita e o l'esegue di periodici
avvexinamenti a-o nostro pianeta.

Eduard Noteboom, into 1921, o fu o primmo a eseguî sti carcoli, basandose
insce-e osservazioin condute into periodo compreiso tra o 1893 e o 1914; Witt i
ripetè into 1933, dœuviando di osservazioin insce un periodo ciu ampio, condute
tra o 1893 e o 1931. Infin, un terzo valô o fu proposto da Eugene Rabe into
1950, dœuviando e osservazioin arecugeite into periodo tra o 1926 e o 1945, e
revisto into 1967 da Rabe mæximo e Mary Parmenter Francis. Da alloa in ça, pe
megioâ ulteriormente a stimma da massa do scistema Tæra-Luña, l'é risultao ciu
conveniente fâ ricorso a-e sonde spaziæ.

Into biennio 1974-1975 l'é stæto quindi oggetto de una terza campagna de
osservazioin, in occaxon de un avvexinamento particolarmente streito a-a Tæra, i
risultæ da quæ fun pubricæ into numero do mazzo do 1976 da revista Icarus. Eros
o fu osservao into vixibile, in te l'infrarosso e attraverso di strumenti radar;
ne fun stimæ l'albedo (pâ a 0,19 ± 0,01), e dimenscioin (13 × 15 × 36 km), o
periodo de rotazion (5 ôe 16 menuti e 13,4 segondi) e a direzion de l'asse de
rotazion. Fun çercæ di indizi insce-a so compoxizion, mentre e osservazioin in
te l'infrarosso rivelon a presenza in superfiçie de un strato de regolite
scimile a quella lunâ.

O 23 zenâ 1975 l'é stæto inoltre osservao da-i Stati Unii l'occultazion da parte
de Eros da stella Kappa Geminorum (de magnitudine 3,73), l'unica da quæ s'agge
'na traçça storica.

In ti anni ottanta e novanta, Eros o l'é stæto ogetto de nœuve osservazioin,
anche radar, votte a determinâne con maggiô accuratezza e dimenscioin, a forma
e, ciu in generâ, a arecœugge quante ciu informazioin poscibile in vista da
miscion Near Earth Asteroid Rendezvous che a NASA a l'aviæ lançao into 1996.

Into zenâ do 2012 Eros o l'é torna tranxitao in proscimitæ da Tæra, razonzendo
una distanza confrontabile con quella razonta into 1931, e anche in te
st'occaxon o l'é stæto oggetto de di osservazioin.

Into 1996 a NASA a l'ha lançao a sonda Near Earth Asteroid Rendezvous, in
seguito rinominâ NEAR Shoemaker, sviluppâ pe eseguî o studio prolongao de un
asteroide near-Earth. I vincoli into delta-v imposti into trasferimento orbitâ
da-e specifiche de progetto, poneivan una miscion insce Eros a-o limite de
fattibilitæ, rispetto a di atri obiettivi ciu proscimi a-a Tæra quæ 1943
Anteros, 3361 Orpheus e 4660 Nereus, inizialmente preferii. Eros o fu tuttavia
ritegnuo ciu interessante e o fu razonto grazie a l'individuazion de un opportun
cian de xœu - calcolao da Robert W. Farquhar - ch'o previdde una manœuvra de
caçafrusto gravitazionâ co-a Tæra e o permisse ascì o sorvolo de l'asteroide 253
Mathilde inta fascia prinçipâ.

A miscion a ogni moddo a l'andò a reizego de fallî quande a-o momento da primma
manœuvra de rendezvous con Eros se presentò un problema into controllo d'assetto
ch'o condusse a-a perdia do contatto co-a sonda pe 27 ôe. Ciò rimandò de circa
un anno o previsto rendezvous con l'asteroide, a-o 14 frevâ 2000, quande a sonda
a gh'intrò in orbita in gio con successo.

NEAR Shoemaker o l'orbitò in gio a Eros percorrindo di orbite progrescivamente
ciu streite fin a 35 km de raggio - segge into cian polâ de l'asteroide, segge
in quello equatoriâ - e eseguindo di sorvoli radenti razonzendo una distanza
minima de 2-3 km da-a superfiçie. O mappò a superfiçie e o ne identificò e
formazioin geologiche, o permisse de mesue gravimetriche e o compì di analixi da
compoxizion de l'asteroide attraverso di spettrometri in te l'infrarosso e inti
raggi X. O 12 frevâ 2001, doî giorni primma da concluxon originaiamente
cianificâ da miscion, fu tentao una disceisa controllâ verso a superfiçie ch'a
se concluse con l'atterraggio da sonda in proscimitæ do cratê Himeros - vexin
a-a "sella" de l'asteroide. Con sorpreisa di mæximi controlloî de miscion, a
sonda a risultò ancon operativa e inti succescivi sezze giorni fun condute mesue
insce-a compoxizion do sœu do scito d'atterraggio co-o spettrometro inti raggi
gamma, ch'o s'ea rivelao poco efficaçe inti osservazioin condute da l'orbita. A
miscion a l'é terminâ o seguente 28 frevâ.

433 Eros o l'orbita a una distanza media da-o Sô de 217,5 mioin de km, pâ a
circa 1,5 UA e o completa una rivoluzion intorno a-a stella in te 643,246
giorni, pâ a 1,76 anni. L'orbita a l'é inclinâ de 10,830° rispetto a-o cian de
l'eclittica; pe via da so eccentricitæ pâ a 0,223, a distanza tra o pianeta e o
Sô a varia de circa 276 mioin de chilometri tra i doî apsidi: o perielio, ponto
de l'orbita in to quæ se verifica o mascimo avvexinamento a-o Sô, o l'é a 1,113
UA da-a stella, mentre l'afelio, punto de l'orbita in to quæ se verifica o
mascimo allontanamento da-o Sô, o l'é a 1,783 UA. l'orbita de Eros quindi a l'é
sempre esterna rispetto a quella da Tæra - qualificandolo comme asteroide Amor,
mentre o l'attraversa quella de Marte. A minima distanza tra l'orbita de Eros e
quella da Tæra (Minimum Orbit Intersection Distance, MOID) a l'é pâ a 0,148532
UA. Un valô proscimo a questa o l'é stæto razonto into 1975 e saiâ torna razonto
into 2056 durante un di periodici avvexinamenti de Eros a-o nostro pianeta.

Un oggetto o pœu restâ insce un'orbita comme quella percoria da Eros a-o ciu pe
dexe mioin d'anni, primma che questa a segge perturbâ da de interazioin
gravitazionæ co-i pianeti do Scistema solâ. De simulazioin condute da P. Michel
e colleghi suggeriscian che Eros o posse diventâ un asteroide geosecante da chì
a doî mioin d'anni e individuan una probabilitæ non nulla che Eros o posse in
urtimo collidde co-o nostro pianeta.

Eros o completa una rotazion in 5,27 ôe; o so asse de rotazion, inclinao de 89°
rispetto a-o cian orbitâ, o l'é soggetto a un moto de nutazion ch'o genera di
oscillazioin che razonzan i 55" (pe confronto, l'ampiezza da nutazion terrestre
a l'é de l'ordine di 2") inta direzion perpendicolâ a-o cian orbitâ; o moto de
precescion a-o quæ è soggetto, invece, o l'é de 2,84" l'anno.

Vari indizi indican che Eros o segge o frammento de un corpo preexistente. L'é
inoltre improbabile ch'o posse esise formao in proscimitæ de l'attuâ orbita,
inta popolazion di near-Earth object (NEO) - instabile pe di periodi de tempo
supeioî a-i dexe mioin d'anni, ma, in accordio a-i modelli de formazion do
scistema solâ, o poriæ esise formao inta porzion interna da fascia prinçipâ,
dominâ da di asteroidi de tipo S, di quæ o condividde a compoxizion. Eros o
poriæ avei abbandonao a fascia prinçipâ circa 16 mioin d'anni fa. Di astronomi
italien ritegnan inoltre d'avei identificao - da di studdi de dinamica orbitâ e
analixi spettroscopiche - inta famiggia Maria i atri frammenti do corpo
progenitô de Eros.

Insce Eros no l'é stæto rilevao presenza de un campo magnetico, che se presente
a doviæ ese infeiô a-o limite de senscibilitæ do magnetometro a bordo da sonda
NEAR Shoemaker: : 4 nT. Ciò poriæ ese spiegao co-o fæto che l'asteroide, into so
processo de formazion, o no saiæ mai passao pe una fase liquida.

Eros o l'é o segondo asteroide NEAR pe dimenscioin, doppo 1036 Ganymed. O l'a
una forma irregolâ ch'a ricorda un'enorme banaña se osservao da-a direzion di
poli, o un pistaccio, a caosa do restrenzimento inta zona centrâ, indicao comme
"sella" (saddle in ingleise). O pœu ese descrito approscimativamente da un
ellissoide de dimenscioin de 34,4 × 11,2 × 11,2 km, a-o quæ corrisponde un
diametro medio de 16,84 ± 0,06 km. O l'occupa un volumme de circa 2 500 km³ e a
so superfiçie a se estende pe circa 1 125 km².

De mesuazioin radiometriche condute durante a miscion NEAR Shoemaker han
permesso de determinâ con precixon a massa de Eros, pâ a 6,687 ± 0,003 × 1015kg,
circa un dexemioneximo da massa lunâ. Rapportando tâ valô co-o so volumme, se
ottegne una denscitæ de 2 670 ± 30 kg/m³, proscima a quella da crosta terrestre.
Poiché Eros o no g'ha una forma sferica, a gravitæ insce-a so superfiçie a varia
da punto a punto tra 2,1 e 5,5 mm/s²; infæti, questa dipende da-a distanza locâ
da-o centro de gravitæ de l'asteroide. A velocitæ de fuga insce-a superfiçie -
correlâ a-o valô de l'accelerazion de gravitæ locâ e a-o valô locâ de
l'accelerazion centripeta dovua a-o moto de rotazion de l'asteroide - a pœu
variâ tra 3,1 e 17,2 m/s.

Spettroscopicamente, Eros o pœu ese clascificao tra i asteroidi de tipo S (IV),
dovve o IV o l'é un indicatô, in te 'na scâ ch'a va da I a VII introduta da
Gaffey et al. into 1993, do contegnuo de oliviñe e ortopirosseni presenti in
superfiçie. In particolâ, i asteroidi do gruppo IV presentan un'elevâ
variabilitæ into rapporto tra oliviñe e ortopirosseni povei de caço (scilicæ
feroxi), vegnindo associæ a-e condrite ordinaie. Into caxo specifico de Eros, di
osservazioin condute in te l'infrarosso da-a Tæra, aveivan portao a ritegnî che
una faccia de l'asteroide a foise ricca maggiormente de oliviñe e a presentesse
de caratteristeghe che l'accomunassan a i asteroidi S(II), mentre l'atra de
pirosseni, con caratteristeghe analoghe a i asteroidi S(V). A clascificazion
spettrâ de Eros a saiæ quindi derivâ da un bilançamento de doe superfiçie.

I osservazioin condute co-o spettrografo infrarosso (NIS) a bordo da sonda NEAR
Shoemaker han rilevao una maggiô uniformitæ inta compoxizion da superfiçie, con
de eccezioin rappresentæ da de zone in proscimitæ a di cratei da impatto. O
spettro arecugeito da-o strumento o mostra doe gren bande de asciorbimento in
proscimitæ de 1 e 2 μm, che son stæte associæ a-a presenza de di mineræ femici
comme oliviñe e pirosseni, con un'abbondanza mesuâ comme rapporto de
ortopirosseni (opx) insce oliviñe e ortopirosseni (ol + opx) de 42 ± 4%. I
studioxi ritegnan tuttavia de poei distingue a presenza de aomanco atre træ
specie mineræ, pe una sola de quæ saieivan presente dæti bastanti a-a so
identificazion. L'e stæto suggeio, infæti, che possan ese presenti anche di
clinopirosseni ricchi de caço, inta forma de diopside o augite, a quæ presenza a
l'é rilevâ anche inte condriti H, L e LL con de perçentuæ rispettivamente de 12,
17 e 19%. Un megioamento inte conoscenze insce-a compoxizion de Eros o poriâ
derivâ infin da una maggiô comprenscion do fonzionamento do strumento e
conseguentemente da una megio calibrazion di dæti arecugeiti.

NEAR Shoemaker o l'ha inoltre arecugeito di dæti insce-a compoxizion elementâ de
Eros attraverso i spettrometri inti raggi X e gamma. Stimâ comme rapporto
elementâ rispetto a-o sciliçio, in de mesue condute insce tutta a superfiçie
attraverso o spettrometro a raggi X (XRS), a l'é risultâ ese pe çerti versci
analoga a quelle de condrite ordinaie (inti valoî de Fe/Se, A-o/Se e Mg/Se), ma
con un minô quantitativo de sorfo. No l'é poscibile savei tuttavia se ciò segge
limitao a una dexeña de μm da superfiçie (corrispondente a-o poei penetrante do
strumento) oppù a permanga ascì a l'interno de l'asteroide. O spettrometro a
raggi gamma (GRS) invece o l'ha fornio di dæti validi solo quande a sonda a s'é
posâ insce-a superfiçie, essendo stæta sovrastimâ a so portâ. E mesue son quindi
limitæ a circa un metro cubbo de Eros. O strumento o l'ha rilevao di valoî de
l'abbondanza do potascio e di rapporti Mg/Se e Se/O confrontabili con quante
mesuao inte condrite, ma un contegnuo minô de færo inti rapporti Fe/Se e Fe/O.

Un primmo problema sollevao da questi dæti o l'é relativo a-a penuria de sorfo
insce-a superfiçie. Son stæti ipotizzæ almeno trei meccanismi che possan
giustificâla, o ciu probabile di quæ o l'é che l'elemento o segge andæto perduo
in to spazio pe effetto do bombardamento de radiazioin e di micrometeorite subio
da-a superfiçie mæxima (space weathering). l'atra question averta a l'é a
discrepanza inti valoî do rapporto Fe/Se mesuæ da-i doî stromenti; l'ipotexi ciu
probabile a l'é ch'o derive da una segregazion do færo da-i scilicæ entro a
regolite. Into complesso, infin, i osservazioin no permettan de associâ Eros a
una specifica sottoclasse de condrite ordinaie e son sorti dubbi insce
l'effettiva rappresentativitæ da regolite da compoxizion complesciva de
l'asteroide.

L'é stæto supposto che 433 Eros o contegne de maggioî quantitæ de oo, argento,
zinco, alluminio e di atri metalli rispetto a quante segge stæto, o poriâ mai
ese, estræto da-i livelli ciu superficiæ da crosta terrestre.

Eros o l'é un corpo da-a struttua interna essenzialmente uniforme, comme
suggerisce a distribuzion do so campo gravitazionâ e o fæto che o centro de
massa quæxi o coincidde co-o centro da figua. Tuttavia o possede una denscitæ
leggermente infeiô a quella de condriti ordinaie (OC) - mediamente pâ a
3 400 kg/m³ - e ciò fa suppoñe ch'o presente una scignificativa poroxitæ
macroscopica, stimâ tra o 21% e o 33%. Questo saiæ coerente con una stoia de
impatti che avieivan pesantemente frattuao, ma no disgregao, l'asteroide,
insce-a superfiçie do quæ l'é poscibile individuâ de struttue che mostran
un'elevâ coerenza; i pezzi saieivan quindi arestæ pe o ciu in poxizion o
avieivan subio solo di picceni spostamenti che avieivan infin conduto a-a
creazion de cavitæ interne.

Buczkowski e colleghi han sostegnuo into 2008 che foise poscibile leze insce-a
superfiçie de stoie differente pe e doe estremitæ de Eros e suggerio che
l'asteroide o se componesse de doe parte a contatto. A creazion de un database
dettaggiao de caratteristeghe superfiçiæ de Eros ha conduto i mæximi autoî a
rivedde e proprie ipotexi into 2009, avendo identificao de struttue che,
presente in entrambe e estremitæ de l'asteroide, saieivan a sostegno de
l'ipotexi che Eros segge un oggetto compatto.

Infin, R. Greenberg o ritegne che segge poscibile identificâ parallelamente a-o
Hinks Dorsum - precedentemente riconosciuo comme una faggia compresciva - una
veña de roccia ch'a costituiæ un punto de forza inta struttua interna de
l'asteroide, ch'a poriæ esise originâ into corpo progenitô de Eros e
succescivamente mantegnua, rescistendo a l'azion erosiva di impatti. Tâ struttua
a poriæ ese a l'origine da forma allonghia de l'asteroide.

E figue prominente insce-a superfiçie de Eros son trei cratei d'impatto. O
maggiô, Himeros, o presenta un diametro de circa 11 km e una profonditæ de
1,5 km e se trœuva insce-o lao convesso de l'asteroide. Insce-o so bordo
sud-occidentâ se sovrappoñe o cratê Charlois de circa 7 km de diametro e
profondo quarche çentanâ de metri, ciæamente ciu zoveno do precedente. A-o so
interno se dispoñe un strato de regolite no consolidao, relativamente profondo.
Infin, insce-o lao concavo l'é presente o cratê Psyche de circa 5 km de diametro
e profondo 1 km. O cratê o l'é antigo da-o momento che insce-o so bordo son
presenti ben quattro cratei de circa 1 km de diametro ciaschedun e, poiché o
contegne do materiâ espulso in te l'impatto che ha generao a Charlois Regio, è
de seguo precedente a questa. No l'é tuttavia poscibile stabilî se temporalmente
o l'ha preceduto o seguio Himeros, perché e so superfiçie no razonzan de
dimenscioin tæ da rappresentâ un campion statisticamente scignificativo.

Approfondindo l'indagine a una risoluzion maggiô (compreisa tra 1 km e 100 m),
insce-a superfiçie pesantemente crateizzâ se sovrappoñe de creste e de striatue.
O Hinks Dorsum, in particolâ, ch'o se estende pe 18 km in te l'emisfeo
settentrionâ, o poriæ ese a manifestazion de una faggia ben esteisa ch'a trœuva
una prosecuzion inte Callisto Fossae, inta parte opposta de l'asteroide. Comme
za dito, R. Greenberg o l'interpreta viçeversa comme una struttua de forza e no
de debolezza de l'asteroide.

Scignificativamente, o numero di cratei de piccene dimenscioin (infeioî a-i
100-200 m) o l'è minô de quante teoricamente atteiso, analogamente a quante
osservao insce Fobos e insce-i aticen lunæ. L'é stæto ipotizzao che questo segge
dovuo a-o moto da regolite - provocao da-a pendenza da superfiçie o da-e onde
scismiche generæ da un impatto astronomico - ch'o l'aviæ scancellao e traççe di
impatti de minoî dimenscioin. Se ritegne, in particolâ, d'avei individuao in te
l'impatto ch'o l'ha dæto origine a-a Charlois Regio a caosa de l'assenza de
cratei de piccene dimenscioin (con diametro infeiô a-i 500 m) da de diverse aree
- che corrispondan complescivamente a-o 40 % da superfiçie de l'asteroide -
compreise entro una distanza in linia retta de 9 km da-o punto de l'impatto.
Responsabile da degradazion da superfiçie saiæ stæta l'energia scismica produta
da l'impatto, ch'a se saiæ propagâ attraverso tutto l'asteroide sotto forma de
onde e a l'aviæ determinao o crollo de struttue ciu picciñe. Poiché Eros o g'ha
una forma irregolâ, punti anche lonten da superfiçie pœuan ese conzonti da una
linia retta ch'a l' attraversa l'asteroide, de longhezza infeiô rispetto a-o
percorso superfiçiâ. Coscì, di aree che fra lô pan ben distante, insce de
"facce" opposte de l'asteroide, ma compreise entro 9 km da l'impatto, saieivan
stæte interessæ da l'evento ch'o l' aviæ determinao infin una distribuzion
ineguâ da denscitæ de cratei insce-a superfiçie. O mæximo impatto o l'aviæ ascì
originao a ciu gran parte di magœu spantegæ insce-a superfiçie. Tâ produzion a
l'é stæta spiegâ comme dovua a-a particolaritæ do scito de l'impatto, che,
avvegnuo insce-o bordo de un atro grande cratê, o poriæ avei razonto di strati
ciu profondi.

Sotto i 50 m, infin, i masci e e struttue associæ a-o trasporto da regolite
dominan a morfologia da superfiçie. No se rileva invece e traççe de
l'affioramento de rocce do substrato.

O strato superfiçiâ o l'appariæ a l'œuggio uman noteivemente uniforme, de cô
bruñdoao. E prinçipæ anomalie inta colorazion saieivan rappresentæ da doe
tipologie de depoxiti, i un caratterizzæ da di valoî elevæ de l'albedo,
individuæ insce-e ligge de çerti cratei de gren dimenscioin e interpretæ comme
dovui a l'affioramento de materiâ do substrato meno alterao da-o space
weathering (esposto a prœuvo a di fenomeni de scorrimento do strato superfiçiâ);
i atri, diti pond (stagni), orizzontæ e da-a superfiçie levigâ, che presentan
una componente bluastra da colorazion ciu intensa rispetto a-o terren
circostante. Quest'urtimi saieivan produti da materiâ a graña fiña ch'a l'é
andæta a impî di cratei existenti, livellandose segondo una superfiçie
equipotenziâ locâ. Bastiæ una profonditæ de 20 cm pe dâ e caratteristeghe
osservæ. O cô bluastro o poriæ ese conseguenza de dimenscioin di gren, ma anche
da segregazion di scilicæ da-o færo. I pond saieivan composti prevalentemente
da-i primmi, mentre o færo o l'aviæ razonto una poxizion de equilibrio a maggiô
profonditæ. Questo poriæ anche spiegâ e rilevazioin do GRS, essendo NEAR
Shoemaker atterrâ proprio in proscimitæ de un pond. L'é stæto ipotizzao che o
materiâ ch'o costituisce i pond o posse provegnî da l'interno de l'asteroide
oppù - segondo un'ipotexi ciu recente - o posse derivâ da-a disgregazion di
masci causâ da-o ciclo termico. L'é poscibile che inte zone direttamente
illuminæ da-i raggi solæ se razonze a-o perielio una tempiatua superfiçiâ de
100 °C; mentre de mesue eseguie durante e ôe notturne han indicao una tempiatua
vexiña a-i -150 °C. L'escurscion termica giornalea saiæ compreisa tra 10 e
100 °C.

O strato da regolite o razonze un spessô superiô aomanco a-i 10 m, ma in te di
punti o poriæ razonze anche i 100 m. Questo supponendo che existe un'interfaccia
netta tra a regolite mæxima e un strato profondo de roccia de maggiô
compattezza, interfaccia ch'a poriæ anche mancâ; in tâ caxo a regolite
superfiçiâ a degradiæ verso di blocchi de dimenscioin sempre maggioî.

Quande Eros o l'é stæto scoverto l'ea za stæta introduta a distinzion tra i
pianeti e i asteroidi (pianeti minoî o pianetin). Ciononostante, e so
peculiaritæ attion l'attenzion segge da comunitæ scientifica, segge de l'opinion
pubrica: Eros, infæti, non solo o l'ea o primmo oggetto a vegnî scoverto tra a
Tæra e Marte, ma o l'effettoava di periodici avvexinamenti a-o nostro pianeta.

O comparse pe a primma votta in te 'n'œuvia de fantascienza into racconto in
lengua ingleise Our Distant Cousins (1929) do scrittô irlandeise Lord Dunsany,
into quæ un aviatô avventuroso o finisce insce l'asteroide pe un errô de
navigazion into so viægio de ritorno da Marte; Eros o l'é un mondo vivo, coverto
de boschi e abitao da di animæ scimili a quelli terrestri, ma da-e dimenscioin
picceniscime. Saiâ pœu ambientâ insce Eros a striscia a fumetti On the Planetoid
Eros da serie Buck Rogers, pubricâ tra o 17 agosto e o 2 dexembre do 1931 in ti
Stati Unii.

Into 1933, o futuo fixico Freeman Dyson, alloa de nœuve anni, o scrisse o
racconto incompio Sir Phillip Robert's Erolunar Collision, in to quæ o
l'immagina una spedizion insce-a Luña pe osservâ a collixon de l'asteroide co-o
satellite. O tema da poscibile collixon o ricorriâ anche succescivamente. Coscì,
in te l'episodio Visitors from Outer Space da serie animâ Space Angel, quande
Eros o compâ pe a primma votta in televixon into 1962; in Superman vs The Flash
LCE edito tra ottobre e novembre do 1976 da-a DC Comics; into film tv Asteroid
do 1997, diretto da Bradford May e into romanzo Evolution de Stephen Baxter, do
2003.

Ricore anche a scituazion, comuña a di atri asteroidi ascì, de vedde Eros comme
un'astronave alieña camuffâ - accadde inta serie de sei romanzi Dig Allen Space
Explorer (1959–1962) de Joseph Greene - o trasformao lê mæximo in te
'n'astronave, comme into romanzo Captive Universe (1969) de Harry Harrison -
pubricao in Italia into 1980 comme A çittæ di Aztechi in Urania - in to quæ
l'asteroide o l'é trasformao in te 'na nave generazionâ.

Infin, in te l'episodio A figgia de Eros (1969), da striscia a fumetti
britannega Jeff Hawke, l'asteroide o l'é un avamposto de di potenziæ invasoî
alien che pe mantegnise in incognito fan annullâ, con di metodi subdoli, una
miscion terrestre insce-o mæximo; into romanzo O zœugo de Ender (1985) de Orson
Scott Card, a "Scœua de Comando" a l'é ambientâ insce Eros, trasformao da-i
alien "Scorpioin" contro i quæ l'umanitæ a l'é stæta a longo in guæra; mentre in
l'intrigo Wetware (Vacuum Flowers, 1987), de Michael Swanwick, Eros o l'é
circondao da un sciammo de stazioin spaziæ.

L'é probabile che Eros o segge, doppo Cere, o segondo asteroide ciu menzunao in
te di œuvie lettiaie e fantascientifiche.



https://lij.wikipedia.org/wiki/Zizzua

A zizoa (Ziziphus zizyphus), cunusciüa ascì cumme dàtou cineize, Natsume u Tsao
a l'è 'na cianta a feugge decidoe da famiggia de Rhamnaceae.

Se pensa che a zizoa a ne vegne da de l'Africa do nord e da-a Sciria, e ch'a
segge stæta pòi esportâ in Cinn-a e in India, donde a l'è cortivâ da ciù de 4000
anni.

L'erbo o peu arivâ a ese erto da-i 5 a-i 12 métri, e feugge son de in vèrde
brilante e e ramme son de vótte coverti de spinn-e. Tante vótte a zizoa a se
deuvia ascì comme cianta ornamentâle. A zizoa a fa di frûti gròsci comme 'na
murta e tante scioete picinn-e de tinta gianco-verdexin.

A varietæ indiann-a da zizoa, u Zizyphus Mauritiana, a l'é 'n erbo tropicâle e a
fa frûti meno sucherìn che-e atre varietæ.

Se u vegne cüggìu quande u nu l'è 'ncun möiu (quande u l'a in culûre verde
ünifurme), u frütu da zizzua a l'a in güstu c'u se semeggia a quellu de inn-a
mèia. Manimàn ch'u möia, u culure u vegne ciü scüu, a pélle a se fa rügusa e u
sà manimàn ciü de dûse, finn-a semeggiäse a in datteru. Drentu u l'a in sûlu
ossu, ch'u se semeggia a quellu de inn-a ôìva, che in t'a cuxinn-a persiann-a u
se ciamma annab.



https://lij.wikipedia.org/wiki/Vi%C3%A7en%C3%A7o_Bellin

Viçenço Bellin (it. Vincenzo Bellini) - Muxiçista (Catania 1801 - Puteaux,
Pariggi, 1835).

Figgio d'un organista e meistro de cembalo, o fu inandiao da-o poæ a-o studdio
da muxica: a sett'anni za o componeiva, tra l'âtro, un Tantum ergo e un Salve
Regina. Dixœuttenne, o l'andò a Nappoi dove o completò in trei anni i so studdi
con G. Furno, C. Conti, G. Tritto e N. Zingarelli. Appartegne a questo periodo
sei scinfonie (a l'italiaña, ossæ inte 'n solo tempo), doe messe, una cantâ e
varie romanze.

Into 1825, a-o tiatrin do conservatoio de S. Sebastian, o Bellin o dette a so
primma oppera, Adelson e Salvini, e into 1826, a-o S. Carlo, a segonda, Bianca e
Fernando. Into 1827 un nœuvo travaggio, commiscionaoghe da l'impresaio Barbaia
pe a Scaa deMilan, Il Pirata (sciu testo de Felixe Romani, ch'o ghe vègne
fraterno amigo e collaboratô), o suscitò entuxiasmo inti ambienti milaneixi.
Into 1828 se ripreize a Zena "Gianca e Fernando" (rielaborâ) e questa ascì a
l'ótègne grande plaoso, comme da pœu (1829) una nœuva œuvia, in sce testo do
Roman, a "A Strangea", a-o tiatro a-a Scaa.

Commençò pe lê i ónoî, ma ascì e invidie e e calunnie. Desgraziaamente lê mæximo
parse giustificâle, dando (1829 a Parma) una aspresciâ Zaira (testo do Roman),
condannâ da-o pubbrico. A revincita a vègne subito co-i Capuleti e i Montecchi
(Venezia, 1830), e sorvetutto co-a Sonnambula rappresentâ into 1831 a-o Carcan
de Milan con exito trionfâ. Un insuccesso invece ebbe a Norma (sempre sciu testo
do Roman, composta e rappresentâ into 1831 a-a Scaa), ma l'œuvia a fu da pœu
accugeita con entuxiasmo inta mæxima Milan, a Bergamo, ecc. Seguì (1833) a-a
Fenixe de Venezia, con scarso successo, a Beatrice de Tenda.

Into 1833 o Bellin o fu inviao a dirizze e so œuvie a Londra e a Pariggi. A
Londra trionfò a Norma; a Parigi (1834), e so œuvie fun applaoditiscime e o
Bellin o ghe gódì un breve momento de feliçitæ: l'amô de Maia Malibran,
l'amixiçia e a stimma di maggioî artisti e poeti (tra i quæ Gioacchin Roscin e
H. Heine). A Puteaux (1834), con meditâ lentezza o compose i Puritani, sciu
libretto de C. Pepoli, rappresentâ a-o Théâtre italien de Parigi into 1835, con
exito trionfâ. Œutto meixi doppo Bellin o morva.



https://lij.wikipedia.org/wiki/V%C3%A4ze

O Comune de Väze o l’è o terso pe’ numero de abitanti dà Provinsa de Sann-a. O
l’è situòu inta Rivèa de Ponente e o seu territorio comunale o no comprende solo
a fascia costæa ben conosciua ai turisti, ma ascì tanti bricchi, o ciù erto de
quæ o l’è o monte Beigua (mt. 1.287).

Ö clima de Väze, comme quello de Zena, o l'è tempiòu marittimo. A temperatûa de
mëzo annua a l'è de +15,6°C, gh’è una grande umiditæ , sorviatutto in estè, e
cioven mediamente 1300 mm annui.

Se a l’è vèa che o zeugo do ballon, comme inte squæxi tutte e parti d’Italia, o
l’è o sport ciù popolare de Väze, son i pattìn ad avèi portòu e ciù grandi
vittòie a-a çittæ, con titoli italiæn, europei e mondiali vinti da-i atleti da
Polisportiva S. Nazario. A Polisportiva a se occupa ascì de bocce e di atri
sport.

Importante inta çittæ o l’è sempre stæto o ciclismo, anche grasie ai tempi inte
quæ Fausto Coppi con a seu squaddra vegnivan a svernà e ad allenase chi. Un
monumento in scia passeggiata o l’arregorde o grande campiòn. In tempi ciù
vixin, o Gio d’Italia o l’à fæto ciù votte tappa a Väze anche pe’ l’appasciunòu
interessamento de Carlo Delfino, megu e scrittô di libbri de ciclismo.

No bisogna poi ascordâse de societè sportïe che se occûpan con pasciòn de
ballaxiòu (CelleVarazze Volley), de atletica lezëa (Atletica Varazze), de
ballabanestro (Juvenilia Varazze) de tennis (A.S.D. Tie Break Varazze) e de
sport -sorviatutto ballaxiòu- amatoriale (B.C. Varazze Swindlers).



https://lij.wikipedia.org/wiki/Un_p%C3%B6_de_grafia

E regole chì sotta son quelle scrïte in sciä rivista "Zena" de Ettore
Barbi,1958. Ancheu se preferisce deuviâ regole ûn pö differenti.

E lettere de l'alfabeto zeneize son vintitrê: a b c ç d e f g h i l m n o p q r
s t u v x z e han squaexi tutte ô sôn da lengua italiann-a. Però:

1. a « ç », ch'a se mette davanti a-e vocali « e » « i », a se leze comme unn-a
« s » a manëa françeise. Coscì çetron, arancio; conçerto, concerto; çinque, che
se lezian setron, conserto, sinque.

2. a « e » de regola a se pronunzia strèita, fêua che davanti a « r » seguîa da
unn-'âtra consonante, comme: erba, erba; persa,'maggiorana; inverso, rovescio,
ecc. Missa davanti a-e consonanti doppie « f », « l », « s », « t » e anche a
« st », a l'ha un sôn irregolare, pronunziandose in tante parolle streita e in
tante larga. No poendose determinâ unn-a regola, se segniâ a « e » larga con
l'accento grave in te quelle parolle che, se mantegnissan a « e » strèita,
avieivan un significato completamente diverso, comme: pesta, pèsta; testo,
tèsto; letto, lètto, ecc.

3. A « n », tanto in prinçipio, quanto in mêzo a-e parolle, a sêunna comme in
italian; a se pronunzia nasale quando a l'è in fin de parolla: man, mano; sen,
seno; bibin, tacchino; latton, ottone.

4. E due « nn » in te l'urtima sillaba da parolla, s'arremban â vocale
precedente, de moddo che l'urtima vocale a resta staccâ: campann-a, campana;
tann-a, tana; cuxinn-a, cucina.

6. A « s » a pêu ëse doçe o aspra. A l'è doçe, squaexi comme una « z », quande
in t'o mezo da parolla a l'é precedûa da un dittongo o da unn-a vocale sensa
accento: ase, casa, tesöu, se lezan comme fossan scrîte aze, caza, tezöu. Aspra
a l'é in te sillabe sa, se, si, so quande in t'o mezo da parolla son precedûe da
unn-a vocale con accento: fäso, falso; ëse, essere; imböso, capovolto.

7. A « s » seguîa da due « c », cioè « scc », a se leze comme unn-a « sc » con
l'azzunta d'unn-a « c » ciaea: sccetto, schietto; scciavo, schiavo.

8. A « u » a l'ha ô sôn toscano, comme in punto, muscolo, futta (stizza) ò
quello françeise de dûo, duro; condûto, acquedotto.

9. A « x » a se leze a stessa manea da « j » di françeixi in te parolle baxo,
bacio; dexe, dieci.

10. Anche a « z » a l'ha o sôn doçe e quello aspro. Doçe, in zeo, gelo; zin,
riccio marino. Aspro, in ambizion, annunzio, ozio.



https://lij.wikipedia.org/wiki/Sviss%C3%ABa

A Svìsera, Confoederatio Helvetica in latin, Confederazione Svizzera in italian,
Confédération suisse in françéize, Confederaziun svizra in romancio e
Schweizerische Eidgenossenschaft in tedesco ascì, paize de l'Ouròpa centrâ sensa
acesso a o mâ , a sò capitâ a l'é Berna. A Svìsera a l'é indipendente da-o
primmo de agosto do 1291. A Svìsera a confin-a co-a Germania, a Fransa,
l'Italia, l'Austria e o Liechtenstein e a gh'à quattro lengoe naçionæ (
françèise, italian, tedesco e romancio). A Svissëa a gh'à 'nn-a longa stöia de
neutralitæ (a no l'é stæta in guæra da-o 1815) e pe questa raxon a dà alögio a
divèrse òrganizaçioìn internaçionæ cómme a Crôxe róssa, l'Òrganizaçión di
tràfeghi mondiæ e doî scagni de l'ONU.

A Svissea a l'é de longo inverdugoïa da a seu indipendensa e neutralitæ: a l'é
intrâ inte l'ONU into 2002 soö e a l'é 'n di pöchi pàixi de l'Ouròpa ch'a no l'é
interessâ a fâ parte da Communitæ Ouropea: con tùtto ch'a l'à firmòu divèrsi
trattæ bilateræ e che a seu legislaçion a l'é de longo vexinn-a a quélla da
comunitæ, a domanda de adexion a l'é stæta refuâ da a popolaçion in diversi
referendum.



https://lij.wikipedia.org/wiki/St%C3%A6ti_Unii

I Stati Unïi d'America (United States of America in Ingleise), son in paize de
l'America do nòrd , a so capitâ a l'è Washington. I Stati Unïi d'America son
soventi dïti Stati Unïi, U.S.A., The States o America ascì.

L'influensa militâ, economica, curturâ e politica di Stati Unïi a l'è cresciùa
sempre ciù in to deximonono e ventëximo secolo. Dappeu a fin de l'Union
Sovietica e da Guæra Freida, i Stati Unïi son restæ l'ùnica superpossansa
mondiâ.

Into 1776 i Stati Unïi d'America son stæti fondæ da un gruppo de separaçionisti
de colonie britanneghe da costa atlantega. A Boston into 1775 arcun
rivoluçionaï, travestiï da indien, han cacciòo in mâ arcunn-e casce de tè pe
demostrâ a so protesta contra e tasce imposte da-o governo ingleise. Da lì a l'è
partïa a Rivoluçion Americann-a ch'a l'ha portòo, a-a formaçion d'i Stati Unïi
da e 13 colonie britanenghe. Into 1846 i Stati Unïi han combattùo unn-a guæra
contra o Mescico e han coscì conquistòo o Texas. Into XX Secolo han combattùo
tutte e doe guære mondiæe, a Guæra de Corea e do Vietnam e dappeu inta segonda
meitæ do Secolo son stæti in te 'n stæto de tenscion permanente co l'Union
Sovietica dïto Guæra Freida. Ancheu i Stati Unïi occupan militarmente l'Iraq
inte un conflitto ch'o l'è criticòo da diversci stati e da ben ben de Americhen
ascì. Ancheu i Stati Unïi son a ciù grande potensa econòmica mondiâ.

I Stati Unïi comprendan , passa ai 48 stati continentæ, l' Alaska (o ciù grande
d'i stati), e Hawaï e vari teritöi inte l' Oçean Paçiffigo e inti Caraibi,
compreiso Pòrto Rico.

Da nòrd a sud: Maine, Nuevo Hampshire, Vermont, Massachusetts, Isoa de Rhode (o
ciù piccin d'i stati), Connecticut, Nuevo York, Pennsylvannia , Nuevo Jersey,
Delaware, Maryland, Virginnia, Carolinn-a do Nòrd, Carolinn-a do Sud, Georgia,
Florida.

Virginnia, Carolinn-a do Nord e Carolinn-a do Sud, Georgia, Florida, e anche
Virginnia Oççidentâ, Kentucky, Tennessee, Alabamma, Louisiann-a, Arkansas,
Oklahoma, Texas (spesso conscideròu fra i stati do sud-ovest).

Questa zona a comprende a pàrte meridionâ (e e çimme ciù elevæ) d'i Appalachi, e
ciù a ponente e montagne Ozark. I sciummi comprendan e foxe do Misciscippi e dö
Río Grande. A ciù grande influença climatega a vegne dö Gorfo do Mescico, e a
cömporta inverni miti, umiditæ, e de tantö in tantö di uraghen.

Ohio, Michigan, Indiann-a, Wisconsin, Illinois, Missoùri, Minnesota, Iowa,
Dakota do Nòrd, Dakota do Sud, Nebraska e Kansas. Son in gran parte stati
agricoli e industriæ (compreisa a "rust belt", a zona industriâ "inruzzenïa"
inti anni settanta e ottanta da-a concorrensa, sorvetutto giapponeise), o climma
o l'è estremmo: freido d'inverno, cädo de stæ, maccaia a lèvante e secco a
ponente. O Midwest o l 'incarna i valôi tradiçionæ d'i Stati Unïi: lòu, cà,
famiggia e religion.

I stæti da zona çentrâ o montann-a son: Montann-a, Idaho, Wyoming, Nevadda,
Utah, Colorado, Arizona, Noeuvo Mescico. Questa a l'è a zona meno abitâ do
paize, e l' è dove s'attreuvan molte d'e mete turisteghe comme o Grand Canyon
(Arizona) e Yellowstone (Wyoming).

Washington, Oregon, California comprendan montagne ærte (comme a Sierra
Nevadda), deserti (a Death Valley), e zone ben ben ùmie (a costa).

In distreito separòo, sotto a giurisdiçion do congresso, o l'è o Distreito de
Combia, dovve gh'é a çitæ de Washington, capitâ da naçion.

Teritöi di Stati Unïi son anche arcunn-e isoe do mâ di Caraibi e de l'Oçeano
Paçiffigo:



https://lij.wikipedia.org/wiki/Santa_Margaita

Margàita de Antiochia (ò Mariña pe-a gexa ortodossa), vergine e martire e santa
aoxiliatrixe, amaçâ sotta l'impiatô Diocreçian tra o 284 e o 305.

Patronægo: donne graie, moribondi, comun de Santa Margaita e de comun de
Vernaçça

Margàita (Mariña, Ἁγία Μαρίνα, into "pascio" grego attribuio a un çerto Timoteo
ch'o l'è a fonte prinçipâ pe a biografia) a nasce into 275 a Antiochia de
Pixidia, a l'epoca uña de çittæ ciu fiorente de l'Axa Menô, (ancœu vexin a-e
roviñe da çittæ l'è scituao a borgâ turca de Yalvac do destreito de Iconio);
Paolo e Bærnabè inte-un di so viægi se ghe fermon pe predicâ Gexo Mescia e
Figgio de Dê ótegnìndo molte converscioin.

O poæ Edeximo ò Edexio o l'ea sacerdote pagan, pe questo rollo a famiggia da
Margaita a spiccava pe moscitæ e inta vitta sociâ e religioza da çittæ. Nisciuña
notiççia s'ha da moæ. Margaita prexumibilmente a l'aresta orfana de moæ da-i
primmi giorni de vitta, tanto che o poæ o l'affia a 'na mamma ch'a l'abita inta
campagna vexiña.

Semmo durante o periodo de persecuçioin descadenæ da Mascimian e Diocreçian,
Margàita crescendo a l'imprendeiva a stoia di eroismi di fræ de fe', o
l'irobustiva o so sprito inspiandose a-o Vangelo, a se sentiva deciza a emulâ o
coraggio dimostrao da-i crestien davanti a-a crudeltæ de persecuçioin e inte so
preghee a domandava de êse degna de testimoniâ a so fedeltæ a Cristo.

Segondo a tradiçion un pellegrin de nomme Agostin da Pavia, into secolo deximo,
o l'ariescì a trafugâ, doppo varie peipeçie, o corpo de S. Margaita e a
transportâlo in Italia, a Romma pe proseguî verso Pavia. Durante o viægio, o se
fermò a Montefiascon, dond'o fu acugeito da-i Beneitin do monestê de San Pê a-i
quæ o contò e vexende do so viægio. Doppo quarche giorno o pellegrin o s'amaotì
e o moì, raccomandando a-i moneghi de conservâ e venerâ a preçioza reliquia.

Da chì commençò a diffondise o culto de S. Margàita pe tutta l'Italia e in atri
paixi de l'Œüropa, molte çittæ se pregion erze gexe in so onô.

A nommina de S. Margàita a l'è coscì importante da êse inseja tra i "quattorze
Santi aoxiliatoî", con questo nomme l'è dexignao un groppo de 14 santi a-a quæ
intercescion o popolo crestian o sole fâ ricorso inti momenti diffiçili. Questi
son: Acaçio, Egidio, Barboa, Giaxo, Cristoffa, Çiriaco, Dionigi, Emo,
Sant'EustachioEustachio, Zorzo, Cattæña, Margàita, Pantalin e Vito.



https://lij.wikipedia.org/wiki/Salvador,_Bras%C3%AE

Salvador a l'è 'na çittæ brasiliann-a, capolêugo do stato da Bahia, into
nord-ovest do Pàize.

Dïta in portoghéize São Salvador da Bahia de Todos os Santos, a l'è inte 'na
penìsöa inscia costa de l'Oçeano Atlantico, essendo o ciû grande porto
d'esportaçioîn e çentro d'a regiôn metropolitann-a do Recôncavo Baiano.

Comme terso mûniçipio ciû popolòu do Brasî, a sêu popolassiôn a l'ëa into 2016
de 2.938.092 abitanti.

Storicamente, a l'è stæta a primma capitâ do Brasî e anchêu se pêuan vedde
edifiçi storici d'interessante attrattiva tûristega. A l'è stæta descrita e
raccontä da-o çelebre scrittô brasilian Jorge Amado. I viâli antighi comme o
famozo Pelourinho, l'amabilitæ e allegria d'a sêu gente, a festa do carlevâ e a
sêu mûxica, e belliscime spiage e e diverse manifestaçion da coltûa popolä
brasiliann-a, prodotto da mescciûa d'i elementi africhen e coloniâli, a a fan
diventâ 'n pòsto importantiscimo into patrimonnio da naçion intrega.



https://lij.wikipedia.org/wiki/Rivolu%C3%A7ion_fran%C3%A7eise

Rivoluçion françeize, complesso di eventi politichi e sociæ avvegnui in França
tra o 1789 e o 1799, co-a formaçion da monarchia constituçionâ e l'instaoraçion
da repubbrica, fin a l'asceiza de Napolion Bonaparte.

Inta segonda meitæ do 18° sec., durante o regno de Luigi XVI e de Maia Tonieta,
a França a viveiva un periodo de crixi, dovua a-o crescente indebitamento statâ
e a-a perdia de prestiggio da monarchia. E rescistençe di ceti nobiliæ a açettâ
una riduçion di so privileggi alimentavan un diffuzo macontento de l'opinion
pubbrica, ch'a començava a mette in discuscion o scistema sociâ de l'ancien
régime, avançando de receste de rappresentança politica, in sce l'ezempio da
Rivoluçion americaña.

Spinto da despægi settoî da societæ, Luigi XVI o se decize a convocâ i Stati
Generæ, un organismo de consurtaçion da naçion eletto in sce-a base de træ
classe (ciammæ 'stati' oppù 'ordeni') inti quæ l'ea divizo a societæ françeize:
clero, nobiltæ e terço stato. A quest'urtima categoria appartegniva a stragrande
maggiorança da popolaçion. Scin da-o giorno da convocaçion, o 5 mazzo 1789, i
delegæ do terço stato se riunin a parte, pe definî e receste da sottopoñe a-o
sovran. Poco doppo se aotoproclamon Assemblea Naçionâ (17 zugno 1789),
diciarando de êse i unichi rappresentanti da naçion. A liatri s'unì molti deputæ
do clero e da nobiltæ e i Stati Generæ cangion o nomme assumendo quello de
Assemblea Naçionâ constituente (9 luggio 1789). Fu l'atto do començo da
rivoluçion polittica: i deputæ di trei ordi s'attribuin o compito de dâ a-o
paize una Constituçion. O re o tentò de bloccâ l'açion de l'Assemblea, ma a
prœuvo a-a rebellion de Pariggi do 14 luggio 1789 (assâto a-a Bastiggia, prexon
e forteçça, scimbolo do dispotismo reggio) o fu constreito a chinâ a patti: o
retiò e truppe e o concesse una Guardia Naçionâ, ossæ un corpo armao ch'o
rispondeiva a-i ordini da muniçipalitæ de Parigi. Intanto inte campagne
françeize divampò una rivotta de carattere antifeüdâ, dettâ da-a famme e da-a
poiia. I nobili prezenti inte l'Assemblea aççetton e rivendicaçioin di contadin
pù de riportâ l'orde. O 4 ag. 1789 l'Assemblea a l'adotò di provedimenti che
sopprimeivan i privileggi fiscæ da nobiltæ e consentivan a-i contadin de
deliviâse da-i vincoli fœüdæ. Pochi giorni ciu tardi (o 26 ag.), l'Assemblea a
l'emanò a Deciaraçion di driti de l'ommo e do çittadin, ch'a fissava i diritti
de libertæ politica, religioza, de pensceo, de proprietæ e a paritæ de garançie
giuridiche pe tutti i çittadin e che, inspiandose a-i concetti de libertæ,
ingoaggiança e sovranitæ popolâ, a l'aboliva a monarchia assolua.

L'Assemblea a riformò l'amministraçion do stato, dividendone o teritoio inte 83
departimenti, suddivixi in distreiti, cantoin e comun. A giustiççia a vègne
gratuita e pægia pe tutti e fu introdúto un scistema de tasciaçion proporçionâ
a-i redditi. Pe fâ fronte a-o debito pubbrico, e proprietæ da Gexa fun misse a
dispoxiçion do paize, quindi fu approvao a cd. constituçion çivî do clero, in
baze a-a quæ parreghi e vescoi ean eletti da-i fedeli e stipendiæ da-o stato e
doveivan zuâ fedeltæ a-a Constituçion. Into 1791 fu infin aprovao a Costituçion,
ch'a sançì a nascita da primma monarchia costituçionâ françeize, fondâ in sce-a
separaçion di poei. O poei de fâ e lezze e de dirizze a politica generâ do paize
o passò a l'Assembrea legislativa, composta de 745 deputæ eletti ogni doi anni.
A-o re spettava a nommina di ministri e o drito de sospende una lezze approvâ da
l'Assemblea, ma pe no ciu de quattr'anni. O sovran o no poeiva desfâ
l'Assemblea, ni deciarâ guæra, ni firmâ di trattæ de paxe. O poei giudiçiaio o
fu affidao a-a magistratua, indipendente in quante eletta. O diritto de voto o
fu riservao solo a-i ommi sorve i 25 anni che paghessan de tasce elevæ, una
soluçion ch'a l'accontentava a borghexia mentre a lasciava insoddisfæte e classe
popolæ.

Intanto, mentre che a Parigi infuriava a protesta di "sanculotti" contra o
cao-vitta e o re o tentava sença successo a fuga, Aostria, Pruscia e Ruscia
s'ean alliæ contra a França rivoluçionaia, ch'a reagì a-a sfidda deciarando a
guæra (1792). Fu inte questo contesto che o 10 ag. 1792 i sanculotti
s'impadronin do Palaççio Reâ, mentre a Sembrea a l'ordinava de imprexonâ o re co
l'accuza de tradimento da pattria. Doppo a vittoia françeize de Valmy (20 sett.
1792) contra l'eserçito pruscian, fu proclamao a Repubbrica. O re, processao pe
âto tradimento e condannao a morte, o fu decapitao o 21 zen. 1793; in ottobre a
mæxima sciorte a toccò a-a reña.

Mentre di violenti scontri politichi se verificavan inte tutta a França (ascì a
prœuvo a un'insurreçion propagaase inta Vandea e sciuscitâ da l'oddio pe a
Rivoluçion nutrio da-i nobili de sentimenti cattolichi e monarcheghi e da-i
contadin da questi influençæ), a-a Convençion, a nœuva assemblea di deputæ
eletti a sufraggio universâ maschî, insorzeiva di profondi contrasti tra i varri
gruppi. I "montagnardi", de orientamento egualitaio e antimonarchico, maggioritæ
inti club rivoluçionai di "giacobin" e "cordiggê", guidæ da Robespierre, Danton,
Desmoulins e Marat, se contraponeivan a-i "girondin", moderæ, rappresentanti da
borghexia di affæ, mentre i deputæ de centro ("palude") appoggiavan aoa l'un aoa
l'âtro gruppo.

Pe frontezzâ l'emerzença caosâ da-a crixi economica, da l'insurreçion
controrivoluçionaia inta Vandea e da-a menaçça di ezerciti strangei alliæ, i
poei fun affidæ a un Comitato de salute pubbrica (1793) guidao da-o Robespierre,
ch'o poze o carmê in sce-o prexo de gran e generi alimentæ, o l'arrollò un nœuvo
esercito e o mandò di sordatti inta Vandea. I metodi aotoritai adotæ da-o
Comitato porton a-a represcion di avversai politichi e de despægi esponenti
giacobin contrai a-i metodi do Robespierre. Quarche miggiæa de oppoxitoî vègnan
ghigiotinæ doppo di procesci sommai. Pe questo motivo o periodo da l'aotunno
1793 a-a stæ 1794 o fu definio o Terrô. L'exerçito rivoluçionaio o l'ariescì a
sconfizze a Fleurus i nemixi (zugno 1794), a riconquistâ e çittæ rebelle a-o
governo de Pariggi e a controllâ a Vandea. A quello punto a politica do Terrô a
no poeiva ciu êse giustificâ co-o stato d'emergença e molti deputæ s'accordon pe
destituî o Comitato. O 27 luggio 1794 o Robespierre e i so collaboratoî fun
arrestæ e o giorno succescivo ghigiotinæ sença processo. Into nœuvo ciclo che
s'arvì, ciammao "Termidoo", prevarse una linnia politica moderâ, sciben che de
sanguinente vendette fun compie a-i danni di giacobin. A svotta a fu sançia da
una nœuva Constituçion (1795), ch'a l'affiava o governo a un "Direttoio",
composto de çinque membri, e o poei legislativo a un'Assemblea diviza inte doe
cammie.

Inti anni succescivi o governo de Parigi o decize de sferâ un'offensciva votta a
ampliâ i confin da França e a abbatte e monarchie assolue in Œüropa, inta quæ
s'ea diffuzo e idee rivoluçionaie. O comando da campagna d'Italia o fu affidao
a-o generâ Napolion Bonaparte, ch'o l'invaze a penizoa, donde fu instaorao
(1797-99) varri governi repubrichen in sce-o modello da Repubbrica françeize. O
Napolion, rientrao in França, co-in corpo de stato militâ (18-19 "brumâ" 1799) o
l'abolì o governo e o transfei o poei a un "Consolato" (into quæ sezeiva lê con
doi conlaboatoî). L'emanaçion da Costituçion de l'anno VIII (1799), co-a quæ ghe
fu attribuio pin poei, a sançì a fin da vexenda rivoluçionaia, ma
contemporaniamente a l'arvì o periodo da diffuxon in tutta Œüropa de idee
rivoluçionaie.



https://lij.wikipedia.org/wiki/Rina_Gaioni

Rina Gaioni (Milan, 1889 – Zena, 8 agosto 1984), a l' è stæta un' attrice
teatrale. Rina Gaioni o l'ea un nomme d'arte; all'anagrafe a l'ea Caterina
Franchi; conosciüa anche con o nomme da maîä Rina Govi e con o pseudonimo de
Gigia Gaioni; a l' ea dîta anche Scià Rina.

Nasciüa a Milan, a s'ea trasferia da zovena a Zena dove in to 1911 a l 'aveiva
conosciüo durante unna rappresentaçion Gilberto Govi. L'incontro o l'ea avvegnüô
ao Teatro Nazionale, l'odierno Teatro da Tosse. O 26 settembre 1917 i dui se
sposavan.

Poco dopo o matrimonio Rina Gaioni a l' intrava in to mondo do teatro exibindose
con a compagnia dialettale de Govi, recitando in tütte e commedie con sö maio: I
manezzi pe majâ na figgia, Pignasecca e Pignaverde, Colpi di timone, Quello
buonanima, Gildo Peragallo, ingegnere, I Guastavino ed i Passalacqua e Sotto a
chi tocca. A l' ha parteçipou anche ae registraçioin de commedie goviane che a
RAI a l' ha effettuou ä fin di anni 50 . Inoltre a l'ha interpretou o ruolo da
vêgia in Schêuggio Campanna de Canesi.

Dopo a morte do maio in to 1966 a se ea retiä dae scene e dä vitta pübblica in
ta sö casa de Ciassa da Vittoia. A l'è morta in to 1984 a 95 anni in ta clinica
Montallegro, dopo che e sö condizioin de salüte se ean aggravæ a causa de
complicaçioin de un intervento dopo a rottüa do femore. A riposa in ta tomba da
famiglia Govi ao çimiteio de Stagien. Dui giorni doppo a sö morte a compagnia
stabile do teatro dialettale zeneize a Milano Sotta a Lanterna a l'ha istituio
in sö memoia o premio "Rina Govi".

In to 2007 l' è stæto intitolou in sö onore o teatro Rina e Gilberto Govi in via
C.Reta, a Bôzaneo.



https://lij.wikipedia.org/wiki/Raggi_alfa

I Raggi alfa sun una radiazion ionizzante, saiv'a dî, in graddo de provocä a
ionizzaçion da mateia. Sun emissi da un nucleo atomico naturalmente o
artificialmente instabile.

Puemmo consciderä questi raggi comme composti da particelle alfa. Tæ particelle
g'han carega puxitiva pâ a due votte a carega elementare (saiv'a dî, a carega de
un proton) e massa pari a quattro votte quella dell'idrogeno. Queste
caratteristiche fan scì che a particella alfa a segge identica a un nucleo de
elio.: 4 nucleuin (2 protoin e dui neutruin).

L'energia de emiscion a dipende da o nucleo ch'o l' emette, ma pe o stesso
nucleo a l'è ben definia e a l'è de l'ordine de quarche MeV (dove MeV sta pe
1.000.000 de elettron-volt).

L'interazion co a mateia a l'avvegne in dui moddi: urto meccanico (collixion
diretta da particella alfa con un elettron orbitante), oppure urto elettrico
(interazion di campi elettrostatici da particella alfa e di elettruin orbitali
do mezzo assorbente). Comme conseguenza da forte interazion con a materia, dovüa
ai dui tipi de urto, a penetrazion de particelle alfa in te un bersaglio a l'è
ridottiscima.



https://lij.wikipedia.org/wiki/Pera

Peia, (primma d'u xix sec Peyra, da u grego Πέρα) ciamâ ascì cu-a furma
italianizante Pera, çitè cumerciäle zeneise a e pórte de Custantinòpuli
bizantinn-a, custruìa insc'ou colle de Galata de là d'u Córnu d'Ou, cöita cun a
capitäle de l' Imperu Rumàn d'Uriente , in t'u 1453 , in t'e man d'i Türchi
ottumäni.

Pera a l'éa inn-a vêra çitè in t'a çitè, legalmente, in sustansa, semi-autónuma
e semi-indipendente, furtificä cun puderuse miagge e tûri (ancùn inchö a se pö
amiä a Tûre de Galata , erta ciü de 60 métri). Da Pera i dipendèivan
amministrativamente tütte e culónie d'u Mä Neigru ( Caffa ascì ), e gh'ävan i sö
interessi sustansialmente tütti i mercanti ligüri cun interèsci in t'u
Mediterraneu Urientäle o, l'è ciaeu, in t'u Mä Neigru, cun fùndeghi pe e
mercansìe.

Au mumentu de l'invaxùn da pärte di Türchi, u Cunsule u prucläma a neutralitè de
Pera, sensa méttise da-a pärte de l'imperatu' bisantin ch'u sta sercandu inn-a
difeisa disperä ascì che illógica (scinn-a a-a mórte de lé mêximu in
cumbattimentu).

Cun quésta móssa e grassie a in abiliscimu trâvaggiu de diplumasìa i abitanti i
l'an in t'u cumplèssu särva a vitta e qarched'ün ascì bunn-a pärte d'i béni, e a
survaviviä, pe' ancun inn-a çinquantenn-a d'anni, inn-a mudesta attivitae
mercantile zeneise in t'a növa Istanbul. Grassie a nümerusi atti nutarili, emmu
ancùn inchö a puscibilitae de cunusce diverse facce d'a vitta mediêväle de Pera
zeneise capitäle finansiaria cuscì impurtante pe' l'imperu culuniäle zeneise.

A Istanbul , in ciü ch'a-a dita Tûre de Galata , u se pö amiä u palassiu binellu
d'u Palassiu d'e Cumpere de Zena, deré au Palassiu de San Zorzu.



https://lij.wikipedia.org/wiki/Paganin_Doia

Cosa de di meſſe Paganin Doria; Chi era fragello dri paghen chiamao? Cosa de di
meſſe Giaxo Axerao, E i atri antighi degni de memoria?

Paganin Doia, (Doria primma do XIX sec. - Zena, sec. XIV) armiraggio zeneize,
vinçitô da bataggia navâ de Portolongo contra i Veneçien.

O poæ o fu tra i primmi da famiggia a prefei a l'attivitæ commerciâ a guæra de
corsa, construendose una flotta personâ e çercando de fâ fortuña into
Mediterrannio. O se distinse segge inta lotta contra Piza segge inta caccia a-e
nave catalañe. Membro do rammo di Doia sciortio sconfito da-e lotte che tribolon
a famiggia a-o prinçippio do seccolo XIV, o Grigœu o fu riamisso in çittæ co
l'accordio do 1307.

L'è probabile che o Doia o l'agge imitao l'ezempio do poæ, foscia ponendose a-o
serviççio de uña de tante potençe che se contendeivan o controllo do
Mediterrannio orientâ, zona, questa, ch'o dimostrò de conosce assæ ben scin da-o
momento do so primmo comando ófiçiâ pe a Repubbrica zeneize, into 1350. In
precedença, de lê semmo solo che into 1314 o noezò a-o procuao de l'arçivesco de
Palermo, Françesco d'Antiochia, a so galea pe trasportâ o prelato co-o seguito
da Corneto (l'odierna Tarquiñia) inta çittæ seçiliaña (18 settembre). Into 1332,
comme procuao de Tommaxo Doia, o fu prezente a-a vendia de 'n scito into
saoneize (20 agosto).

Into 1350 o scontro tra Zena e Veneçia o l'assunse l'aspetto de 'na partia
decixiva pe o controllo do Mâ Neigro. O fallimento de l'accordio tra e doe
potençe pe 'na difeiza comuña de Cafà e de Taña, menaççæ da Djanibek, khan di
Tartai, e l'insediamento di Zeneixi a Scio, co-o conseguente ravexinamento tra
Zane VI Cantacuzen e Veneçia pe 'n attacco contra i Zeneixi de Peia, fun i
avvenimenti che feççan preçipitâ a scituaçion. I ostilitæ (començæ into
settembre con de piccene scaamuççe locæ e degeneræ co-a cattua de quarche nave
zeneize inti ægoe de Neigroponte) fun ófiçialmènte averte da l'accordio streito
tra Veneçia, l'Impeo bizantin e Pê IV d'Aragon contra Zena. A repubbrica ligure,
avvertindo o graviscimo peigo ch'o menaççava o cœu do so impeo economico, a
decize de compî un sforço militâ e finançiaio enorme, pe serâ una votta pe tutte
a partia.

Affidao o comando di ópiaçioìn a-o Doia (che, quindi, o doveiva avei za avúo
moddo de fâ apprexâ e so capaçitæ, ma no semmo inte quæ ócaxoìn), into novembre
o duxe Zane Da Valente o l'impoze un imprestito forçozo de 300.000 lie zeniñe,
garantio co-a creaçion da Compera magna Venetorum. I preparativi tecnichi fun
affidæ a 'na commiscion temporannia nominâ da-o mæximo duxe; fu armao ascì ben
ben de nave mercantî e se impoze di arrollamenti, segge obrigatoi segge voentai,
a ogni "villa" do destreito zeneize (o totâ di mainæ imbarcæ o razonse e dexemia
unitæ). O numero complescivo de galee affidæ a-o Doia o fu de sciscianta. A
flotta a partì da Zena o 13 luggio 1351; doppo avei fæto scâ a Gaeta e a Mesciña
(24 luggio), no avendo trovao a flotta veneçiaña - ch'o voeiva affrontâ primma
do so riconzonzimento con quella alliâ catalaña, previsto a-o largo de coste
siçiliañe -, o Doia o decize de compî un'incurscion into mâ Adriatego e o se
spinse scin a Valoña, ótegnìndo solo che a cattua de un legno veneto a l'átèçça
de Corfù.

L'annonçio de l'imminente arrivo da flotta zeneize inti ægoe orientæ o l'ebbe,
però, di effetti poxitivi: Nichiozo Pizan, che con 22 galee e co l'agiutto de
truppe bizantiñe o l'ea aprœuo a assediâ Peia, o quartê zeneize de
Costantinoppoli, o preferì renonçiâ a l'impreiza. O contatto tra e flotte
nemighe s'ebbe a-o largo de Modon: o Pizan o l'ariescì a libiâse da
l'inseguimento do Doia e a refugiâse a Neigroponte. Chì o fu assediao da-o Doia,
a-a fin d'agosto. L'assedio o fu longo e tormentao pe i Zeneixi ascì, a-e preize
con di gravi problemi de aprovexonamento; ôtr'a ço, o tentativo d'ócupâ a çittæ,
scavando una galeria sotterrannia, o no l'ebbe successo. Inte sti meixi o Doia o
s'accordò co l'imperatrixe de Bizançio Anna de Savoia pe mette in sce-o trono o
figgio de lê; o providde a tegnî sotta prescion i âtre forçe nemighe ascì, fando
battuggiâ l'Eubea da vinti nave affidæ a-o Raffè Impeiâ. A-a fin d'ottobre a
nœuva de l'imminente arivo da flotta veneto-aragoneize (comandâ da Pancraçio
Giustignan e da Poncio de Santapau) a costrenzette o Doia a renonçiâ a
l'aseddio.

Fu fæto rotta verso Scio pe completâ i equipaggi ch'ean stæti deximæ da-o
sfortunao tentativo e pe ricostruî e provviste de viveri. O Doia o l'aiva
intençion de dirizzise a Salonicco, pe incontraghe l'impiaixe Anna, ma, informao
che questa a l'aiva cangiao i so progetti, o feççe veia in sce Tenedo, compindo
varri atti de sacchezzo (fu occupao Metelin, constreita a pagâ un tributo). A
Eraclea o Doia o fu obrigao a sostâ pe o vento contraio. Chinæ a tæra pe çercâ
vettovagge, i mainæ fun assalii da-i Greghi e di Zeneixi fun amaççæ. Benchè o
Doia o dexidiese passâ sorve l'epizodio pe no irritâ l'imperatô, che lê o se
proponeiva de staccâ da-i so alliæ, i mainæ zeneixi se oponettan e, co-a menaçça
de un'accuza de viltæ, l'obrigon a assalî Eraclea, ch'a fu preiza e sacchezâ.
Chì fu fæto razzia d'ommi da vende comme scciavi; fu ascì catturao ben ben de
notabili, che o Doia o feççe da pœu trasportâ a Peia, obrigandoi a pagâ un
rescatto. In so favô, tuttavia, intervègne o vescovo da çittæ, Filoteo, ch'o
s'ófrì comme ostaggio e o l'ariescì a convinçe o Doia a deliviâ i prexonê sença
condiçioin.

Into fratempo, i boin raporti co-i Osmanli (nemixi do Cantacuzen), no ancon
ófiçializzæ a livello diplomatego, risurton utili, perché Orhan o contribuì a
tegnî o Doia informao in sce-i movimenti da flotta nemiga e o no feççe mancâ di
agiutti in provixoin. Zonto o Doia finalmente a Peia, a-i primmi de novembre, a
scituaçion a l'arestò a longo sospeiza: o Cantacuzen o l'atteize l'arrivo da
tanto sospiâ flotta veneto-aragoneize, pe repigiâ l'assedio a-o quartê zeneize;
i Zeneixi, a so votta, razonti da-e nave do Doia e libiæ pe o momento da-o peigo
de un attacco nemigo, se trovon a-e preize co-a scarscitæ de viveri. Tuttavia,
Orhan o permisse a-e nave zeneize de caregâ fæña in Turchia; di âtri agiutti
vègnan da-a colonnia de Cafà. Fallio un tentativo de convinçe l'impiatô a
l'accordio, o Doia o feççe sacchezzâ Sozoppoli.

E doe flotte se frontezon a-o largo de l'izoa do Prinçipe, benché manchesse solo
che doe ôe a-a seia, o Santapau o l'inscistette presso o collega veneçian perchè
s'attachesse comunque battaggia. O vento o l'ea favoeive a-i alliæ, e pe questo
o Doia o preferì tornâ inderê, scin a costo de permette l'union do nemigo co-a
flotta bizantiña. Passao Galata, o çercò da pœu de mette orde into proprio
scheamento, segge pù in moddo improvvizao, presso a localitæ dita "Diplokonion".
A flotta nemiga, sponciâ da-o vento furiozo, a superò de slanço e nave do Doia,
ch'o prefei de no inseguîla. O Santapau e o Giustinian fun, coscì, constreiti a
tornâ inderê into mâ in borasca e a attaccâ battaggia inte 'n spaçio angusto. A
battaggia do Bosforo (un di ciu gren scontri navæ do Medioevo) a fu caotica,
perché nisciun di contendenti o l'ebbe moddo de dispoñise in schea ordenâ; e
nave se dividettan in tanti muggi che se dettan in nomioxi doelli izoæ e
violentiscimi. Fæto nœutte, benché a tempesta a continoesse, a bataggia proseguì
con incredibile incagnimento. A-a matin apparse ciæa a tutti l'entitæ do
massacro: grave fun e perdie subie da tutte doe e parte. O Santapau, feio, o moî
into março a Costantinopoli; int'o scontro perdette a vitta o Giustinian ascì e
o viçearmiraggio de Valençia, Benardo de Ripoll. Tuttavia, no ghe fu un vinçitô,
sciben che a flotta veneto-aragoneize a preferì retiâse, dando l'inluxon a-i
Zeneixi d'avei avúo a megio. De sciscianta nave che seguin o Doia, sezze andon
perdue, mentre i nemixi ne perdettan vintitræ.

Commençò coscì un longo periodo de stallo: fin a l'arvî e doe flotte se
frontezon, ma sença pigiâ de iniçiative. O Doia o l'arestò a Peia circa 18
giorni; o 3 de março o tentò invan de ingaggiâ una nœuva battaggia co-o nemigo,
ch'o preferì sottrâse a-o scontro, taggiando aspertamente a stradda a-a flotta
zeneize pe o ritorno a Peia. O Doia o se vidde perçò costreito a ormezzâ e so
nave in sce-a costa axiatega do Bosfoo in territoio osmanlo. Chì Orhan o
l'acugette benevolmente l'alliao, co-o quæ s'intenscificò i rapporti. Fallì ascì
o tentativo, compio da-o nemigo, de convinçe o khan a destaccâse da l'alliança
zeneize , raxon pe a quæ a flotta veneto-aragoneize a decize de abandonâ a-o so
destin o Cantacuzen e de tornâ inderê. L'imperatô, pertanto, o fu obrigao a
vegnî a patti e o 6 de mazzo o firmò a paxe. Fu riconfermao e convençioin
preexistente, fæti sarvi i accordi intercorsci tra Orhan e o Doia; fu
riconosciúo torna a Zena o possesso de Peia; o Cantacuzen o s'impegnò a no
acœugge inti so porti e nave venete ò catalañe e a navegâ into Mâ Neigro solo
co-o permisso zeneize. A-i primmi de zugno o Doia o sarpò da Costantinopoli,
fando rotta verso Atolœugo e da pœu verso Scio. Persa a spiança de imbattise
inta flotta nemiga, o Doia o feççe fito ritorno a Zena, dove o l'attracò l'11
d'agosto. A spediçion a se concruze con un parçiâ insuccesso e comme tâ a fu
sentia inta çitæ, dove l'armiraggio o no vègne festezao. Davanti a l'enorme
sforço economico e uman sopportao da-a Repubbrica ligure, s'ea avúo de
graviscime perdie sença di rezurtæ decixivi, perché a potença veneçiaña a poeiva
continuâ a presentâze comme peigooza rivâ into Mâ Neigro.

Doi anni doppo o Doia o fu torna ciamao a guidâ 'na flotta, sta votta contra o
peigo catalan. A Repubbrica zeneize a l'armò 24 galee, che se diressan verso e
Baliæ, zonzendo o 29 zugno 1354 a-o largo de Barçeloña. L'improvizo arrivo da
flotta nemiga o costrinse i aotoritæ çittadiñe a fâ bruxâ una cocca ancoâ into
porto, pe evitâ ch'a cazesse inte moen do Doia; lê o proseguì da pœu a-a votta
de Arghê, zœumoæ sotta o controllo aragoneize, e a-a meitæ de luggio o
s'aprezentò a-o largo da çitæ in orde de bataggia. Benardo Cabrea (che inte
quell'ægoe o l'aiva gravemente sconfito una flotta zeneize l'anno primma),
confidando inta so superioritæ numerica, o s'aprestò a attaccâ o Doia, che,
sfrutando a maneivieça de so nave, o cangiò pe doe votte formaçion, inta spiança
che s'arvisse di varchi inta linnia catalaña, ma sempre lesto a-a retiadda in
caxo de scontro frontâ. Queste manœuvre, però, no ebban successo, e o Doia o
lasciò e coste sarde e o tornò a menaçâ da-a vexin o litorâ tra Narboña,
Perpignan e Marseggia. Passao da pœu inte l'Adriatego, forte de l'appoggio
ungaize, o compì una serie de scoraie contra e poxiçioin veneçiañe. Fu sacchezao
Scurçoa e Pænço, dove o Doia o sottrasse i corpi di santi Maoro e Elœüteio
(trasportæ da pœu a Zena e deposti inta gexa de S. Mattê).

L'armiagio veneçian Nichiozo Pizan, ch'o l'aiva a so votta abbandonao i ægoe da
Sardegna e o l'ea zonto into settembre a Otranto, informao de l'accheito, o
l'andò in caccia do Doia, ch'o s'ea attestao a Scio; chì o-o sorpreize, ma o no
l'ariescì a indulo a-a bataggia, perché o l'aspetava i rinforçi da Zena.

Questa verscion di fæti, açetâ da-i cronisti contemporanei, a contrasta co-e
rizurtançe de l'inchiesta che in sce l'œuviao do Pizan a fu conduta da-i
avogadori de Comun veneçien; o fu o Pizan, de fæto, a evitâ o scontro co-e galee
zeneize, sci ben che queste foisan mâ equipaggiæ e in difficortæ. In tâ mainea,
o permisse a-o Doia de riçeive rinforçi da-a Romania. A Cerigo a-o Pizan fu
consegnao un messaggio da-o rettô da Canea, ch'o l'inviava a razonze Coron,
ond'o l'aviæ trovao de lettie dugæ segrette. O Pizan o s'aspresciò, zonzendoghe
l'11 d'ottobre. Segondo a verscion di fæti ciu diffuza, o nœuvo duxe Marin
Faliero o l'aviæ ordinao a-o Pizan de no attaccâ o Doia, ma di âtre fonte
croneghisteghe negan che o Falê o l'agge dæto un orde perentoio in tâ senso.

Arestan comunque inspiegabili i motivi che consegion l'armiraggio veneçian a
abandonâ e rocche de Motion e Coron, pe appostâse inte 'n lœugo coscì sfavoeive
comme Portolongo, inte l'izoa da Sapiença (començo de novembre do 1354). Chì ghe
zonse a notiççia che a flotta zeneize, rafforçâ da dexe galee sotta o comando de
Visconte Grimado, a remontava l'Adriatego. O Pizan, pertanto, o feççe rafforçâ e
difeize do porto, pe attendighe o nemigo. Segondo o desgugimento ciu probabile
di fæti, o grosso da flotta veneta (21 galee) o fu lasciao a-o mœu, co-i barchi
incadenæ tra de lô, perché o Pizan o l'ea convinto che bastesse e restante 14
galee (affiæ a Nichiozo Querin), pe controllâ a streita imboccatua do porto. O 3
de novembre a flotta zeneize, forte de 35 galee, a se prezentò inti ægoe de
Portolongo. I Veneçien no açeton bataggia, raxon pe-a quæ da primma o Doia,
ritegnindo sfavoeive un scontro a l'interno do porto, o decidette de tornâ
inderê, ma o fu da pœu costreito a renonçiaghe pe o tempo grammo. A battaggia a
fu, coscì, inevitabile. Tuttavia, a so riconstruçion a l'appâ problematega: no
son ciæi i motivi pe i quæ 15 galee zeneize, condute da Zane, nevo do Doia, fun
lasciæ intrâ into porto, ariescindo coscì façilmente a piggiâ e nave nemighe a
l'ormezzo. A flotta do Querin ascì, ch'a s'atrovava a l'imboccatua, a fu
constreita a rendise, perché preiza tra e doe squaddre zeneize. O Pizan o fu
fæto prexonê e o vègne portao a Zena; segondo o cronista zeneize Zorzo Stella, i
nemixi catturæ fun ben 5.400, mentre e fonte venete ofran de ziffre menoî; o
Villan o concorda co-o Stella; âtìscimo o fu ascì o numero di cheiti (foscia
4.000). O Doia, a-o comando de ben 50 galee, doppo aveine lasciao 15 a incroxâ
inti moæ orientæ, o tornò da trionfatô a Zena, a-a fin de novembre. In segno de
gratitudine, a Repubbrica a l'assegnò a-o Doia una somma corispondente a-o valô
do palaççio into quæ o resezeiva; fu otr'a ço decizo una solenne çeimonia, da
tegnise a ogni ricorença da bataggia.

Segondo o Federici, o Doia o fu, però, mandao in exilio da-o duxe Scimon
Boccaneigra into 1356, no semmo pe quæ motivi; o l'è ancon regordao in vitta
l'anno doppo. No s'ha âtre notiççie de lê doppo questa dæta. Into 1372 un Pagan
Doia, conso di Zeneixi a Çipro, o fu protagonista de un violento alterco co-o
baio veneto pe de raxoin de precedença, inte l'incoonaçion do re Pê II; no l'è
poscibile stabilî, però, se se tratte do mæximo Doia ò de un omoñimo.

O Doia o lasciò inta memoia storica zeneize l'inmaggine de grande armiraggio e
çittadin dedito a l'amô de pattria; o no l'aviæ amugiao manco a somma necessaia
pe a so seportua, ch'a l'avègne con fonçion a speize pubbriche; a so tomba a fu
alugâ inta gexa çittadiña de S. Domeñego (ancœu destruta).



https://lij.wikipedia.org/wiki/Nicol%C3%B2_Paganin

Niccolò (ò Nicheroso ò Nichiozo) Paganin, (Zena, 27 ottôbre 1782 – Nissa, 27
mazzo 1840)

Violinista e compoxitö zeneize, o l'é conscideròu ûn d'i ciû perfetti violinisti
de tûtti i tempi, con oëgio assôlûto, intônassiôn perfetta, técniche d'arco
esprescive e nêuvi mòddi de dêuviâ o staccato e o pizzicato.

A sêu immaginassion tecnica a l'ha avûo influensa insci compoxitoî clássici
posterioî comme l'ûnghereize Franz Liszt, o tedesco Johannes Brahms, o rûsso
Sergei Rachmaninov, e âtri comme l'ingleize Andrew Lloyd Webber.

E sêu compoxisioin ciû reconosciûe son i 'Capriççi'. O l'ha anche scrito sei
conçerti, diverse sonate pe pianoforte, mûxica da camera e di âtri travaggi con
chitara.

Se dixe che e sêu moen se poèivan aslonghì ciascûnn-a scinn-a i 45 çentimetri.
Pêu dâse che quello foise dovuo a 'na moutia ciammä Scindrome de Marfan, però se
credde ascì popolarmente che 'sta straordinaria longhessa a se doveiva a-e ôe
dedicæ ä prattica do violin.



https://lij.wikipedia.org/wiki/Niccol%C3%B2_Macciavelli

Nichiozo di Macciavelli - Pensatô e lettiao (Firençe 3 mazzo 1469 - 21 zugno
1527).

Graçie a-i "Regordi" do poæ relativi a-i anni 1474-87, semmo ch'o studiò
grammatica da-o 1476, abaco da-o 1480, e che da-o 1481 o seguì e leçioin de
grammatica de messê Paolo Sascio da Ronçiggion int'o Studio fiorentin. O conobbe
scin da l'adolescença di clascichi latin comme Livio e Giustin e a-a piña
zoeneçça doviæ appartegnî una lettua filozoficamente impegnativa comme quella de
Lucreçio. L'è poscibile ascì che doppo o 1494 o Macciavello o frequentesse e
leçioin de Marçello Vergilio a-o Studio. No gh'è prœuva ch'o conoscesse o grego.

Tra o 1492 e o 1494 o çercò de strenze rapporti con Giuian di Meghi,
destinataio, foscia, do capitolo pastoâ in terça rimma Poscia che a l'ombra
("Pœuscia ch'a l'ombra") e da cançon a ballo Se avessi l'arco e l'ale ("Se
gh'æse l'ærco e i ae"). Cheiti i Meghi e affermaase l'aotoritæ do Savonaola, o
Macciavello o s'avvexinò a quelli settoî de l'aristocraçía che, doppo una fase
de ambígo consenso, passon a l'opoxiçion averta inti confronti do fræ e ne
provocon a roiña. In questa luxe se spiega comme, intrao in concorso fin da-o
frevâ 1494 pe un minô ófiçio, subito doppo o supriççio do Savonaola (23 mazzo),
o Macciavello o foise dexignao (28 mazzo) e nominao (19 zugno) segretaio da
segonda cançelaja; da-o 15 zugno o fu ascì segretaio di Dexe. Pœu dâse che a
nommina a foise ascì favoiia da Marçello Virgilio, da-o frevâ primmo cançelê.
L'attivitæ ófiçiâ do o Macciavello a l'è documentâ da un'imponente móle de
scriti, pe o ciu corespondença tegnua, in nomme de di organi do goerno çentræ,
co-i fonçionai e i comandanti militæ spantegæ pe-o dominnio fioentin. Ma ancon
ciu importante, pe quella "espeiença de cose moderne" ch'a vegne rivendicâ inta
primma pagina do Principe, l'è o serviççio diplomatico ch'a-o Macciavello toccò
de desgœugge presso e prinçipæ corte italiañe e strangee. Poeiva ôtr'a ço
avvegnî che a o Macciavello vegnissan recesti, da di membri da scignoria ò di
organi assembleæ, di rapporti speciæ in sce de costioin do dominio, ossæ in
sce-i risurtæ de miscioin otra confin: do mazzo 1499 l'è a primma próza politica
conservâ, o Discorso sorve Piza, scrito foscia pe una Consurta. Into luggio o
Macciavello o reçevette o primmo incarego diplomatico de rilevo, una miscion
presso Cattæña Sforça, contessa de Forlì. L'anno doppo o fu inviao, con
Françesco da Caza, in França pe richiede a l'alliao un mao impegno inta guæra
pizaña (a miscion a duò da-o luggio 1500 a-o zenâ 1501). Fra i scriti ligæ a
questo soggiorno françeize spiccan o Discursus de pace inter imperatorem et
regem (prob. arv. 1501) e i aregordi De natura gallorum (elaborao fin a-o 1503).

Inte l'aotunno do 1501 o Macciavello o sposò a Maietta Corsciña (da-a quæ o
l'ebbe Primiaña, Benardo, Lodovigo, Guiddo, Peo, Bacciña e Totto). Into zugno de
l'anno seguente o fu coadiutô de Françesco Soderin inte l'ambasciâ a-o Cesare
Borgia, alloa impadroniose de Urbin; da l'ottobre 1502 a-o zenâ 1503 o
desgugette una segonda ligaçion a-o Valentin, in coincidença co-a rebellion di
lœugotenenti che o Borgia o domò ricorindo a l'astuççia e a-a crudeltæ. Da
l'ottobre a-o dexembre do 1503 o Macciavello o fu in miscion a Romma pe seguî o
conclave da-o quæ sciortì eletto Giulio II; da-o zenâ a-o março 1504 o fu torna
a-a corte do re de França. Intanto, into settembre 1502, l'ea stæto eletto
confaonê perpetto da repubbrica fiorentiña Peo Soderin, a chi o Macciavello o se
ligò de scincea, ma no acrittica, fedeltæ. Inta discuscion e inti confliti, ben
fito aspi, fra o confaonê e i ottimati, o Macciavello o l'intervègne
indirettamente attraverso a redaçion de promemoia e documenti consurtivi (comme
e importante "Paole da dighe sorve a provixon di dinæ", março 1503, e o discorso
"Do moddo de tratâ i popoli da Valdeciaña rebellæ", do luggio 1503) e in primma
persoña co-o poemetto in terçiñe dantesche Compendium rerum decemnio in Italia
gestarum (finio into novembre 1504, ma dæto a-e stampe solo che into 1506 co-o
titolo Decemnale), ch'o l'è 'na vivaçe cronistoia di anni 1494-1504. comme
prœuva ascì i urtimi versci do poemetto ("... ma saiæ o cammin façile e curto /
se voi o tempio arvisci torna a Marte"), o Macciavello o se dedicò con speciâ
pascion a-o progetto de una miliççia "proppia" da repubbrica, ossæ formâ da
çitten e sudditi, no da di merçenai ni da di alliæ strangei. A-o progetto ean
fortemente avversi i ottimati; nonostante o sostegno do cardenâ Françesco
Soderin, soltanto into dexembre 1505 se poette inandiâ o reclutamento e
l'addestramento di primmi contingenti. A provvixon definitiva a fu votâ o 6
dexembre 1506, insci-â base de un documento steizo da-o Macciavello ("A caxon de
l'ordenança"). Tra l'agosto e l'ottobre de quell'anno o Macciavello o l'aiva
fæto un'âtra ligaçion de gran relevo, torna presso a corte papâ, ossæ a-o
seguito do Giulio II in marcia a traverso l'Ombria e a Romagna pe 'na campagna
contra i bacanetti do lœugo: a-i eventi de quella spediçion aludde l'importante
epistola a Zane Batesto Soderin, nota comme Ghiribizzi (13-27 settembre), a quæ
mateia a passa in gran parte into coevo capittolo Di Fortuna, in terçiñe,
indriçao a-o mæximo Soderin. Nominao da pœu (12 zenâ 1507) cançelê di Nœuve
ófiçiæ da miliççia fiorentiña, o Macciavello o s'ócupò ancon do reclutamento
into contado. Into zugno o fu dexignao pe una miscion presso l'imperatô
Mascimilian, ma subito doppo, pe l'ópoxiçion da parte aristocratica, revocao e
sostituio da Françesco Vettoî (l'è foscia de questi tempi un capitolo in terçiñe
intitolao apponto a lIngratitudine; motivi analoghi resegondan into Canto dei
ciurmadori, scrito pe o carlevâ do 1509; fra o 1502 e o 1524 o Macciavello o
scrisse âtri çinque canti carnascialeschi). Solo a-a fin do 1507 o confaonê o
l'ariescì a fâ partî pe o Tirollo o Macciavello ascì, con fonçioin de segretaio.
A-o ritorno in patria, into zugno 1508, questi o steize un Rapporto di cose
della Magna (da pœu transformao into Ritracto di cose della Magna, 1509-12).

Tornao a-i so ófìççi militæ, o l'ebbe parte noteive inta riconquista de Piza (4
zugno 1509) doppo chinz'anni de rebellion. Into novembre-dexembre o fu a Veroña
presso l'imperatô, ch'o l'ea intervegnuo personalmente inta guæra da liga de
Cambrai contra Veneçia; a questo soggiorno apparten o capitolo "De l'ambiçion",
dedicao a Luigi Guiççardin. Into zugno-ottobre o tornò pe a terça votta in
França: a miscion concruza, o començò a elaboâ un Ritracto di cose di Francia
(lasciao, imperfetto, doppo o 1512). Intanto o contrasto fra o pappa e i
Françeixi o s'ea aggravao e a poxiçion da repubbrica fiorentiña a se fava sempre
ciu difiççile. A o Macciavello toccò nœuve incombençe militæ e delicæ serviççi
diplomateghi: in França (settembre-ottobre 1511), quindi a Piza (2-11 novembre)
presso o conçilio di cardenæ contrai a Giulio II, pe induli a lasciâ o territoio
fiorentin. Doppo a terribile battaggia de Ravenna e o retio di Françeixi da-a
Lombardia, e forçe militæ spagnolle a-o seguito do cardenâ Zane, cappo da
famiggia di Meghi e ligao pontifiçio, intron in Toscaña (agosto 1512). E fantaie
fiorentiñe fun annintæ e Prao sottoposta a un spaventozo sacchezzo (29 agosto);
doi giorni doppo Pê Soderin o dovette fuzzî da Firençe. Doppo un breve
interregno, i Meghi pigion o poei (16 settembre). O Macciavello o l'aiva exortao
i vinçitoî a continuâ a linnia antiottimatiççia do Soderin (appello Ai
Palleschi, fin d'ottobre - primmi de novembre), ma o 7 novembre o fu cassao da
l'ófìççio e o 10 condannao a un anno de confin entr'o dominio fiorentin.
Sospettao de avei pigiao parte a-a conzua ordia da A. Cappoin e P. Boscoi contra
i Meghi, o 12 frevâ do 1513 o fu arrestao e tortuao. Pâ ch'o reizeghesse o
càrçie perpetto e o l'evittesse graçie a Giuian di Meghi (a-o quæ o Macciavello
o l'inviò da-a prexon doi sonetti), e o fu condannao a pagâ una manlevaja. Ma,
doppo pochi giorni, o poette sciortî de prexon graçie a l'amnistia seguia a
l'eleçion papâ de Zane di Meghi (Lion X, 11 março).

O Macciavello o se retiò inta tegnua de l'Abergaçço, a Sant'Andria in
Percusciña. E chì, mentre o tentava in ogni moddo de ótegnî quarche incarego
da-i nœuvi segnoî, specce attraverso l'amixiççia de doi faotoî mediçei comme i
fræ Paolo e Françesco Vettoî, o compoze foscia un tratao in sce-e repubbriche
(destinao a trasfondise inti "Discorsci"), un segondo "Dexennâ" (incompío), a
"memoia", ò "novella tragica", insciô "Tradimento do ducca Valentin a-o
Vitelloçço Vitelli, Olivioto da Fermo e atri" e sorvettutto o breve tratao De
principatibus, universalmente notto co-o tittolo che gh'appricò a stampa romaña
do 1532: Il Principe. A primma parte de l'opuscolo (captitoi I-XI) a spiega quæ
seggian i generi di prinçipati: ereditai, nœuvi, mescci de una parte antiga e de
uña nœuvamente aquixia; quæ i moddi de tâ accatto: virtù e forçe proprie,
fortuña con forçe atrui (o settimo capittolo o l'è imperniao insciâ figua do
Valentin, cho l'ebbe o prinçipato graçie a-o poæ, Lusciandro VI, e a-a morte de
lê o-o perdette, nonostante i so gesti de eççellente virtù politica), o delitto,
o favô di conçittadin. Doppo i trei capittoli dedicæ a-i despægi tipi de
ezerçito (merçenaio, aoxiliaio, proppio, mesccio), o Macciavello o discutte e
qualitæ pe-e quæ un prinçipe, ossæ, in generâ, un cappo politico, o l'è lódào ò
vituperao: contra a tradiçion moralistega, l'aotô o l'afferma o valô supremmo da
"veitæ effettuale", saiv'a dî a necescitæ de affrontâ i âtri ommi pe quello che
son e no pe quello che dovieivan êse. Infin, spiegao percose i segnoî d'Italia
han perso i so stati de fronte a-e invaxoin strangee (cap. XXIV) e riassonta a
proppia complessa dotriña da fortuña (cap. XXV), o Macciavello o voze
un'appascionâ exortaçion a-a caza di Meghi perché a ghie un rescatto italian
contra o "barbaro dominio" de Spagnœu e Sviççei. O libretto o fu concepio e
steizo tra l'aotunno do 1513 e l'arvî do 1514; o doveiva êse indriçao a-o
Giuian, ma infin o-o dedicò a-o zoeno Loenço de Pê di Meghi, o futuo ducca
d'Urbin, che da-a stæ do 1513 o rezeiva a segnoia mega in Firençe.

Doppo quarche poxitivo segno de riscontro (a-i primmi do 1515, o Macciavello o
fu consurtao in mateia militâ e o compose i Ghiribizi d'ordinanza), da-o mæximo
çentro do poei mediçeo, ossæ da-a corte de Romma, vègne un fermo denego a ogni
riabilitaçion do Macciavello (frevâ do 1515). Inti meixi succescivi o
Macciavello o s'accostò, pertanto, a un gruppo de zoeni lettiæ, de inspiaçion
repubbricaña, ch'o se riuniva inti çellebri Orti Oriçellæ attorno a Coximo
Ruxellæ. A quest'urtimo e a Zanobi Buondelmonti son dedicæ i "Discorsi sorve a
primma deca de Tito Livio" (1513-17 circa), o caodœuvia maciavellian, grandioza
œuvia de meditaçion storico-politica in forma de libera glósa a-o testo livian.
I mæximi Coximo e Zenoggio, con Battesto da Balla e Luigi Alaman, son
interlocutoî da-a rente a-o protagonista Fabriççio Colonna inti dialoghi De re
militari (ciu noti comme "Arte da guæra", compii tra a fin do 1519 e a stæ do
1520), inta quæ a l'è ribadio a necescitæ de ritornâ a-i prinçippi de l'arte
militâ romaña, e sorvettutto a-o modello da "popolaçion armâ" contra l'uzo
moderno di merçenai, otr'a-o predominio de l'infantaja contra quello da
cavallaja e de l'artaggiaja.

Insciô versante sccettamente lettiaio o Macciavello o l'atteize in questi anni a
l'amâo poemetto in terçiñe "L'aze d'óo" (incompio) e a-o vorgaizamento de
l'Andria do Terençio; o scrisse ôtr'a ço a splendida "Foa" mizogina de Belfagor
arçidiao, e ascì una raffinâ serenata in ottave. Doppo a morte do Loenço (4
mazzo 1519) a diffidença da famiggia dominante inti confronti d'o Macciavello a
parse finarmente amermâse. Graçie a-i boin ófìççi do Loenço Strozzi o fu riçevúo
da-o Giulio di Meghi (março do 1520); a l'inçirca int'o mæximo periodo, fu
rappresentao in Firençe a Mandragola, che subito doppo pappa Lion o vosse vedde
a Romma ascì (comme aregorda P. Giovio). Quella ch'a l'è parsciua a tanti a
megio comedia do nostro Renascimento a mette in scena a beffa zugâ da-o
parascito Ligurio a-i danni do stolto messê Nicia, ch'o finisce pe mette, co-e
proppie moen, into letto da moggê Lucreçia o zoeno Callimaco de lê iñamoao;
attraverso una tramma ben serrâ, de estraçion decamioniaña, a Mandragola a se
caratterizza pe-a rapprezentaçion grottesca de un mondo affæto spœuggio de
valoî, into quæ l'ordenâia raçionalitæ di beffatoî a mette in amaa caregatua e
"regole" da grande politica.

Inta stæ do 1520 o Macciavello o compì una miscion semiofiçiâ a Lucca,
componendo in quell'ócaxon un "Sommaio de cose de Lucca" e un exerçiççio de
proza storica, a "Vitta de Castruçço Castrachen", dedicâ a Z. Buondelmonti e
Luigi Alamanni. L'8 de novembre, infin, o fu "conduto" da-o Studio pe compoñe i
annali fiorentin e sbrigâ di atre incombençe politico-lettiaie (fra e quæ saiâ
da consciderâ ascì o pai insce-a riforma constituçionâ, Discursus florentinarum
rerum post mortem iunioris Laurentii Medices, 1520-21). Va registrao ascì a
miscion do mazzo 1521 a-o capitolo di Fræ menoî in Carpi pe conto di Œutto de
Pratica, sorvettutto perché in quella ócaxon s'approfondì l'amixiççia fra o
Macciavello e Françesco Guiççardin, alloa governatô de Modena, e tra i doi
commençò a intreççâse un scangio epistolâ strazordenaio pe fineçça psicologica e
vivaçitæ lettiaia (atrettanto importante in questo senso son arcuñe lettie do
Macciavello a Françesco Vettoî remontante a-i anni 1513-14). Inte l'agosto
seguente, o Macciavello o poette stampâ "L'arte da guæra", presso Zonti de
Firençe, con dedica a Loenço Strozzi. Mentre o continoava a laoâ a-i annali
fiorentin, o l'intervègne ancon into dibattito insciâ nœuva constituçion (Minuta
di provvisione de l'arvî 1522); poco doppo, tâ dibattito o se concruze
bruscamente co-a scoverta e a represcion de una conzua antimega ordia da Z.
Buondelmonti e L. Alamanni: o mæximo Macciavello o n'ebbe quarche "imputaçion",
se no un vêo e proppio sospetto de compliçitæ. O tornò a concentrâse in sce
l'œuvia lettiaia e into zugno do 1525 o presentò a-o dedicataio Giulio di Meghi,
che da-o novembre do 1523 o l'ea montao a-o sœuggio pontifiçio co-o nomme de
Cremente VII, i œutto libbri de "Istoie fiorentiñe": queste van da-a fondaçion
da çittæ a-o 1492, ma g'han pe vêo soggetto o conflito çivî in Firençe, da-o
scontro fra guerfi e ghibellin a-a vittoia di Meghi; o Macciavello o ripensa a
stoia da so çittæ, straçiâ da-a partexanaja, a contrasto con quella de Romma
antiga.

Into zenâ do 1525 o Macciavello o l'aiva fæto rappresentâ a Firençe a commedia
amooza Clizia, basâ insci-â Casina de Plaoto. A l'aotunno do 1524 poriæ invece
remontâ un cuiozo "Dialogo" insci-ô "fiorentinismo" do Dante, co-o quæ o
Macciavello o vosse intervegnî inte polemiche lengoisteghe do tempo
(l'aotentiçitæ do testo a l'è stæta longamente discussa). A scitoaçion politica
a l'andava intanto faxendose ciu luvega, doppo a sconfita di Françeixi a Pavia
(24 frevâ 1525) da parte di Spagnolli e Impeiæ. O Macciavello fu inviao in
Romagna, presso F. Guiççardin, pe organizzaghe a miliççia (zugno); inte l'arvî
do 1526 o fu nominao cançelê di procuoei a-e miage. Into mazzo, a Cognac, se
strenzette una liga tra o pappa, i Fiorentin, i Françeixi e i Veneçien contra
l'imperatô Carlo: fito a guæra a s'aççeize inte l'Itallia settentrionâ e o
Macciavello o seguì con varie incombençe e vexende belliche. Pâ ch'o s'attroese
a Çivitavegia quande, into reverso generâ da liga (o 6 mazzo 1527 Romma a vègne
missa a-o sacco), i Meghi fun scacciæ da Firençe e fu restaorâ a repubbrica (17
mazzo). I nœuvi governanti, de estraçion savonaoliaña, no ean favoeivi a o
Macciavello, ch'o no fu reciammao in ófìçio. O l'ea, in effetti, za minao into
fixico e o s'amortò ("burlando", segondo a lezendia) o 21 zugno tra i pochi
amixi arestæ: Buondelmonti, Alamanni, Strozzi. O fu sepelio in Santa Croxe
l'undeman.



https://lij.wikipedia.org/wiki/Marvin_Minsky

Marvin Lee Minsky', studioso de sciençe cognitive statunitense (n. New York
1927), docente a-o MIT (Massachusetts institue of technology), o l'é consciderao
un di fondatoî de l'intelligença artifiçiâ.

Inti urtimi dexenni do sec. 20° o nomme de Minsky o s'é ligao a un'efficaxe
rappresentaçion di procesci de struttuaçion da conoscença, ampiamente debitrixe
inti confronti da teoria de F. C. Bartlett, ch'a l'ipotizza l'existença de
frames ("schemi" ò "scenari"), saiv'a dî de insemmi relativamente stabili de
aspettative, perâtro façilmente reciammabili in memoia proprio pe o moddo into
quæ ghe son inmagazzinæ, che guidieivan a nostra esperiença e e nostre açioin
cotidiañe. L'existença di frames vegniæ evidençiâ da-a difficortæ che se prœuva
a decodificâ di stimoli che seggian fœua contesto; d'âtra parte, a noçion de
frames se mostra suffixentemente flescibile da rende conto de l'acquixiçion de
nœuvi dæti e, in questo senso, a vegne un punto de contatto e de implementaçion
reçiproca tra teoria da mente e rappresentaçion artifiçiâ di procesci cognitivi
attraverso un opportun software; infin, i contegnui de un frame saieivan
organizzæ segondo di livelli gerarcheghi de astraçion, a-i quæ saieivan assegnæ
de caratteristeghe diverse de fallibilitæ. In linia con questa vixon di procesci
mentæ se colloca a proposta de Minsky de consciderâ a mente comme a risurtante
de una "collettivitæ" de agenti e procesci cognitivi de diverso livello
interagenti fra lô, segondo una vixon ch'a se contrappoñe a-o logicismo
monolitico de precedente rappresentaçioin da mente.



https://lij.wikipedia.org/wiki/Manuel_Belgrano

Manuel Belgrano (Buenos Aires, 3 zûgno 1770 – 20 zûgno 1820) o l'è stæto un
intelettuâle, avocâto, economista, polìtico e militâre argentin, ch'o l'à
partiçipòu a-a Goæra d'Indipendensa d'e Provinse Unîe do Río de la Plata
vinçendo di importante battagge.

Tra 1786 e 1793 o l'à studiòu o drîto a Salamanca, piggiando a medaggia d'öu.
Gran cattòlico, o l'à avûo o permisso do Vatican de lêze di libbri proibii in
quello tempo.

De ritorno into Río de la Plata, in 1794 o l'è stæto nominòu Segretâio do
Consulato de Buenos Aires (1794-1810). O l'è stæto contro e Invaxioìn Ingleixi
(1806 e 1807).

O l'è stæto o cappo de l'Esercito do Nòrd contro i spagnòlli de l'Ato Perú e o
l'à organizòu a campagna do Paraguay. O l'à anche comandòu l'eroico esodo do
pòpolo de Jujuy (Éxodo Jujeño), importantìscimo pe a liberaçion do nòrd, e o l'à
partiçipòu a de battagge comme Campichuelo, Paraguarí, Tacuarí, Las Piedras,
Tucumán, Salta, Vilcapugio e Ayohúma.

A 50 anni, a Buenos Aires, o l'è mòrto da 'n edema, in povertæ e ascordòu da-o
governo naçionâ.

Manuel Belgrano o l'e stæto o creatô da bandêa argentinn-a into 1812. O l'à
dizegnâ co-i coî da coccarda (escarapela) naçionâ, çeleste e gianca, mentre o
stâva inscie rive do sciumme Paraná inta provinsa de Santa Fe.

A l'è stæta issâ pe a primma vòtta o 27 frevâ 1812 inta çittæ de Rosario, donde
gh'è o Monumento a-a Bandêa Argentinn-a.

Sêu poæ Domenico o l'êa lìgure, nasciûo a Ineja, emigròu a-o Río de la Plata
into 1751, e o gh'aiva comme primmo cognomme Peri -ciù târdi ispanisòu in
Pérez-, scibben ch'o l'avesse adottòu quello de Belgrano, segondo a tradiçion,
perche o produxeiva de l'eçelente gran.

Invece sêu moæ a l'êa argentinn-a, nasciûa inta çittæ de Santiago del Estero,
into nòrd-òvest do Pàize.

Manuel Belgrano, inte 'na léttia a sêu poæ scrîta da-a Spagna quande o studiâva
inte l'Universcitæ de Salamanca, o ghe dîxe: "Anchêu l'è vegnùo un gruppo de
nòstri compaizen, e gh'ò posciûo parlâ zeneize dòpo tanto tempo che parlo solo
spagnòllo".



https://lij.wikipedia.org/wiki/Ma_se_ghe_pensu

Ma se ghe penso a l'è 'na canson in lengóa lìgure di emigranti zeneixi e lìguri.

Scrîta da Carbon e Margutti e interpretâ da Mario Cappello, a parla de 'n
emigròu zeneize in Argentinn-a.

L'anno de nascita de 'sta canson o l'è stæto o 1925, cantâa pe-a primma vòtta
da-a soprano Luisa Rondolotti, ch'a l'à cantâa a-o tiatro Orfeo, 'na sala
zeneize che òua a no l'existe ciù.

O l'êa partîo sénsa 'na palanca, l'êa za trent'anni, fòrse anche ciù. O l'àia
lotòu pe métte i dinæ a-a bànca e poéisene un giórno vegnî in zu. E fâse a
palassinn-a e o giardinétto, co-o ranpicante, co-a cantinn-a e o vin, a branda
attacâ a-i èrboi, a ûso letto, pe dâghe 'na schenâ seja e matìn. Ma o figgio o
ghe dixeiva: "No ghe pensâ a Zena cöse ti ghe vêu tornâ?!" Ma se ghe penso alôa
mi veddo o mâ, véddo i mæ mónti e a ciàssa da Nonçiâ, rivéddo o Righi e me
s'astrenze o cheu, véddo a Lanterna, a Cava, lazù o Meu... Rivéddo a-a seja Zêna
ilûminâ, véddo la-a Fôxe e sento franze o mâ e alôa mi pénso ancón de ritornâ a
pösâ e òsse dôve ò mæ madonâ. O l'êa passòu do ténpo, fòrse tròppo, o figgio o
l'inscisteiva: "Stémmo ben, dôve t'êu andâ, papà?.. pensiêmo dòppo, o viâgio, o
mâ, t'ê vêgio, no convén!" "Òh no, òh no! mi me sento ancón in ganba, son stùffo
e no ne pòsso pròpio ciù, son stanco de sentî señor, caramba, mi vêuggio
ritornâmene ancón in zû... Ti t'ê nasciûo e t'æ parlòu spagnòllo, mi son nasciûo
zeneize e... no me mòllo!" Ma se ghe penso alôa mi véddo o mâ, véddo i mæ mónti
e a ciàssa da Nonçiâ, rivéddo o Righi e me s'astrenze o cheu, véddo a Lanterna,
a Cava, lazù o Meu... Rivéddo a-a seja Zêna iluminâ, véddo la-a Fôxe e sénto
franze o mâ e alôa mi pénso ancón de ritornâ a pösâ e òsse dôve ò mæ madonâ. E
sénsa tante cöse o l'é partîo e a Zêna o gh'à formòu tórna o seu nîo.



https://lij.wikipedia.org/wiki/Lu%C3%AC_Notari

Luì Notari u l’è nasciüu inte l’antiga ca’ de famiglia, inscia Roca de Munegu, u
2 d’utubre d’u 1879, da Giuanin Stefanu (assai notu aiscì a Ventemiglia cume u
sciù Nin) e da Ana Luisa Crovetto. U l’à incumensau i soi stüdi in françese au
Culegiu St.-Charles de Munegu e u l’à dapöi purtai avanti in italian, delongu a
Munegu au Culegiu d’i Gesüiti, duv’u gh’è stau fina â licensia d’u liceu. Dopu
essise marcau au Pulitecnicu de Turin, u l’à duvüu però ciantà lì de stüdià za’
che so’ paire u l’è mortu tropu aviau, e i duvei de capu famiglia i l’à reciamau
a ca’. Numà paregli ani ciü tardi, candu u l’eira za’ mariau e u s’eira creau
ina famiglia, gh’è stau puscibile laureasse da inzegné. Apreixànduřu pe’ u sou
gran vařù, u Principe Albertu I, «le Prinçe savant», u l’à ciamau int'u 1911 â
Diressiun d’i Travagli Pübliçi d’u Principatu, diventandu ben prestu amigu,
sustegnendu u sou prugetu de creà u Giardin Esoticu, ch’u l’è ancöi ün d’i
parchi ciü uriginali e amirai de tüta a Riveira. A ‘stu posto cuscì impurtante u
gh’è arrestau fina au 1943, purtandu in cuntribütu fundamentale a tüti i
travagli de sistemassiun çitadina e d’urbanistica e de decoru d’u Principatu. U
l’è staitu ben elu a da’ camìn au «Festin Munegascu», ch’u l’è staitu faitu pe’
a prima vota u 14 zügnu d’u 1931, int’u parcu «d’ê Revére», ch’u nu’ l’à de’
cunfrunti. In antigu auriveu cun d’i arburi seculari, miraculusamente cunservau
intu cö d’u Principatu, ina grande manifestassiun a nasceva d’â culaburassiun
d’i Cumitati d’ê Tradiçiun de Munegu, de Mentun e de Ventemiglia. Da cheli ani,
Luì Nutari u püblicava ina serie de tochi in munegascu de cunscistente remarcu.

Int’u 1932 l’è staita a vota de «A Scarpeta de Margaritun» redüssiun munegasca
de «La pianella perduta nella neve», upereta inte dui ati de Ureste Morandi,
purtà in scena cun afermassiun inta segunda edissiun d’u «festin».

Opera de ben ciü grande impegnu, stampà intu 1941, «Bülüghe Munegasche» (faville
monegasche), ina cöglita de foure e induvineli d’u fulclure d’u postu restremae
in versi, cu’u testu cundiu, cume e autre çitae püblicassiui, da usservassiui
inscia lenga e d’apréssu interessanti note a caratere storicu.

Infin, in libretu in lenga françese, dau tituřu «Quelques notes sur les
traditions de Monaco», intu 1960.

Intu 1947, u l’è staitu numinau Presidente de l’apena nasciüu Istitutu de Stüdi
Ligüri, che elu u l’à savü fa’ diventà Internassiunale. Au mumentu d’andà in
pensciun u l’è staitu numinau dau Principe Luigi Cunseglié de Statu e intu 1946,
presentanduse ae elessiun cumünali, u l’è deventau Assessù ai Travagli Pübliçi e
ai Giardin, incarregu ch’u l’à purtau avanti cun prestigiu fina au 1955, dandu
seghitu a l’opera ch’u l’aveva incumensau suta autra veste. In recunuscimentu
d’i sui meriti çitadin, u principe Ranieri u l’à numinau Cumendatù epöi
Grand’Ufiçiale de l’Urdine de San Carlu. U möiriva u 3 de setembre d’u 1961.



https://lij.wikipedia.org/wiki/Lezze_Acerbo

A Lezze Acerbo (approvä dao Parlamento Italian con o nümero 2444 o 18 novembre
1923 e pübblicä in sce a Gazzetta Uffiziale do 3 dixembre 1923) a l' è unna
lezze elettorale, che a l' ha avüo grande importansa in te a stoia d' Italia
essendo stæta fondamentale pe l' instaurazion da dittatüa fascista. A piggia o
nomme da o sö estentore, Giacomo Acerbo. A l' è a lezze con a quale s'è vûtou in
t'e elesioin do 6 arvï 1924. O successo ottegnüo dä lista governativa o l' è
stæto in bonna parte dovüo ä lezze Acerbo, che l' ha fortemente condizionou o
rapporto fra e forse politiche. Questo sensa che vagghe ascordou i effetti de
leve polisiesche e burocratiche in man ao governo, e quelli de impreise de
squadracce.

Questa lezze a trasformava o scistema elettorale da proporsionale in
maggioritaio. A caratteristica ciü significativa a l' ea o premio de maggioransa
attribuio ä lista che a l' avesse süperou o 25% di voti in sce scala nasionale.
Questa lista a l' avieiva avüo i 2/3 di depütæ (356 in sce 535). Atre novitæ
previste dä lezze (abbassamento dell' etæ neçessaia pe esse eletti, poscibilitæ
de candidä scindici e depütæ provinçiali, ecc.) sun stæte meno significative dao
punto de vista storico. Defæti o premio de maggioransa o l' è stæto l' aspetto
che o l' ha permisso ao fascismo de costrenze i notabili liberali a domandä de
esse inserï in ta lista governativa (o coscidito liston) pe avei a següessa de
un posto in Parlamento. Dürante a discüscion in Parlamento (estæ 1923) o Partio
Popolare o l' aveiva proposto che o quorum pe o premio de maggioransa o fïse do
40% ansichè do 25%. Questa proposta a no l' ea stæta aççettä da Mussolini che o
l' aveiva ben capio che con o 25% o pueiva fä a meno de un accordo preventivo
con a vegia classe dirigente liberale.

A corsa de notabili e depütæ liberali pe çercä de fäse inserï in to liston
governativo a l' è stæta abilmente sfrüttä da o governo, che o l' ha misso in
lista molte de queste personne consciderando o seguito (anche clientelare) che
aveivan. A questo moddo a lista govenativa a s'è presentä ciü appetibile pe gran
parte de l' elettorato piccolo-borgheise, lontan dä politica attiva e no ancun
totalmente fascistizzou. Però a maggioransa di nommi in lista ean nommi de
fedeli fascisti; questa maggioransa a saieva poi stæta fondamentale in to
momento de debolessa de Mussolini seguio ao delitto Matteotti.



https://lij.wikipedia.org/wiki/Lenin

Vladimir Il′ič Lenin (ru. Владимир Ильич Ленин) - psœüdonimo do rivoluçionaio e
statista russo Vladimir Il′ič Ul′janov (Simbirsk 1870 - Gorki, Mosca, 1924).

Figgio de un ispettô scolastego, a so zoeneçça a fu segnâ da-a vexenda do fræ
maggiô Aleksej, arrestao e appiccao into mazzo 1887 pe avei parteçipao a-a
preparaçion de un attentao contra Lusciandro III, episodio ch'o-o convinsette de
l'erroneitæ da pratica rivoluçionaia di populisti che intendeivan sollevâ i
contadin compindo di atti terroristeghi esemplæ. Espulso o mæximo anno da
l'universcitæ de Kazan′ (o se laoreò in giurisprudença a Peoburgo into 1891), o
visse da-o 1889 a-o 1893 a Samara, da pœu a Peoburgo, mentre, attraverso di ampi
studdi de politica e economia, o mœüava l'adexon a-o marscismo e o començava a
deliniâ inta polemica contra i narodniki (populisti) e inte l'analixi da
struttua economica russa a so conceçion do processo rivoluçionaio; o l'è de
questo periodo o sazzo Čto takoe "druz′ja naroda" i kak oni vojujut protiv
social-demokratov? ("Cose lè che son i "amixi do popolo" e comme l'è che lottan
contra i socialdemocratichi?", 1894). Rèdduxe da un viægio in Sviççia dove o
conobbe G. Plechanov, inte l'aotunno 1895 o fondò a Peoburgo o circolo
Osvoboždenie truda ("Emançipaçion do lao"), pe l'unificaçion di gruppi
rivoluçionai, ma into dex. o fu arrestao e o scontò quattorze meixi de prexon e
trei anni de exilio in Scibeia; chì o sposò N. Krupskaja e o se concentrò inti
studdi de economia e stoia che curminon con Razvitie kapitalizma v Rossii ("O
sviluppo do capitalismo in Ruscia", 1899), sazzo ch'o descrive a scingolaritæ da
formaçion economico-sociâ russa (con particolâ resguardo a-a question agraia)
faxendone derivâ una speciffica strategia rivoluçionaia. Into 1900, costreito a
l'exilio, o se transfei a Monego de Bavea e infin a Zurigo, dove o razonse
Plechanov e Lenin Martov co-i quæ o fondò o periodico Iskra ("Zimma") a-o scopo
de diffonde o marscismo in Ruscia e riorganizzâ o Partio opiaio
socialdemocratego russo. Ma fîto emerzette tra i socialisti rusci di rilevanti
contrasti a carattere organizzativo e strategico, che into segondo congresso
(Bruxelles-Londra, 1903) evidençion doe tendençe: da un lao i bolscevichi
(saiv'a dî, maggioitai, ché tæ resurton a-o congresso), che guidæ da Lenin
sostegnivan a necescitæ de un partio fortemente centralizzao diretto da di
rivoluçionai de profescion, da l'âtro i menscevichi (minoitai), saiv'a dî B.
Aksel′rod, V. Zasulič, Martov, Lenin D. Trockij, ecc. In realtæ, l'oggetto do
contende o l'ea quæ rollo g'aviæ avúo a classe opiaia inta rivoluçion russa:
mentre pe i leninisti questa a l'aviæ desgugeito un rollo de protagonista (de
chì a necescitæ de un partio ch'o no subisse de influençe e impursci borgheixi e
piccolo borgheixi), i menscevichi ritegnivan invece primaio contribuî a-a
rivoluçion democratico-borgheize. Inte questi anni i maggioî scriti de Lenin
graviton in gio a questi problemi: Čto delat′? ("Cose fâ?", 1902), Šag vperëd,
dva šaga nazad ("Un passo avanti, doi inderê", 1904), Dve taktiki
social-demokratii v demokratičeskoj revoljucii ("Doe tattiche da sociademocraçia
inta rivoluçion democratega", 1905).

A rafforçâ e poxiçioin de Lenin vègne a rivoluçion do 1905, inta quæ l'ea
nasciuo i primmi conseggi (soviet); questa a misse in evidença o rollo decixivo
do proletaiato inte un processo de renovamento, evidençiando âtrescì a necescitæ
de una sada organizzaçion rivoluçionaia. A-o congresso de l'Internaçionâ do 1907
Lenin e R. Luxemburg presenton e feççan aprovâ una risoluçion in sce-a guæra
ch'a sostegniva, qualoa o proletaiato o no foise ariescio a impedî o conflito, a
so trasformaçion inte lotta rivoluçionaia contra o capitalismo. Sempre attento
a-e questioin teoriche, inte questi anni Lenin o s'impegnò inte l'aprofondimento
de di temi concettuæ do marscismo e in Materializm i empiriokriticizm
("Materialismo e empiiocritiçismo", 1909), in polemica ascì con di compagni de
partio, o teize a sottoliniâ l'aotosuffixença teorica do marscismo e a so
inconciliabilitæ con ogni forma de idealismo (o l'aviæ repigiao i studdi
filosoffichi inti anni 1914-16).

A-o scciœuppo da guæra mondiâ, inta Sviççea, o denonçiò o fallimento de
l'Internaçionâ e o l'arvì una duriscima polemica co-i partii socialisti eüropei
che, tradindo o spiito de l'internaçionalismo, aveivan sostegnúo o sforço
bellico di rispettivi governi; o contribuì donque a l'organizzaçion de
conferençe de Zimmerwald (1915) e Kienthal (1916) inte quæ o sostègne a
necescitæ de trasformâ in rivoluçion a guæra imperialista e l'edificaçion de un
nœuvo internaçionalismo socialista. In te questi mæximi anni o scrisse
Impeializm, kak visšaja stadija kapitalizma ("Imperialismo, fase supremma do
capitalismo", 1916), analixi da spartiçion do pianeta, curminâ into conflito
mondiâ, conduta da-e grande potençe sotta l'impurso do capitâ finançiaio.

Scciuppao a rivoluçion de frevâ, o razonse a Ruscia inte l'arvî 1917 co-i ciu
streiti conlaoei inte un treno speciâ aotorizzao da-o governo todesco a traversâ
a Germania; o pose subbito a l'orde do giorno l'abattimento do governo
Kerenskij, ch'o l'intendeiva continuâ a guæra, fando leva in sce-o sviluppo do
dualismo de poei ch'o l'ea aprœuvo a manifestâse in moddo vistoso pe impurso di
soviet; o propose de rinominâ l'organizzaçion Partio comunista (bolscevico)
russo ("texi de arvî"). Rifugiaose in Finlandia pe sfuzzî a l'arresto, inte
l'ag. 1917 o scrisse Gosudarstvo i revoljucija ("Stæto e rivoluçion") into quæ o
repigiava e sviluppava e idee de Marx in sce-a dittatua do proletariato e in
sce-a trasformaçion rivoluçionaia do Stato inte l'aotogoverno di produttoî (ch'o
l'intendeiva attuâ a traverso o movimento di soviet), mentre da-a clandestinitæ
o preparò a segonda fase da rivoluçion ponendo i obiettivi da paxe immediâ, da
distribuçion da tæra a-i contadin e do passaggio do poei a-i soviet. Cappo do
governo di commissai do poppolo doppo l'insurreçion do 7 nov. 1917, o l'açettò e
grave claosole imposte da-a Germania pe a firma do trattao de paxe
(Brest-Litovsk, março 1918) scontrandose ascì con un'oppoxiçion interna a-o
partio favoeive a-a continuaçion da guæra (Trockij e N. Bucharin), mentre o
paise, za stremao da-o conflito, o sprefondava inte una sanguinenta guæra civî
(into 1918 o mæximo Lenin o fu feio gravemente inte un attentao eseguio da una
socialista rivoluçionaia). Contemporaniamente Lenin o dette grande impurso a-a
fondaçion e a-o sviluppo de l'Internaçionâ comunista (1919), che da un lao a
separò definitivamente i comunisti da-i socialisti e, da un âtro, a l'organizzò
l'ondâ de scimpatie e de entuxiasmo suscitâ da l'esperiença da rivoluçion
sovietica, rendendo ciu forte, ma pe questo ascì ciu peigosa e temibile, e
dunque ciu isoâ, a poxiçion internaçionâ do governo sovietico. Do resto, Lenin e
i so compagni ritegnivan che o futúo da rivoluçion o foise riposto inti so
sviluppi internaçionæ, dæto che l'avei stocao l'"anello ciu debole" da cadeña
impeialistega mondiâ (l'arretrâ Ruscia di zar) e a permanença de una scituaçion
de açerciamento rendeivan estremamente difiçile se no imposcibile l'edificaçion
socialista. En de sti anni varri scriti de politica internaçionâ quæ
Proletarskaja revoljucija i renegat Kaotskij ("A rivoluçion do proletariato e o
rinnegao Kaotsky", 1918), ch'o l'arviva una polemica co-o socialismo riformista
preluxiva a-a fondaçion de l'Internaçionâ, e Detskaja bolezn′ "levizny" v
kommunizme ("Estremismo maotia infantî do comunismo", 1920), into quæ o
criticava o settarismo de çerti partii de l'Internaçionâ. In sce-o terren
economico, passâ a fase do "comunismo de guæra", into março 1921 o tentò de
inandiâ a ricostruçion do paise lançando a "nœuva politica economica" (NEP),
parçiâ e provvisoio repiggio de l'iniçiativa privâ inte l'agricortua e into
commercio.

Corpio da paralixi into mazzo 1922, o continuò a seguî da-o soggiorno de cua a
Gorki, inte vexinançe de Mosca, i sviluppi do stæto sovietico, impegnando o so
enorme prestiggio sorvetutto inta lotta a l'inçipiente burocratizzaçion do
partio e do stæto (o l'è do dex. 1922 o celebre "testamento" into quæ o
cádezzáva a rimoçion de Stalin da-a carega de segretaio generâ do partio). Da
una nœuva paralixi o no se saiæ ciu riepigiao.

Rivoluçionaio da-e spiccæ qualitæ teoriche, fondatô de l'URSS e començatô do
movimento comunista internaçionâ, l'importança do pensceo e de l'œuvia de Lenin
a l'è stæta immensa. A so conceçion do partio (ch'a l'immetteiva di forti
elementi de centralizzaçion e ch'a ghe varse ciu votte l'accusa de
giacobinismo), do processo rivoluçionaio (ch'o contradixeiva i træti
deterministeghi presenti into marxismo da segonda Internaçionâ), do stæto
socialista e da dittatua do proletariato, nonché l'analixi de l'imperialismo,
son divegnue parte integrante di riferimenti do movimento comunista,
influençando variamente di âtri ambiti e corente de pensceo. O no l'è stæto però
univoco o giudiçio in sce-o leninismo: se o stalinismo o ne feççe una sciorte de
filosofia de stæto ofrindone un'interpretaçion dogmatica (definia
marxismo-leninismo), ch'a l'incorpoa co-o materialismo dialettico una discussa
Weltanschauung filosofica, a critica trockista a l'ha giudicao o leninismo
contraditoio co-a direçion staliniaña de l'URSS e do movimento comunista
internaçionâ. Inoltre, mentre una critica a-a conceçion da preisa e da gestion
do poei a l'appâ inti scriti carcerai de Antonio Gramsci, a polemica liberâ e
quella riformista han sottoliniao i træti aotoitai e antiparlamentæ da pratica
leninista; questa critica a l'è stæta fæta propria da varri movimenti comunisti
de l'Occidente.

I scriti son arecugeiti in Sočinenija ("œuvie"), 5ª e., 55 voll., 1958-65; a
trad. it. (45 voll., 1954-70) a l'è conduta in sce-a 4ª e. russa.



https://lij.wikipedia.org/wiki/Lauro_De_Bosis

Lauro Adolfo De Bosis (Romma, dixembre 1901 - Mä Tirreno, 3 ottobre 1931) o l'è
stæto un scrittô, poeta e intellettuale antifascista.

Lauro De Bosis o l'è stæto un eroe da libertæ. Nasciüo a Romma in to 1901, o
l'ea de famiggia anconetanna che, trasferia in ta capitale pe affari, a
conservava in te a çittæ de origine unna antiga tôre de guardia in sce a riva do
mâ, ao de sotta de ligge do Monte Conero: a tôre de Portonovo. Questa tôre a
l'ea un ritrövo pe amanti da poexia (gh'ea stæto ospite anche Gabriele
d'Annunzio), e anche Lauro o ghe annava pe çercä ispirasion. O poæ de Lauro,
Adolfo, o l'ea stæto o fondatô da rivista "Il Convito", in ta quae aveiva
pubblicou anche Pascoli e Carducci. A moæ, Lilian Vernon, a l'ea de origine
statunitense e amante anche lë da letteatüa e da poexia in particolare. Lauro De
Bosis o s'ea laureou in chimica; in to 1924 o s'ea recou in ti Stati Unii per
tegnï un ciclo de conferense in sce a situasion politica, storica e letteraia
italianna. O l'ea oppoxitô do regime finna da a marcia in sce Romma. In to 1926
o l'aveiva insegnou italian ä Harvard University, dove existe ancon unna borsa
de stüdio e un ciclo annuale de lessioin dedicæ a lë. In to 1927 o scriveiva
Icaro, a sö ünica opera poetica, pubblicä e premiä ad Amsterdam l'anno doppo. O
titolo de quest'opera o l'è scingolarmente profetico in sce o gesto che o
l'avieiva conclüso a sö vitta e fæto de lë un eroe. In to 1928 o fondava una
associasion antifascista e patriottica ciammä Alleanza Nazionale, circostanza
reisa singolare da o fæto che decenni dopo un partio politico nasciüo dae çennie
do movimento neofascista o l'agge assunto proprio unn' identica denominasion.
Tale associasion a l'aveiva o scopo de sensibilizzä l'opinion pübblica italianna
in sce o valô da libertæ, e anche quello de fä scì che a monarchia e o Vatican
se mettessen contra o fascismo. L'analisi de De Bosis a l'ea cea: o se rendeiva
conto de fä parte de unna streita minoransa, e che a maggioranza do popolo
italian a no l'ea pronta pe ribellase contra a dittatüa (o l'ea o periodo
coscidito do consenso) e a l'andava ansitütto rieducä ao valore da libertæ.
L'associasion, naturalmente, dæte e lezzi vigenti alloa, a doveiva esse
segretta, e a poeiva diffondise solo con unna rete de passaparolla, da personna
a personna, sempre con o rischio de esse scoverta. Intanto che Lauro De Bosis o
l'ea in viaggio in ti Stati Unii pe un gîo de conferense in te e ciü importanti
universitæ, a sö associasion a vegniva scoverta e i aderenti arrestæ e
sottoposti ä prexion pe delitti de opinion. Anche l'ansianna moæ de Lauro a l'ea
imprexionä. Lauro inisialmente o l'aveiva pensou de fase arrestä lë ascì, squexi
sentindose in corpa pe a sö condision de libertæ. Poi, invece o se trasferiva in
Fransa, dove lentamente e inesorabilmente o metteiva in opera un piano. Piggiou
o brevetto de pilota, con pochiscima esperiensa de xöo o se rendeiva
protagonista de unna impreisa rilevante quande, o 3 ottobre 1931, o lasciava a
Fransa con un aereo da türismo (un Klemm Pegasus). Pe no dä in te l'öggio o s'
ea fæto passä pe ingleise sotta o finto nomme de Mister Morris, finzendo de
dovei fä un xöo pubbliçitaio in Spagna. Ao tramonto de quello 3 ottobre o
riesciva a arrivä in sce o çë de Romma, operando un lancio de volantin ostili ä
dittatüa. Ean dui i testi diffüsi in sce e ciasse de Romma e sovia o Quirinale,
alloa dimora reale: un o l'ea rivolto ao re, ao quae se domandava de esse degno
di sö antenati partecipi do Risorgimento, pe no rischiä de alienä e simpatie do
popolo italian pe i Savoia; l'atro o l'ea invece diretto ai çittadin, ai quae o
ricordava i valori risorgimentali e o primato da libertæ. Vegniva coscì emulou
l'impreisa che in to 1918 a l'aveiva portou Gabriele D'Annunzio ä ribalta de
cronache dopo o xöo in sce Vienna. O regime fascista o vegniva beffou proprio in
te o campo dell'aeronautica, da sempre ao centro d'a sö propaganda ( ricordemmo
che o 1931 o l'è l'anno da primma de famose trasvolate trans oçeaniche de Italo
Balbo ). l'azion de De Bosis a l'è stæta particolarmente ardia in quanto che a
caccia de a Regia Aeronautica a se trovava in allerta dopo l'analogo xöo de
Giovanni Bassanesi in sce Milan, e doppo che e spie dell'OVRA, poco primma do
tentativo in sce Zena, aveivan fæto arrestä Giordano Viezzoli. Tale storica
impreisa a costava però a De Bosis a vitta: doppo avei lanciou circa 400mila
volantin in sce o centro de Romma, lasciou o çe da capitale dirizendose verso a
Corsega o sö aereo,



https://lij.wikipedia.org/wiki/Laghi_do_Gorzente

I Laghi do Gorzente (Lago Bruno, Lago Lungo, e Lago da Badanna) son trei baçin
artifiçiæ scituæ in te l' entrotæra zeneize, ao confin fra o territoio comunâ de
Campomon e o Piemonte. Piggen o nomme da o Gorzente, o corso d'ægua che sciorte
a valle, che confluindo in ta Piota, poi in te l' Orba, a Bormida e o Tanaro o
se riversa in to Po. Complescivamente gh'han unna capaçitæ de 12.000.000 de
metri cübbi d' ægua. Realizzæ pe o rifornimento idrico da çittæ de Zena, son
döviæ anche pe scopi idroelettrici: a corrente a vegne ottegnüa da unna centrale
ch'a se tröva in ta frasion de Gallaneo (Campomon). Finna ai anni '80 do
Növeçento i laghi ean anche colleghæ a Gallaneo da unna teleferica (oua
smantellä). In ta fauna ittica de questi laghi se segnala o scaggion, a trota, a
carpa. O paesaggio çircostante i laghi o l' è notevolmente cangiou doppo a
costrusion de dighe anche da o punto de vista da vegetazion, essendo stæto
effetuou notevoli rimboschimenti de conifere pe prevegnî l' interramento di
laghi.

Appenna impio o Lago Bruno, in te l' autünno 1883 s' è ascistio a di notevoli
trasüamenti in ta diga, che han fæto temme pe a sö tegnüa. S'è deciso anche pe
questo motivo de realizzä un atro lago: o Lungo, scituou sübito a monte do
Bruno, ch'o l' ha avüo perciò all' inizio anche unna funsion de següessa,
diminuindo l' afflüsso d' ægua in to baçin a valle. O Lago Lungo o se tröva a
684 metri s.l.m. Immissaio prinçipä de questo lago a l' è a Gea do Lischeo.

Diversci chilometri a valle da diga do Lago Bruno, lungo o corso do Gorzente, se
tröva atri dui laghi, diti da Lavagninna, che son stæti costruî doppo e proteste
che s'ea avüo in ta valle dell' Orba. In seguito a-a realizzasion di Laghi do
Gorzente e comünitæ da zona a valle s' ean sentie, defæti, privæ de risorse
idriche. A Societæ Anonima De Ferrari-Galliera, che a l' aveiva a gestion di
laghi do Gorzente, a l' ha perciò realizzou i dui laghi da Lavagnina a titolo de
compensazion. Attualmente o primmo de questi o l' è squæxi do tütto interrou dai
sedimenti portæ da o Gorzente, mentre quello ciü a valle o l' alimenta un
acquedotto e o serve a scopi idroelettrici ascì.



https://lij.wikipedia.org/wiki/Kwashiorkor

A Kwashiorkor a l' è unna mouttia causä da a malnutrision. A se verifica quande
l' apporto de calorie (pe esempio, de farinaçei) o l' è normale, ma l' è
insuffiçiente quello de proteinne. O nomme o vegne da o Ghana e o scignifica
segundo figgio, perchè a mouttia a l' ea stæta descrîta pe a primma votta in
figgiö primogeniti svessæ troppo ä spedìa doppo a nascita de un fræin o unna
söinna. Quande se messcia mancansa de proteinne e mancansa de calorie se
presenta alternativamente kwashiorkor e marasma o unna forma mista de due
mouttie. (Marasma l' è un moddo meno crüo pe indicä i danni da famme. Gh' è unna
çerta confüxion de termini che a fa scì che a votte se tröve marasma comme
scinonimo de kwashiorkor). A kwashiorkor a presenta tante manifestasioin
cliniche: ritardi o arresto in ta crescita; anemia; edema; dermatosi;
depigmentasion o viceversa iperpigmentasion da pelle; o figgin o se presenta
apatico e serrou ai stimoli do mondo esterno. Se registra atrofia da mucosa
dell' intestin e steatosi do fegato. L' è praticamente inevitabile che se
presente infesioin da batteri, funzi e virus. Unna terapia corretta a porta ä
guarixon in te un meise - un meise e mezo.



https://lij.wikipedia.org/wiki/Itallia

L' Italia (Nomme offiçiâ: Repubblica Italiana), o l'è in paize do sud Euròpa ,
fondatô da Comunitæ Europea into 1957, a seu capitâ a l'è Romma.

L'Italia a confinn-a a nòrd ovest co a Fransa, a nòrd co a Svissëa e l'Austria e
a nòrd est co a Slovenia. I stati sovren de San Marin e da Vatican son a
l'interno do teritöio italian. Campion d'Italia a l'è un' exclave italian-a in
to teritöio svisseo.

L' Italia a l'è stæta a patria de importanti coltùe europèe: Etruschi, Greghi e
Romani.

A seu capitâ Roma a l'è sede da Gexa Cattolica e un di çentri ciù importanti do
Crestianeximo.

L'Italia a l'è stæta o çentro de l'Impèo roman e de l'Euròpa fin a e invaxoin di
barbari e a o conseguente declin.

Co o Renascimento, a cultùa italian-a a l'ha repiggioö o seu rollo dominante in
Euròpa, mantegnùo fin a-o prinçippio do venteximo secolo. Politicamente l'Italia
doppo a-a cheita de l'impèo roman a l'è stæta diviza in diversci stati sovren,
soventi controllæ da de potense foreste, fin a e guære d'indipendensa e a
monarchia di Savoia. Doppo a tragica esperiensa da dittatùa fascista, l'Italia a
l'è vegnua unna repubbrica democratega, membra do G8 e fondatôa da Comunitæ
Europea.

L' Italia a l'è comunemente ciammà "o stivâ" pe a seu forma, co a Puggia in scio
tacco e a Siçilia in scia punta. O nòrd d'Italia o l'è caratterizòo da e
cadenn-e montuose de Arpi e da a cianua padann-a. I Appennin van da a Liguria
fin a o meridion d'Italia e dividdan a costa do mâ Tirren da quella do mâ
Adriatego. O monte ciù erto d'Italia e d'Euròpa o l'è o Monte Gianco, ch'o segna
ascì o confin co a Fransa. A Siçilia a l'è l'isoa ciù grande d'Italia e do Mâ
Mediterraneo.



https://lij.wikipedia.org/wiki/Ibn_Battuta

Shams ad-Din Abu Abd Allah Muhammad ibn Muhammad ibn Ibrahim al-Luwati at-Tanyi
(in arabo, شمس الدين أبو عبد الله محمد بن محمد بن إبراهيم اللواتي الطنجي),
conosciûo comme Ibn Battuta (ابن بطوطة), o l'è stæto 'n viaggiatô e esploratô
marochin d'origgine berbera, nasciuo a Tangei o 17 Rajab de l’anno islamico 703,
corispondente ao 25 Frevâ 1304, e mòrto a Fez in 1377 (òu 1369).

O l'è partîo da a sêu çittæ de Tangei a 21 anni in 1325 pe o sêu primmo viægio,
percorindo l'Egitto, A Mecca e l'Iraq. Ciû târdi o l'è andæto a Yemen, l'Africa
Orientâ, e rive do sciûmme Nilo, l'Asia minô, a costa do Mâ Neigro, Crimea,
Sciria, Rûscia, Afghanistan, l'India, e ìsoe da Sunda (in Indonexia) e o sûd da
Cinn-a. O l'ha dòpo vixitòu ascì Granada (Spagna), c'a l'ëa ancon capitâ di
teritoi arabi inta Penìsoa Iberica, o l'ha attraversòu o Sahara co-e caravann-e
de Tomboctou e i sêu ûrtimi anni i ha passæ into Maròcco, a sêu naçion.

Comme testimonnio di sêu viaggi o l'ha lasciòu 'n'êuvia intitolâa "Tuhfat
annozzâr fi ajaib alamsâr" c'o l'ha dettòu ao sêu segretäjo, a quæ a conta
varrie sêu avventûe e imprescioin comme esploratô.

In totâle, Ibn Battuta, “o Marco Polo de l'Islam”, o l'ha percorso 120.000 km.
inte 28 anni de viaggi, da o Mali a a Rûscia e da o Maròcco a a Cinn-a.

Attualmenti, a çittæ de Dubai a gh 'ha dedicòu 'n çentro commerçiâ tematego,
l'Ibn Battuta Mall, ûn di ciû grendi de l'Oriente Proscimo.



https://lij.wikipedia.org/wiki/Go%C3%A6ra_di_trent%27agni

Guæra di trent’agni, insemme di conflíti che se desgugettan tra o 1618 e o 1648
in Œüropa e comporton di prefondi mutamenti di assetti politico-economichi.

I origgine de questa longa guæra van çercæ into vigô assonto da-o
protestanteximo doppo a Paxe de Aogusta (1555), into decizo attezamento
antiprotestante da Gexa e di prìnçipi catollichi sotta a spinta da
Controriforma, inti conflíti generæ inti equilibbri œüropei da-a poxiçion centrâ
da Germania e quindi inte tenscioin politiche, religioze e constituçionæ a
l'interno de l'Impeo, manifestæse za co-a formaçion into 1608-09 de di alliançe
contrapposte da-o punto de vista religiozo.

L’eleçion a re de Boemia de l'arçiducca Ferdinando (1617) e o conseguente arrivo
di amministratoî cattolichi, a provocò a rebellion (defenestraçion de Praga, 23
mazzo 1618) ch'a segna convençionalmente o començo da guæra. Respinte e truppe
imperiæ scin a Vienna, i Boemi, deciarao decheito Ferdinando, elezettan a-o
trono Federigo V, elettô do Palatinato, restando però izoæ into fronte
protestante e subindo a sconfita da Montagna Gianca a ovest de Praga (8 novembre
1620) da parte de truppe impeiæ guidæ da J.T. Tilly. A guæra a mesciò alloa into
Palatinato, donde into 1623 Tilly o sconfisse i prinçipi protestanti, sostegnui
ascì da-i stati generæ olandeixi, mentre into campo catollico, into quæ
Mascimilian de Bavea o l'aiva ótegnúo a dignitæ elettorâ a-o posto de Federigo
V, i Asburgo de Spagna ean alliæ a quelli d’Aostria. O conflíto o divègne
œüropeo co-a rebellion in Valteliña di cattolichi contra i Grixoin protestanti,
ch'a permisse o collegamento attraverso a valle tra Aostria e Spagna (1622)
contra a quæ intervègne a França (Paxe de Monçon 1626).

Inta Germania settentrionâ o ricompattamento do fronte protestante sotta
Crestian IV de Danemarca o no dette di exiti poxitivi pe e sconfite inflite into
1626 da A.W.E. von Wallenstein a-o conte de Mansfeld a Dessau e da Tilly a-o
mæximo Crestian IV a Lutter. E perdie teritoriæ sancie da-a Paxe de Lubecca
(1629) consentin l’attuaçion do cian de recattolichizaçion imperiâ (editto de
restituçion, 6 março 1629).

In Italia i Asburghi ean in difficortæ a caoza da succescion do ducca Carlo de
Nevers a Mantoa e into Monferrâ doppo a morte de Viçenço II Gonzaga (1627).
L’occupaçion do Monferrâ e da pœu de Mantoa a provocò l’intervento françeize
(occupaçion de Suza e Cazâ) che, ótegnua l’alliança do ducca de Savoia, a
l'áseguò Mantoa e o Monferrâ a-o Nevers (Paxe de Cherasco, 1631).

Richelieu o l'ariescì intanto a provocâ l’intervento de Gustavo II Adorfo de
Sveçia contra i amie territoriæ de Wallenstein, l'ezerçito do quæ o fu desfæto
da l'imperatô in sce prescion di prinçipi tedeschi in cangio do so agiutto
contra i Svedeixi (Dieta de Ratisboña, 1630). Tuttavia Gustavo II Adolfo o
l'ariescì, co-o sostegno françeize e l’alliança de Brandeburgo e Sassonia, a
avei a megio in sce l'eserçito de Tilly e a zonze a Praga. Cheito Tilly,
l’imperatô o reciammò Wallenstein, ch'o se scontrò co-o sovran sveddeize a
Lutzen (16 novembre 1632), dove questo, pù guaagnando, o trovò a morte.
L’iniçiativa di Sveddeixi e di prinçipi protestanti tuttavia a proseguì (Liga de
Heilbronn), de mentre ch'o Wallenstein o inandiò de trattative segrette con
Sveççia, França e Sassonia ma, sospettao de tradimento, o fu assascinao o 25
frevâ 1634. A vittoia di Impeiæ e Bavaixi, rinforçæ da de truppe spagnolle, a
Nördlingen (6 settembre 1634) e a succesciva Paxe de Praga (1635) porton a un
accordio tra l’imperatô e l’elettô de Sassonia in cangio da sospenscion de
l'editto de restituçion.

No cessava invece l’iniçiativa françeize: Richelieu o stabilì una re' di
alliançe œüropee in ciave antiasburghica (Olanda, Sveçia, dotrei prinçipi
protestanti), impadronindose ascì de Arsaçia e Loræna e menaççando i Paixi Basci
Spagnolli e o Milaneize. Inte 'n primmo tempo e risposte ispano-imperiæ fun
efficaxe, zonzendo a menaççâ Pariggi, ma da-o 1640 a guæra a s'orientò in favô
di Franco-Svedeixi. Ferdinando III o fu abbandonao da Brandeburgo e Bavea,
lasciando averta a stradda fin squæxi a Vienna a i armæ svedeize. I Spagnolli
vègnan indebolii da-a rivotta da Catalogna, da-a secescion do Portogallo e da-e
sconfite de Cazâ (arvî 1640) e Rocroi (1° mazzo 1643). L’opportunitæ da paxe a
l'apparse sempre ciu evidente a-i Imperiæ: e trattative se protraettan da-o 1644
a-o 1648, ma a Paxe de Vestfalia a poze termine solo a-a guæra con l’Impeo,
mentre quella contra a Spagna a saiæ duâ ancon fin a-o 1659.



https://lij.wikipedia.org/wiki/Globuli_gianchi

I Globuli gianchi o leucociti son cellule do sangue: a differensa di globuli
rosci son cellule complete, con nuclei e citoplasma. In ta linfa no l' è
presente i globuli rosci e se tröva solo leucociti e precisamente linfociti,
14.000/mm³, insemme a rariscimi granulociti. I leucociti han a caratteristica de
esse in graddo de traversä i capillari sanguigni e razzunze o tesciüo
connettivo. In ta speçie umana i globuli gianchi son normalmente da 5.000 a 9000
pe millimetro cübbo de sangue: notevolmente meno di globuli rosci. Ao momento da
nascita son 15.000-18.000 pe millimetro cübbo; in situasioin patologiche puemmo
avei un aumento di leucociti (se parla de leucocitosi) o unna sö diminusion
(leucopenia).

A differensa di globuli rosci che eserçiten a sö funsion in to sangue
circolante, i globuli gianchi agiscen in te o tesciüo connettivo doppo esse
sciortî dai capillari. O scistema circolatoio o ghe serve solo pe spostase dove
ghe segge besögno. I granulociti neutrofili han unna funsion fondamentale in ti
processi infiammatoî: arrivan in ta zona colpia ( da stimoli batterici, chimici,
ecc. ) e destrüzzen i batteri fagocitandoli. I monociti intervegnan in seguito,
trasformandose in macrofagi unna votta arrivæ in ta zona infiammâ, doppo che a
fase acüta dell' infiammasion a l' è finia. Invece a funsion di granulociti
eosinofili a l' è quella da fagocitosi di complesci antigene-anticorpo. I
basofili liberen in to sangue eparina, istamina e atre sostanse; pöan avei
importansa in te a genexi de çerti eventi patologici ( anafilassi ). I linfociti
intervegnan in ta complessa fisiologia dell' immunitæ, segge attraverso a
produsion de anticorpi ( linfociti B: immunitæ umorale ) che attraverso l' azion
da cellula ( linfociti T: immunitæ cellulare ).



https://lij.wikipedia.org/wiki/Gioxeppe_Mazzin

Gioxeppe Mazzin (Zena, 22 zügno 1805 - Pisa, 10 marzo 1872) o l'è stæto un
patriotta e pensatô, ün di ciù grendi protagonisti do Risorgimento italian.

Gioxeppe o l'ea figgio do Giacomo, mego e professö üniverscitaio, e da Maja
Drago, ch'a l'ha avüô coscì grande importansa in ta sö formasion spirituale.
Doppo avei stüdiou filosofia, belle lettie e meixinna, o seguiä finna ä laurea o
ni o l'ha moddo de strenze i rapporti con i atri patrioti dell'ambiente zeneize
do sö tempo: i fræ Ruffin (Zane, Jacopo, Agostin e Ottavio), F. Campanella,
Piero Torre. In to 1827 o se laurea e o l'intra in ta Carbonaja. Dall'anno
succescivo o tegne unna rubrica lettiaia, primma in sce l' Indicatore Genovese e
poi in sce l' Indicatore Livornese. O 13 novembre 1830 o vegne imprexonou a
seguito da delassion de 'na spia, e o resta in to forte de Savonna figna ao 28
zenä 1831. In te questa occaxon, raxonando in sce i limiti da Carboneria e di sö
scistemi, o progetta unna associasion ciù adatta ao contesto nasionale: a
Giovane Italia. Espülso a l'estero doppo esse sciortio de prexon, o passa in
Svissea, poi in Fransa, in Corsega e in te l'Italia Çentrale, (dove l'ea ancun
in corso moti patriottici). Fallia a spedision, o ritorna in Fransa, a Marseggia
(dove o pübblica a Lettera a Carlo Alberto). In te questo periodo o fonda a
Giovane Italia e o giornale con o mæximo nomme. In to 1833 o l'è costreito a
lasciä Marseggia pe a Svissea; fallisce dui tentativi insurresionæ in Savoia e
in to Napolitan. L'anno doppo o fonda a Giovane Europa pe allargä o programma da
Giovane Italia. E prescioin reazionaie o costrenzen do 1837 a annasene anche da
a Svissea, pe stabilise a Londra. Scciuppæ e rivoluzioin do 1848 o torna in
Italia, a Milan, dove o l'è in contrasto con o governo provvisoio, essendo
contraio all'ünion da Lombardia con o Piemonte. O 21 zennä 1849 o popolo de
Romma o l'eleze rappresentante ä Costituente. Mazzin o l'arriva in ta Çittæ
Eterna o 5 de marzo e o 30 do mæximo meise o l'è eletto Triumviro. Cheita Romma
pe l'intervento franseize, ghe tocca turna l'exilio a Londra. In ti anni
succescivi gh'è növi fallimenti di tentativi mazzinien: in to 1852 coa
fuxilazion di Martiri de Belfiore; in to 1853 con l'insurrezion milaneise; con
di ätri moti do 1854 e 1855 e con a spedizion do Pisacan do 1857. O ritorna in
Italia doppo l'armistizio de Villafranca ma fallisce o sö tentativo de invadde
Stato Pontifiçio e o Regno de Napoli. O collabora in to 1860 con o Gaibado pe
preparä a spedizion di Mille. In to 1863 fallisce un'ätra insurrezion, in
Friuli. In te l'agosto 1870 o vegne arrestou a Palermo e imprexonou a Gaeta.
Sciortio pe amnistia o va unn'ätra votta in exilio a Londra. O torniä in patria
do 1872, muindo a Pisa, dove o passiä i sö ürtimi giorni sotta o nomme fäso de
dottor Brown. I funerali, a Zena, vedian unna strazordenaia partecipazion de
popolo. A memorialistica a n'ha tramandou che Pippo, comme o l'ea ciammou dai
amixi, o l'ea appascionou de muxica e bravo sunou de chitara. O l'è stæto
proprietaio de ün di urtimi esemplari de mandolin zeneize (diverso da quello
napulitan perchè con sei corde e accordou comme unna chitara).

Caratteristica do pensceo do Mazzin a l'è a fede religiosa, unna fede che a no
se riconosce in te nisciünn-a de religiuin offiçiæ, meno che mai in te quella
cattolica (in te a prefazion de Dei Doveri dell'uomo o scrive ...la base d'ogni
autorità tirannica, il Papato). Pe o Mazzin Dio o se incarna in te l'umanitæ.
L'Italia a saiä libera quande se affermiä unna Lezze morale superiô a tütti
quelli che se metten comme intermediai fra Dio e o Popolo. Da o punto de vista
sociale i operai van liberæ da a scciavitù do salario, attraverso a libera
associazion, diventando padruin lû meximi do terren e di capitali. Questa
poxizion a differenzia Mazzin dao socialismo, che allua o mesciava i primmi
passi, in quanto o mazzinianeximo o l'avversa a lotta de classe. Rilevante in to
sö pensceo, pe i tempi, l' idea che l'emancipazion da donna a doviä accompagnä
quella dell'operaio.



https://lij.wikipedia.org/wiki/Gioxeppe_Marzari

Gioxeppe Marzari (Zena 1900 - 1974) compoxitô, attô, muxiçista e cantante, o fu
un artista fenomenale e un di scimboli da Zena do XX seccolo.

Nasciuo a Zena do 1900 de famiggia istrian-a, so poæ o l'ea o diretô da banda da
l'UITE (Union Italian-a Tranvie Elettriche), o l'exordì into 1921 a-o tiatro "A
Bombonea" de via Frugon.

Artista d'avanspetaccolo, o l'interpretava caregatue, monolloghi, scenette e
cansoin commiche e romantiche, scrite da diversci aotoî, tra i quæ Giggio
Ansermi e Dario G. Martini, mentre e muxiche o se-e scriveiva da lê.

O l'ea dito Nafta perchè, pâ che, comme i motori diesel, o ghe mettesse in po pe
piggiâ l'asbrio, ma 'na votta partîo no ti l'afermavi ciue.

O l'ha incizo ciu che 3000 dischi, vendui in mioin de copie e o l'è stæto
traduto inte squæxi tutte e lengoe regionale italian-e e inte quarche lengua
foresta ascì, intrando into repertoio di comici de meza Europa.

Into 1947, za stæto çernuo comme protagonista do spettacolo radiofonico “La
Bisarca”, foscia pe 'n'incompatibilitæ de carattere co-i fonsionai da RAI, o fu
sostituio co-o Riccardo Billi.

A partî da-o 1946, scin a-a fin, o l'ha parteçipou a-o programma radiofonnico "A
Lanterna" pe 'n totale de 392 transmiscioin (e bobin-e, foscia smagnetizæ, en
ancon inti archivvi da RAI da Ligurria in atteiza d'ese restaoræ). Lê o
l'impersonava o çellebre Sciô Ratælla e a so rubrica a s'intitolava "il Bazar
del mugugno". L'aotô d'i scriti o l'ea o Darrio G. Martin ch'o pigiava e lettie
di ascoltatoî e o-e metteiva in rimma insemme a-a risposta da daghe adattandole
a-a melodia de cansoin ciù in veuga do momento, a l'uso quelle do Festival de
Sanremmo, e o Marzari o e cantava. A muxica da sigla invece, scelta da-o Martin,
ma composta anni avanti da-o Marzari, a l'ea quella do ritornello da "Tomata da
Babilonnia".

O primmo riconoscimento ufiçiale o gh'è arrivou solo che into 1971, durante
un’ediçion speciale de “A Lanterna",

Un anno primma da so morte, o l'ebbe a sodisfaçion de comparî insce a televixon
naçionâ inta comeddia "La locandiera di Sampierdarena", adattamento do Darrio G.
Martin de "Ra locandera de San Pê d'Areña" do Steva de Franchi, co-a parte do
"Ghigermo" e co-a Lin-a Volonghi inte quella de l'"Argentin-a".

Pe 'na lista parçiale e aproscimativa di peççi do Marzari vanni a-a paggina:
Discografia de Gioxeppe Marzari



https://lij.wikipedia.org/wiki/Giacomo_Buranello

Giacomo Buranello (Meolo, Venessia - 27 marso 1921, Zena, 3 marso 1944) o l' è
stæto un antifascista e partigian, insignîo da Medaggia d'ou ao valô militâ.

De famiggia de umile origine, o poæ Gioxeppe o l' ea operaio a l' Ansaldo,
mentre a moæ Domenega Bondi a l' aveiva seguio in ti stüdi contribuindo a
appascionâlo ae lettüe riguardante o Resorzimento italian, sostegnindolo poi in
ta lotta militâ-politica. In te l' ambiente dell' Italia de alloa, oppressa da o
regime, dove i libbri socialisti e comunisti ean föa lezze, o l' aveiva posciüo
svilüppä idee progresciste grazie anche ao stüdio de opere de Gioxeppe Mazzin. O
Buranello o l' e stæto anche compagno de stüdi de Zorzo Issel ao quæ l' è stæto
intitolou unna Brigata partigiann-a, ao "Liceo scientifico Gian Domenego Cascin"
de Zena.

Divegnüo stüdente de Inzegnaja, con Walter Fillak (un atro partigian decorou ao
quæ a çittæ de Zena a l' ha dedicou unna stradda) e atri stüdenti, o l' ha
aderio ao Partio Comunista. L' 11 Ottobre 1942, mentre o l' ea sottotenente de
complemento in to 15° Rezzimento Genio, o vegniva arrestou: l' organizzasion da
quæ Buranello e i sö amixi ean stæti i prinçipæ animatoî a l' ea smantellä dä a
polissia fascista approeuvo ä delasion de un tâ Lai, operaio dell' Ansaldo SIAC
de Campi. Cheito o fascismo doppo a riunion do Gran Conseggio do 25 lüggio 1943,
o riacquista a libertæ ritornando a casa fra a fin de Agosto e l' inissio de
Settembre. Doppo l'armistissio dell' 8 settembre 1943, o l' ha assunto o comando
di Gruppi d' azion patriottica (Gap) zeneixi. In to dexembre 1943 in te
l'attuale Galleria Gaibado o l' elimina unna spia dell' OVRA ch'a stava pe fälo
catturä e che zà un anno primma a l' aveiva fæto arrestä assemme a Fillak.

Braccou, o s'ea rifugiou in montagna, ma a Zena se stavan preparando i scioperi
de marso, e comme comandante partigian o l' ea chinou in çittæ pe dä supporto ai
scioperanti. Riconosciüo, o l' intrava in conflitto a fögo con trei fascisti,
ammassandone un e ferindone un atro, vegnindo da ürtimo catturou. Sottoposto a
tortüa ao forte de San Giulian, doppo ventiquattr'oe de tormenti pâ ch'o segge
stæto fuxilou, anche se i dettaggi da sö morte resten ancun poco ciæi.

A vicenda de Buranello e di sö amixi e compagni a l' è particolarmente
scignificativa pe o moddo in to quæ questi zoveni se sun avvixinæ all'
antifascismo. Sciübben che fissen cresciüi in ti anni do regime, in preda ä
propaganda, e sensa contatti con i oppoxitoî da generasion preçedente, che se
trövaven in exilio o ao confin, Buranello e i atri han compio unna decisa scelta
de campo in base a ideali risorgimentali, sentindo insopportabile o peizo da
dittatüa. Oltre che unna stradda de San Pê d'Ænna - fra ciassa Barabin e ciassa
Vittorio Veneto - a Giacomo Buranello l' è stæta intitolä anche l 'Aula Magna da
Facoltæ de Inzegneria: in ti anni '70 i stüdenti , dopo unna serie de lotte e
controverscie, appoggiæ da ex cappi partigen, sun riescï a fä intitolä l' Aula
Magna a Buranello e a fä riarvï ae vixite e celle da Casa do Stüdente, dove
vegnivan torturæ i antifascisti.



https://lij.wikipedia.org/wiki/Gexa_de_san_B%C3%A6rtom%C3%AA_di_%C3%86rminni

A gexa de San Bærtomê di Ærminni a l'è un edifiççio religiozo de Zena scito in
Casteletto insce l'omonnima ciaçça .

A fu fondâ into 1308 da di moneghi baxilien provegninti da-a Montagna Neigra
(Ærminnia meridionâ), invaza da-i Turchi. De l'edificio originaio -
probabilmente a cianta centrâ - l'è arestaao a parte absidâ, co-a cuppola e a
capella scinistra da testâ; quella de drita, dedicâ a san Pantalin, a fu
destruta into 1883, quande fu costruio o palaççio ch'o særa da doi loei
(facciata e scianco drito) San Bærtomê.

A stoia da gexa a l'è streitamente ligâ a-e vexende da reliquia da "Santa cea de
Edessa": un lin depento a tempia raffigurante o Cristo, che o duxe de Zena
Lonardo Montado o riçevette da l'imperatô de Costantinopoli e o donò a-i moneghi
dl San Bærtomê into 1388. Inseio inte 'na preçioza cornixe in fî de graña d'óo e
d'argento - cao-d'œuvia da fravegaia bizantiña - o vegne esposto durante a
settemaña succesciva a-a domenega de Pentecoste.

Ricco o coredo decorativo, in gran parte ligao a-a sacra reliquia. Tra i
affreschi: Gexo o consegna a Anania e so impronte, de Gianbatista Paggi (XVI
secolo) in sce-a votta do vestibolo; Stoie do Santo Sudaio de Oraçio De Ferræ,
G.B. Paggi e Giulio Benso inta controfacciâ e in sce-a miagia laterâ drita;
notevoliscimo, in sce-a votta, o Martœuio de San Bærtomê de Lazzao Tavaron
(1596).

Tra i quaddri spicca un'Annonçiaçion de G.B. Paggi, o Miaco de l'orbo de Gerico
de Oraçio De Ferræ e o retræto do Biao Lusciandro Saoli de Giacomo Boin (1745).
Insce l'artâ maggiô, o trittico de Turin Vanni (1415) con Madonna e santi e
Stoie de san Bærtomê inta predella; insce e miage do presbiteio, Resurreçion
(1559) e Ascension (1561), toe do Lucco Cangiaxo, e Angei de Domenego Piola. Da
segnalâ ancon doi croxefisci, quello ligneo de Anton Maia Maraggian e o grande
croxefisso ligneo barocco de l'abside.

A-a gexa primitiva appartegne i freschi quattroçenteschi sciti into vestibolo da
sacrestia, con Stoie da Pascion, Croxefiscion, Evangelisti e Dotoî da Gexa.



https://lij.wikipedia.org/wiki/Genova

Zêna (Genova in italiàn) a l'é inn-a çitæ de 609.746 abitanti (31/12/2009),
cappolêugo da Provìnsa de Zena e da Ligùria. O seu pòrto o l'é o ciù grende e
inportante d'Italia, e in di ciù inportanti do Mâ Mediterraneo.

Çitæ da-o passòu gloiôzo, capitâ do "Zenéixe", forte de antîghe tradiçioìn a l'é
ascì conosciûa cómme a Superba.

Cómme 'nn-a çitæ de mármo (sòlida cómme o mármo di sò pâxi) o l'à vedûa Giosuè
Carducci che inte seu Odi barbare o l'à scrîto:

O teritöio do Comùn de Zena o mezua 243 kmq, e o l'é conpòsto da 'nn-a stréita
fàscia costêa couzâ da tanti brìcchi ben ben èrti.

A Bandêa de Zêna a l'é costituia da a crôxe róssa in campo giànco: a l'é dîta
crôxe de San Zòrzo ascì e a-i ténpi d'accai a l'êa o scìnbolo di pellegrin
cristien che se recavan inti lêughi santi do cristianeximo a pregâ e che dòppo o
1095, ànno da conquista de Geruzalémme da parte di Turchi, àn deciso de pigiâ a
croxe e liberâ a tæra dôve o l'êa nasciûo e visciùo Gexû Cristo, dando òrìgine
a-e Croxæ. A Bandêa de Zena a l'à tante bandêe scìmili, cómme a Bandêa de Milan
e quella Ingléize che gh'àn a crôxe de San Zòrzo ascí.

O 1 agosto 1947, a çitæ de Zêna a l'é stæta inscignïa da medaggia d'öo a-o valô
militâ co-a segoénte motivaçión:

Zêna a gh'à sénpre avûo 'nn-a demografia stàbile ma into XX Secolo Zêna a l'à
avûo mólti ouménti e diminuçioin de popolaçión. Inti anni da-o 1950 a-o 1970
gh'é stæta molta imigraçión da-o Sùd Italia, coscí che a popolaçión a l'é
cresciùa inti anni '50 e '60 arrivando ad avéi inti anni '70 ciù de 800.000
abitànti. Dapeu inti anni '80 e anni '90 a l'à sùbiu 'nn-a drastega diminuçión
de abitànti da quande e grénde indùstrie cómme l'ItalSider e l'Ansaldo són stæte
serræ. Perö ancheu ghe n'é mólti forèsti, cómme equadoriàn, marochìn, cinéixi,
che stan rinpopolando çertidùnn-e zöne popolâi cómme San Pê d'Ænn-a e o CEP.
Comónque a diminuçión a l'è senpre costante e Zêna za conta çirca 600.000 anime,
cîfra che segóndo e stìmme de l'ISTAT a gh'aviéiva da rimanê stagna pe-o
cençimento do 2011.

O céntro stòrico de Zêna o l'é 'n tra i ciù grendi d'Ouròpa (o mezúa çirca
quattroçentomia mêtri quàddri), e o l'é costituîo da quella che ancheu a l'é Vîa
Garibaldi con d'i belìscimi palaçi do 1500, in stîle Renascimentâ e Barocco.
Parte do seu céntro stòrico o l'é un d'i patrimòni de l'umanitæ de l'UNESCO da o
lùggio 2006.

Unn'âtra mêta turistica pe ecelénsa a l'é l'antîgo bórgo marinaro de Boccadâze,
co-e pittoresche barche molticoî, pósto cómme a finn-a passeggiâ (Corso Italia)
che costezza o Lido d'Arbâ.

No se pêu no çitâ a Lanterna, o scìnbolo de Zêna. Ærta 117 mêtri, un ténpo a
servîva cómme fâro a-e nâvi che arrivâvan a Zêna. A seu lûxe a se veddéiva a 40
km de distànsa. Edificâ in sciâ colinn-a de San Benigno, a pöca distànsa da San
Pê d'Ænn-a, a l'é stæta mólte vòtte inti vàrri sécoli restruttûâ a càoza di
atàcchi nemîxi.

O Pòrto antîgo o l'é 'nn-a parte do pòrto de Zêna ch'a serve cómme quartê
rexidensiâle, céntro pe o turìsmo, céntro colturâle e pei servissi. O l'é stæto
riadatòu a l'iniçio di anni '90, primma o l'êa stæto squæxi abandonòu. L'area
interessà - dîta Area Expo ascì - a va da-a ciàssa Caregamento, dónde gh'é
l'antîgo Palàçio San Zòrzo, scìn a-a punta do Meu Vêgio. O sò totâ restauro,
finîo into 1992 o l'é un progétto do Renzo Piano.

Zêna a gh'à dôe inportànte staçioìn inta categorìa Grende Staçioìn de-e ferovîe:

Gh'é pöi a Staçión de San Pê d'Ænn-a che, gràçie a-i seu 9.000.000 de pasagê, a
l'é into progràmma çénto Staçioìn.

Zêna a l'é a pàtria do zêugo do balón, dónde into 1893 o l'é nasciûo o Zena
(Genoa cfc), a prìmma squàddra d'Italia; into 1946 a Sampdoria. A Séstri, un
quartê do ponente, gh'é ànche a Sestreize.



https://lij.wikipedia.org/wiki/Filipu_Giliu_Rostan

Nasciüu da famiglia de cultüra valdese, ch’a ne vegniva dae valade de Pinerolu,
u vieva a lüixe a Sanremu, u 25 d’avrì d’u 1896. Traciantau a in’anu â
Burdighea, duve u paire Filipu e a maire Maria Catarina Rubino i gestiva ina
pensciun, u l’andava ae scöre primarie. Candu a famiglia a s’è trasferia a
Munegu, u l’è arrestau da ina lala a Ventemiglia, duv’u l’à faitu e süperiuri
pigliandu u diploma in raixunaria intu 1914. U nu’ l’àva ancu’ vint’ani, candu u
l’è andau au fronte inta gherra d’u 1915/18, ripurtandu in’invařidità
permanente. Â fin d’a prima gherra mundiale, u riturnava a Ventemiglia duv’u
mustrava raixunaria e u stüdiava pe’ pöi laureasse in letere. U sou veru
interessu u l’eira pe’ u teatru e a literatüra, u pigliava parte, assai vurentè,
ai dibatimenti ch’i se tegniva au Cafè Ligüre, inte cheli ani, pe’ meritu d’u
prufesù Vieri Bongi. Inte chelu periudu, Rostan u l’eira üna d’ê persune ciü
cunusciüe in çità. Intu 1925, au mumentu che a cultüra tradissiunale a stava pe’
perde a libertà de esprimise, za’ che u Guvernu u cunsciderava i dialeti cume
caicosa de suversivu, u dava l’asvan a in’ativa culaburassiun cun Emiliu
Azaretti pe’ a conservassiun d’u dialetu ventemigliusu, fandu d’a nostra parlada
ina bandeira d’indipendensa e de libertà, ispirai da Mistral e dai Felibre d’a
Pruvensa. Pe’ Rostan ‘st’aventüra a deventava aviau ina misciun, tantu che insce
‘sta sou finařità u meiximu Azaretti u l’à ditu:"Rostan u l’à faitu d’u dialetu
ventemigliusu a sou vera lenga, ch’u aduverava tüte e vote ch’u n’ava l’ucaxiun:
parlandu, scrivendu, e nu’ sulu candu u scriveva puesie o cumedie, ma ciü che
mai inte sou letere persunali". Intu 1927, cun Azaretti, u fundava a Cumpagnia
d’i Ventemigliusi e intu 1928 a Cumpagnia d’u Teatri Ventemigliusu, pöi, inseme
i l’àn cumensau a scrive cumedie, suta u pseudonimu de Yvan Dakordiu: "L’amù u
l'è ciü forte che u brussu" / 1929 - "U dottor Pepin Scurlüssura" / 1930 -
"Paulin u s’incala" / 1932. Elu meiximu u scriveva: "Ruffini a Ventemiglia",
ispiranduse au libru autubiugrafegu "Lorenzo Benoni". Ma Rostan u nu’
s’acuntentava de scrive, defaitu u passava seirae e seirae ae pröve d’a
Cumpagnia, imbucandu fina u dialetu ai atui ch’i reçitava pe’ a prima vota. Pöi,
inte seirae de reçita, u l’àva a funziun de diretù de scena pruvedendu a
calunche fabesögnu, dai vestii, au trücu, fandu curagiu ai atui, fina a pussaři
in scena au mumentu giüstu. U conta ancu’ Azaretti: "M’arregordu ina seira, se
reçitava au Casinò de Mentun, vegu intrà in scena ina facia növa che nu’ ava mai
vistu, â fin de l’atu vagu a ve’ de chi se tratava: eben u l’eira Rostan ! A
l’urtimu mumentu mancava in atù, e elu u s’eira faitu atacà in pa’ de mustassi e
u l’eira sciortiu in scena, cun tanta paira, za’ che l’eira a prima vota ch’u
reçitava, ma acumpindu a parte cume nisciün ava mai faitu cuscì ben". Intu campu
d’a cansun dialetaře, u l’à scritu e parole pe’ e müxiche de Ughes, Niloni e
Cebrelli: L’aiga d'a Scciümaira, Cum’a l'è bona a pisciadela, Legenda
Ventemigliusa, Perché u l’è pescavù, A Funtana d'a Catedrale, S’i passa auti.
Ancu’ cu’ Azaretti, u l’à redaitu A Barma Grande - Antuřugia Intemelia - duv’u
l’à pübřicau nümeruse puesie dialetali. Caiche puesia in lenga i sun staite
pübřicae inti libreti: "Tra l'erba" e "Rimèianti". Inti Ani Trenta, intu corsu
d’ê feste, da elu urganizae, cun a Cumpagnia e a Bibřiuteca françese, u
cunusceva e u se mariava cun Berta Baccialone, de famiglia tendasca, ch’a stava
de ca’ a Antibu, a l’eira Diretrice d’a Scöra Françese de Ventemiglia. Intu
1939, au supravegne d’u fascismo, u s’è trasferiu a Nissa, duve, sübitu dopu a
gherra, intu ‘46, u l’intrava cume funsciunariu intu Cunsulatu Italian,
travagliandu pe’ restabilì e bone relassiun intra l’Italia e a França, inte ‘sta
nostra zona de frunteira. Da Nissa e da Antibu, duv’u l’andava a passà l’estae,
cun perscistenti letere e nümeruse vixite a l’ün e a l’autru "ventemigliusu" u
l’à faitu in modu che se arrepigliesse e pübřicassiui d’ A Barma Grande, ‘sta
vota a cüra de l’Istitutu de Stüdi Ligüri, d’u cale u l’è staitu fundatù e
culaburatù pe’ ani e duv’u gh’à daitu ae stampe a "Storia della Contea di
Ventimiglia", intu 1971. Inte cheli ani, u l’à scritu e cumedie dialetaři: "Ina
purmunite dugia", "In vitalissiu", "Dui a Cuguletu", "I sun megliu i omi o e
done ?", pigliandu parte ativa a l’inaugürassiun d’u Festival d’a Puesia e d’a
Cumedia Intemelia de Pigna. U l’è staitu fautù de l’ "Incontru regiunale -
Storia e vita dei dialetti liguri" ch’u l’à messu zü a semensa pe’ rende grande
a "Cunsüřta ligüre intra e Assuciassiui d’Arte e Tradissiui". U sou ürtimu
scritu storicu u l’è staitu "Là où se jouait le sort de l’Europe", in sagiu pe’
spiegà ai françesi a verità insci avegnimenti d’a gherra 1915/18, che da pocu u
l’è staitu tradütu in italian. U l’è mortu a Antibu, l’8 lügliu d’u 1973.



https://lij.wikipedia.org/wiki/Esperanto

L'esperànto o l’é ‘na léngoa pianificâ, internaçionâle, aoxiliâre, léngoa
artifiçiâle concepîa tra i ànni 1872 e o 1887 da Ludwik Lejzer Zamenhof, mêgo
oftalmologo nasciûo in to 1859 in ta çitæ de Bialystok, ancheu in teritöio
polacco e vixìnn-a a-o confìn co-a Bielorùscia, ma alantôa, pe efètto de tùtte e
spartiçioìn subîe da-a Polònia a partî da-o 1772, sotomìssa a-o domìnio
inperiâle zarìsta. A Bialystok vivéiva polàcchi, rùsci, tedéschi e ebrêi, e
ògnidùnn-a de quéste etnîe a parlâva a seu léngoa con consegoénti problêmi de
reçìproca conprensción e coexisténsa, tànto ciù che intórno a-a meitæ di ànni
Sciusciànta de l’Éuttoçénto o procèsso de ruscificaçión forsâ do pàize o l’êa
arivòu a esclùdde da l’insegnaménto a léngoa polàcca. O zoveno Zamenhof o
l’avéiva visciûo in mainêa traomàtica quélle esperiénse de figeu e o ne avéiva
recavòu l’idêa de ‘na léngoa neotrâle che a poêse êse patrimònio de tùtti sénsa
êse propietæ de nisciùn. In to 1887 o l’avéiva coscì publicòu a prìmma gramàtica
de l’Esperànto, “Internacia lingvo” (Léngoa internaçionâle), librétto de
quarànta pàgine firmòu co-o pseodònimo Doktoro Esperanto. Âtre publicaçioìn i
l’êan dapeu vegnûe in ti ànni sucescîvi e o prìmmo de seténbre do 1889 l’êa
sciortîo a Norimberga o giornâle La Esperantisto, publicòu scin a-o 1895, ànno
da seu sopresción da pàrte da censûa zarìsta. Sénpre in te quéllo perìodo
sciortîva i lìbbri fondamentâli de l’Esperànto: Universala vortaro (Diçionâio
universâle, 1894), Ekzercaro (Arecugéita de ezercìççi, 1894), Fundamenta
krestomatio (Antològîa fondamentâle, 1903), Fundamento de Esperanto (Fondaménto
de l’Esperànto, 1905), tèsto definitîvo pe quànte rigoàrda a fórma gramaticâle
da léngoa. A l’inìçio do Nêuveçénto s’êa comensòu a tegnî incóntri (Calais,
1904) e congrèsci internaçionâli (Boulogne-sur-Mer, 1905), tradiçión anoâle che
ancón a dûa, e ancheu l’Esperànto o l’é ‘na léngoa vîva parlâ in tùtto o móndo e
sostegnûa da ‘na quantitæ de asociaçioìn esperantìste de ògni ménn-a.

L’Esperànto o l’é ‘na léngoa regolâre: fonética, òrtografîa e gramàtica i no
prezéntan eceçioìn e sézze régole fondamentâli e definìscian o seu quàddro
generâle. Chi de ségoito se ne veu dâ ‘na velôxe spiegaçión.

o l’é caraterizòu da ‘na rigorôza corispondénsa tra ségno e són: a ògni léttia
corispónde sôlo ‘n són e a ògni són sôlo ‘na léttia; a-o contrâio, in Zenéize
cómme in ti âtre léngoe i fenòmeni de òmofonîa, cómme quélli de òmografîa, i són
bén bén difûxi. In ta pronónçia, o són de ‘na léttia o l’arèsta sénpre bén
distingoìbile in mòddo indipendénte da-e léttie che in ta paròlla e pêuan
precêdila ò segoîla: quésto o l’esclùdde ògni anbigoitæ fonética, cóbie de
consonànti cómme ‘gl’, ‘gn’, ‘sc’ i no l’àn in Esperànto o dùplice són do
Zenéize ò de l’italiàn. A mæxima consonànte h precedûa da ‘n’âtra consonànte e
segoîa da ‘na vocâle, cómme a se peu atrovâ in te paròlle conpòste, a va
prononçiâ in mòddo da fâ sentî a necesâia aspiraçión.

E çìnque vocâle i se pronónçian cómme in italiàn, sénsa nisciùn particolâre són
avèrto ò seròu, lóngo ò cùrto, a-o contrâio de quànte sucêde in ta pronónçia
zenéize. E léttie che a paragón do Zenéize i l’àn bezêugno de quàrche anotaçión
i són quéste:

c scìmile a ‘ts’ ò a-a ‘z’ in ta paròlla italiànn-a ‘marzo’ ĉ dôçe cómme in
‘céive’ g dûa cómme in ‘gànba’ ĝ dôçe cómme in ‘giànco’ h aspirâ cómme in te
l’ingléize ‘house’ ò in to tedésco ‘haben’ ĥ guturâle cómme ‘ch’ in to tedésco
‘Bach’ ò ‘j’ in to spagnòllo ‘trabajo’ j cómme a vocâle ‘i’, ma sénsa mâi poéi
arêze l’acénto ĵ cómme a ‘j’ in to françéize ‘jardin’, ò cómme a nòstra ‘x’ k
dûa cómme a ‘c’ in ‘câza’ n sénpre dentâle, cómme a ‘n’ in ‘nàtta’, mâi nazâle s
cómme a ‘s’ sórda in ‘sàbbo’ ò a ‘ç’ in ‘çénn-a’ ŝ cómme ‘sc’ in ‘sciâ’ ò ‘scjâ’
ŭ cómme ‘na bréve ‘u’ italiànn-a, sénsa mâi arêze l’acénto z cómme a ‘z’ in
‘Zêna’ Ògni léttia a l’à o seu nómme: e vocâli i són ciamæ co-o seu mæximo són,
consonànti e semivocâli co-o són segoîo da-a vocâle o (a, bo, co, ĉo, …). In ta
scrîtûa de l’Esperànto mànca e léttie q, w, x, y che a ògni mòddo i pêuan êse
prezénti in te fórmole matemàtiche ò scentìfiche; e seu denominaçioìn i són:
kvo, duobla vo, ikso, ipsilono.

A confuxón, l’anbigoitæ semàntica ascì i vêgnan evitæ perché a scignificâto
divèrso corispónde de sòlito paròlla divèrsa. Prezénpio, a paròlla homo a l’à o
scignificâto de òmmo in to sénso da spêce umànn-a, e pe cóntra viro a o l’à in
to sénso de màsccio, de persónn-a de sèsso maschîle; òpûre i vèrbi peti e
demandi i vêuan dî tùtti doî domandâ, ma o prìmmo domandâ pe avéi e l’âtro pe
savéi. Quésto veu dî che in to parlâ ò in to scrîve in Esperànto de spésso mîa
tradûe no a paròlla çercàndo o seu equivalénte leterâle, ma o concétto che
quélla paròlla a l’esprìmme.

In ta pronónçia de l’Esperànto l’acénto o càzze sénpre in sce-a penùrtima vocâle
e se dêve tegnî da cónto o fæto che e léttie j e ŭ, dôe semivocâli, i no o pêuan
mâi arêze. Dónca, in te ‘na paròlla cómme peu êse viro (pl. viroj), a
terminaçión gramaticâle -j che a distìngoe o plurâle do nómme, de l’agetîvo e do
pronómme a no méscia l’acentaçión da-a vocâle i, ò in daŭro (duâta) l’acénto o
càzze in sce-a vocâle a. A-o contrâio in virino (dònna) l’inseriménto do sufìsso
-in- tra a réixe vir- e a terminaçión -o do sostantîvo o méscia l’acénto da-a
prìmma a-a segónda vocâle i. L’acénto o l’arèsta invariòu in sce-a penùrtima
vocâle ascì quànde, specce in poêxîa pe di motîvi de métrica e cómme prevìsto
da-a régola gramaticâle, o sostantîvo o pèrde a terminaçión -o.

E paròlle i són recavæ da réixe lescicâli che in gràn pàrte i vêgnan da-e léngoe
parlæ in Eoròpa in antîgo (latin, grego) e ancheu (léngoe neolatìnn-e,
anglosàssoni, slâve). Scibén che exìste de paròlle aotònome, no réixe e mànco
derivæ, cómme conzonçioìn, prepoxiçioìn, i avèrbi òriginâi, e interieçioìn ò
l’artìcolo la, ùnico pe scingolâre e plurâle, maschîle e feminîle (no l’exìste i
artìcoli indeterminatîvi "un" e "unn-a"), de sòlito e in ta fórma ciù sénplice a
‘na réixe se unìsce ‘na terminaçión ch'a càngia a segónda da natûa gramaticâle
da paròlla che se dêve derivâ:

-o pe-o sostantîvo a-o scingolâre (-oj a-o plurâle): lumo / lûxe; lumoj / lûxi
-a pe l’agetîvo a-o scingolâre (-aj a-o plurâle): luma / luminôzo, luminôza;
lumaj / luminôxi, luminôze -e pe-i avèrbi derivæ: lume / luminozaménte, in mòddo
luminôzo -i pe-o vèrbo a l’infinîo: lumi / luxî L’Esperànto o l’é ‘na léngoa
aglutinànte, scìmile in quésto a çèrte léngoe de l’Òriénte; e paròlle i pêuan
coscì êse conpòste con l’unión de réixe divèrse dónde l’ùrtima a l’é caraterizâ
da quélla (o da quélle) che i a precêdan: vaporŝipo (bàrco a vapôre);
skribmaŝino (màchina pe scrîve); skribotablo (töa da scrîtûa, scrivanîa). In ta
térsa paròlla a vocâle "o" inserîa tra e dôe réixe a l’à a fonçión eofònica de
evitâ l’incóntro de dôe consonànti de no fàçile pronónçia consecutîva. In mainêa
ciù conplèssa, e paròlle i l’àn òrìgine da-a concadenaçión de ciù eleménti e tra
quésti i quarànta e ciù tra prefìssi e sufìssi (sénsa contâ quélli
internaçionâli uzæ in ànbito técnico e scentìfico) che i pêuan intrâ in ta
formaçión di vocàboli e modificâ o seu sénso. Prezénpio, s’é za vìsto prìmma
-in-, o sufìsso che in ti sostantîvi che i se riferìscian a persónn-e e béstie o
permétte de recavâ o feminîle da-o maschîle: viro (òmmo, màsccio), virino
(dònna); kato (gàtto), katino (gàtta) E poscibilitæ de conbinaçión i conséntan
de derivâ vocàboli conprenscìbili che i sciòrtan a esprìmme concétti conplèsci:
samideano / ménbro de ‘n grùppo de persónn-e che i condivìddan e mæxime òpinioìn
(e adêuviòu cómme scinònimo de Esperantìsta); maljunulineto / vegétta
Quést’ùrtima, che a peu êse scrîta ascì cómme eta maljunulino, a l’à, in mòddo
leterâle, o sénso de contrâio de "zùvena persónn-a fémmina picìnn-a". Prefìsci e
sufìsci i no màncan in te quésti doî ezénpi costroîi d’in gîo a-e dôe réixe ide-
e jun-: sam- (pægio, mæximo), mal- (contrâio, òpòsto), -an- (ménbro de ‘n
grùppo; abitànte de ‘n lêugo giögràfico; segoâxe de ‘na religión ò teorîa ò
dotrìnn-a), -ul- (persónn-a, indivìdoo) e, pe ùrtimo, -et- che o l’à a fonçión
de diminutîvo. Con e terminaçioìn -o, -a, -e, -i pàrte di tànti prefìsci e
sufìsci, coscì cómme çèrte prepoxiçioìn, i pêuan dapeu diventâ sostantîvi ò
agetîvi ò avèrbi ò vèrbi. E paròlle conpòste e l’ûzo di prefìsci i són òcaxón de
radópio de vocâli ò de consonànti, se no ciutösto ræo in Esperànto, ànçi,
limitòu a quànde se dêve evitâ l’òmografîa tra paròlle de scignificâto divèrso,
spêce in to câxo di nómmi giögràfici: fino (fìn); Finno (Finlandéize) lumo
(lûxe), mallumo (scûo); edzo (màio), edzino (mogê), geedzoj (màio e mogê) dónde
atrovémmo o prefìsso, ge-, che o l’ìndica che persónn-e ò béstie de tùtti doî i
sèssi, in cóbia ò in grùppo che i ségian, i vêgnan conscideræ insémme.

Prìmma de pasâ a parlâ do vèrbo, vedémmo chîe e particolaritæ di pronómmi
personâli: mi (mi), vi (ti; Lê, de rigoàrdo ), li (lê, maschîle), ŝi (lê,
feminîle), ĝi (lê, néotro pe béstie, cöse e figêu picìn), ni (noiâtri, niâtri,
noî), vi (voiâtri, viâtri, voî; Voî, de rigoàrdo), ili (loiâtri, liâtri, lô). In
ciù, gh’é o pronómme inpersonâle oni (se), o riflescîvo si (se) pe-o sogètto do
vèrbo a-a térsa persónn-a scingolâre e plurâle, e mem (mæximo, in persónn-a, da
sólo). Se peu notâ che o pronómme vi o tradûe tànto "ti" che "voiâtri" (e ascì
"Lê" e "Voî" de rigoàrdo ò cortexîa): in Esperànto, a diferénsa tra dâse do "ti"
e dâse do "lê" (ò do "Voscià") a sta coscì tra o ciamâse pe nómme e l’adêuviâ di
tìtoli cómme Sinjoro, Sinjorino, Fraŭlino, Doktoro, Profesoro (Sciô, Sciâ,
Scignorìnn-a, Dotô, Profesô) e scìmili. Pe l’ûzo in liteatûa, ma in pràtica no
adêuviòu, exìste ascì o pronómme ci (ti) con fonçión confidençiâle ò de relaçión
tra persónn-a superiôre e inferiôre.

Da-i pronómmi personâli se recâva i posescîvi, agetîvi e pronómmi, con l’azónta
da terminaçión -a (e, quànde necesâio, da -j do plurâle): mia (mæ), via (teu,
tò), lia (seu, sò, maschîle), ŝia (seu, sò, feminîle), ĝia (seu, sò, de béstie,
cöse e figeu picìn), nia (nòstro, nòstra), via (vòstro, vòstra), ilia (seu, sò,
de loiâtri), sia' (seu, sò, do sogètto de térsa persónn-a scingolâre e plurâle).
O posescîvo sia o no peu êse adêuviòu cómme sogètto da frâze: Li alvenis kun
siaj filoj / Lê o l’é arivòu con i seu fìggi Li kaj liaj filoj alvenis / Lê e i
seu fìggi i són arivæ L’artìcolo o se peu adêuviâ davànti a-i pronómmi
posescîvi, ma no davànti a-i agetîvi: Ĉi tiuj estas miaj libroj, la viaj estas
tiuj / Quésti i són i mæ lìbbri, i teu (i vòstri) i són quélli.

Invariàbili cómme e terminaçioìn gramaticâli i són ascì e divèrse dexinénse
mòdâli e tenporâli do vèrbo, dexinénse ùniche pe tùtte e persónn-e, scingolâri ò
plurâli (e dónca, a pàrte i vèrbi inpersonâli e a segónda persónn-a scingolâre
de l’inperatîvo, no se dêve mâi òmétte i pronómmi personâli pe no creâ confuxón
rigoàrdo a-o sogètto do vèrbo): -as pe l’indicatîvo prezénte: mi skribas / mi
scrîvo -is pe l’indicatîvo pasòu: mi skribis / mi ò scrîto, mi scrivéivo, mi
avéiva scrîto -os pe l’indicatîvo futûro: mi skribos / mi scriviö -us pe o
condiçionâle: mi skribus / mi scriviéiva -u pe vòlitîvo e inperatîvo: (vi)
skribu! / scrîvi (ti)! Se peu notâ che o pasòu o tradûe a-o mæximo mòddo pasòu
pròscimo, inperfètto e trapasòu pròscimo (e ascì, faxéndo riferiménto a
l’italiàn, o pasòu e trapasòu remöto, che òmâi in Zenéize i no se adêuvian); che
o condiçionâle o tradûe ascì o conzontîvo quànde l’açión a l’é ipòtética: Se vi
venus ĉi tien, tiam ni parolus / Se ti ti vegnìsci chîe, alantôa parliêscimo che
o vòlitîvo o tradûe o conzontîvo quànde vêgne esprèsso ‘n órdine, ‘na richièsta,
‘na voentæ, un dexidêio: Mi volas ke vi helpu min / Mi véuggio che ti ti
m’agiùtti a mêno che o vèrbo o ségge esperi (sperâ), kredi (crédde), timi
(témme), supozi (supónn-e) e scìmili che i vêuan l’ûzo de l’indicatîvo futûro:
Mi esperas ke vi helpos min / Mi spêro che ti ti me agiutiæ In ciù, exìste o
mòddo partiçipiâle in ti ténpi prezénte, pasòu e futûro, atîvo (dexinénse -ant,
-int, -ont) e pascîvo (-at, -it, -ot); ògni dexinénsa a peu avéi unn-a de
terminaçioìn gramaticâli -o, -a, -e coscì che o partiçìpio o l’asùmme fonçión
sostantivâle, agetivâle ò averbiâle. E fórme verbâli partiçipiâli i són, con
l’aoxiliâre esti (êse), i ùnici ténpi conpòsti de l’Esperànto. I ûxi di
partiçìppi che ciù de spésso i ricôran i rigoàrdan o pasòu pascîvo in fórma de
agetîvo: 'Mi memoras la lernitan lecionon / Mi me ricòrdo a leçión studiâ e o
prezénte atîvo uzòu cómme avèrbio a qualificâ l’açión esprèssa da-o vèrbo:
Lernante la lecionon, mi tre klopodas / Studiàndo a leçión, mi me inpégno bén
bén ò uzòu cómme agetîvo quànde o se riferìsce a-o sogètto de l’açión: Mi estas
lernanta la lecionon / Mi stàggo studiàndo a leçión ò in fórma de sostantîvo: Mi
estas lernanto de Esperanto / Mi són studénte de Esperànto A mæxima paròlla
Esperanto a l’é o partiçìpio prezénte atîvo do vèrbo esperi (sperâ) e, in mòddo
leterâle, a veu dî “quéllo ch'o spêra”. E fórme verbâli negatîve i vêgnan
costroîe co-a particèlla ne (no) davànti a-o vèrbo: Ankoraŭ mi ne legis la
hodiaŭan ĵurnalon / Mi no ò ancón lezûo o giornâle de ancheu Ne legu tiun
ĵurnalon! / No lêze quéllo giornâle! dónde se védde che pe l’inperatîvo negatîvo
no se adêuvia o vèrbo a l’infinîo cómme in Zenéize. Mîa fâ atençión a-o fæto che
in ta frâze no peu êsighe dôe negaçioìn: i legos neniun libron / Mi no leziö
nisciùn lìbbro

E fórme interogatîve dirètte i dêvan êse introdûte (ò a vòtte conclûze) da-a
particèlla interogatîva ĉu: Ĉu vi volas aĉeti fruktojn? / (Fòscia) ti veu acatâ
da frûta? Vi ŝatis tiun pentraĵon, ĉu? / O t’é piâxûo quéllo quàddro, vêa? Vi
surmetos ĉi tiun jaketon, ĉu ne? / Ti te metiæ sto giachê, no? ò da ‘na ki-vorto
(vorto = paròlla), un di nêuve pronómmi interogatîvi, che i l’àn ascì fonçión de
relatîvi: kiu? (chi?, che?, quæ?), kio? (cöse?), kia? (che génere, spêce, tîpo,
qualitæ?), kie? (dónde?, in che pòsto?), kies? (de chi?, de quæ?), kial?
(perché?, pe che motîvo, raxón, càoza?), kiel? (cómme?, in che mòddo, mainêa?),
kiam? (quànde?), kiom? (quànte?, in che quantitæ?): Kiu estas tiu viro, kiun mi
vidis kun vi? / Chi o l’é quéll’òmmo che mi ò vìsto con ti? Kiel viaj gepatroj
fartas? / Cómme sta teu poæ e teu moæ? A mæxima particèlla ĉu, ò ‘na ki-vorto, i
se prezéntan in te fórme interogatîve indirètte: Diru al mi, kion vi faris
hieraŭ matene / Dìmme cöse t’æ fæto vêi matìn Mi dezirus scii, kie vi loĝas / Mi
voriéiva savéi dónde ti stæ de câza Mi demandas, ĉu vi konas lin / Me domàndo se
ti ti o conósci In quést’ùrtimo câxo, no se dêve confónde a conzonçión
dubitatîva zenéize "se" (ĉu) che a l’introdûxe l’interogaçión indirètta co-o se
(se) conzonçión condiçionâle: Se morgaŭ vi venus, tiam ni parolus pri ĉio / Se
domàn voiâtri vegniéi, alantôa parliêmo de tùtto In te frâxi adêuviæ cómme
ezénpi va notòu l’ûzo da vìrgola che in Esperànto a divìdde a propoxiçión
prinçipâle da quélla subordinâ.

‘Na particolaritæ scintàttica de l’Esperànto a l’é a corelaçión di ténpi di
vèrbi in to descórso indirètto che a dêve corispónde a quélla che a saiéiva se a
mæxima frâze a fîse esprèssa in mòddo dirètto. Quésto, a paragón do Zenéize, o
pòrta a ‘na diferénsa quànde o ténpo da propoxiçión prinçipâle o l’é a-o pasòu:
Li diris: “Mi iras manĝi” / Lê o l’à dîto: “Mi vàggo a mangiâ” Li diris, ke li
iras manĝi / Lê o l’à dîto che o l’andâva a mangiâ âtretànto sucêde quànde o
ténpo da propoxiçión segondâia o l’é a-o pasòu ò a-o futûro. Da notâ che a
conzonçión subordinànte che (ke) a no va confûza con che agetîvo ò pronómme
relatîvo, quésto tradûto co-a ki-vorto "kiu": Mi diris al vi ke ankoraŭ mi ne
legis la libron, kiun vi donis al mi / Mi t’ò dîto che ancón no ò lezûo o lìbbro
che ti me avéivi dæto

E ki-vortoj i fàn pàrte da série de quarànt’e çìnque corelatîvi che i se òtêgnan
conbinàndo di eleménti, ò monêmi, iniçiâli (çìnque) con di eleménti finâli
(nêuve), ògnidùn co-i seu precîxi fonçioìn e scignificâti: ki- (relatîvi e
interogatîvi); ti- (dimostratîvi); i- (indeterminatîvi); ĉi- (eleménto indicatô
de totalitæ); neni- (eleménto indicatô de negaçión ò nullitæ) -u (persónn-a,
béstia ò cösa cómme specîfico ògètto do descórso); -o (cösa cómme ògètto
genérico, no bén specificòu, do descórso); -a (qualitæ, tîpo, spêce); -e
(lêugo); -es (propietæ); -al (motîvo, càoza); -el (mòddo, mainêa); -am (ténpo);
-om (quantitæ) Tra i tànti corelatîvi, ghe n’é divèrsci che i són paròlle d’ûzo
frequénte in to descórso: iu (quàrche, quarchedùn); ĉiu (ògnùn); neniu
(nisciùn); io (quarcösa); ĉio (tùtto); nenio (nìnte); ĉies (de tùtti); tial
(perciò); tiam (alôa); iam (‘na vòtta, un ténpo); ĉiam (sénpre); neniam (mâi);
iom (un pö); …

A quarchedùn di dimostratîvi (ti-vortoj) se peu aconpagnâ, davànti ò dòppo, a
particèlla invariàbile ĉi con fonçión de indicatô de pròscimitæ: tiu (quéllo),
ĉi tiu ò tiu ĉi (quésto); tio (quélla cösa), ĉi tio ò tio ĉi (quésta cösa); tie
(là), ĉi tie ò tie ĉi (chi)

Quàttro de quésti corelatîvi i se adêuvian pe formâ i conparatîvi de egoaliànsa
(Coscì … cómme; Tànto … quànte) co-i agetîvi: Tiel … kiel; e co-i sostantîvi:
Tiom … kiom I conparatîvi de magiorànsa e de minorànsa i se costroìscian con:
Pli … ol / Ciù … de; Ciù … che Malpli … ol / Mêno … de; Mêno … che o superlatîvo
relatîvo (quànde o confrónto o l’é tra dôe sôle persónn-e ò ògètti) con: La pli
… el / O ciù … de; O ciù … fra La malpli … el / O mêno … de; O mêno … fra e
quànde o l’é tra ‘n sogètto e tùtti i âtri do grùppo conscideròu: La plej … el /
O ciù … de; O ciù … fra La malplej … el / O mêno … de; O mêno … fra e o
superlatîvo asolûto con l’avèrbio tre (asæ) davànti a l’agetîvo, avèrbio e
vèrbo, ò co-i avèrbi multe ò tre multe (bén bén, tànto) quànde se pàrla de
quantitæ.

Se saiâ notòu, in ti divèrsci ezénpi fæti a propòxito de fórme verbâli, a
terminaçión -n. A l’é a régola de l’acuzatîvo, ‘na particolaritæ de l’Esperànto,
che o vêgne distìnto da-a dexinénsa ségna-câxo -n aplicâ a nómmi, agetîvi,
pronómmi e, in quàrche câxo, a-i avèrbi de lêugo. L’acuzatîvo o se adêuvia
quànde o vèrbo tranzitîvo o l’arêze o conpleménto ògètto, ò conpleménto dirètto:
Mi legis la belan libron, kiun mi aĉetis / Mi ò lezûo o bèllo lìbbro che avéivo
acatòu Morgaŭ mi renkontos lin kaj lian edzinon / Domàn mi incontriö lê e seu
mogê o conpleménto de mezûa: La ĵurnalo kostas unu eŭron / O giornâle o cósta ‘n
éorò La filmo daŭris du horojn kaj duonon / O cîne o duâva dôe ôe e mêza o
conpleménto de möto a lêugo, in sostituçión de prepoxiçioìn al e ĝis che da sôle
i pêuan arêze o conpleménto: Baldaŭ mi revenos Ĝenovon (al Ĝenovo) / Fîto mi
ritorniö a Zêna Hieraŭ ni veturis Rivieron (ĝis Riviero) / Vêi sémmo andæti in
Rivêa (scìnn-a in Rivêa) òpûre co-e prepoxiçioìn en e sur che da sôle i no pêuan
arêze o conpleménto: El la ĝardeno, mi eniras en mian hejmon / Da-o giardìn, mi
ìntro in câza mæ De la tablo, la glaso falis sur la plankon / Da-a töa, o gòtto
o l’é chéito in sce-o paviménto e co-i avèrbi de lêugo, sénpre pe indicâ
moviménto: Mi volas iri tien / Mi véuggio andâ là Irante hejmen, mi renkontis
mian amikon (unu el miaj amikoj) / Andàndo a câza, mi ò incontròu ‘n mæ amîgo
(un di mæ amîxi) in te dæte: La 22an (dudekduan) de marto de 1955
(milnaŭcentkvindekkvin) / O vìntidoî de màrso do 1955 in ti salûi e aogûri,
dónde se sotinténde vèrbi cómme diri, esprimi ò deziri (dî, esprìmme, aogurâ)
Saluton! / Ciâo!, Salûo!; Bonan tagon! / Bongiórno!; Bonan apetiton! / Bón
apetìtto!; Dankon! / Gràçie! A régola de l’acuzatîvo a no vêgne aplicâ con vèrbi
cómme esti (êse), iĝi (diventâ), ŝajni (pài) e tùtte e vòtte che s’é in prezénsa
de predicâti nominâli, òscîa quànde o vèrbo o no l’ìndica ‘n’açión che o sogètto
o l’ezércita in sce l’ògètto (predicâto verbâle): Ĉi tiu estas la nova pulovero,
kiun ŝi donacis al mi / Quésto o l’é o magión nêuvo che lê a m’à regalóu Tiu
arbo ŝajnas pomarbo / Quéll’èrbo o pâ ‘n méi Tùtti i âtri câxi i són arezûi da-e
prepoxiçioìn.

I nùmeri (agetîvi numerâli cardinâli) i són: Unu (un, unn-a), du (doî, dôe), tri
(tréi, træ), kvar (quàttro), kvin (çìnque), ses (séi), sep (sètte), ok (éutto),
naŭ (nêuve), 'dek (dêxe), cent (çénto), mil (mìlle). Nulo, miliono e miliardo
(zêro, milión, miliàrdo) i no són agetîvi, ma sostantîvi e dónca i pêuan avéi e
terminaçioìn -j do plurâle e -n de l’acuzatîvo. Dêxénn-e, çentanæa e migiæa i se
fórman meténdo davànti a dek, cent, mil o nùmero necesâio: dudek (vìnti),
tricent (trexénto), kvarmil (quattromîa), kvindekmil (çinquàntamîa), centmil
(çéntomîa), ducenttridekmilkvarcentkvindek (230.450), … E unitæ i se azónzan
dòppo dek, cent e mil segóndo o modéllo: dekunu (ùnze), dudekdu (vìntidoî),
centtridektri (çéntotrént’e tréi), dumildekunu (dôemîaùnze),
naŭcentnaŭdeknaŭmilnaŭcentnaŭdeknaŭ (999.999), … I cardinâli i pêuan avéi e
terminaçioìn gramaticâli -o, -a, -e: -o, diventàndo sostantîvi: unuo (unitæ),
duo (pâ), trio (tersétto, trîo), deko (dêxénn-a), dekduo (dozénn-a), cento
(çentanâ), milo (migiâ), … -a, diventàndo agetîvi numerâli ordinâli: 'unua
(prìmmo, prìmma), dua (segóndo, segónda), … -e, diventàndo avèrbi: unue (pe
prìmma cösa, pe prìmmo), due (pe segónda cösa, pe segóndo), … ò i sufìssi: -on-,
diventàndo fraçionâli; -obl-, diventàndo moltiplicatîvi; -op-, diventàndo
coletîvi a scignificâ “in grùppi de…”. A quésti sufìssi se azónze dapeu e
abitoâli terminaçioìn -o, -a, -e. In te fórme de sostantîvi ò agetîvi, tùtti i
sêgoan e régole do plurâle e de l’acuzatîvo; a-o contrâio i nùmeri cardinâli i
són invariàbili.



https://lij.wikipedia.org/wiki/Edmund_Hillary

Sir Edmund Percival Hillary (Auckland, 20 luglio 1919 – Auckland, 11 gennaio
2008) o l'è stæto un alpinista e esploratô neozelandeise.

O l'é stæto un di ciu noti alpinisti e esploratoî do mondo. O deve a so famma
a-a primma ascenscion do monte Everest avvegnua o 29 mazzo 1953 insemme a-o
sherpa Tenzing Norgay.

Nasciuo a Tuakao a sud de Auckland in Nœuva Zelanda, Hillary o s'appascionò a-a
lettua fin da figgiœu. O l'ea ben timido e o paiva ascì ciu graçile di so
compagni de scœua. O trovava alloa rifuggio inti libbri, ch'o poeiva leze
durante e quattr'ôe che gh'ócorivan pe andâ e tornâ da-a scœua. A sezz'anni,
durante una gita scolastega a-o monte Ruapehu inte Arpe Neozelandeixi, o scrovì
che o so fixico o l'ea ciu rescistente di so compagni de camminâ. Fu coscì ch'o
començò o so interesse pe l'arpinismo.

Oltre a-e montagne da Nœuva Zelanda, Hillary o frequentò ascì i Arpe, e da pœu
l' Himalaya, dove o scalò unze vette sovia i 6000 metri de quota. Durante a
segonda guæra mondiâ o fu navegatô de l'aviaçion neozelandeize.

Into 1948, insemme a Ruth Adams, Harry Ayres e Mick Sullivan, o l'effettuò a
primma ascenscion do Canto Sud do Mount Cook. Succescivamente o parteçipò a doe
spediçioin de ricogniçion in Himalaya: uña inta zoña de l'Everest into 1951 e
l'atra a-o Cho Oyu into 1952. Fu coscì notao da John Hunt, ch'o l'invitò a
piggiâ parte a-a fortunâ spediçion britannega do 1953. A conquista da çimma (29
mazzo 1953) a fu annonçiâ contemporaniamente a l'incoronaçion da regiña
Elisabetta II. Hillary, ormai famoso in tutto o mondo, o preize da pœu parte a
nomiose spediçioin insce l'Himalaya tra o 1956 e o 1965.

O fu ascì in Antartide, e o razonse o Polo Sud o 4 zenâ 1958 co-a Commonwealth
Trans-Antarctic Expedition, una spediçion motorizzâ (composta de trei trattoî
Massey Ferguson TE20) conduta con Vivian Fuchs. O fu o terço ommo da stoia a
razonze tâ punto via tæra doppo Amundsen e Scott into 1911-12.

O fu inscignio de nomiose ónoifixençe: o 16 luggio 1953 o fu nominao Cavaggeo
Comandante de l'Orde de l'Impeo Britannego (KBE); into 1987 o vègne membro de
l'Orde da Nœuva Zelanda (Onz); o 23 arvî 1995 fu nominao Cavalie de l'Ordiñe da
Giarrettea (KG); into 2003, in ócaxon do çinquantenaio da conquista de
l'Everest, o governo do Nepal o ghe confeì a çittadinança ónoaia durante un
speciâ giubileo commemorativo tegnuose inta capitâ Kathmandu. Sir Edmund o l'é o
primmo foresto a riçeive un scimile ónô da-i nepaleixi. O l'é stæto l'unico
neozelandeize ancon in vitta a êse apparso in sce 'na banconotta.

Hillary o l'ha dedicao gran parte da so vitta a agiuttâ o poppolo nepaleize di
sherpa tramite lHimalayan Trust da lê fondao, ariescendo a costruî de scœue e di
uspiæ. O destin o vosse che durante questo periodo perissan a moggê Louise Mary
Rose e a figgia Belinda, into 1975, in te un incidente aereo doppo o decollo da
Katmandu. O l'ea ascì prescidente ónoaio de lAmerican Himalayan Foundation,
un'associaçion non-profit ch'a çerca de megioâ l'equilibrio ecologico e e
condiçioin de vitta di popoli himalayen. Hillary, che inta vitta de tutti i
giorni o l'esercitava o mestê de apicoltô, o l'ha affermao de consciderâ i so
succesci in campo umanitaio comme a so ciu gran conquista.

O moì a 9 oe circa (21 in Italia) de l'11 zenâ 2008 inte l'Auckland City
Hospital, pe insuffixença cardiaca, a l'etæ de 88 anni.

Hillary o sposò Louise Mary Rose o 3 settembre 1953. Ebban trei figgi: Pete
(1954), Sarah (1955) e Belinda (1959-1975). Hillary o sposò in segonde noççe
June Mulgrew, viddoa do so megio amigo Peter Mulgrew, o 21 dexembre 1989.

Template:Stemma Template:Onoifixençe Template:Onorificençe Template:Onorificençe
Template:Onorificençe Template:Onorificençe



https://lij.wikipedia.org/wiki/Dizionaio

Diçionaio - arecugeita de paole de una lengua determinâ , con escluxon (ò con
indicaçion soo che sommaia, relativamente a-i caxi anomali) de variaçioin
puamente flescionæ, disposta segondo di critei prefissæ e accompagnâ
generalmente da-a definiçion do scignificao de paole mæxime. A lengoa a pœu êse
quella d’una intrega tradiçion lettiaia (diç. da lengoa zeneize, françeize,
ecc.) ò de una parte de questa (diç. da lengua zeneize do Duxento; diç. di
neologismi, di barbarismi) ò de un aotô (diç. çiçeronian, dantesco).

A definiçion do scignificao a pœu ese inta lengua mæxima da quæ o diçionaio o
l'arecœugge e paole, ò mediante a traduçion inte 'n’atra lengua: into segondo
caxo s'ha di diç. bilingui (latin-italian, ingreize-todesco, ecc.), de votte
trilingui, ò de ciu lengue (comme o Calepinus septem linguarum). S'ha un diç.
storico, quande de ogni paola l'è fæta a stoia in senso diacronico,
acompagnandola inti so scignificæ e inti so uxi a traverso i tempi (un modello
do genere o l'è l’Oxford English Dictionary ò, pe-a parte scin'aoa pubbricâ, o
Thesaurus linguæ latinæ). I diçionai pœuan contegnî ascì l’etimologia de paole;
son diti etimologichi quelli dedicæ escluxivamente a l'indicaçion de
l'etimologia; atri arecœuggian i scinonnimi (comme o diç. di scinonnimi do
Tommaseo).

Di diçionai d’interesse ciu circoscrito arecœuggian e spiegan i termini proppi
de particolæ discipriñe ò attivitæ (diç. de mæña, de architettua; diç.
filozofico, giuridico; diç. di arte e mestê, ecc.). S'avexiña a l'enciclopedia i
diçionai che arecœuggian in orde arfabetico nommi e noçioin de lettiatua, arte,
sciençe (diç. geografico; diç. biografico; diç. di arte; diç. de idee; e, con
interesse ciu universâ, diç. enciclopedico, ch'o pœu includde ascì o lescico de
'na lengua).

Tranne che in quest’urtimo caxo, o terme diçionaio o s'âtèrna con quello de
vocabolaio, da-o quæ però o se distingue in quante quest’urtimo o pœu scignificâ
ascì o lescico, saiv'a dî l’insemme de paole de 'na lengua, indipendentemente
da-a so registraçion, mentre diçionaio o l'è dœuviao soo che pe indicâ l’œuvia
chi arecœugge o lescico mæximo.



https://lij.wikipedia.org/wiki/Demetrio_Stratos

Demetrio Stratos, all'anagrafe Eustratios Demetriou ( Lisciandria d'Egitto, 22
Arvî 1945 – Növa York, 13 Zügno 1979 ) o l'è stæto un müxicista grego, che o
l'ha passou in Italia gran parte da sö vitta. In ti anni '60 o l'è stæto voxe
solista e pianista de I Ribelli, complesso faxente parte do famoso Clan de
Celentano. L'è o periodo de cover di grüppi stranieri (famosa a l'è restä Pugni
Chiusi).

Finia questa esperiensa, in to 1972 Stratos , insemme a Victor Busnello ( scioei
), Patrick Djivas ( basso ), Gaetano Leandro ( sassofono ) e Johnny Lambizi (
chitära ) o fonda i Area. In perfetta adexion ao spirito dell'epoca, i Area se
proponeivan de ...abolî e differense che gh'è tra müxica e vitta. O nomme
completo do grüppo o l'ea Area-International POPular Group. A formasion a saieva
poi cangiä, con a precoce sostitusion de Lambizi e Leandro con Paolo Tofani e
Patrizio Fariselli, e succescivamente con o cangio fra Djivas e Ares Tavolazzi.
I 33 gii pübblichæ dai Area son , fra 1973 e 1978: Arbeit Macht frei; Caution
Radiaton Area; Crac!; Are(a)zione; Maledetti e da ürtimo Gli dei se ne vanno,
gli arrabbiati restano. In sce di testi politicizzæ, che ne fan unna banda
scimbolo di anni '70, se innesta unna mescciua originaliscima de jazz, müxica
etnica, rock, ch'a l'aresta assolutamente attuale anche ä giornä d'ancö.

Stratos o l'aveiva començou zà in ti ürtimi tempi di Area a stüdiä unna tecnica
de canto armonico che a l'aveiva portou, sciortindo dao grüppo, a dedicase solo
ä riçerca vocale, razunzendo de tonalitæ squæxi imposcibili. Queste riçerche
vegnan interrotte dä morte, dovüa a unna rara forma de leucemia. L'attualitæ
dell'opera de Demetrio Stratos a l'è stæta sottolineä da dui conçerti che i
Area, riunî pe a primma votta dao 1979, han tegnüo a San Lazzao (Bologna) o 29 e
30 Zennä 2010, insemme ä presentasion de libbri, documentaî e di atre
testimonianse.



https://lij.wikipedia.org/wiki/Cleopatra

Cleopatra, nomme de varie regiñe e prinçipesse da dinastia macedone ò de varie
dinastie ellenistiche:

1. urtima moggê de Feipo II de Macedonia, costreita a amaççase, doppo a morte do
maio, da Olimpiade, precedente moggê de Feipo II.

2. Figgia de Feipo II e de Olimpiade, a sposò o barba materno Lusciandro re
d'Epiro (336 a.C.). Restâ doppo varie vexende viddoa e, a-o tempo mæximo, unica
erede legittima do regno de Macedonia, a fu domandâ in sposa da molti che
ambivan a-a succescion de Lusciandro Magno. Quande peró a se decise a sposâ
Tolomeo, a fu fæta amaççâ da Antigono (309).

3. Cleopatra I Sira, figgia de Antioco III, a sposò into 194-93 a.C. Tolomeo V,
a-a morte do quæ (181) a l'eserçitò a rezzença pe o figgio Tolomeo VI, seguindo
un indirizzo favoeive a-i Romen; a moì into 173.

4. Cleopatra II, figgia da precedente, primma sposa do fræ Tolomeo VI (173
a.C.), da pœu de l'âtro fræ Tolomeo VIII (144) co-o quæ a visse in continuo
contrasto. A moì into 115 circa.

5. Cleopatra Thea, figgia da precedente, moggê de Lusciandro Bala verso o 150
a.C., da pœu de Demetrio II Nicatô, da pœu de Antioco VII Sidete. A fu assascinâ
da-o figgio Antioco VIII (121). A l'é da distingue da-a sœu minô omonima ch'a
l'andò sposa a-o barba Tolomeo VIII.

6. Cleopatra Trifeña, figgia de Tolomeo VIII e de Cleopatra II, sœu de Cleopatra
Thea: a sposò Antioco VIII into 124 a.C. e fu ammaççâ into 113. A l'é da
distingue da doe omonime: uña (Cleopatra V Trifeña) figgia de Tolomeo IX e sposa
do fræ de Tolomeo XII; l'âtra (Cleopatra VI Trifeña) figgia de Cleopatra V
Trifeña e de Tolomeo XII e sœu de Cleopatra VII Filopatô.

7. Cleopatra Berenixe III, figgia de Tolomeo IX e moggê do barba Tolomeo X. A fu
a longo in exilio co-o maio; doppo a morte de lê (88 a.C.), regiña assemme a-o
poæ tornao lê ascì da l'exilio e, morto lê ascì (80), pe quarche meize sola
sovraña.

8. Cleopatra Selene, figgia de Tolomeo VIII, a sposò succescivamente Tolomeo IX
(115 a.C.), Antioco VIII de Sciria (104), Antioco IX (96), Antioco X (95).
Assediâ da Tigrañe in Tolemaide, a fu fæta prexonea e ammaççâ (69). A l'é da
distingue da un'âtra Cleopatra Selene, figgia de Marc'Antogno e de Cleopatra
VII, ch'a l'andò sposa (20 a.C.) a Giuba II de Numidia, da-o quæ a l'ebbe
Tolomeo, re de Maoretania.

9. Cleopatra VII Filopatô, figgia (n. 69 a.C.) de Tolomeo XII, da-o quæ a fu pe
testamento associâ a-o fræ Tolomeo XIII into regno (51). Costreita da primma a
fuzzî da Lusciandria pe l'ostilitæ di ministri, a l'ariescì a intrâ inte grazie
de Çesare ch'o l'associò into poei a l'âtro fræ Tolomeo XIV (47); da-a relaçion
co-o Çesare, Cleopatra a l'ebbe un figgio, ciammao Çesaion da-i Lusciandrin
(47). A seguì da pœu l'amante a Romma donde a tornò in Lusciandria a-a morte de
lê (44); doppo Filippi, Cleopatra a se avexinò a Antogno çercando de fane
strumento pe e proprie ambiçioin tanto da pai che i doi miesan a ricostruî una
monarchia orientâ in ópoxiçion a Romma. Ma int'o scontro navâ de Azio (31)
naofragò, co-a vittoia de Ottavian, o soeunno antiroman de Cleopatra che, visto
van ogni tentativo de trâ da-a so o vinçitô, a se dette a morte faxendose foscia
adentâ da un aspio.

A figua de quest'urtima Cleopatra ha l'ha fornio inspiaçion a innomieive œuvie
lettiaie e artisteghe. Fra e primme, a tragedia de William Shakespeare, Antony
and Cleopatra (1607 circa), e quelle de É. Jodelle, Cléopâtre captive (1552) e
de Fr. Rojas Zorrilla, Los áspides de Cleopatra: o romanço de cappa e spaa
Cléopatre (12 voll., 1647-58) de G. de Costes de a Calprenède; l'omonima
tragedia de Vittoio Alfieri (1775); a longa novella Une nuit de Cléopatre
(1845), de Th. Gautie; o poema drammatico Cleopatra (1878) de P. Cossa; a
commedia Caesar and Cleopatra de G. B. Shaw (1899); e infin, a tragedia
Cleopatra de N. Iorga (1928). A figua de Cleopatra a g'ha ascì parte noteive
into romanço The ides of March de Th. Wilde (1950).

Inte arte figuative, da-o sec. 16°, l'é diffuso in particolâ o tema da morte de
Cleopatra (œuvie de Bronzin, G. Ren, Guerçin, ecc.).

In campo muxicâ son da ricordâ a Cleopatra de Domenego Cimarosa (1790); l'ótóio
omonimo de Hector Berlioz (1835); i intermezi scinfonichi de L. Mancinelli
(1877) pe a Cleopatra de P. Cossa; l'œuvia de V. Massé, Une nuit de Cléopâtre
(1885), sciu libretto de J. Barbie desonto da-a novella do Gautier e quella de
J. Massenet Cléopâtre, rappresentâ a Montecarlo into 1914.



https://lij.wikipedia.org/wiki/Cartilagine

A Cartilagine o Tesciüô Cartilagineo a l' è, comme l' osso, un tesciüo
connettivo de sostegno; a l' ha de proprietæ meccaniche ma anche de funsioin in
to ricangio elettrolitico. O fögietto embrionale dao quæ se forma a cartilagine
o l' è o mesenchima, dove verso a quinta settemann-a de vitta se regögge assemme
di motti de cellule che piggian unna forma rotonda, perdendo i prolungamenti.
Nasce coscì o tesciüo protocondrale, dove e cellule se trasforman in
condroblasti. Da questi, andiän poi differensiandose i condrociti (cellule
specializzæ) che costituiscen a cartilagine assemme ä sostansa intercellulare.
In ta sostansa intercellulare se distingue de fibre e unna matrixe amorfa.

Mentre in te çerti Vertebræ inferioî o scheletro o l' è costituio escluxivamente
da cartilagine, in ti Mammiferi o se forma con questo tesciüô solo inisialmente,
e in seguito a cartilagine a vegne sostituia dall' osso. In te osse lunghe, ao
confin tra diafixi e epifixi, a cartilagine a resta figna ä fin do svilüppo, e a
l' è responsabile de l' acrescimento in lunghessa.

A segunda de perçentuali relative de matrixe amorfa e de fibbre, se distingue
trei tipi de cartilagine: ialina, elastica e fibrôsa. O tipo ciü rappresentou in
to corpo umano a l 'è a cartilagine ialina. Questo termine o ne vegne dao grego
hyalos, ch'o vö dî veddro. O nomme o l' è dôvüô ao fæto che, in to vivente, l'
aspetto o l' è opalescente, gianco-çelestin. A cartilagine ialina a se tröva in
scê superfiçie articolari, e a forma e cartilagini de costigiöe, do naso, parte
da larinxe, i anelli da trachea, i bronchi.

A fresco a cartilagine elastica a se differensia pe o cô giano e a meno
trasparensa, dôvüa all' erto nümero de fibre elastiche da matrixe. Inoltre a l'
è ciü flescibile e elastica e a contegne meno mucopolisaccaridi. In te l' ommo
l' è composto da questo tipo de cartilagine a tromba de Eustaçio e l' oegia
esterna; l'epiglottide; parte de cartilagini cüneiformi e cornicülæ; o processo
vocale de cartilagini aritenoidi. E cellule, comme quelle da cartilagine ialina,
son ingugeite in te unna capsula e han forma tonda o ovale.

Questo tesciüô o l' è unna forma de tranxiçion fra o tesciüô connettivo denso e
a cartilagine; a matrixe cartilaginea a l' è scarsa. Manca, intorno ä
cartilagine fibrosa, o pericondrio. Questo tipo de cartilagine o forma a
scincondroxi tra a primma costigiöa e o sterno, i dischi intervertebrali,
diversci menischi, a scinfixi pübica, o ligamento riondo do femore, l' inserçion
in sce l' osso de diversci tendini, i labbri glenoidei. In tanti sciti se passa
sensa soluçion de continuitæ dä cartilagine fibrosa ao connettivo fibroso.



https://lij.wikipedia.org/wiki/Capitan_Bavastro

Capitannio niçardo, naturalizzao zeneize e da pœu françeize, corsâ a-o serviçio
d'a França, nasciuo à Zena da moæ zeneize e poæ spagnollo. Analfabeta e
poliglotto o s'attrovò de longo a combatte in condiçioin de schiççante
inferioritæ, sciortindone sempre con ónô e dando prœuva d'aodaçia e valô, tanto
che d'o 1810 o mæximo Napolion o vosse conoscilo de persoña e congratulâse con
lê.

Gioxeppe Bavastro o nascè o 27 mazzo 1760 da Michê , inzegnê spagnollo, e Giœuma
Parodi , zeneize .

So moæ a l'aiva lasciao o majo inzegnê à Niçça, dove stavan de ca', e a l'ea
tornâ à Zena pe fâ nàsce o figgio. De mentre ch'a l'ea arrecuggeita in preghea
int'a gexa parrocchiâ de Santa Maja d'a Çella de San Pê d'Æña, a fu piggiâ da-e
dœugge d'o parto. A dovè sciortî e a l'appartoì insce-a ciazza o futuo capitagno
de mâ, lavandolo con l'ægoa sâ d'o mâ.

O l'aiva pochi giorni de vitta ch'o l'ea za imbarcao insce-o trei ærboi d'o
barba, o capitan Giobatta Parodi, ch'o-o riportava à Niçça con so moæ. O passò a
so infançia à Niçça. O Bavastro o no l'ea portao pe-o studdio e o l'arestò
analfabeta pe tutta a vitta. Verso o 1774 o s'imbarcò torna insce-o barco d'o
barba ch'o l'effettoava o traffego costeo tra Zena e Niçça. D'o 1775 o s'arrolò
insce 'na fregatta françeize e o compì una longa croxea e staçion navâ int'o
levante d'a duata de çirca doî anni. Tornao à Niçça o feççe un anno comme
sordatto volontaio int'o reggimento Dragoin de Savoia e o l'ebbe moddo de
conosce o futuo generâ napolionico Maxeña, co-o quæ o strinse dureive amiciçia.

Asperto mainâ, sci ben che ancon zoeno, o l'ariêscì à armâ, graççie à l'agiutto
paterno, una goletta da çento tonnei, co-a quæ o compì nommioxi viægi commerçiæ
in Seçeja, Spagna e o resto d'o baçin ócidentâ d'o Mediterrañio, int'o corso d'i
quæ o l'ebbe à defendise da-i pirati barbæschi. A so attivitæ d'armatô a l'andò
de longo crescendo e lê o moltiplicò i so bastimenti che îsavan bandea françeize
e faxeivan cappo à Niçça comme porto d'armamento, e à Marseggia e Zena pe-i
traffeghi. Ma co-e primme guære d'a rivoluçion o Bavastro o s'attrovò à dovei
frontezzâ d'e noteive difficurtæ, dæto che o mâ o l'ea dominao da-i nemixi d'a
França. D'o 1797 o conlaborò a-o reperimento d'o naviggio da noêzâ pe-a
spediçion d'o Bonaparte in Egitto, e o s'impegnò à favô d'i Françeixi int'e
succescive lotte marittime.

O Bavastro o fu tra i ommi ciu efficienti d'o serviçio d'esploraçion, e o
l'ariescì ciu votte à traversâ aodaçementea linnea d'o blocco . Apprœuvo a-e
ripetue prœuve de coraggio e de periçia mainæsca e militâ o reçevè a nommina à
capitannio de fregatta d'a Repubbrica Ligure e o comando de 'na vegia galea, a
Primma, l'unnica nave da guæra d'a quæ disponesse o Maxeña. O 20 de mazzo 1800 o
neo-capitagno o sciortì ardíamente da-o porto pe affrontâ a flotta nemiga e o
l'ariescì à dannezzâ a nave armiraggia Audacious. O giorno doppo però o
comandante Beaver d'a fregatta Aurora o l'intrò int'o porto e o piggiò à
l'arrembaggio a Primma , attraccâ a-o mœu vegio : mentre che i Ingreixi ean
apprœuvo à rebellase-a fœua, comme bottin de guæra, o Bavastro, pe sarvâse, o fu
costreito à bollâse in mâ.

Finio o blocco, arrestao sença barco ni dinæ, o Bavastro o l'armò un sciabecco
da quattro cannoin e 50 ommi, l'Intreppido, e o se desse a-a goæra de corsa. D'o
24 agosto 1803 o catturò con doî abbordaggi consecutivi due nave corsæe ingreixi
de Southampton da 40 ommi ciascheduña. O Napolion o-o premiò con l'ascia
d'abbordaggio d'ónô (conservâ int'a saa d'arme d'o muzeo de l'arsenâ de Veneçia)
e o grao de capitannio de fregatta aoxiliaio.

LIBERTÉ. — ÉGALITÉ. Au nom du Peuple Français. BREVET D'HONNEUR Pour le citoyen
Joseph Bavastro, capitaine de frégate auxiliaire. Bonaparte, premier consul de
la République, d'après le compte qui lui a été rendu de la conduite distinguée
et de la bravoure éclatante du citoyen Joseph Bavastro, capitaine du corsaire
l'Intrèpide, de Nice, armé de quatre canons et cinquante hommes d'équipage, qui
s'est emparé, vers Tarifa, le 6 fructidor, an XI, par deux abordages
consécutifs, en premier lieu: d'un navire anglais, de quatorze canons et environ
quarante hommes d'équipage; et immédiatement après, n'ayant plus que quatorze
combattants, d'un autre bâtiment de la même nation, naviguant de concert avec le
premier, de seize canons et quarante hommes d'équipage, Lui décerne, à titre de
récompense nationale, une hache d'abordage d'honneur, avec le grade de capitaine
de frégate auxiliaire. Il jouira des prérogatives attachées à la dite
récompense, par l'arrêté du 4 nivôse, an VIII. Donné à Paris, le 1er
vendémiaire, an XII de la République française. Le premier Consul, Signé:
BONAPARTE.

D'o 1805 , co-in segondo Intreppido, stavotta da 80 ommi e 14 cannoin, o scovò
inte 'na caa de l'izoa de Minorca, una lança d'a fregatta ingreize Phoenix con 3
ófiçiæ e 20 mainæ ch'o feççe prexonê. A fregatta a ghe vègne addosso ma o
Bavastro o ghe virò de proa e da pœu o se ghe misse insce-a scía piggiandola à
cannonæ da-o de rê, e costrenzendola à 'na tregoa. O Bavastro o l'aççettò de
scangiâ ogni prexonê ingreize con doî françeixi.

Dapœuscia o l'andò à stâ à Ancoña donde o l'armò un atro sciabecco, o Maxeña, e
doî trabaccoi, o Pino e o Verdier. A flotilla a se misse a perlustrâ l'Adriatico
e a-o largo de Lissa a se scontrò con trei brigantin e doe polacche battente
bandea aostriaca. Pu de fronte a de forçe tanto supeioî, o Bavastro o serrò e
distançe abbordando o ciu grosso d'i brigantin e quindi e doe polacche mettendo
in fuga i atre unitæ aostriache. Condute e so preize a Ancoña, o Bavastro o e
misse subbito in vendia cavandone un bello muggetto.

D'o zennâ 1806 o Maxeña o-o ciamò a Nappoli, ófrindoghe o comando d'a corvetta
Famma, d'a mariña borbonnica. O Bavastro o l'aççettò pe amiciçia sciben ch'o no
foise affæto portao a militâ inte 'na mariña regolâ: tant'è che doppo quarche
meize o renunçiò a l'uniforme e o tornò a Ancoña.

D'o 1807 o se misse a-o comando de 'na polacca da sezze cannoin e 100 ommi, o
Prinçipe Œügennio. Comme primmo corpo, a-o largo de Barçeloña o corsâ o catturò
un vascello ingleize pin de mercançie e o 10 de zugno o l'ingaggiò un
combattimento con un brigantin corsâ nemigo, o Fanny, da 18 cannoin, ch'o
catturò e o condusse a Taragoña. Quest'urtima preiza a ghe frûtò trexentomia
franchi, somma strazordenaia pe quelli tempi. Poco tempo doppo però o Bavastro o
se feççe portâ via o Prinçipe Œügennio , sorpreizo con l'equipaggio ammermao
int'a caa de Begur da-a fregatta ingleize Seahorse, e lê o se sarvò co-o resto
da ciusma nuando a riva. Tornao a Barçeloña o recuperò o Fanny, o ghe dè recatto
e o-a ribattezzò Josephine. Primma d'a fin de l'anno o l'incontrò un'atra
fregatta ingreize, foscia l'Imperieuse, da 38 cannoin, d'o çelebre lord
Cochraine, mandao int'o Mediterannio pe scovâ o Bavastro e appiccâlo a un
pennon. Zugando d'astuçia o portò a Josephine insce d'i bassifondi dove a
fregatta a no poeiva avventurâse. Quindi o misse in panna e o se fè lesto a
riçeive l'attacco d'e lançe nemighe, che, quande fun a tio, vegnin investie da
'na micidiâ bordâ a mitraggia. Indærno arcuñe lançe s'arrembòn a-o bordo e
atrettanto indærno i mainæ ingreixi çercòn d'arrampinâse sciu pe-a muâ. A chi
s'aberava ai bastingaggi ghe moççavan e die e-e moen a corpi d'ascia, de mentre
ch'a moschettaja a fava straggio. E lançe ingreixi, imbaraççæ de morti e ferîi,
ebban da allargâse e o Bavastro, inscio d'orgœuggio, imboccao o portavoxe o
criò: "Dî a-o lord Cochrane che s'a voî v'ho taggiao e moen, a lê ghe taggjó e
cogge!".

Tra o 1808 e o 1812, longo a costa iberica, o Bavastro o sostegnì e diffiçile
opiaçioin de l'ezerçito napolionnico, crovindo ascì l'incarego de capitan de
porto a Santarem.

Arestao viddoo, o corsâ, che zœumoæ o gh'aiva çinquant'anni, o maiò 'na zoena
orfana e o misse sciu 'na sfarçoza rescidença. Ma o reciammo d'o mâ o fu troppo
forte e doppo poche settemañe o repiggiò o mâ co-o so terço Intreppido, co-o quæ
o condusse a goæra de corsa, scin a quande, d'o frevâ 1812, o fu interçettao a-o
traverso de Cartazeña da d'e forçe britanniche supeioî e sponciao a tæra: amorao
, scorrio da-a vexin e imposcibilitao a continoâ o combattimento, o Bavastro o
dette fœugo a-a Santa Barboa e o çercò scampo in teritoio spagnollo.

Stracollao l'impeo napolionico, o Bavastro o l'emigrò a-o Sudamerica dove o
combattè co-o Scimon Bolivar.

O tornò in Œüropa primma d'a spediçion d'Argê d'o 1830 e in quella ócaxon o poè
ancon ese d'agiutto a-o comandante in cappo françeize, armiraggio Guy-Victor
Duperré, segge int'a predispoxiçion d'a scorta a l'imponente convollio de 572
nave che trasportavan o corpo de spediçion, segge int'a çernia d'o lœugo d'o
sbarco. O l'ótègne quindi in Argê a carrega de capitan d'o porto . Ciu tardi o
fu nominao cadì, saiv'à dî, giuddiçe. I Algerin, d'i quæ o Bavastro o conosceiva
a-a perfeçion a lengoa, o conscideravan 'na specce de santon.

Con lettie patente d'o 5 agosto 1832, o Luigi Feipo, che za o gh'aiva conferio o
grao de ófiçiâ d'a Legion d'Ónô, o gh'accordò a çittadinança françeize.

Mariano Gabriele, BAVASTRO, Giuseppe (Capitan Bavastro), Dizionario Biografico
degli Italiani - Volume 7 (1970)



https://lij.wikipedia.org/wiki/Bras%C3%AE

Nomme offiçiâ: República Federativa do Brasil. Pàize de l'America do Sud, membro
d'o Mercosur, a sêu capitâ a l'è Braxilia.

O l'è o ciû grande d'i Stati de l'America do Sud e o quinto d'o môndo. O g'ha
confïn con quæxi tûtti i stati sûdamerichen, eccetto Cile e l'Ecuadòr.

Antiga colonia portoghéize, quella a l'è a sêu léngua ofiçiâ parlä daa
maggiôransa d'a popolassiôn, scibben che ghe segge di âtre lengue minôïtâje
portæ dai immigranti comme o tedesco, l'italian, o giapponéize, o côrean, e o
spagnòllo.

E prinçipæ çittæ son: São Paulo, Rio de Janeiro, Braxilia, Salvador, Belo
Horizonte, Fortaleza, Curitiba, Porto Alegre, Manaus, etc.

A mûxica, a dansa e a letiatûa braxiliann-a, o football, e-e spiage son famôse
in tûtto o môndo.

O primmo descrovitô d'o Braxî o l'è stæto Pedro Álvares Cabral, c'o l'ha visto e
tære brasiliann-e pe a primma vòtta o 21 arvî 1500 e o giôrno dòppo o l'é
sbarcòu a Porto Seguro (Bahia). Svilûppando l' agricôltûa con mandêuvia scciava,
Salvador o l'é diventòu a primma capitâ. Indipendente da-o Pôrtôgallo da-o 1822,
nasce l'Impeo do Braxî.



https://lij.wikipedia.org/wiki/Bonnezaire

Bonesaire capitâ de l'Argentinn-a, o nomme ofiçiâ o l'é Ciudad Autónoma de
Buenos Aires, oppûre Capital Federal, e o sêu abitante "porteño".

Insemme a-a sêu àrea metropolitann-a (Gran Buenos Aires) a l'è a segônda çittæ
d'o Sûdamerica e ûn d'i ciû importanti çentri ûrben d'o môndo.

Insce 'n teren ciatto de 19.4 km da N a S, e de 17.9 km da E a W, inta riva
drita do Río de la Plata ("sciûmme de l'argento"), a gh'ha 'na sûperficie de 208
km2. A l'è divisa in 48 quartê (barrios), e a gh'ha 'na popolassiôn ûrbann-a de
2.776.138 abitanti (2001), con 12.046.799 abitanti int'a periferia (2001).

A çittæ a no fa parte da provinsa de Bonesàire, a l'è indipendente comme Çittæ
Autònoma. O confin tra a çittæ capitâle e a provinsa de Bonesàire o l'è marcòu
da l'Avenida General Paz ('n autostradda c'a fa da çircônvallassiôn a-a çittæ) e
da-o Riachuelo.

'Sta çittæ a l'è ascì o çentro coltûrâle ciû importante de l'Argentinn-a e ûn
d'i ciû attivi de l'America Latinn-a, rappresentòu int'a grande quantitæ de
mûsei, tiatri, bibliôteche e ûniverscitæ. A l'è stæta deciarä da l'UNESCO "Çittæ
d'o design" into 2005.

O tango o l'è nasciuo a Bonesàire. Chì o l'attrêuva e sêu reixe, int'a mescciûa
d'e gente che abitâvan int'a çittæ insce a fin de l'800 e o prinsippio d'o '900.

O settô economico ciû svilûppòu o l'è quello d'i servissi, e o segôndo quello da
manifattua. Bonesàire a l'è a capitâle politica ma anche economica de
l'Argentinn-a.

A l'è servia da l' Aeropuerto Internacional Ministro Pistarini (xêui
internassionæ), a 35 km d'a çittæ, a Ezeiza; e da l' Aeroparque Jorge Newbery
(xêui drento l'Argentinn-a e l'Uruguay), c'o s'attrêuva in çittæ da-a rente a-a
stradda c'a va pe a riva do Río de la Plata.

A g'ha l'ûnica Metropolitann-a do Pàize (subterráneo oppû solo subte) , a primma
do Sûdamerica, ch'a côllega o çentro con molti quartê.

A l'è stæta fôndä 'na primma votta da o spagnòllo Pedro de Mendoza o 2 frevâ d'o
1536 co-o nomme de Ciudad del Espíritu Santo y Puerto de Santa María del Buen
Ayre ("Çittæ d'o Spìrrito Santo e Pòrto de Santa Maria d'a Bônn-a Äja"). Dopo a
destrûssiôn d'o pòsto, a segônda e definitiva fondassiôn a l'è stæta fæta da
Juan de Garay into 1580 co-o nomme de Ciudad de la Santísima Trinidad y Puerto
de Nuestra Señora de los Bonesàire ("Çittæ d'a Santìscima Trinitæ e Pòrto de
Nôstra Scignöa d'a Bônn-a Äja"). A l'occûpâva 2.3 km2 e gh'avéiva 63 abitanti.

Into 1810 a l'è stæta o pòsto dove a gente d'o Río de la Plata a l'ha fæto o sêu
primmo governo patriòttico, antiçipando a futûra indipendensa c'a sajéiva into
1816 a San Miguel de Tucumán.

A fin d'o sèccôlo o vedde anche o svilûppo d'o pôrto de Bonesàire, co-o
megiôamento de installassioîn portuâli e ferrôviaie. Côscì vegne fôrmòu o quartê
de La Boca, abitòu pe a maggioransa da mainæ zeneixi emigræ, c'han influensòu a
parlâ popolâre d'a çittæ, l'architettûa d'o quartê e anche o Football argentin,
c'o g'ha 'na squaddra ciammä Boca Juniors, c'a g'ha scrito inscia sêu maggetta o
nomiagio "Xeneizes" (deformassion de "Zeneixi").



https://lij.wikipedia.org/wiki/Bonesaire

Bonesaire capitâ de l'Argentinn-a, o nomme ofiçiâ o l'é Ciudad Autónoma de
Buenos Aires, oppûre Capital Federal, e o sêu abitante "porteño".

Insemme a-a sêu àrea metropolitann-a (Gran Buenos Aires) a l'è a segônda çittæ
d'o Sûdamerica e ûn d'i ciû importanti çentri ûrben d'o môndo.

Insce 'n teren ciatto de 19.4 km da N a S, e de 17.9 km da E a W, inta riva
drita do Río de la Plata ("sciûmme de l'argento"), a gh'ha 'na sûperficie de 208
km2. A l'è divisa in 48 quartê (barrios), e a gh'ha 'na popolassiôn ûrbann-a de
2.776.138 abitanti (2001), con 12.046.799 abitanti int'a periferia (2001).

A çittæ a no fa parte da provinsa de Bonesàire, a l'è indipendente comme Çittæ
Autònoma. O confin tra a çittæ capitâle e a provinsa de Bonesàire o l'è marcòu
da l'Avenida General Paz ('n autostradda c'a fa da çircônvallassiôn a-a çittæ) e
da-o Riachuelo.

'Sta çittæ a l'è ascì o çentro coltûrâle ciû importante de l'Argentinn-a e ûn
d'i ciû attivi de l'America Latinn-a, rappresentòu int'a grande quantitæ de
mûsei, tiatri, bibliôteche e ûniverscitæ. A l'è stæta deciarä da l'UNESCO "Çittæ
d'o design" into 2005.

O tango o l'è nasciuo a Bonesàire. Chì o l'attrêuva e sêu reixe, int'a mescciûa
d'e gente che abitâvan int'a çittæ insce a fin de l'800 e o prinsippio d'o '900.

O settô economico ciû svilûppòu o l'è quello d'i servissi, e o segôndo quello da
manifattua. Bonesàire a l'è a capitâle politica ma anche economica de
l'Argentinn-a.

A l'è servia da l' Aeropuerto Internacional Ministro Pistarini (xêui
internassionæ), a 35 km d'a çittæ, a Ezeiza; e da l' Aeroparque Jorge Newbery
(xêui drento l'Argentinn-a e l'Uruguay), c'o s'attrêuva in çittæ da-a rente a-a
stradda c'a va pe a riva do Río de la Plata.

A g'ha l'ûnica Metropolitann-a do Pàize (subterráneo oppû solo subte) , a primma
do Sûdamerica, ch'a côllega o çentro con molti quartê.

A l'è stæta fôndä 'na primma votta da o spagnòllo Pedro de Mendoza o 2 frevâ d'o
1536 co-o nomme de Ciudad del Espíritu Santo y Puerto de Santa María del Buen
Ayre ("Çittæ d'o Spìrrito Santo e Pòrto de Santa Maria d'a Bônn-a Äja"). Dopo a
destrûssiôn d'o pòsto, a segônda e definitiva fondassiôn a l'è stæta fæta da
Juan de Garay into 1580 co-o nomme de Ciudad de la Santísima Trinidad y Puerto
de Nuestra Señora de los Bonesàire ("Çittæ d'a Santìscima Trinitæ e Pòrto de
Nôstra Scignöa d'a Bônn-a Äja"). A l'occûpâva 2.3 km2 e gh'avéiva 63 abitanti.

Into 1810 a l'è stæta o pòsto dove a gente d'o Río de la Plata a l'ha fæto o sêu
primmo governo patriòttico, antiçipando a futûra indipendensa c'a sajéiva into
1816 a San Miguel de Tucumán.

A fin d'o sèccôlo o vedde anche o svilûppo d'o pôrto de Bonesàire, co-o
megiôamento de installassioîn portuâli e ferrôviaie. Côscì vegne fôrmòu o quartê
de La Boca, abitòu pe a maggioransa da mainæ zeneixi emigræ, c'han influensòu a
parlâ popolâre d'a çittæ, l'architettûa d'o quartê e anche o Football argentin,
c'o g'ha 'na squaddra ciammä Boca Juniors, c'a g'ha scrito inscia sêu maggetta o
nomiagio "Xeneizes" (deformassion de "Zeneixi").



https://lij.wikipedia.org/wiki/Bella_de_Toriggia

Dîtu diffüsu in tütta a Ligüria. Ma a Bella a nu l'è sulu in moddu de dî: cumme
tütte e cöse ligae a-a tradisiùn pupulöre i sö cunturni se cunfundan.

Fêtu storicu e açertö l'è quellu de Clementinn-a de Turigia, amante de
Scinibäldu Fieschi, cunte de Lavagna e padrùn du Feudu de Turigia, da u quäle
l'a avüu in figgiu natüräle, Cornelio, presente pói in t'u 1547 inséme au figgiu
legittimu d'u Cunte, Gian Luigi, in t'a famusa congiura d'i Fieschi ai danni d'u
puè. U magnificu Scinibäldu u l'a vusciüu cuscì bèn a-a sö bella da fäghe pittüä
insc'ou suffittu du sö palassiu in Caignàn a Zena inn-a bussula cun l'âguggia
vers'a stélla ciü lüminüsa, Clementinn-a per l'appuntu.

A Bella de Turiggia a l'a inflüensö ascì l'ärte e a müxica. I camalli canterin
de Casaleggio i se reünivan in te n'a vêgia ostaia de Vico Rosa, in t'u çentru
de Zena, dunde a l'è nasciüa a primma cantiléna insc'a-a Bella. In te l'ärte se
cunuscian due pittüe d'a Bella, ün de'n çertu Traverso ch'u s'aea innamuö cun
gran scandalu de n'a bèlla minurenne, l'ätru d'u famusu Pietro Lumachi e ancun
inchö espostu in te inn-a teca sutta l'archivortu d'a cà ch'u se pensa a l'aea
d'a Bella.



https://lij.wikipedia.org/wiki/Batterio

I Batteri o Schizomiceti son esseri viventi microscopici unicellulari
classifichæ in ti Protisti inferiori comme e Spirochete e e Schizoficee. Mentre
questi dui ürtimi grüppi son ao sö interno moltô omogenei, i batteri comprenden
organiximi fortemente diversci segge comme forma che comme metabolismo. Existe
varî grüppi de batteri: o prinçipä o l'è quello di Eubatteri, caratterizou
dall'aspetto nettamente unicellulare, da a parete cellulare redena, da a
riproduçion pe scission binaria. O grüppo di Eubatteri o l'è quello comprendente
ciü specie, e squæxi tütte quelle patogene. I atri tipi de batteri se
differençian sôviatütto pe a struttüa da parete cellulare (pe esempio i
Mixobatteri). A sciensa che a stüdia i batteri, dita Microbiologia, a se dividde
in Microbiologia Generale e Microbiologia Speçiale.

A stüdia e proprietæ fondamentali da cellula batterica indagando a sö morfologia
(fôrma) e fisiologia (funçionamentô), mettendo in lüxe e lezzi fondamentali da
biologia batterica. E forme fondamentali di batteri son de trei tipi: rionda
(cocchi), a bacchettô (batteri propriamente diti o bacilli),a spirale (vibriuin,
se han unna sola cürvatüa; spirilli, se han ciü cürve che ghe dan un aspetto a
elica). Ôltre che a forma, l'è importante e differense che i batteri han in to
moddo de associase fra de lô, che a sö votta a l'è ligä a a mainea de
riprodüise: coscì se distingue fra i cocchi quelli isolæ, poi i diplococchi
(attacchæ a grüppi de dui), e sarcine (quattro o öttô batteri assemme con
dispozision cübica), i streptocococchi (riunî a cadenna), i stafilococchi
(ammüggiæ a rappô) . Fra i bacilli a dispozision a pö esse isolä oppüre a dui pe
votta (diplobatteri), in cadenna (streptobatteri), a dui a dui missi a angolô,
paralellamente comme a formä unna ringhea, o ancun a müggietti de spilli. Queste
dispozisioin son costanti pe e varie specie. E dimenscioin da cellula batterica
pöen annä da 0,15 a 30 micron.



https://lij.wikipedia.org/wiki/Appenn%C3%ACn

I Appennìn (Appennini in italian), son 'n scistemma de monti de çirca 1.200 km
de longhessa, ch'o l'attraverza tûtta a penìsöa italiann-a da nòrd a sud
dizegnando 'n ârco co-a pârte convessa a òvest.

A çimma ciû ærta a l'è o Corno Grande (2.914 m), into grûppo do Gran Sasso,
region Abrûsso.

'Sti monti son inta sêu maggioransa coverti de boschi, scibben 'n lòu da çimma
ciû ærta, o Corno Grande, o l'è coverto a nòrd da-o giassâjo Calderon, l'ûnico
di Appennìn, eçettuando di navâi e di glacieret.

L'estremmo nòrd o se scitûa into Cólle de Cadebonn-a, e quella meridionâ a l'è
dæta da-a ponta estremma de l'Aspromonte, davanti a-o Streito de Mescin-a in
Calabbria.

L'estension de larghessa di Appennìn a varia da 'n minnimo de 30 km a 'n mascimo
de 250 km, donde, tra Anconn-a e o monte Argentario, a penìsöa italiann-a a
s'allârga maggiormenti.

I monti da Sicilia pêuan esse conscideræ comme continuassion di Appennìn ötre o
corto tòcco de mâ do Streito de Messina.

I Appennìn son completamenti into teritöjo italian eçetto o monte Titan, ch'o
l'appartegne a-a Repûbbrica de San Marin.

'Sta cadenn-a de monti a dividde a sûperfiçie da penìsöa in doe versanti: quello
do Mâ Tirren e quello do Mâ Adriatego.

Ghe son ascì inta Lûnn-a di monti ciammæ Appennìn, vexîn a-o dïto Mare Imbrium,
donde o l'è atteròu l'Apòllo 15.



https://lij.wikipedia.org/wiki/Anci%C3%B6a

L'ancioa (Engraulis encrasicolus, Bleeker 1852) a l'è un pescio da famiggia de
Engraulidae.

Questa specie a se treuva in te l'Oceano Atlantico do levante a partî da a
Norvegia fin a-o Sudafrica. A l'è ascì presente e cummun-a in ti mâ
Mediterraneo, Neigro e d'Azov. Di esemplæ son stæti pigiæ in to canâ de Suez, se
tratta de un-na de quelle poche specie de pesci do Mediterraneo ch'en migræ
verso o ma Rosso, a-o contraio di migranti lessepsien.

L'ancioa a fa 'na vitta pelagica ma quand'a l'ariva a primaveia a se approscima
a-a costa in branco.

Corpu lungu, muru cürtu. E pinne du petu sun normali. A pinna caudale a l'è a V.
L'anciua a se distingue pe aveighe a mascella de sutta ciù cürta de quella de
suvia. U cû l'è d'un vèrde azzuru, i scianchi e a pansa sun de cû argentu, zu
pei scianchi gh'è na riga azzura, che in te çerte qualitæ ciù gramme a l'é
marrun. A pœ ese lunga da 12-18 citti fin a'n mascimu de 20 citti pe e qualitæ
ciù grende che nu se trœvan in t'u nostru mâ.

U valure ecunomicu u l'è bun dapœ che e carni sun güstuse e vegnan cunsumae
fresche e sae (anciue sae). Cun e anciue pulie da a sa e pestae in te 'n mortâ o
passae au frullatû se prepara a sarsa, dita pasta d'anciue da u sapure che
prubabilmente u l'aregorda u rinumou garum o garon di antighi rumen.

E anciue se pescan da marçu a settembre cun a sciabega, re da posta, o cun de re
da circuiçiun, caa superficialmente a diverse profonditae. Megiu cun a lunn-a
pinn-a ch'a e fa vegnî a galla o attiandule cun de surgenti luminuse artifiçiæ,
dite lampæ, e cu-ina abundante pasta di granseule cumme brümezzu caciâ cu-e muen
da u bulaccu in sce e re.



https://lij.wikipedia.org/wiki/Alessandro_Magno

Lusciandro III re de Macedonia dîto "Magno" (gr. Ἀλέξανδρος ὀ Μέγας, lat.
Alexander Magnus , Pella 356 - Babilonia 323 a.C.), figgio de Feipo II, o
fondatô da potença macedone, e de Olimpiade, figgia de Neottolemo re d'Epiro.

Uña de maggioî figue da stoia, o dominò a Grecia, chiña da civiltæ occidentâ, e
o fu abile stratega e conquistatô. Denominao "Magno" in conseguença di so
trionfi, Lusciandro o fu l'incarnaçion de l'eroe temeraio, morto a-o curmine da
so gloia poco ciu che trentenne e intrao subbito inta lezendia. L'immenso impeo
da lê edificao, partindo da-a Macedonia e da-a Grecia, o zonse a abbraççâ
l'Egitto in Africa e in Axia scin a-o sciumme Indo: in tâ moddo se creon di
nœuvi ligammi tra i popoli soggetti e se intenscificon i contatti tra curtue e
civiltæ diverse, estendendo enormemente l'influença da civiltæ grega.

Da-o 343 o l'ebbe a meistro Aristotele; a soli sezz'anni, mentre o poæ o se
recava a assediâ Bizançio, o l'ebbe a reggença in Macedonia; o se distinse da
pœu inta battaggia de Cheronea (338). quande o Feipo II o fu assascinao (336), o
l'asceize a-o trono tra difficortæ d'ogni genere, a l'interno e a l'esterno. Ma
Lusciandro o seppe arecœugge subito o favô de Antipatro e Parmenion, i doi moei
generæ, e de tutti i zoeni macedoni. Inta Grecia o feççe cessâ e velleitæ de
ribellion di Teben e di Atenieixi e a Corinto o se feççe confermâ da-a liga
ellenica comandante da spediçion za progettâ da Feipo contro a Perscia. Vottose
quindi contro i nemighi interni, o se desbaraççò, faxendoli tutti amaççâ, de
Attalo e de quelli che poeivan rivendicâ di diritti a-o trono. O se voze' alloa
contro i popoli vexin: o sottomisse i Triballi e o sconfisse o prinçipe illiigo
Clito; o destrusse Tebe in rivotta pe a fasa notiçia che o Lusciandro o foise
morto. Deliviaose coscì da-i nemighi interni e esterni, o Lusciandro, in
attuaçion a-o progetto paterno, o mosse guæra a-a Perscia. Inta primmaveia do
334 o passò l'Ellesponto con un esercito de circa 40.000 ommi tra i quæ 5000
cavaggei; scarsci ean i alliæ greghi mentre unicamente grega a l'ea a flotta de
160 nave. O sbarco o l'avvègne façilmente e o Lusciandro o mosse l'esercito
longo a costa; un scontro in sce-o sciumme Granico o fu nettamente favoeive a-i
Macedoni. L'Axia Menô a caze' alloa quæxi sença resciste, l'oppoxiçion de Mileto
e de Alicarnasso a receize di longhi asseddi ma a-a fin queste ciaççeforte
persiañe cedettan, lasciando Lusciandro patron de tutta a Caia.

Poeuscia o re passò inta Liçia e inta Panflia e, a traverso a Pixidia, o razonse
Gordio inta Frixa; con de nœuve forçe portæghe da Parmenion, a traverso a
Paflagonia e a Cappadocia, o chinò in Çiliçia e o zonse, sença incontrâ
rescistença, a Tarso dove o se ammaotì gravemente e o fu pe moî. Inti presci,
a-e porte sciriache, o Daio o l'aveiva fra tanto preparao a rescistença: lasciao
passâ Lusciandro e arrivaoghe a l'improvista de de rê da-e pendixe do monte
Aman, o çercò de serrâlo inte una morsa tra i monti e o mâ. A battaggia de Isso
che ne seguì (nov. 333) a fu un'âtra gran vittoia de Lusciandro; aoa, sci ben
ch'o poese impadronîse de regioin interne de l'Axia, o prefeì assoggettâ e
regioin costee pe levâ a-o nemigo e so base navæ. O s'impadronì sença lotta de
Aado, Bibblo, Scidon; longhi meixi ghe vosse invece pe espugnâ Tio e da pœu de
Gazza. Doppo fu façiliscima a conquista de l'Egitto che mâ sopportava a
dominaçion persciaña. Inte l'uverno 332-31 o Lusciandro o fondò Lusciandria inta
region do Delta, de li o se spinse scin a l'oaxi de Sciva a venerâ o dio Ammon.

Assostaose a Menfi pe riorganizzâ l'Egitto, o tornò in te l'Axia pe a conquista
definitiva da Perscia: o l'avançò indisturbao scin a l'Eüfratte e a-o Tigri, o
se scontrò co-e forçe de Daio o 1° ott. 331 presso Gaogamela e e sconfisse
definitivamente. Occupâ Babilonia e da pœu Susa, o Lusciandro o passò inta
Perscide vea e propria e, impadroniose de Perseppoli, o cattuò i immensci tesoi
da corte e o destrusse o famoso palaççio di re de Perscia. Padron ormai de tutto
o regno perscian, o Lusciandro o ne conservò a divixon in satrapie a-a quæ testa
o pose di ófiçiæ macedoni, ossæ di prinçipi indigeni ascistii però da di generæ
macedoni; i tributi reston immutæ, pe i indigeni, mentre e çittæ greghe ne fun
esentæ. Un tentativo do generâ Memnon de sollevâ a Grecia contra i Macedoni o
fallì co-a morte de lê, comme pù fallì a Megalopoli un'insurreçion guidâ da-o re
spartan Agidde III ch'o ghe perse a vitta (331). Inte l'aotunno do 330, o
macontento di vegi Macedoni pe e forme sempre ciu orientæ do çeimoniâ preteiso
da Lusciandro o sfoxò in te una conzua: ghe fun implicæ, corpeivi ò no,
Parmenion e so figgio Filotta, che fun amaççæ pe orde do re.

De di âtri incidenti tra Lusciandro e i Macedoni fun vittime ciu tardi Clio e o
storico Callistene ch'o l'ea a-o seguito da spediçion. Lusciandro o vosse da pœu
vendicâ Daio ch'o l'ea stæto amaççao da-o satrapo Besso: o l'inseguì Besso
attraverso varie regioin, che man a man o sottometteiva, e razontolo, o-o feççe
condannâ a morte da una corte persciaña. Quindi o l'assoggettò i Massageti e a
Sogdiaña; inta primmaveia do 327 o allestì infin l'urtima spediçion, in India. O
mosse con un esercito de circa 40.000 ommi e o vinse in battaggia o re Poro ch'o
fu fæto prexonê in sce-e rive de l'Idaspe; o fondò e colonie de Buçefala e de
Niçea. Da pœuscia o se spinse oltre pe razonze o mâ orientâ, ma l'oppoxiçion de
l'esercito ormai stanco a-o costrinse a un longo e disastroso viægio de ritorno
ch'o se concluse a Susa inta primmaveia do 324. Chì, pe favoî a fuxon tra
vinçitoî e vinti e dâ a-o tempo mæximo un esempio (comme precedentemente o
l'aveiva sposao Rossane, figgia de un prinçipe da Battriaña), o sposò Statira,
figgia de Daio, e Parisatide, figgia de Artaserse III; chì ascì o razonsan de
ambasciaje greghe aseguandolo ch'ean stæti esaodii i so dexidei circa a so
divinizzaçion e o reciammo di esuli inte çittæ elleniche. Mentre o preparava una
nœuva spediçion verso l'Arabia, o Lusciandro o se ammaotì in Babilonia e doppo
dozze giorni o moì, o 13 zugno 323, a soli 33 anni e doppo 13 anni de regno.
L'impreisa de Lusciandro a fu feconda, scin a-o de là do disegno mæximo de lê,
de risurtæ grandioxi inta stoia da civiltæ umaña. Da-o sfacelo, façilmente
prevedibile, do so impeo vègnan sciu de fæto quelli regni ellenisteghi che
propagon a civiltæ grega tra e popolaçioin de l'Axia e contribuin a formâ quella
unitæ curtuâ eüroaxiatica in sce-a quæ doveiva da pœu desgœuggise e frûtificâ o
crestianeximo.

A figua de Lusciandro a se prestava mirabilmente a di amplificaçioin lezendiaie:
queste, za presenti in te di œuvie no goæi posteioî a-a morte de lê, confluin
ben fîto primma inte una specie de romanço epistolâ (molti frammenti in sce
papio) e quindi in te 'na vitta romançâ de l'eroe fasamente attribuia a
Callistene e traduta in latin da Giulio Valeio (sec. 3°) e da pœu da un Lion
arçipræve (sec. 10°). Into Medioevo, oltre e verscioin latiñe do
psœüdo-Callistene, di âtre fonti clasciche ascì son a-a base de l' Alexandreis
do Guartê de Châtillon, mentre l'elemento deteiô da lezendia o l'è prevalente
inte varie cançoin in sce Lusciandro, arcuñe de quæ costituiscian di incunaboli
preçioxi de lengue romançe (sec. 12°): l'è particolarmente da ricordâ un poema
in ciu de 20.000 dodecascillabi ch'o l'ebbe a aotoî Lambert le Tort, Alexandre
de Bernay e di âtri. Inta lezendia medievâ, ricca de prodiggi, de faoe e de
magie in gio a-a figua do Lusciandro tramutao in eroe cavaggesco, a lettiatua
franco-provençâ a l'è in primma linia, ma ascì in Germania, in Spagna e âtrove a
l'incontra largo favô e nomioxi vorgarizzatoî: i Nobili fæti de Lusciandro Magno
son un'ottima prosa italiaña do 14° sec., basâ in sce-a verscion latiña de
l'arçipræve Lion. Inte l'Oriente ascì, mentre no pâ che se conservesse goæi
memoia da vea impreisa de Lusciandro, se diffuse strazordenaiamente a lezendia,
movendo ascì chì da-o psœüdo-Callistene, a quæ verscion sciriaca (6° sec. d.
C.?) a l'è a-a base de succescive verscioin e ramificaçioin. Se sviluppò
particolarmente in Oriente a parte da lezendia relativa a-a desceisa de
Lusciandro into mondo di morti a-a riçerca da vivagna da vitta, e quella da gran
miagia da lê costruia pe resciste a l'invaxon de Gog e Magog (identificæ co-i
Unni). Træti da lezendia s'incontran ascì inta lettiatua araba e specce into
Coran, dove una votta Lusciandro o l'è stranamente confuso con Mosè: fonte arabe
e no arabe confluiscian da pœu into Libbro di Re de Firdūsi (sec. 10°) e into
Libbro de Lusciandro de di âtri inscigni poeti perscien, Nizāmī (sec. 12°) e
Giāmī (sec. 15°), œuvie tutte in te quæ se accentua o carattere mitico de
Lusciandro; a lezendia a l'è ascì nota a-i Ærminni, a-i Copti, a-i Turchi, a-i
Indien, a-i Maleixi e a-i Ebrei: o Talmūd o l'è de fæto ricco de spunti træti da
questa. O primmo che inte l'Occidente o se segge sottræto decisamente a
l'influsso da lezendia, rimontando a de fonte clasciche (Curçio Rufo e Giustin),
o l'è foscia o Petrarca inta breve vitta de Lusciandro contegnua into De viris
illustribus.

Fra i œuvie tiatræ inspiæ a-a figua de Lusciandro, a ciu celebre a l'è a
tragedia in 5 atti de Jean Racine, Alexandre le Grand (1665). Tanto successo
ebbe ascì o dramma de Pê Metastaxio, Lusciandro inte Indie (1727), che, muxicao
ciu e ciu votte (se conta circa çinquanta partitue, de aotoî vari, da Lonardo
Vinci a N. Porpora, da Chr. W. Gluck a N. Piccinni a G. Paisiello a D. Cimarosa
a L. Cherubini). O divegne un di ciu fortunæ melodrammi setteçenteschi.

Numeroxiscime ascì, inti arte figuative, e œuvie che s'ispian a-a figua e a-i
fæti de Lusciandro, segondo a tradiçion antiga, Lusciandro o vosse che i so
retrætisti ófiçiæ foisan Lixippo pe a plastega, Apelle pe a pittua, Pirgotele pe
a glittica, ma semmo che o raffiguon ascì Leocae, Aeçion, Antifilo, Filosseno,
Elena. I immagine ciu famose ean "O Lusciandro co-a lança" de Lixippo e "O
Lusciandro co-o furmine" de Apelle. O l'ebbe o sguardo feo, a cioma remontâ in
sce-a fronte, a testa leggermente cegâ e sollevâ de lao, caratteri che
ritrovemmo in te çerti ritræti comme l'erma Azara (Louvre), mentre âtri son ciu
idealizzæ, e into tardo ellenismo se creò un tipo de Lusciandro Helios. O l'appâ
inte de scene de battaggia e de caccia in sce-o sarcofago de Sidon a
Costantinopoli, in sce-o mosaico da Casa do Faono de Pompei (Nappoli, Museo
naz.), in sce de monæe ellenistiche e in sce di cammei.



https://lij.wikipedia.org/wiki/Adam_Mickiewicz

Adam Mickiewicz (Zaosie, 24 dicembre 1798 - Costantinopoli, 26 novembre 1855) o
l'è consciderou o ciù illustre poeta polacco.

Adam Mickiewicz o l'è nasciuo o 24 dicembre 1798 a Zaosie, vexin a Nowogródek,
l'antico Gran Ducato de Lituania da una famigia de antigo lignaggio, ma roinaa.
A so formasion culturâ, de tipo clascico, a l'è stæta completaa a l'Universcitæ
de Vilnius da o 1815 a o 1819. Da o 1819 a o 1823 o l'eserçitò l'attivitæ de
professô a Kowno.

Doppo d'esise interessou ai filosofi françeixi illuministi comme Voltaire, fito
o començò a appascionase a i capolavoî di grendi scrittoî romantici Schiller e
Byron.

A Vilnius o s'affiliò a-e societæ studentesche di "Filomati e Filareti".
Fortemente critico in rapporto a o "paterno abbraccio" russo inscio regno
polacco, into 1823 o fu arrestou da-a poliçia russa con di atri accoliti da
mæxima associaçion. O fu imprexonou pe quarche meise e o no tornò mai ciù inte
soeu tære. O visse quindi a Odessa, Mosca e San Peoburgo, strenzendo di ligammi
con numeroxi scrittoî russi, tra i quæ Alexandr Pushkin.

Comme poeta o començò a raccoeugge i primmi succesci con l'oppia Ballady i
romanse (Ballate e Romanze) do 1822 ch'a l'arve l'etæ romantica inta lettiatua
polacca. A prefaçion de l'oppia a l'è una fotografia insce a lettiatua de
l'Europa occidentâ.

Tra o 1822 ed o 1832 o compose l'oppia teatrâ Dziady (Gli Avi), inta quæ o
conferì a-a Polonia un rollo de guidda pe i atre nassioin europee. O tittolo de
l'opera o l'è vegnuo da una antiga festa popolâ bielorussa, chi ha loeugo
durante a festa de Tuttisanti; celebrazioin a-e quæ o Mickiewicz o parteçipava
durante a so zoenessa in Lituania. A segonda parte a descrive e sofferense
teren-e, presentando di fantasmi de gente matrattæ, di figgioeu che no poeuan
razunze o paradiso perché no han sofferto insce a tæra e de contadin-e vergini
che no han mai sperimentou ni l'amô, ni e soeu sofferense. A tersa parte a
presenta o martiio da Polonia e a presenta una vixon do futuo da nassion, inta
quæ e sofferenze son paragonæ aa Pascion de Criste. Questa vixon se concludde co
a profeçia de 'n misterioso mescia da Polonia de nomme "44". A quarta parte a
l'è un monodramma. O protagonista o l'è o spirito de un zoeno suicida, consumou
daa pascion ch'a l'ha portou a-a follia e poi a-a morte.

Durante o so exilio Mickiewicz o l'ha scrito tra i atri Konrad Wallenrod (1828),
un poema filosofico ch'o l'ha inspiou a zoentù polacca inta lotta contra
l'opprescioe. Inte quest'oppia un Meistro Lituan de l'Orde Teutonnego o
demolisce e soeu attivitæ.

Into 1825 Mickiewicz o s'atroeuva inta Crimea e o pubblica a so oppia erotica
Sonety krymskie (Sonetti de Crimea, 1826). Sci bne insprou da-o panoramma da
steppa, a so annima e a so mente son sempre ciù asciorbie dai soeu sentimenti
nassionalisti. Ma l'oppia, a ciù importante pe i polacchi a l'è Pan Tadeusz
(Segnô Taddê) - un poemma de 12 libbri, ciamou "epopea nazionâ".

Adam Mickiewicz o l'ha ascì traduto in polacco i oppie di autoî italien:
Françesco Petrarca e Dante Ardighê.



https://lij.wikipedia.org/wiki/A_lengua_de_vocali

Chi parla o zeneize o sa 'na cösa: che o zeneize o l'é a lengua de vocali. Quæxi
tûtte e difficoltæ nascian da-e vocali: comme van pronunçiae, comme van scrïte e
comme van lezûe. Chì çerchiö de mostrâ quæ son e regole che deuvio mi pe scrive
o zeneise; pe ëse ciû ciaeo, no me importa de ripete a maexima cösa in diversi
posti.

A dûata (durata) de 'na vocale a l'é a dûata do son: e vocali lunghe dûan quæxi
o doggio de vocali cûrte.

lungo, e allôa a vocale a l'é tonica: "a" de lago cûrto: "a" de façile ò de
strapuntê (materassaio)

A vocale e a l'ha duî soin: averto e serròu; s'a no l'é tonica, a vocale e a l'é
sempre serrä. O son averto o l'é sempre cûrto e o peu ëse segnòu con l'accento
grave "è". Pe-o son lungo, averto e strascinòu, se deuvia a scrïtûa "æ". O son
serròu o peu ëse lungo, "ë", "ê", ò cûrto; quande o l'é tonico o son cûrto o peu
ëse segnòu con l'accento acûto "é".

æ in mëzo da parolla o peu ëse tonico - sæximo senno - ægua oppûre atono - pæguâ
ombrellaio, ombrellata - imbriægon ubriacone in fin da parolla o l'é de longo
tonico: çittæ - parlæ parlate - mæ

ë - camëa cameriera - pëzo peggio - ti t'ë (tu sei) ê - camê cameriere - lê
egli, ella, lui, lei - pê piede

O digramma æ o l'indica o son de 'na "e" averta e lunga; o no piggia mai
l'accento. O se deuvia solo inte questi caxi:

E lettere "c" e "g" misse primma de æ van pronunçiae comme a "c" de "casa" e a
"g" de "gatto": quindi, doppo a "c" e a "g", no beseugna mettighe "h" - scæn
(scalino) - gælo (spicchio d'arancia, gheriglio di noce) Se, invece, e lettere
"c" e "g" misse primma de æ van pronunçiæ comme a "c" de cilindro e a "g" de
gita allôa beseugna mette 'na "i" doppo a "c" e a "g" - ciæto (pettegolezzo) -
giæa (bietola)

in mëzo da parolla se seguïo da consonante sencia tonico - appreuvo appresso,
dietro, dopo, in seguito - reusa rosa - neuvo atono - euvetto ovetto oppûre se
seguïo da vocale tonico - cheuio cuoio - meua mola - figgieua ragazza atono -
euiòu oliato in fin da parolla, allôa o l'é de longo tonico - seu suo, sua,
sorella, strato - meu molo - figgieu bambino, fanciullo, ragazzo



https://lij.wikipedia.org/wiki/A_fugassa

A fugàssa Mi són sentimentâle fìnn-a in fóndo e fàsso l'êuio cómme o papê de
stràssa; són inamoòu de Zêna, ciù do móndo, ma ò 'n balìn inta tésta: o l'é a
fugàssa. "È più forte di me", mi me-o confèsso! Scioâ, co-o cròcco e co-a sâ a
màn bàssa ... l'oexìn ben vónto, o mêzo bèllo spésso. O mæ Michê a l'é lê: Sànta
Fugàssa. O mâ o m'incànta, o ségge bolezùmme, fæto de mòuxi o ciàtto pe-a
bonàssa; ànche se a vòtte o sa de refrescùmme (a spùssa de l'erzìlio), ma a
fugàssa! Il grattacielo? è bello da vedere; e De Ferrari? 'Na gràn bèlla ciàssa;
Scuâia, Canétto, Rìghi, Belvedêre ... cöse pe-i éuggi! Ma pensæ: a fugàssa! Me
l'aséunno de néutte e pöi m'adéscio che pèrdo e bâve cómme 'na lumàssa. Chi à
coràggio me dìgghe che són néscio, mi ghe dìggo de sci ... e tétto fugàssa. E vi
dirò di più, fo paragoni con l'amîgo do tàcco ch'o stronbàssa, quello che fa la
pizza e i cannelloni. Duxénto pìsse no fàn 'na fugàssa. E se dìggo fugàssa e-e
dìggo tùtte, no fàsso distinçión tra màgra e gràssa, co-o formàggio, co-a
çiòula: Bócche mùtte! Pe mì va tùtto bén, s'a l'é fugàssa. Dòmmo a Milàn,
Venésia con Sàn Màrco, Lantèrna a Zêna, Savónn-a a Canpanàssa, Sàn Rémmo o
zêugo, a Spézza l'Arsenâ e mi 'n sciô stémma véuggio 'na fugàssa. Mi són
sentimentâle, me comêuvo s'à l'é co-a çiòula, e brìndo con vinàssa s'a l'à o
formàggio, e me ghe pèrdo aprêuvo ... a l'amîga, a conpàgna, a ti: fugàssa!



https://lij.wikipedia.org/wiki/%C3%96gi%C3%B4_magic%C3%B4

L'Ögiô magicô a l' è unna speciale valvola termoionica che a realizza a
proieçion de un settore lüminoso in sce a superfiçie laterale do tübbo, oppure
in sce a cupola, permettendo a rappresentaçion grafica dell' intensitæ de un
segnale elettrico. Tipiche ean a esempio e 6E5, e EM80, e EM84, e atre ancon. In
molti radioriçevitoi a valvole i ögi magici ean impiegæ pe mosträ l'esattessa e
l'accuratessa da scintônia; in t'i magnetofoni a nastro ean invece döviæ come
indicatôi do livello de registraçion.

L'interno da valvola o l 'è fæto generalmente da un triodo ciü a parte de
visualizzaçion vera e propria. O triodo o serve pe amplificä a tenscion de
pilotaggio applicä, mentre a parte de visualizzazion a l' è un tübbo piccin a
raggi catodici che o proietta un fascio de elettroin verso a parte da valvola
visibile dall'esterno e ricoverta de fosfori verdi. Cangiando a tenscion de
polarizzaçion da griglia posizionnä tra o catodo e o schermo se modifica
l'angolo d'incidenza di elettroin e quindi appare un settore lüminoso ciü o meno
largo. O segnale de polarizzaçion che o se applica all'ingresso o l' è
generalmente piggiou a valle do rivelatô dove existe un ligamme diretto tra
l'intensitæ do segnale riçevüo e a tenscion continua generä. Questo segnale o
vegne anche impiegou pe modificä o guagno do primmo stadio do riçevitô, evitando
coscì eccessive variaçioin de volümme in to passaggio tra unna stazione vicina
ed una lontanna (fenomeno noto cômme evanescensa o fading). Questo segnale o l
'è comünemente dîto CAV, che sta pe Côntrollo Automaticô dô Vôlümme.

Unna tecnica döviä attualmente pe ravvivä a lüminoxitæ di ögi magici esaurï a
consciste in to sovralimentäli con unna tenscione anodica molto erta, finna a
600V.



https://lij.wikipedia.org/wiki/Zeughi_olimpichi

I Zœughi Olimpichi son un evento sportivo quadriennâ ch'o prevedde a competiçion
tra i megio atleti do mondo in quæxi tutte e discipliñe sportive praticæ inti
çinque continenti.

Essi, pù essendo comunemente ciammæ ascì Olimpiade, no son da confonde con
l'Olimpiade. Quest'urtima a l'indica l'intervallo de tempo de quattro anni che
intercore tra un'ediçion di Zœughi Olimpichi e a succesciva. pe questo, sciben
che i zœughi do 1916, do 1940 e 1944 no son stæti disputæ, s'é continuao a
contezzâ i Olimpiade, coscì che i zœughi de Londra 2012 son stæti quelli da
trentexima Olimpiade.

O nomme zœughi olimpichi o fu çernuo pe ricordâ i antighi zœughi olimpichi che
se desguggeivan inta Grecia antiga presso a çittæ de Olimpia, inti quæ se
confrontavan i megio atleti greghi.

O baron Pierre de Coubertin a-a fin do XIX secolo o l'ebbe l'idea de organizzâ
di zœughi scimili a quelli de l'antiga Grecia, e quindi precluxi a-o sesso
femminile, ma in sce questo punto ò no fu ascótao. E primme Olimpiade de l'era
moderna se desguggettan a Atene into 1896. A partî da-o 1924, vegnan instituii
ascì di zœughi Olimpichi invernæ specifichi pe-i sport invernæ. In ciu, existe
ascì e Paralimpiade, competiçioin fra persoñe disabile. A partî da-o 1994
l'ediçion invernâ a no se tegne ciu into mæximo anno de l'ediçion estiva, ma
sfasaa de doi anni.

A bandea olimpica a raffigua çinque anelli intreççæ in campo gianco. I coî
çernui son presenti int'e bandee de tutte e naçioin, quindi a so combinaçion a
scimbolezza tutti i paixi, mentre l'intreçço di anelli o rappresenta
l'universalitæ do spiito olimpico.

O motto di zœughi Olimpichi o l'é Citius, altius, fortius, ossæ "ciu fito, ciu
ato, ciu forte".



https://lij.wikipedia.org/wiki/Zana_d%27%C3%86rco

Zana d'Ærco (fr. Jeanne d'Arc o Darc, dita dai contemporanei la Pucelle "a
Ponçella"), santa (Domrémy 1412 - Rouen 1431) .

Figgia de contadin, analfabeta, a 13 anni a començò a creddise vixitâ da di
messaggê çelesti (s. Michê, s. Cattæña, s. Margaita) che l'exortavan primma a
pietæ, e doppo, descrivendoghe e ciaghe da França, ghe presentavan comme un voei
divin a cacciâ di Ingleixi. Coscì, persuasa a poco a poco d'ese stæta çernua da
Dê pe compî o miaco da sarveçça da França, a se fissò ciæamente i scopi da
razonze: libiaçion de Orléans e consacraçion a Reims do re Carlo VII; inte un
segondo tempo, attacco a fondo contro i Anglo-Borgognoin. Abbandonâ a casa
paterna into zenâ 1429, a poe' presentase a-a corte de Carlo VII e ótegnî (arvî)
de poei cavarcâ - sença nisciun comando - a-a testa de l'eserçito ch'o l'andava
a soccore Orléans. A so presença a l'entuxiasmò e truppe: tra o mazzo e o luggio
Orléans a l'ea deliviâ, Jargeau, inti presci de Orléans, piggiaa d'assato, o
nemigo battuo a Patay (18 zugno), o re Carlo consacrao a Reims (17 luggio). Ma
a-a mirabile epopea no tegne a prœuvo un'açion militâ risolutiva. O re e a
corte, diffidenti e inçerti, impedin a-e energiche vedue da Zana de traduise in
realtæ: lasciâ pressoché sola, Zana a se feççe ferî indærno sotta-e miage de
Pariggi (8 sett.); da pœu, quande inta primmaveia do 1430 a vosse marciâ in sce
Compiègne pe difendila da-i Anglo-Borgognoin, a l'ótègne poco ciu che una
compagnia de 200 Italien comandæ da un çerto Baretta. O 24 mazzo, tornando da
una ricogniçion de là da l'Oise, a cheite inte moen di Borgognoin e, comme
bottin de guæra de Zane de Luscemburgo, a fu da questo cedua o 24 ott. a-i
Ingreixi, pe 10.000 scui d'öo. Ninte fu tentao da-o re Carlo VII pe liberala:
Zana a fu coscì traduta, a Rouen, denanti a un tribunâ de ecclexasteghi, e
sottoposta, da-o 9 zenâ a-o 30 mazzo 1431, a di estenoanti interrogatoi, pe scin
ch'a fu condannâ comme "scominigâ e eretica" e arsa viva. Quande Carlo VII o
l'ebbe riócupao Rouen, se començò o travaggio de revixon do processo, ch'o
condusse a una sentença de annullamento e de riabilitaçion (7 luggio 1456).

Into 1895 Leon XIII o-a diciarava venerabile; Pio X, into 1909, biâ; Beneito XV,
into 1920, santa; festa o 30 mazzo.

A-a figua de Zana d'Ærco s'en inspiræ numioxi scritoî e artisti, che n'han dæto
diverse interpretaçioin. Da Christine de Pizan, into poemetto Le Dittié de
Jeanne d'Arc (sec. 15°), a Pucelle a l'é celebrâ co-o gusto de lezzende
agiografiche medievæ; pe Shakespeare, inte l'Enrico VI (1623), a l'é da primma
un'eroiña naçionâ, da pœu, inte l'urtimo atto, una stria e una donna lusciuiosa;
Voltaire o a reduxe a una vixonaia ch'a procede d'avventua in avventua, sponciaa
da un coxente, ma insoddisfæto dexideio d'amô, into poema La Pucelle d'Orléans
(1775; trad. de Viçenço Monti). F. Schiller, inta tragedia Jungfrau von Orléans
(1801), o l'esalta comme puriscima vergine, no contaminâ da-e luxinghe d'amô de
Lionel, o generâ avversaio, e ch'a redimme o so turbamento sentimentâ inte lotte
contra o nemigo. Anatole France e Ch. Péguy l'esaltan, l'un in sce-o cian uman
inta Vie de J. D'Arc (1908) e l'atro in senso mistico e patriottico in træ œuvie
a lê dedicæ (1897-1913); G. B. Shaw, into dramma Saint Joan (1923), o ne fa a
primma martire protestante e una bandea do sprito nazionâ moderno. Atre œuvie in
sce Zana d'Ærco fun scrîte da Jean Chapelain, inta Pucelle, ou la France
délivrée (1656); da A. de Zamora, inta Doncella de Orléans (sec. 18°); da Robert
Southey, into poema Joan of Arc (1795); da Alexandre Soumet, into dramma J.
d'Arc (1846); da Paul Claudel, inte l'ótóio J. d'Arc au bûcher (1937), muxicao
da Arthur Honegger (1938). Tra e varie œuvie muxicale son da aregordâ a Giovanna
d'Arco de Gioxeppe Verdi (1845), sciu libretto de Temistocle Solera; a lirica
vocâ da cammia J. d'Arc au bûcher de Franz Liszt (1858 c.); e muxiche de scena
de Ch. Gounod pe o dramma J. d'Arc de J. Bardier (1873); l'œuvia "A Ponçella
d'Orléans" de P. I. Čajkovskij (1881). A l'ha inspirao vari film tra i quæ i ciu
notti son quelli de Caserini (1909), De Mille (1916), Dreyer (1928), Fleming
(1948), Rossellini (1954; riduçion cinematografica de l'œuvia de Claudel e
Honegger).

L'iconografia de Zana d'Ærco, notta a partî da-o sec. 15° scin a-o sec. 20° inte
di manoscrîti, arazzi, dipinti e scoltue, a propoñe diverse tipologie da
"Ponçella": comme guerrea in armadua, co-a spaa, o stendardo e o destrê, in
veste de pastoa ò co-a tunega da prexonea (miniatue do Champion des dames,
Parigi, Bibl. Naçionâ, 1440; arazzo, Orléans, Museo, 1455; ecc.; ascì o dipinto
de J. D. Ingres, Zana a-a sagra de Carlo VII, Parigi, Louvre).



https://lij.wikipedia.org/wiki/Vintimiggia

Ventemiglia (Vintimiggia in zeneize) l'è ün comün de 25.450 abitanti int'a
Pruvinsa de Imperia.

A çità l'è spartìa a sta manéira: U Sesté d'a Marina, duve gh'eira ina vota
l'ünica zona d'u çentru storicu cu'u ma' liberu; U Sesté d'a Ciassa, che l'è u
sesté d'u çentru storicu e che piglia u nome da a Ciassa d'a Geixa Granda e
ragrüpa ascaixi tütu u çentru storico e ascaixi e frasiùn d'è Ture, Làite,
Grimaldi, Mortola, Bevera, Varaxe, Carvu, Seglia e San Lurençu. L'è u Sesté ciü
populà d'a çità; U Sesté d'u Cuventu, che piglia u nome da u veciu cuventu d'i
frai de Sant'Agustin che l'eira dopo d'u Röia e ancura ancöi gh'è a Geixa de
Sant'Agustin; U Sesté d'u Campu, che ancöi (dapöi dei ani çincànta) l'è d'a fin
de Via Roma fin'a fuxe d'u Nervia (int'a zona de Nervia) ma ina vota l'eira â
çità auta, d'a fin de Corso Garibaldi fin â Geixa de San Miché; U Sesté de
l'Auriveu, che u parte d'a Ciassa du Rexenté, duve cunfina cu'u sesté Cuventu, e
va fin â Nervia, ae Logge (currispundente d'u Ma' d'a zona de çità de Porta de
Pruvença), e in çità cunfina cu'u Cuventu d'a ciassa du comün fin au confin c'u
Campu; e infin gh'è u Sesté d'u Burgu, che l'è u sesté che ina vota l'eira
ciamàu Lagu, e u parte d'e scalinàe pe' muntà â çità auta, fin a Porta Marina
(in zü), a Punente confina, pe' tüta a riva du Röia de çità, cu'u sesté Cuventu,
ma a partir da San Segundu in sciü fin'a Porra e Trücu l'è tütu d'u sesté Burgu.

Tüti l'ani, int'u mésu de zügnu, se urganiza a "Battaglia de Sciüre", üna d'è
manifestasiun ciü impurtanti d'a çità.

A festa de San Segundu l'è u 26 de avustu, l'è a festa d'u patron de Ventemiglia
desgüglià inta Geixa Granda de Ventemiglia (au matin). Int'u dopusdernà, gh'è a
Processiun, unde ün grüpu de balestrei d'a Cumpagnia de Ventemigliusi porta
l'Arbustu de San Segundu fin â Geixa Granda pe' riturnà dapöi â Geixa de San
Segundu int'a sou ripa.



https://lij.wikipedia.org/wiki/Vincenzo_Bellini

Viçenço Bellin (it. Vincenzo Bellini) - Muxiçista (Catania 1801 - Puteaux,
Pariggi, 1835).

Figgio d'un organista e meistro de cembalo, o fu inandiao da-o poæ a-o studdio
da muxica: a sett'anni za o componeiva, tra l'âtro, un Tantum ergo e un Salve
Regina. Dixœuttenne, o l'andò a Nappoi dove o completò in trei anni i so studdi
con G. Furno, C. Conti, G. Tritto e N. Zingarelli. Appartegne a questo periodo
sei scinfonie (a l'italiaña, ossæ inte 'n solo tempo), doe messe, una cantâ e
varie romanze.

Into 1825, a-o tiatrin do conservatoio de S. Sebastian, o Bellin o dette a so
primma oppera, Adelson e Salvini, e into 1826, a-o S. Carlo, a segonda, Bianca e
Fernando. Into 1827 un nœuvo travaggio, commiscionaoghe da l'impresaio Barbaia
pe a Scaa deMilan, Il Pirata (sciu testo de Felixe Romani, ch'o ghe vègne
fraterno amigo e collaboratô), o suscitò entuxiasmo inti ambienti milaneixi.
Into 1828 se ripreize a Zena "Gianca e Fernando" (rielaborâ) e questa ascì a
l'ótègne grande plaoso, comme da pœu (1829) una nœuva œuvia, in sce testo do
Roman, a "A Strangea", a-o tiatro a-a Scaa.

Commençò pe lê i ónoî, ma ascì e invidie e e calunnie. Desgraziaamente lê mæximo
parse giustificâle, dando (1829 a Parma) una aspresciâ Zaira (testo do Roman),
condannâ da-o pubbrico. A revincita a vègne subito co-i Capuleti e i Montecchi
(Venezia, 1830), e sorvetutto co-a Sonnambula rappresentâ into 1831 a-o Carcan
de Milan con exito trionfâ. Un insuccesso invece ebbe a Norma (sempre sciu testo
do Roman, composta e rappresentâ into 1831 a-a Scaa), ma l'œuvia a fu da pœu
accugeita con entuxiasmo inta mæxima Milan, a Bergamo, ecc. Seguì (1833) a-a
Fenixe de Venezia, con scarso successo, a Beatrice de Tenda.

Into 1833 o Bellin o fu inviao a dirizze e so œuvie a Londra e a Pariggi. A
Londra trionfò a Norma; a Parigi (1834), e so œuvie fun applaoditiscime e o
Bellin o ghe gódì un breve momento de feliçitæ: l'amô de Maia Malibran,
l'amixiçia e a stimma di maggioî artisti e poeti (tra i quæ Gioacchin Roscin e
H. Heine). A Puteaux (1834), con meditâ lentezza o compose i Puritani, sciu
libretto de C. Pepoli, rappresentâ a-o Théâtre italien de Parigi into 1835, con
exito trionfâ. Œutto meixi doppo Bellin o morva.



https://lij.wikipedia.org/wiki/Ugolino_e_Vadino_Vivaldi

Ugolin e Vadin Vivadi son stæti dui fræ zeneixi, navegatôi, do secolo XIII. A lô
va o merito de avei çercou de arrivä in India attraverso l'Oceano, düxento anni
primma de Cristoffa Combo e Vasco de Gama. E notissie che emmo in sce liatri son
purtroppo scarse: no se sa dove voessen effettivamente arrivä, ni comme segge
finio o sö viægio.

L' annalista Iacopo Doia, scrivendo di anni dao 1280 ao 1294, o dixe che in to
mazzo do 1291 due nave ao comando di Vivadi partivan da Zena pe unna spedision
mai tentä fin a alloa, çercando de passâ Gibiltæra per mare Oceanum ad partes
Indiæ, ä riçerca de unna növa via pe o commercio de spesie e atre merçe. E nave
saieivan stæte viste pe l' ürtima votta de fronte a Gozora (a l' atessa de
Canaie). Ai tempi in ti quæ scriveiva o Doia, che comme emmo visto o conclüdde i
sö annali in to 1294, a l'ea ancon viva a speransa de rivedde tornä i Vivadi a
Zena. Segondo Alberto Magnaghi a neçescitæ da spedision a nasceiva dao fæto che
proprio in to mazzo 1291 o Soldan d'Egitto o l'occupava San Zane d' Acri, ürtimo
possedimento crestian in Sciria, taggiando ai Europei a via terrestre do
commercio con l'India. I Zeneixi çercavan rimedio attraverso di atre vie
terrestre (comme quella de Trebisonda) e con audaci spedisioin comme quella de
Ugolin e Vadin. Diversci scriti do Trexento e di secoli succescivi tratten di
Vivadi, ma e sole notissie següe restan quelle do Iacopo Doia, divulgæ solo in
to 1743 pe merito do Canale, storico zeneize.

No l'è ben ciæo se l'intension di Vivadi a l'ea quella de circumnavegä l'Africa
passando o Cao de Bonn-a Speransa o se, razzunte e Canaie, vueivan mette a prua
a Ovest pe arrivä in India attraverso l'Oçeano Atlantico comme aveiva pensou de
fä o Combo in to 1492. Pâ che e nave, arrivæ all'artessa de Cao Juby, seggian
stæte derfæte da unna tempesta, o seggian finie in man ai Berberi (Zena a l'ea
alloa in guæra co-o Marocco).



https://lij.wikipedia.org/wiki/U.S_Sanremese_Calcio_1904

L'U.S. Sanremese Calcio 1904, ciü famosa cume Sanremese, l'eira a squadra masce
impurtante, famosa e titolata d'a Provinça de Impeřia, e de tüta a Terra
Intemelia e d'a Riveira de Punente, l'eira de Sanremu. G'ha zögà pe' tanti ani
int'i campionài profesionisti o semi-profesionisti. Int'i ani '80, candu l'è
cařà in Serie D, g'ha desgaglià, l'eira l'anu 2012. Sempre in chel'anu l'è
staita rifundà, cun nome A.S.D. Sanremese.

A divisa d'a Sanremese l'è, dâ data de fundasiùn, divisa in du' cuřui: U Giancu
e l'Azurru. U simbulu, cangiàu ascaixi sempre dapöi d'e varie refundasiùn, l'è
sempre statu u Leùn de Sanremu, cu'a Parmura e u fundu Giancu-Azurru.

A Sanremese zögava u ciü apasciünà, aghèrritu, famoso derby d'u Punente, ciamàu
anca "Derby dell'Estremo Punente", cuntra u Ventemiglia, a rivalità gh'eira, ma
i tifosi e i zögadùi sun mai stati inursài. L'urtimu derby zögà in campionài
importanti l'è statu int'i ani '80, candu u Ventemiglia e a Sanremese zögavan in
Serie D, ma l'urtimu l'è statu int'u 2011, int'u Campiunàu de Promosiùn d'a
Liguria.



https://lij.wikipedia.org/wiki/Tilacin

O Tilacin, dito anche Lô de Tasmania, Lô marsupiale o Tigre de Tasmania o l' ea
un mammifero dell' Ordine di Marsupiali, Famiggia Thylacinidae, Genere
Thylacinus. Se ritegne che l' ünica specie da Famiggia Thylacinidae arrivä all'
epoca contemporanea, o Thylacinus cynocephalus, o se segge estinto in to '900.
Se conosce diverse specie fossili do Genere Tylacinus, che antigamente viveivan
non solo in Tasmania ma anche in sce o continente australian e in ta Nöa Guinea.
Se ritegne che in Australia l' estinsion a se segge avüa con a comparsa do
Dingo, ch'o l' ea in competision con o tilacin pe o mæximo niccio ecologico. L'
aspetto do tilacin o l' ea quello de un can de grossa taggia, con de striscie
neigre verticali in sce a schenna. O l' aveiva çinque die in te sampe davanti e
quattro in te quelle derrê. O marsupio o l' ea averto verso o derrê. L'
alimentasion a l' ea carnivora.

Questa bestia a l' è steta oggetto de unna caccia sensa sosta soviatütto doppo a
colonizzasion europea da Tasmania, in quante a torto o a raxon o l'ea
consciderou dannoso perchè accüzou de predä in ti pollæ o in te stroeuppe. O
governo locale o l' aveiva misso un premio in palanche pe chi ammassava un
tilacin, un po' comme l' ea successo anche pe o lô in te montagne liguri.
Inoltre in te l'epoca d'ou di giardin zoologici tanti esemplari vegnivan
acciappæ pe inviali in gio pe o mondo sensa preoccupase troppo do mantegnimento
da specie. L' ürtimo esemplare d'o quæ se conosce con següessa l' existensa,
ciamou Benjamin, o l' è morto in t'o zoo de Hobart, capitale da Tasmania, in to
1936. Sübito doppo a Segunda Guera Mondiale unna spedision scientifica, guidä
dao naturalista David Fleay, a l' aveiva çercou de cattüä ancun di esemplari,
questa votta con l' intension de rescï, faxendoli riprodüe in cattivitæ, a sarvä
a razza. Dürante questa spedision, se resciva a vedde de peste che ean
següamente de tilacin, e ne vegniva sentio o caratteristico verso: ma a cattüa,
mediante trappole, a no l' aresciva e tütto fa pensä che anche questa specie a
segge da azzunze a quelle che l'azion de l' ommo a l' ha fæto sparî da a faccia
da Tæra. Malgraddo questo s'è registrou in seguito avvistamenti no verificæ de
tilacin segge in Tasmania che in te l' Australia continentale.

In to Museo Giacomo Doia de Viale Brigä Besagno, a Zena, l' è presente unna
tassodermia (esemplare impagiou) de tilacin.



https://lij.wikipedia.org/wiki/Smile_Mission

Smile Mission a l' è unna Associaçion de volontariato , che a l'ha a finalitæ de
garantî e cüe dentistiche e meghe a chi n'ha de bezögno. O sö nomme intrego o
l'è Associazione Smile Mission Solidarietà Odontoiatrica Internazionale - ONLUS.
Smile Mission a l'ha sede a Veronna, via Giuseppe Zorzi 7. A l' è stæta fondä
sempre a Veronna o 29 Zügno 2005.

L' Associaçion, sensa fin de lücro, a çerca de applicä a solidarietæ sociale,
speçialmente in to campo da salüte, con interventi sanitai de prevençion e cüa,
fixica e psichica, rivolti ai bezögnozi, in Italia e all'estero.

Smile Mission a l'è stæta fondä in sce inisiativa de diversi soci, in
maggioransa dentisti. Oua comme oua l'Associaçion a l'opera soviatütto in ta
sfera dell'odontoiatria, sciübben ch'a l'agge diverse miscioin riguardanti atre
spesialitæ da meixinna ascì. Fra tanti progetti in corso o zà finï, nominemmo
comme esempï quello de Nzihi, in Tanzania, funsionante in accordio con o locale
Ministero da Salüte, (ezempio de unna attivitæ avviä verso unna amministraçion
completamente affidä ao governo locale); coscì comme o barco – ambulatoio
dentistico ch'o navega in sce o sciümme Madeira, in Braxî.

Smile Mission a l'ha progetti attivi in Italia; Tanzania; Congo; Malawi; Braxî;
Madagascar; Ruanda( colleghite ao video). Pe de ciü se ne sta inandiando un in
Bòrkinn-a Fäso.

O scito internet de Smile Mission o l' è: (http://www.smilemission.it/). L'è
poscibile, registrandose in sce o scito, riçeive o Bulletin Punti di contatto
(in Italian), pe avei notisie aggiornæ in sce l'attivitæ dell'Associaçion.



https://lij.wikipedia.org/wiki/Sestri_Levante

O comùn o l'é pòsto a-o confìn co-a provìnsa de Spézza, e o l'é 'n di ùrtimi
comùn che s'afacian in sciô Gorfo do Tigullio. E seu ciù grénde mâvéggie són e
seu dôe bâie, a Bâia d'e Föe (coscì ciamâ pe l'abitùdine de Hans Christian
Andersen de vegnî chi a scrîve e seu föe) e a Bâia do Silençio, separæ sôlo da
'n sotî istmo de tæra ch'unìsce a çitæ a l'izoöto di Castélli. O l'é pe quésto
motîvo che Séstri Levànte o l'é ascì frequenteménte ciamâ "a çitæ di doî moæ"
da-i seu abitànti.

Séstri Levànte a l'é separâ da-o vexìn pàize de Riva Trigoso pe mêzo do Cappo de
Pónta Manæa, ch'o l'é 'n beliscimo pónto panorâmico p'amiâ a çitæ e o mâ. O
céntro stòrego o se atrêuva vexìn a-e dôe bâie, méntre a parte ciù modèrna a se
svilupa inta ciann-a.

Séstri Levànte a l'êa conosciûa a-i ténpi di Romen cómme Segesta Tigulliorum,
ch'o derîva da-o nómme di seu abitanti, i Tigulli. A-i ténpi antîghi,
quand'ancón a çitæ a no l'existéiva, l'izoöto di Castélli o l'êa separòu da-a
tæraferma, ma e frequénti inondaçioìn di sciùmmi Gromolo e Petronio àn fæto
amugiâ mólta tæra, che ciàn cianìn a l'à formòu l'istmo dónde ancheu se scitoa o
céntro stòrego: a poxiçión strategica a l'à permìsso ànche de diféndise da-i
foestê ch'arivâvan pe mâ, avéndo a çitæ 'nna roccaforte naturâle in sce
l'izoöto.

Moltìscimi pòpoli foestê l'àn atacòu Séstri Levànte durànte o Medio Evo, quand'o
l'êa 'n posediménto da Repùbrica de Zêna: i Fieschi de Lavagna àn provòu a
conquistâ a çitæ into 1133 cómme pûre Pîza into 1170, ma sénsa sucèsso. Into
1172, perö, i Malaspinn-a e i Fieschi se són piggiæ a çitæ da-o domìnio da
Repubrica de Zêna, e àn battûo Castruccio Castracani da Lucca into 1327. I
Visconti de Milàn dapeu àn piggiòu Séstri Levànte into 1365, e o pàize o l'à
rexistûo 'n atàcco da Venéçia into 1432.

Séstri Levànte a l'é stæta atacâ da-i corsæ tùrchi into 1542 e da-i saraxin into
1607. Finarménte, con Napolion, o pàize o l'é stæto anessòu into Inpêo Françéize
e dapeu into 1815, gràçie a-o Congrèsso de Viénna, Séstri Levànte e a Repùbrica
de Zêna són stæte incorporæ into Régno da Sardégna fin a l'unitæ d'Itàlia into
1861.



https://lij.wikipedia.org/wiki/Segunda_gu%C3%A6ra_mundiale

Segonda guæra mondiâ, conflito into quæ fu coingugeito squæxi tutti i paixi do
mondo, combattúo da-o 1939 a-o 1945. I prinçipæ contendenti fun Gran Bretagna,
França, Stati Unii d’America e Union Sovietica da una parte, Germania, Italia e
Giapon da l'âtra. A fu una guæra totâ sotta diversci aspetti: giograffego,
perché a l'interessò tutti i continenti; economico, perché a costrinse i paixi
coingugeiti a un sforço produttivo sença precedenti; idiologgico, perché
combattua pe di idiæ radicalmente contrapposti; demograffego, perché a
coingugette a popolaçion civî in pâ mezua de forçe militæ.

I presupposti do trattao de Versailles, che addossavan a-a Germania e a
l'Aostria a responsabilitæ da primma guæra, no poeivan a-a longa êse açettæ da-i
Tedeschi; d’âtra parte, e condiçioin finançiaie e territoriæ imposte a-a
Germania, mentre da un lao ean troppo due, da l'âtro no ean suffixente a
impedíne a resurreçion militâ e industriâ. De fæto, e claosole do trattao
costituin o terren de cortua pe una renascita do militarismo e do naçionalismo
tedesco.

Atre menaççe a-a paxe s'andon addensando into corso di anni 1930, mostrando a
deboleçça da Societæ de Naçioin. L’impreiza giapponeize in Manciuria (1931-32),
co-a costituçion do stæto vassallo do Manchoukuo, a l'inferse un primmo corpo
a-o prinçippio da segueça collettiva e a se concluse co-a sciortia do Giapon
da-a Societæ de Naçioin, abbandonâ into 1933 da-a Germania ascì, doppo o
fallimento da Conferença de Zenevia pe o disarmo. Mentre o governo nazista o
dava libera attuaçion a un masciscio incremento de forçe militæ, in violaçion de
limitaçioin imposte da-o trattao de paxe, areston ascì prive de efficaxe
applicaçion e sançioin decretæ da-a Societæ de Naçioin contra l’Italia quande a
l'attaccò l’Etiopia (1935). Quande a Germania o riocupò militarmente a Renannia
(7 março 1936), a fu a Gran Bretagna, int'o spiito proprio da diplomaçia
tradiçionâ votta a un equilibbrio de forçe, pe contrastâ in Œüropa l’influença
de URSS, França e Italia, a negâ o so consenso a un intervento attivo da Societæ
de Naçioin. A sciortia formâ de l'Italia fascista da-a Societæ de Naçioin into
dexembre 1937 a ne sançionò definitivamente a crixi.

A conquista de l'Etiopia a l'aveiva visto a Germania nazista a scianco de
l'Italia fascista: o ligamme o se rafforçò con l’accordio in sce l'annescion
tedesca de l'Aostria (11 luggio 1936), a nascita de l'asse Romma-Berlin
(incontro Hitler-Ciano, 20-24 ottobre 1936), e a comun politica risguardo a
guæra civî in Spagna (1936-39), dove se mezuon pe a primma votta direttamente e
forçe do fascismo e de l'antifascismo eüropeo. Da alloa a scena politica
internaçionâ a fu dominâ da-e manifestaçioin violente da voentæ de potença
germanega. Into março 1938 s'ebbe l’annescion tedesca de l'Aostria. L’accordio
de Monnego do settembre 1938, ch'o l'aotorizzò a Germania a occupâ i Sudeti o
sarvò provvisoiamente a paxe ma, doppo l’annescion di Sudeti, l’occupaçion
tedesca de Boemmia e Moavia, co-a conseguente dissoluçion da Cecoslovacchia (15
março 1939), a reize ciæa a-a classe dirizente britannega l’imposcibilitæ da
polittica de appeasement scin a alloa perseguia. O governo de Londra o l'approvò
di ingenti stançiamenti pe e forçe armæ e a coscriçion obrigatoia. O 22 mazzo
1939 fu concluso a Berlin l’alliança italo-tedesca (notta ascì comme patto d’âçâ
).

O patto de no aggrescion tedesco-sovietico (patto Ribbentrop-Molotov), sciglao o
23-24 agosto 1939, in vista de l'attacco a-a Polonia, o costituì l’antecedente
immediao de l'attacco tedesco a-a Polonia e quindi da nœuva guæra mondiâ. O 1°
settembre 1939 a Polonia a fu invasa; o 3 França e Gran Bretagna deciaron guæra
a-o Reich. L’Italia scin da-o 1° settembre aveiva invece deciarao a ‘no
belligerança’, l’astenscion da-o conflito essendo imposta tanto da
l'imprepaaçion militâ e morâ do paize, quanto da l'ostilitæ da coroña e de gran
parte de mæxime sfee dirizzente fasciste.

Superioî in numero e provviste de mezi coraçæ e de l'appoggio de l'aviaçion, e
forçe tedesche liquidon rapidamente a rescistença da Polonia, che o 15 de
settembre a fu invasa da-e truppe sovietiche ascì. O 28 de settembre (Varsavia a
l'ea cheita o giorno primma) a firma de un trattao fra Germania e URSS a definì
i rispettivi possesci inta Polonia e e zone d’influença de doe potençe in Œüropa
orientâ. Occupæ Lettonia, Estonia e Lituania, i Sovietichi attaccon a Finlandia
(30 novembre), ch'a l'aveiva refiao de cescioin territoriæ e ch'a capitolò doppo
una strennoa difeiza (março 1940).

Respinta da Gran Bretagna e França un’offerta de paxe (6 ottobre 1939), a
Germania a mesciò contra a Danemarca e a Norveggia (9-27 arvî 1940) pe procuâse
una linnia de base pe circondâ a Gran Bretagna. A Danimarca, territorialmente
contigua, a fu occupâ sença rescistença inte poche ôe; o rappido successo de
l'attacco a-a Norveggia o fu dovúo a-a superioritæ aerria da Germania, ch'a ghe
consentì o dominnio do Skagerrak e a sconseggiò l’Amiraliato de Londra da
l'impegnâse a fondo inte una zona lontaña da-e proprie baze.

Con l’attacco contra l’Occidente, començao o 10 mazzo 1940, inti Paixi Basci i
Tedeschi costrenzettan a-a capitolaçion l’eserçito olandeize in 5 giorni. O 13
de mazzo aveivan sfondao ogni difeisa fra Namur e Sedan. O comando françeize,
percose a rottua in sce-a Mœusa a mezuava solo 50 km e a linnia Maginot a l'ea
intatta, o pensò che foise suffixente concentrâ de truppe de riserva, a N e a S
de colonne nemighe de sfondamento, pe tamponâ o versamento e pigiâ ciu tardi
l’offensciva. Ma o no l'ea preparao a sostegnî una guæra manovrâ da-e gren unitæ
coraçæ tedesche. De catastrofe in catastrofe (o Belgio o s'arreize o 28), a
battaggia da Manega a se concluse, o 3 de zugno, co l'ariescia evacuaçion de
truppe britanneghe da Dunkerque. O 5 de zugno, co-a battaggia de França començò
l’urtima fase da campagna de l'Ovest: da-o 5 a l'11 de zugno, l’eserçito
françeize o fu annintao e o 22 de zugno, a Rethondes, a França a firmò
l’armistiçio co-a Germania, e o giorno doppo con l’Italia, intervegnua o 10
zugno.

Tra e conseguençe politiche do crollo françeize gh'è da includde o rafforçamento
de l'asse co-a firma do Patto tripartio (27 settembre 1940) tra Germania, Italia
e Giapon.

O successo radicâ e in mezua no prevista in sce-a França o poze a-o comando
tedesco o problema de un grande sbarco in Gran Bretagna, che, guidâ aoa da W.
Churchill, a l'aveiva respinto de nœuve proposte de paxe (19 luggio 1940).
Hitler e o generâ A. Jodl, aotoî do cian d’invaxon, se propozan ançitutto a
conquista da superioritæ æia in sce-a Manega, in moddo da interdî dieivemente i
ægoe de quello mâ a-a Mariña britannega. Un masciscio attacco æio tedesco,
attuao tra l’8 d'agosto e o 31 d'ottobre (ma scin a-o mazzo succescivo saieivan
proseguii i bombardamenti notturni inte çittæ industriæ), o se concluze con
l’insuccesso. L’aviaçion tedesca, pe a mancança de bombardê a grande aotonomia
de xœuo, a se rivelò impotente a sottopoñe l’intrego territoio nemigo a di
attacchi pesanti, prolongæ e precixi. I Ingreixi, superioî inte l'addestramento
a-o xœuo strategico, se zovon ôtr'a ço do radar, ancon ignotto a-i Tedeschi. O
fallimento da battaggia aerrea d’Inghiltæra o l'ebbe de conseguençe risolutive
in sce l'exito da guæra, perché a Gran Bretagna a mantègne o controllo æio da
Manega e a Germania a dovette renonçiâ a-o cian d’invaxon progettao.

O 10 de zugno l’Italia a l'aveiva diciarao guæra a-a França e a-a Gran Bretagna,
inte l'errâ convinçion che e sciorte do conflito foisan decize. E opiaçioin
(battaggia de Alpi Occidentæ ) contra a França, ormai desfæta, se desgugettan
fra o 21 e o 23 de zugno e fun sospeize o 24 con l’armistizio de Villa Incisa.

Pe l’Italia inte un primmo periodo a guæra a l'ebbe comme tiatro escluxivo o
Mediterrannio: e battagge de Punta Stilo (8-9 luggio 1940) e de Cappo Teüladda
(27 novembre 1940) mostron l’inferioritæ strategica da Mariña italiaña pe a
mancança de nave porta-aerrei; a scituaçion italiaña a s'aggravò urteriomente pe
l’attacco aerreo de sorpreiza contra a flotta concentrâ a Taranto (11 novembre).
Inta battaggia de Cappo Matapan (27-28 março 1941), l’uso notturno do radar da
parte britannega o l'aviæ aggravao a sconfita da flotta italiaña, ch'a no l'aviæ
ciu posciúo contrastâ a superioritæ nemiga.

Inte l'Affrica Orientâ Italiaña l’intrâ de l'Italtia into conflito a portò
l’Asse a contatto con l’Impeo britannego in Egitto, Sudan, Uganda, Kenya,
Somalia, pe una frontea de circa 6000 km. Inte ciu lontañe regioin do so impeo
d’Africa o stæto Maggiô britannego, pe guaagnâ tempo e pe risparmiâ energie e
ommi, o l'abbandonò e zone ciu menaççæ da-a sciacante supeioitæ iniçiâ italiaña:
coscì fu evacuao a Somalia britannega. A controffensciva a fu preparâ
contemporaniamente in Africa Orientâ e in Libbia: into primmo territoio, pe o
netto squilibbrio de forçe opposte, doppo circa un anno e mezo de opiaçioin, a
difeisa italiaña a no poette evitâ a vittoia britannega (6 arvî 1941,
capitolaçion de Addis Abeba; 27 novembre 1941, cheita de Gondar, urtimo
presciddio italian in Etiopia a depoñe i arme).

In Africa settentrionâ, doppo l’occupaçion de Sciddi Barrani a œuvia de
l'Eserçito italian comandao da R. Graziani (12 settembre 1940), i Ingreixi, a-o
comando do generâ A.P. Wavell sferron un’offensciva (8 dexembre 1940-9 frevâ
1941) ch'a se spinse scin a Bengaxi, menaççando gravemente in Africa l’Italia.
L’intervento de rinforçi æii tedeschi e de un rezimento coraçao (Afrika Korps),
a-o comando de E. Rommel o l'invertì i rapporti de forçe: fra o 28 março e o 29
arvî 1941, e forçe britanneghe, inte una scituaçion de netta inferioritæ (tanto
ciu che o governo o l'aveiva disposto che una parte de l'armâ da Cirenaica a
foise inviâ in Grecia), fun costreite a l'abbandon da Cirenaica. Restava in man
britannega Tobruk, importante punto d’appoggio pe e futue opiaçioin, inutilmente
ascidiâ da-e forçe de l'Asse.

A guæra d’aggrescion contra a Grecia intrapreiza da l'Italia o 28 ottobre 1940,
doppo un’iniçiâ penetraçion into settô de l'Epio, pe l’incagnia rescistença
grega a s'ea resciorta inte un sostançiâ fallimento, costrenzendo i armæ
italiañe a retrocedde, subindo forte perdie, in poxiçion ciu vexiña a-i porti de
sbarco. Pe rafforçâ a scituaçion de l'Asse inta region barcanega, compromissa
da-i insuccesci da campagna italiaña in Grecia, Hitler o l'accentuò a prescion
in sce-a Burgaja, che o 1° março 1941 a l'aderì a-o Tripartio; pe frontezzâ e
conseguençe do corpo de stæto antinazista in Iugoslavia (27 março 1941), o 6
d'arvî començò a campagna pe l’occupaçion da Iugoslavia, che o 18 a fu costreita
a l'armistiçio.

Intanto, i armæ tedesche provegninte da-a Burgaia occupâ intron in Traxa; a
linnia Metaxàs (eretta inta zona de confin da Grecia co-a Bulgaja) a fu
rapidamente agïâ e e masse coraçæ tedesche razonsan Salonicco dove, doppo o
rembarco do corpo de spediçion britannego, o 23 d'arvî fu firmao l’armistiçio
tra Grecia e potençe de l'Asse. Padroin de Salonicco, da valle do Vardar e da
conca de Monastir, i Tedeschi occupon doppo una rapida campagna tutta a Grecia
(3 mazzo 1941) e inte 24 giorni fu compia a conquista aerria de Cretta.

Doppo o van tentativo de cegâ a Gran Bretagna e de persuadde a Spagna a-a
collaboraçion militâ, Hitler, into timô de un intervento soviettico contra a
Germania, o decise de invadde l’URSS, ch'a l'aveiva conquistao di territoi a O
(zugno 1940, annescion di stæti balteghi, aquixiçion da-a Romania de Bessarabia
e Bucovina settentrionâ). In gaa sotterrannia co-a diplomaçia sovietica, l’Asse
o conseguì di decixivi succesci in Œüropa centro-orientâ: adexon (novembre 1940)
a-o Tripartio de Ungaja e Romania (seguie da-a Burgaja); doppo l’occupaçion de
Iugoslavia e Grecia, a Vienna o 23 arvî a diplomaçia italo-tedesca a sanciva a
nascita do Nœuvo orde balcanego: condominio de l'Asse in sce-a Slovenia,
assegnaçion da costa dalmata a l'Italia, ch'a l'ótegniva ascì o protettoato in
sce-o ricostituio Monteneigro, di compensci territoriæ inta Iugoslavia a Ungaixi
e Burgai (questi urtimi s’ingrandivan ascì a speize da Grecia).

Consolidâ a proprio favô a scituaçion strategica, a Germania a començò o 22
zugno 1941 e opiaçioin de guæra contra l’URSS. O cian d’attacco (opiaçion
Barbarossa ) o fu quello de totâ anientamento ideao da Hitler, portao a
sottovalutâ a conscistença militâ do nemigo. A strategia de l'Armâ rossa, a-a
quæ se dovette a sarveçça de l'URSS, a fu de impegnâ o nemigo quante ciu a longo
poscibile, sarvo, a-o momento crittico, sottraise a-o combattimento fandose scuo
do spaçio: fun interposte distançe sciña de 250 km, in moddo da esaorî e
formaçioin motocoraçæ, che zonzeivan a-a fin da tappa prive de carburante; ôtr'a
ço, percose çittæ e campagne vegnivan destrute segondo a tattega da ‘tæra
bruxâ’, i complesci coraçæ tedeschi arestavan fermi in atteiza di rifornimenti.
Ascì pe o ritardo imposto a l'avançâ da-i complesci difenscivi da linnia Stalin
, solo che o 10 novembre 1941 e forçe tedesche affronton o scistema difenscivo
de Mosca: quande o 6 de dexembre, doppo di giorni de combattimenti sostegnui
inte ciu avverse condiçioin de climma e de terren, o meccanismo da Wehrmacht
concentrao contra Mosca o cessò de fonçionâ, i Sovietichi s'asbrion inta primma
controffensciva d’uverno.

Inte l’agosto 1941 se manifeston za i effetti politico-diplomatteghi da nœuva
aggrescion tedesca: un accordio anglo-sovietico o portò a l'occupaçion comuña de
l'Iran, indispensabile ponte de transcito pe i rifornimenti che da-a Gran
Bretagna alimenton a rescistença sovietica.

Into frattempo, con l’applicaçion do Lease and Lend Act (11 março 1941), una
poderosa corente de agiutti militæ a-e democraçie a s'ea messa in movimento da-i
USA, dove o Congresso scin da-o 1937 o l'aveiva abbandonao a politica
isoaçionistega dando iniçio a-o riarmo da naçion. O 14 agosto 1941 F.D.
Roosevelt e Churchill s'incontron a Argentia (Tæranœuva) pe a compilaçion da
Carta atlantega, ciæa manifestaçion do propoxito statunitense de parteçipâ
direttamente a-a guæra.

Contra i USA o 27 settembre 1940, a l'undeman da sconfita françeize, o Giapon o
l'aveiva aderio a-o Patto tripartio ch'o-o ligava a Germania e Italia co-o scopo
ch'o servisse a-i so propoxiti de penetraçion inte l'Axia orientâ. In effetti,
l’attezamento de sostançiâ conlaboaçion imposto a-o goerno françeize da-a
Germania o consentì a-o Giappon de sottomette gradualmente into 1940-41 tutta
l’Indociña françeize. Otr'a êse fonte preçiosa de mateie primme, o possesso do
Sud-Est axiatego o doveiva servî pe rescinde ogni contatto di USA co-a Ciña e
l’intrega Axia orientâ, scin a Scingapô; una votta sconfita a Ciña con
l’occupaçion de vie de rifornimento statunieize in Birmania, i Stati Unii
saieivan stæti infin costreiti a riconosce a preminença do Giappon inte
l'Estremmo Oriente. I strepitoxi ma inluzói succesci riportæ da-i Tedeschi inta
campagna de Ruscia de l'estæ-aotunno 1941 aveivan convinto i circoli militæ
niponneghi che a rescistença sovietica a stesse pe crollâ e che foise zonto pe o
Giappon o momento d’inseise into conflito in atto in Occidente. Mentre ch'ea in
corso de trattative diplomateghe con Washington, o 7 dexembre 1941 (un’ôa primma
che avesse lœugo a-a Casa Gianca l’odiença recesta da-a rappresentança
diplomatica giaponeize) o governo do generâ H. Tojo, mediante l’attacco de Pearl
Harbor o dette repentiñamente iniççio, a-a guæra co-i USA (Italia e Germania
intrian in guæra contra i Stati Unii l’11 dexembre). O 10 dexembre, 2 unitæ
britanneghe a grande raggio d’açion, a Repulse, e a Prince of Wales, fun affondæ
into Paxiffego. Inte 4 meixi, o Giappon o l'attuò a parte ciu importante do
programma iniçiâ de espanscion territoriâ in Axia: a Thailandia invaza a se
alliò co-o Giappon (21 dexembre), che da quello territoio o scadenò l’offensciva
contra a Malaysia e Scingapô; Hong Kong o caze' a dexembre, a zenâ fun invase
Birmania, Indie Orientæ Olandeixi, Nœuva Guinea, Salomon e Feipiñe.

Churchill e Roosevelt inta primma conferença de Washington (22 dexembre 1941-14
zenâ 1942) decidettan de concentrâ o sforço prinçipâ de guæra contra a Germania,
a-o fin d’impedî l’attuaçion do so cian de controllo de tutto o potençiâ
economico eüropeo mediante o sciaccamento de l'URSS e de restâ provizoiamente in
sce-a difensciva into Paxiffego. Arestæ con poche coraçæ a dispoxiçion doppo
Pearl Harbor, i USA costruin a ritmo accelerao e portaerrei, pe adeguâse a-e
nœuve exigençe da tattica æronavâ. S'aseguon in tâ moddo o successo contra i
Giapponeixi inte battagge do Mâ di Coali (7-8 mazzo 1942) e de Midway (4-6 zugno
1942), che sventon a menaçça diretta verso l’Aostrallia.

Inta posa invernâ, i Sovietichi aveivan riorganizzao i corpi coraçæ e sorvetutto
rafforçao potentemente l’artigiaja anticaro, mentre e fornitue di
Anglo-americhen seguivan una curva ascendente. In campo tedesco o sforço o vègne
a gravitâ squæxi solo che in sce-o gruppo sud che, a-o comando de F. von Bock, o
l'aviæ dovúo destruzze i armæ sovietiche distribuie fra o Mâ d’Azov e a region
de Kursk, sfondâ tra Voronež e Šachty, in sce-o vertixe de l'ansa do Don (de
fronte a Stalingraddo), quindi, con un movimento de converscion, marciâ verso
Mosca da tergo. O cian difenscivo sovietico o consciderava obiettivo fondamentâ
o mantegnimento do settô de Voronež, pe evitâ l’ingugimento diretto de Mosca da
E. I succesci conseguii a luggio e inta primma decade d'agosto contra o nemigo
in rotta ch'o l'abbandonava, deximao, di immensci teritoi, condussan l’âto
comando tedesco a-a decixon de sottrae a l'armâ coraçâ de von Bock, diretta
verso Stalingraddo, un bon terço di effettivi, pe asbrialo a-a conquista di
petrolli do Caocaso. Coscì a Wehrmacht a s'atrovò a perseguî scimurtaniamente
doi obiettivi separæ l’un da l'âtro da de distançe enorme inte quæ a mancança de
vie de comunicaçion a rendeiva imposcibili i scangi di ommi e di mezi. L’attacco
sovietico lanciao o 19 novembre, aveiva imprexonao a VI armâ tedesca into settô
de Stalingraddo, tra o Don e o Vorga. A controffensciva sovietica d’inverno,
sviluppaase da-o 10 zenâ 1943, a recacciò i Tedeschi (março 1943), in sce-o
medio Donez. L’exito da battaggia de Stalingraddo a segnò a fin de l'impulso
offenscivo tedesco e dette avío a-a guæra de esaorimento, a tutto vantaggio da
coaliçion anglo-russo-statunieize.

A-a campagna de Ruscia piggiò parte di unitæ italiañe: o Corpo de Spediçion
Italian in Ruscia (CSIR), a-o comando do generâ G. Messe (luggio 1941-aotunno
1942), o fu succescivamente integrao con di âtre unitæ scin a razonze l’entitæ
de una armâ (VIII armâ ò ARMIR, Armâ Italiaña de Ruscia), a-o comando do generâ
I. Gariboldi. O combatté, inte de drammatiche condiçioin de inadeguateçça de
mezi, a battaggia difensciva do Don.

O generâ britannego C. Auchinleck, disponendo de truppe do Commonwealth doppo a
capitolaçion de l'Africa Orientâ Italiaña e dœuviando i primmi mezi fornii in
grande mezua da-i Stati Unii, o scadenò un’offensciva (11 novembre 1941-11 zenâ
1942) co-a quæ o l'ariescì a rioccupâ tutta a Cirenaica. O grosso de forçe
mobili de l'Asse o l'aveiva però posciúo mettise in sarvo, e pochi giorni doppo
o comando de l'Asse, riçevui di noteivi rinforçi, o sferrò a terça offensciva
(21 zenâ-10 frevâ 1942), ch'a sorpreize i Ingreixi esaorii e i costrinse a
retiâse da-a Cirenaica, a ecceçion do porto de Tobruk.

Inta quarta e urtima offensciva de l'Asse (27 mazzo-30 zugno 1942), occupâ
Tobruk (21 zugno) e cheita Marsa Matruh, i Ingreixi fun inseguii sciña a l'istmo
de el-’Alamèin , dove o 30 e forçe italo-tedesche s'atteston. O nœuvo comandante
ingleize, B.L. Montgomery, o 23 d'ottobre o sferrò a terça offensciva
britannega, travozendo o 3 novembre o diaframma difenscivo de el-’Alamèin.
L’Asse o perdette l’iniçiativa de opiaçioin; i alliæ l’8 novembre sbarcon in
Argeria e in Marocco, portandose into frevâ 1943 a-i margini da Tunixia, dove a
Mareth e Akarit i Italien se difeizan validamente contra l’VIII armâ britannega.
O 17 arvî-13 mazzo, i Angloamerichen sferron l’offensciva finâ, ch'a l' eliminò
e forçe de l'Asse in Africa. L’11 mazzo, o generâ H.-J. von Arnim o firmò a
reiza di Tedeschi, o 13 de mazzo s'arreise i Italien ascì.

A-o sbarco angloamerican in Marocco e Argeria, feççe seguito a costituçion do
comitáto françeize de libiaçion , capezao da-o generâ C. De Gaulle. Ebban alloa
avío in França e in tutti i paixi occupæ da-i Tedeschi (ma ascì in Italia) e
açioin da rescistença: sciopperi, sabotaggi e a guerriggia di partixen.

Da-o prinçippio do conflito scin a-o mazzo 1945, ebbe lœugo inte l'Atlantego o
confronto tra i alliæ e e forçe de l'Asse pe o controllo de rotte de navegaçion
dœuviæ da-i primmi pe i rifornimenti di armamenti e mateie primme. A-o
prinçippio da guæra o naviggio de superfiçie pesante franco-britannego o l'ea
enormemente supeiô a quello tedesco. A guæra de corsa a scentò doppo
l’eliminaçion da coraçâ tedesca Graf von Spee inti ægoe do Río de la Plata (17
dexembre 1939) e i sottomarin, comme za inta primma guæra, vègnan a costituî o
nerbo da flotta navâ tedesca. A lotta contra i U-Boot a se feççe pe i alliæ
progrescivamente ciu fadigosa: l’armiagio K. Doenitz into 1940 o l'aveiva
costituio a Lorient, in Bretagna, un comando centrâ, che in sce-a base di dæti
informativi recugeiti da l'aviaçion o l'impartiva i ordini a-i sottomæn pe
guidâli, durante a nœutte, a-a preiza de contatto. I Ingreixi provviddan a-a
difeiza munindo de re' paascilui e nave destinæ a occupâ e poxiçioin esterne di
convolli, con de nœuve fregatte a grande aotonomia, co-o scistema de rifornî in
mâ o naviggio de scorta meno effixente, accrescendone l’aotonomia, con l’impiego
de aerrei de ciu grande raggio e, sorvetutto, a traverso a realizzaçion
progresciva de nave portaerrei de scorta. A battaggia a conobbe de faze alterne,
ma inte l'arvî-mazzo 1943, l’introduçion, pe a localizzaçion di sottomarin, de
nœuvi appægi (radar e sonar), a misse in crixi a guæra tedesca a-i convolli di
alliæ, e solo in parte i Tedeschi poettan, verso a fin do 1944, repigiâ o so
cian de guæra a-i convolli applicando a-i U-Boote di nœuvi dispoxitivi
(Schnorchel) che consentivan una prolongâ immerscion, a-o repao da l'offensciva
æro-navâ avversaia.

A-a conferença alliâ de Casablanca (14-24 zenâ 1943) fu deciso l’avertua do
segondo fronte e ghe prevarse a texi do sbarco in Siçilia e de l'invaxon de
l'Italia. Inta nœutte tra o 9 e o 10 luggio 1943, fu sferrao l’attacco anfibbio
contra l’isoa, ch'a caze' o 17 d'agosto. A-a cheita do fascismo (25 luggio 1943)
seguì e trattative do nœuvo governo Badoglio co-i alliæ, che porton o 3 de
settembre, co-a firma de l'armistiçio de Cascibbile, a-a reiza incondiçionâ. L’8
de setembre, con l’annonçio de l'armistiçio, e forçe tedesche occupon a penisoa
e frontezzon o sbarco effettuao o mæximo giorno da-i alliæ a Salerno. Co-a
disgregaçion de superstite forçe armæ italiañe, començò l’occupaçion tedesca da
capitâ, abbandonâ da-o re e da-o governo che a Brindixi pigion contatto co-i
alliæ, a scianco di quæ, o 13 d'ottobre, l’Italia a l'intrò in guæra contra a
Germania, mentre a Salò se formava sotta o controllo tedesco o governo da
Repubbrica Sociâ Italiaña goidòu da-o capo do fascismo Benito Mussolini.

Aretiæse a N de Nappoli, insorta o 27 de settembre, mentre e forçe statunieize
sbarcavan a Ançio (22 zenâ 1944), i Tedeschi oppozan una tenaxe rescistença in
sce-a linnia Gustav, ch'a vègne infin stoccâ co-in attacco a Cascin (11-19 mazzo
1944); seguì l’avançâ alliâ verso Romma, liberâ o 4 de zugno. E forçe tedesche,
abbandonâ l’Italia centrâ, s'atteston in sce-a linnia Gotica longo l’Appennin
tosco-emilian: o fronte apeninnego o crollò doppo una nœuva offensciva alliâ e
l’eserçito tedesco, tra o 9 e o 24 arvî, o fu dexintegrao.

O segondo fronte, recesto da-i Sovietichi pe alleggerî a prescion tedesca, o fu
averto co-o sbarco in Normandia (opiaçion Overlord), mentre o comando tedesco o
l'aveiva concentrao i so sforçi difenscivi in sce-o Passo de Calais, cappolinia
do scurçaiœu pe a Ruhr. O Westwall o fu rinforçao inte l'inverno 1943-44, doppo
a nomina de Rommel a ispettô do Vallo Atlantego. O sbarco o l'ebbe lœugo o 6 de
zugno tra a penisoa do Cotentin e e ciazze do Calvados. E forçe alliæ, a-o
comando de D.D. Eisenhower, ean preponderante a tæra e in sce-o mâ; a mæxima
aviaçion tedesca a poeiva consciderâse finia (into giorno decixivo do sbarco, a
Luftwaffe a l'effettuò 70 sciortie contra e 10.585 di avversai). Concluzase a
battaggia de ciazze co-a rottua de Avranches do 1° d'agosto, i Tedeschi, pe
evitâ l’açerciamento evacuon rapidamente a França sciña a-a Mœusa. O sbarco in
Provença (opiaçion Anvil), do 15 d'agosto, o l'accelleró a marcia alliâ verso E
e o l'apportò forçe nœuve pe i eventi succescivi. O 19 agosto insorse contra i
Tedeschi Pariggi, dove C. De Gaulle o zonse o 25 succescivo. A battaggia de
riconquista da França a l'ea terminâ e stava pe començâ a conquista da Germania.

Co-a terça campagna invernâ do 1943-44 e co-a quarta campagna estiva do 1944, i
Sovietichi, a superioritæ di quæ in sce-i Tedeschi a l'ea ormai noteive in ommi
e in armamenti, s'inverson in sce l'Œüropa orientâ, portandose
contemporaniamente in sce-a Vistola, inti Balchen e in Ungaja, scin a Budapest.

O fallimento de l'offensciva lanciâ a dexembre inte l'âtocian de Ardenne o
l'aggravò a situaçion tedesca, reiza da pœu despiâ da-o scadenamento de
l'offensciva sovietica da Vistola (zenâ 1945), ch'a costrinse i Tedeschi a
recegâ in sce l'Oder, urtima linia de rescistença in sce-o fronte orientâ a
proteçion de Berlin.

In sce-o fronte occidentâ, o 10 março 1945 i alliæ stabilin una primma testa de
ponte in sce-a drita do Ren e o 23, mentre l’URSS a començava a battaggia de
Vienna, pilastro da difeisa tedesca a sud-est, començon con un lanço de
paacheitisti a gigantesca opiaçion finâ de l'otra Ren. Cheita Vienna o 13 arvî,
o 16 i Sovietichi començon a battaggia de Berlin, preiza o 2 de mazzo, doppo o
suicidio de Hitler (30 arvî). O 7 de mazzo, a Reims, fu firmao a reiza sença
condiçioin da Germania a-i Anglo-americhen; o giorno succescivo, a Berlin,
quella a-i Sovietichi.

L’offensciva alliâ into 1943 e l’avançâ statunitense into corso do 1944 aveivan
determinao una nœuva situaçion int'o scacchê bellico do Paxiffego. A conquista
de Feipiñe a l'arvì a via a l'invaxon do mæximo Giapon: occupao Iwo Jima (frevâ
1945) a março i Statunitensci sbarcon inte Isoe Okinawa. O scontro, aeronavâ e
terrestre, o se protrasse scin a zugno, quande l’isoa a caze', mentre i alliæ
liberavan squæxi tutta a Birmania e aquixivan o dominio assolúo do çê in Ciña.
Nonostante a squæxi totâ destruçion de risorse belliche, o Giappon o
rescistette, capitolando solo doppo l’esploxon, aotorizzâ da-o prescidente
statunitense H. Truman, da bomba atommica in sce-e çittæ de Hiroshima (6 agosto)
e Nagasaki (9 agosto; int'o mæximo giorno l’URSS a l'arvì e ostilitæ contra o
Giappon). A reiza a fu firmâ o 15 d'agosto.

I problemi da paxe ean stæti affrontæ da USA, URSS e Gran Bretagna za into corso
do conflito inte conferençe de Teheran (28 novembre-1° dexembre 1943) e Jalta
(4-12 frevâ 1945) co-a comuña enonçiaçion de di prinçipi ideæ e politeghi e pe a
definiçion, precizâ a Jalta, de rispettive sfee d’influença into mondo. Inta
conferença de San Francisco (25 arvî-15 zugno 1945) fu stabilii i statuti da
futua organizzaçion societaia internaçionâ, e Naçioin Unie. I ministri di Esteri
de URSS, USA, Gran Bretagna e França elaboron i trattæ de paxe inte
l'arvî-luggio 1946.

In sce-o terren streitamente militâ, i protagonisti fun o caro armao, ch'o
liquidò a guæra de trincea e o restituì o primato a l'attacco, e l’aerreo da
bombardamento, l'uso estenscivo do quæ o fu fonçionâ tanto a-a destruçion di
obiettivi militæ quanto a-a demoralizzaçion de popolaçioin e a-o scompaginamento
da vitta civî; so estremmo sviluppo o s'ebbe con l’impiego di miscili (V1 e V2
tedesche inta battaggia d’Inghiltæra) e, tanto ciu, con l’uso de l'arma nucleâ
(conseguia attraverso un’affannosa competiçion scientiffega tra Statunieixi e
Tedeschi) ch'a pose fin a-o conflito arvindo l’era atomica. Inallumieivi fun i
sviluppi de l'industria bellica e applicâ; inte tutti i paixi belligeranti o
sforço produttivo o fu strenno e guaagnante risurtò a coaliçion ciu forte in
sce-o cian economico.

A pratica de l'anientamento do nemigo a l'appâ centrâ into complesso do
conflito. O regimme naçionalsocialista tedesco o l’applicò innançitutto a
l'interno ancon in periodo de paxe, inandiando o pianificao sterminnio de
minorançe raçiæ e politiche. No meno sanguinenta fu a risposta alliâ (pres.,
co-o bombardamento de Dresda e quelli de Hiroshima e Nagasaki), sciben che priva
de motivaçioin ideologiche che caratterizzavan l’aggrescivitæ di primmi. A-a fin
do conflito fu calcolao ciu che 50 mioin de morti (30 inta sola Œüropa), oltre
2/3 di quæ civî. A risposta internaçionâ a-o disegno naçionalsocialista a
divègne efficaxe quande una larga alliança a contrapoze a l'espanscionismo de
l'Asse una coordinâ força de contegnimento e contrattacco; a questa força dette
un apporto a rescistença, saiv'a dî i movimenti de liberaçion de naçioin occupæ
da l'Asse ò de l'Asse mæximo, e ço o contribuì a deliniâ o carattere
sovranaçionâ e etico, oltre che ideologico, da guæra.

E conseguençe politiche da segonda g. s'inseiscian inte questo quaddro. I Stati
Unii d’America ean sciortii definitivamente da-o tradiçionâ isoaçionismo,
sopportando una parte sostançiosa do sforço bellico, e aveivan contribuiio in
moddo decixivo a-a vittoia alliâ, aseguandose pe l’avegnî un rollo preminente
inta politica mondiâ. Pe di âtri versci, l’URSS a l'emerzette da-o conflito
stremâ ma co-in enorme prestigio pe avei bloccao in direçion orientâ
l’espanscion tedesca. Inte una scituaçion inta quæ i âtre potençe vinçitrixe
ascì ean affrite da di giganteschi problemi de ricostruçion, fu in gio a-i doi
grandi stæti che se riorganizzò a vitta politica mondiâ (in sce-o terren
internaçionâ, into 1945 nasceiva l’Organizzaçion de Naçioin Unie, ch'a
l'assegnava un rollo preponderante a 5 potençe vinçitrixe: USA, URSS, Ciña, Gran
Bretagna, França). Into contempo, l’alliança do periodo bellico a se trasformò
rapidamente in rivalitæ portando a una divixon de l'Œüropa e do mondo inte sfee
d’influença; questo nœuvo equilibbrio bipolâ (costituiose inti anni 1945-49) o
l'aviæ contraddistinto a politica mondiâ scin a-a disgregaçion do blocco
sovietico (1989). Inte questo senso, a reünificaçion tedesca (1990) a l'ha
costituio de fæto a soluçion da prinçipâ de pendençe politico-territoriæ arestae
averte doppo o conflito.



https://lij.wikipedia.org/wiki/Segonda_gu%C3%A6ra_Mondi%C3%A2

Segonda guæra mondiâ, conflito into quæ fu coingugeito squæxi tutti i paixi do
mondo, combattúo da-o 1939 a-o 1945. I prinçipæ contendenti fun Gran Bretagna,
França, Stati Unii d’America e Union Sovietica da una parte, Germania, Italia e
Giapon da l'âtra. A fu una guæra totâ sotta diversci aspetti: giograffego,
perché a l'interessò tutti i continenti; economico, perché a costrinse i paixi
coingugeiti a un sforço produttivo sença precedenti; idiologgico, perché
combattua pe di idiæ radicalmente contrapposti; demograffego, perché a
coingugette a popolaçion civî in pâ mezua de forçe militæ.

I presupposti do trattao de Versailles, che addossavan a-a Germania e a
l'Aostria a responsabilitæ da primma guæra, no poeivan a-a longa êse açettæ da-i
Tedeschi; d’âtra parte, e condiçioin finançiaie e territoriæ imposte a-a
Germania, mentre da un lao ean troppo due, da l'âtro no ean suffixente a
impedíne a resurreçion militâ e industriâ. De fæto, e claosole do trattao
costituin o terren de cortua pe una renascita do militarismo e do naçionalismo
tedesco.

Atre menaççe a-a paxe s'andon addensando into corso di anni 1930, mostrando a
deboleçça da Societæ de Naçioin. L’impreiza giapponeize in Manciuria (1931-32),
co-a costituçion do stæto vassallo do Manchoukuo, a l'inferse un primmo corpo
a-o prinçippio da segueça collettiva e a se concluse co-a sciortia do Giapon
da-a Societæ de Naçioin, abbandonâ into 1933 da-a Germania ascì, doppo o
fallimento da Conferença de Zenevia pe o disarmo. Mentre o governo nazista o
dava libera attuaçion a un masciscio incremento de forçe militæ, in violaçion de
limitaçioin imposte da-o trattao de paxe, areston ascì prive de efficaxe
applicaçion e sançioin decretæ da-a Societæ de Naçioin contra l’Italia quande a
l'attaccò l’Etiopia (1935). Quande a Germania o riocupò militarmente a Renannia
(7 março 1936), a fu a Gran Bretagna, int'o spiito proprio da diplomaçia
tradiçionâ votta a un equilibbrio de forçe, pe contrastâ in Œüropa l’influença
de URSS, França e Italia, a negâ o so consenso a un intervento attivo da Societæ
de Naçioin. A sciortia formâ de l'Italia fascista da-a Societæ de Naçioin into
dexembre 1937 a ne sançionò definitivamente a crixi.

A conquista de l'Etiopia a l'aveiva visto a Germania nazista a scianco de
l'Italia fascista: o ligamme o se rafforçò con l’accordio in sce l'annescion
tedesca de l'Aostria (11 luggio 1936), a nascita de l'asse Romma-Berlin
(incontro Hitler-Ciano, 20-24 ottobre 1936), e a comun politica risguardo a
guæra civî in Spagna (1936-39), dove se mezuon pe a primma votta direttamente e
forçe do fascismo e de l'antifascismo eüropeo. Da alloa a scena politica
internaçionâ a fu dominâ da-e manifestaçioin violente da voentæ de potença
germanega. Into março 1938 s'ebbe l’annescion tedesca de l'Aostria. L’accordio
de Monnego do settembre 1938, ch'o l'aotorizzò a Germania a occupâ i Sudeti o
sarvò provvisoiamente a paxe ma, doppo l’annescion di Sudeti, l’occupaçion
tedesca de Boemmia e Moavia, co-a conseguente dissoluçion da Cecoslovacchia (15
março 1939), a reize ciæa a-a classe dirizente britannega l’imposcibilitæ da
polittica de appeasement scin a alloa perseguia. O governo de Londra o l'approvò
di ingenti stançiamenti pe e forçe armæ e a coscriçion obrigatoia. O 22 mazzo
1939 fu concluso a Berlin l’alliança italo-tedesca (notta ascì comme patto d’âçâ
).

O patto de no aggrescion tedesco-sovietico (patto Ribbentrop-Molotov), sciglao o
23-24 agosto 1939, in vista de l'attacco a-a Polonia, o costituì l’antecedente
immediao de l'attacco tedesco a-a Polonia e quindi da nœuva guæra mondiâ. O 1°
settembre 1939 a Polonia a fu invasa; o 3 França e Gran Bretagna deciaron guæra
a-o Reich. L’Italia scin da-o 1° settembre aveiva invece deciarao a ‘no
belligerança’, l’astenscion da-o conflito essendo imposta tanto da
l'imprepaaçion militâ e morâ do paize, quanto da l'ostilitæ da coroña e de gran
parte de mæxime sfee dirizzente fasciste.

Superioî in numero e provviste de mezi coraçæ e de l'appoggio de l'aviaçion, e
forçe tedesche liquidon rapidamente a rescistença da Polonia, che o 15 de
settembre a fu invasa da-e truppe sovietiche ascì. O 28 de settembre (Varsavia a
l'ea cheita o giorno primma) a firma de un trattao fra Germania e URSS a definì
i rispettivi possesci inta Polonia e e zone d’influença de doe potençe in Œüropa
orientâ. Occupæ Lettonia, Estonia e Lituania, i Sovietichi attaccon a Finlandia
(30 novembre), ch'a l'aveiva refiao de cescioin territoriæ e ch'a capitolò doppo
una strennoa difeiza (março 1940).

Respinta da Gran Bretagna e França un’offerta de paxe (6 ottobre 1939), a
Germania a mesciò contra a Danemarca e a Norveggia (9-27 arvî 1940) pe procuâse
una linnia de base pe circondâ a Gran Bretagna. A Danimarca, territorialmente
contigua, a fu occupâ sença rescistença inte poche ôe; o rappido successo de
l'attacco a-a Norveggia o fu dovúo a-a superioritæ aerria da Germania, ch'a ghe
consentì o dominnio do Skagerrak e a sconseggiò l’Amiraliato de Londra da
l'impegnâse a fondo inte una zona lontaña da-e proprie baze.

Con l’attacco contra l’Occidente, començao o 10 mazzo 1940, inti Paixi Basci i
Tedeschi costrenzettan a-a capitolaçion l’eserçito olandeize in 5 giorni. O 13
de mazzo aveivan sfondao ogni difeisa fra Namur e Sedan. O comando françeize,
percose a rottua in sce-a Mœusa a mezuava solo 50 km e a linnia Maginot a l'ea
intatta, o pensò che foise suffixente concentrâ de truppe de riserva, a N e a S
de colonne nemighe de sfondamento, pe tamponâ o versamento e pigiâ ciu tardi
l’offensciva. Ma o no l'ea preparao a sostegnî una guæra manovrâ da-e gren unitæ
coraçæ tedesche. De catastrofe in catastrofe (o Belgio o s'arreize o 28), a
battaggia da Manega a se concluse, o 3 de zugno, co l'ariescia evacuaçion de
truppe britanneghe da Dunkerque. O 5 de zugno, co-a battaggia de França començò
l’urtima fase da campagna de l'Ovest: da-o 5 a l'11 de zugno, l’eserçito
françeize o fu annintao e o 22 de zugno, a Rethondes, a França a firmò
l’armistiçio co-a Germania, e o giorno doppo con l’Italia, intervegnua o 10
zugno.

Tra e conseguençe politiche do crollo françeize gh'è da includde o rafforçamento
de l'asse co-a firma do Patto tripartio (27 settembre 1940) tra Germania, Italia
e Giapon.

O successo radicâ e in mezua no prevista in sce-a França o poze a-o comando
tedesco o problema de un grande sbarco in Gran Bretagna, che, guidâ aoa da W.
Churchill, a l'aveiva respinto de nœuve proposte de paxe (19 luggio 1940).
Hitler e o generâ A. Jodl, aotoî do cian d’invaxon, se propozan ançitutto a
conquista da superioritæ æia in sce-a Manega, in moddo da interdî dieivemente i
ægoe de quello mâ a-a Mariña britannega. Un masciscio attacco æio tedesco,
attuao tra l’8 d'agosto e o 31 d'ottobre (ma scin a-o mazzo succescivo saieivan
proseguii i bombardamenti notturni inte çittæ industriæ), o se concluze con
l’insuccesso. L’aviaçion tedesca, pe a mancança de bombardê a grande aotonomia
de xœuo, a se rivelò impotente a sottopoñe l’intrego territoio nemigo a di
attacchi pesanti, prolongæ e precixi. I Ingreixi, superioî inte l'addestramento
a-o xœuo strategico, se zovon ôtr'a ço do radar, ancon ignotto a-i Tedeschi. O
fallimento da battaggia aerrea d’Inghiltæra o l'ebbe de conseguençe risolutive
in sce l'exito da guæra, perché a Gran Bretagna a mantègne o controllo æio da
Manega e a Germania a dovette renonçiâ a-o cian d’invaxon progettao.

O 10 de zugno l’Italia a l'aveiva diciarao guæra a-a França e a-a Gran Bretagna,
inte l'errâ convinçion che e sciorte do conflito foisan decize. E opiaçioin
(battaggia de Alpi Occidentæ ) contra a França, ormai desfæta, se desgugettan
fra o 21 e o 23 de zugno e fun sospeize o 24 con l’armistizio de Villa Incisa.

Pe l’Italia inte un primmo periodo a guæra a l'ebbe comme tiatro escluxivo o
Mediterrannio: e battagge de Punta Stilo (8-9 luggio 1940) e de Cappo Teüladda
(27 novembre 1940) mostron l’inferioritæ strategica da Mariña italiaña pe a
mancança de nave porta-aerrei; a scituaçion italiaña a s'aggravò urteriomente pe
l’attacco aerreo de sorpreiza contra a flotta concentrâ a Taranto (11 novembre).
Inta battaggia de Cappo Matapan (27-28 março 1941), l’uso notturno do radar da
parte britannega o l'aviæ aggravao a sconfita da flotta italiaña, ch'a no l'aviæ
ciu posciúo contrastâ a superioritæ nemiga.

Inte l'Affrica Orientâ Italiaña l’intrâ de l'Italtia into conflito a portò
l’Asse a contatto con l’Impeo britannego in Egitto, Sudan, Uganda, Kenya,
Somalia, pe una frontea de circa 6000 km. Inte ciu lontañe regioin do so impeo
d’Africa o stæto Maggiô britannego, pe guaagnâ tempo e pe risparmiâ energie e
ommi, o l'abbandonò e zone ciu menaççæ da-a sciacante supeioitæ iniçiâ italiaña:
coscì fu evacuao a Somalia britannega. A controffensciva a fu preparâ
contemporaniamente in Africa Orientâ e in Libbia: into primmo territoio, pe o
netto squilibbrio de forçe opposte, doppo circa un anno e mezo de opiaçioin, a
difeisa italiaña a no poette evitâ a vittoia britannega (6 arvî 1941,
capitolaçion de Addis Abeba; 27 novembre 1941, cheita de Gondar, urtimo
presciddio italian in Etiopia a depoñe i arme).

In Africa settentrionâ, doppo l’occupaçion de Sciddi Barrani a œuvia de
l'Eserçito italian comandao da R. Graziani (12 settembre 1940), i Ingreixi, a-o
comando do generâ A.P. Wavell sferron un’offensciva (8 dexembre 1940-9 frevâ
1941) ch'a se spinse scin a Bengaxi, menaççando gravemente in Africa l’Italia.
L’intervento de rinforçi æii tedeschi e de un rezimento coraçao (Afrika Korps),
a-o comando de E. Rommel o l'invertì i rapporti de forçe: fra o 28 março e o 29
arvî 1941, e forçe britanneghe, inte una scituaçion de netta inferioritæ (tanto
ciu che o governo o l'aveiva disposto che una parte de l'armâ da Cirenaica a
foise inviâ in Grecia), fun costreite a l'abbandon da Cirenaica. Restava in man
britannega Tobruk, importante punto d’appoggio pe e futue opiaçioin, inutilmente
ascidiâ da-e forçe de l'Asse.

A guæra d’aggrescion contra a Grecia intrapreiza da l'Italia o 28 ottobre 1940,
doppo un’iniçiâ penetraçion into settô de l'Epio, pe l’incagnia rescistença
grega a s'ea resciorta inte un sostançiâ fallimento, costrenzendo i armæ
italiañe a retrocedde, subindo forte perdie, in poxiçion ciu vexiña a-i porti de
sbarco. Pe rafforçâ a scituaçion de l'Asse inta region barcanega, compromissa
da-i insuccesci da campagna italiaña in Grecia, Hitler o l'accentuò a prescion
in sce-a Burgaja, che o 1° março 1941 a l'aderì a-o Tripartio; pe frontezzâ e
conseguençe do corpo de stæto antinazista in Iugoslavia (27 março 1941), o 6
d'arvî començò a campagna pe l’occupaçion da Iugoslavia, che o 18 a fu costreita
a l'armistiçio.

Intanto, i armæ tedesche provegninte da-a Burgaia occupâ intron in Traxa; a
linnia Metaxàs (eretta inta zona de confin da Grecia co-a Bulgaja) a fu
rapidamente agïâ e e masse coraçæ tedesche razonsan Salonicco dove, doppo o
rembarco do corpo de spediçion britannego, o 23 d'arvî fu firmao l’armistiçio
tra Grecia e potençe de l'Asse. Padroin de Salonicco, da valle do Vardar e da
conca de Monastir, i Tedeschi occupon doppo una rapida campagna tutta a Grecia
(3 mazzo 1941) e inte 24 giorni fu compia a conquista aerria de Cretta.

Doppo o van tentativo de cegâ a Gran Bretagna e de persuadde a Spagna a-a
collaboraçion militâ, Hitler, into timô de un intervento soviettico contra a
Germania, o decise de invadde l’URSS, ch'a l'aveiva conquistao di territoi a O
(zugno 1940, annescion di stæti balteghi, aquixiçion da-a Romania de Bessarabia
e Bucovina settentrionâ). In gaa sotterrannia co-a diplomaçia sovietica, l’Asse
o conseguì di decixivi succesci in Œüropa centro-orientâ: adexon (novembre 1940)
a-o Tripartio de Ungaja e Romania (seguie da-a Burgaja); doppo l’occupaçion de
Iugoslavia e Grecia, a Vienna o 23 arvî a diplomaçia italo-tedesca a sanciva a
nascita do Nœuvo orde balcanego: condominio de l'Asse in sce-a Slovenia,
assegnaçion da costa dalmata a l'Italia, ch'a l'ótegniva ascì o protettoato in
sce-o ricostituio Monteneigro, di compensci territoriæ inta Iugoslavia a Ungaixi
e Burgai (questi urtimi s’ingrandivan ascì a speize da Grecia).

Consolidâ a proprio favô a scituaçion strategica, a Germania a començò o 22
zugno 1941 e opiaçioin de guæra contra l’URSS. O cian d’attacco (opiaçion
Barbarossa ) o fu quello de totâ anientamento ideao da Hitler, portao a
sottovalutâ a conscistença militâ do nemigo. A strategia de l'Armâ rossa, a-a
quæ se dovette a sarveçça de l'URSS, a fu de impegnâ o nemigo quante ciu a longo
poscibile, sarvo, a-o momento crittico, sottraise a-o combattimento fandose scuo
do spaçio: fun interposte distançe sciña de 250 km, in moddo da esaorî e
formaçioin motocoraçæ, che zonzeivan a-a fin da tappa prive de carburante; ôtr'a
ço, percose çittæ e campagne vegnivan destrute segondo a tattega da ‘tæra
bruxâ’, i complesci coraçæ tedeschi arestavan fermi in atteiza di rifornimenti.
Ascì pe o ritardo imposto a l'avançâ da-i complesci difenscivi da linnia Stalin
, solo che o 10 novembre 1941 e forçe tedesche affronton o scistema difenscivo
de Mosca: quande o 6 de dexembre, doppo di giorni de combattimenti sostegnui
inte ciu avverse condiçioin de climma e de terren, o meccanismo da Wehrmacht
concentrao contra Mosca o cessò de fonçionâ, i Sovietichi s'asbrion inta primma
controffensciva d’uverno.

Inte l’agosto 1941 se manifeston za i effetti politico-diplomatteghi da nœuva
aggrescion tedesca: un accordio anglo-sovietico o portò a l'occupaçion comuña de
l'Iran, indispensabile ponte de transcito pe i rifornimenti che da-a Gran
Bretagna alimenton a rescistença sovietica.

Into frattempo, con l’applicaçion do Lease and Lend Act (11 março 1941), una
poderosa corente de agiutti militæ a-e democraçie a s'ea messa in movimento da-i
USA, dove o Congresso scin da-o 1937 o l'aveiva abbandonao a politica
isoaçionistega dando iniçio a-o riarmo da naçion. O 14 agosto 1941 F.D.
Roosevelt e Churchill s'incontron a Argentia (Tæranœuva) pe a compilaçion da
Carta atlantega, ciæa manifestaçion do propoxito statunitense de parteçipâ
direttamente a-a guæra.

Contra i USA o 27 settembre 1940, a l'undeman da sconfita françeize, o Giapon o
l'aveiva aderio a-o Patto tripartio ch'o-o ligava a Germania e Italia co-o scopo
ch'o servisse a-i so propoxiti de penetraçion inte l'Axia orientâ. In effetti,
l’attezamento de sostançiâ conlaboaçion imposto a-o goerno françeize da-a
Germania o consentì a-o Giappon de sottomette gradualmente into 1940-41 tutta
l’Indociña françeize. Otr'a êse fonte preçiosa de mateie primme, o possesso do
Sud-Est axiatego o doveiva servî pe rescinde ogni contatto di USA co-a Ciña e
l’intrega Axia orientâ, scin a Scingapô; una votta sconfita a Ciña con
l’occupaçion de vie de rifornimento statunieize in Birmania, i Stati Unii
saieivan stæti infin costreiti a riconosce a preminença do Giappon inte
l'Estremmo Oriente. I strepitoxi ma inluzói succesci riportæ da-i Tedeschi inta
campagna de Ruscia de l'estæ-aotunno 1941 aveivan convinto i circoli militæ
niponneghi che a rescistença sovietica a stesse pe crollâ e che foise zonto pe o
Giappon o momento d’inseise into conflito in atto in Occidente. Mentre ch'ea in
corso de trattative diplomateghe con Washington, o 7 dexembre 1941 (un’ôa primma
che avesse lœugo a-a Casa Gianca l’odiença recesta da-a rappresentança
diplomatica giaponeize) o governo do generâ H. Tojo, mediante l’attacco de Pearl
Harbor o dette repentiñamente iniççio, a-a guæra co-i USA (Italia e Germania
intrian in guæra contra i Stati Unii l’11 dexembre). O 10 dexembre, 2 unitæ
britanneghe a grande raggio d’açion, a Repulse, e a Prince of Wales, fun affondæ
into Paxiffego. Inte 4 meixi, o Giappon o l'attuò a parte ciu importante do
programma iniçiâ de espanscion territoriâ in Axia: a Thailandia invaza a se
alliò co-o Giappon (21 dexembre), che da quello territoio o scadenò l’offensciva
contra a Malaysia e Scingapô; Hong Kong o caze' a dexembre, a zenâ fun invase
Birmania, Indie Orientæ Olandeixi, Nœuva Guinea, Salomon e Feipiñe.

Churchill e Roosevelt inta primma conferença de Washington (22 dexembre 1941-14
zenâ 1942) decidettan de concentrâ o sforço prinçipâ de guæra contra a Germania,
a-o fin d’impedî l’attuaçion do so cian de controllo de tutto o potençiâ
economico eüropeo mediante o sciaccamento de l'URSS e de restâ provizoiamente in
sce-a difensciva into Paxiffego. Arestæ con poche coraçæ a dispoxiçion doppo
Pearl Harbor, i USA costruin a ritmo accelerao e portaerrei, pe adeguâse a-e
nœuve exigençe da tattica æronavâ. S'aseguon in tâ moddo o successo contra i
Giapponeixi inte battagge do Mâ di Coali (7-8 mazzo 1942) e de Midway (4-6 zugno
1942), che sventon a menaçça diretta verso l’Aostrallia.

Inta posa invernâ, i Sovietichi aveivan riorganizzao i corpi coraçæ e sorvetutto
rafforçao potentemente l’artigiaja anticaro, mentre e fornitue di
Anglo-americhen seguivan una curva ascendente. In campo tedesco o sforço o vègne
a gravitâ squæxi solo che in sce-o gruppo sud che, a-o comando de F. von Bock, o
l'aviæ dovúo destruzze i armæ sovietiche distribuie fra o Mâ d’Azov e a region
de Kursk, sfondâ tra Voronež e Šachty, in sce-o vertixe de l'ansa do Don (de
fronte a Stalingraddo), quindi, con un movimento de converscion, marciâ verso
Mosca da tergo. O cian difenscivo sovietico o consciderava obiettivo fondamentâ
o mantegnimento do settô de Voronež, pe evitâ l’ingugimento diretto de Mosca da
E. I succesci conseguii a luggio e inta primma decade d'agosto contra o nemigo
in rotta ch'o l'abbandonava, deximao, di immensci teritoi, condussan l’âto
comando tedesco a-a decixon de sottrae a l'armâ coraçâ de von Bock, diretta
verso Stalingraddo, un bon terço di effettivi, pe asbrialo a-a conquista di
petrolli do Caocaso. Coscì a Wehrmacht a s'atrovò a perseguî scimurtaniamente
doi obiettivi separæ l’un da l'âtro da de distançe enorme inte quæ a mancança de
vie de comunicaçion a rendeiva imposcibili i scangi di ommi e di mezi. L’attacco
sovietico lanciao o 19 novembre, aveiva imprexonao a VI armâ tedesca into settô
de Stalingraddo, tra o Don e o Vorga. A controffensciva sovietica d’inverno,
sviluppaase da-o 10 zenâ 1943, a recacciò i Tedeschi (março 1943), in sce-o
medio Donez. L’exito da battaggia de Stalingraddo a segnò a fin de l'impulso
offenscivo tedesco e dette avío a-a guæra de esaorimento, a tutto vantaggio da
coaliçion anglo-russo-statunieize.

A-a campagna de Ruscia piggiò parte di unitæ italiañe: o Corpo de Spediçion
Italian in Ruscia (CSIR), a-o comando do generâ G. Messe (luggio 1941-aotunno
1942), o fu succescivamente integrao con di âtre unitæ scin a razonze l’entitæ
de una armâ (VIII armâ ò ARMIR, Armâ Italiaña de Ruscia), a-o comando do generâ
I. Gariboldi. O combatté, inte de drammatiche condiçioin de inadeguateçça de
mezi, a battaggia difensciva do Don.

O generâ britannego C. Auchinleck, disponendo de truppe do Commonwealth doppo a
capitolaçion de l'Africa Orientâ Italiaña e dœuviando i primmi mezi fornii in
grande mezua da-i Stati Unii, o scadenò un’offensciva (11 novembre 1941-11 zenâ
1942) co-a quæ o l'ariescì a rioccupâ tutta a Cirenaica. O grosso de forçe
mobili de l'Asse o l'aveiva però posciúo mettise in sarvo, e pochi giorni doppo
o comando de l'Asse, riçevui di noteivi rinforçi, o sferrò a terça offensciva
(21 zenâ-10 frevâ 1942), ch'a sorpreize i Ingreixi esaorii e i costrinse a
retiâse da-a Cirenaica, a ecceçion do porto de Tobruk.

Inta quarta e urtima offensciva de l'Asse (27 mazzo-30 zugno 1942), occupâ
Tobruk (21 zugno) e cheita Marsa Matruh, i Ingreixi fun inseguii sciña a l'istmo
de el-’Alamèin , dove o 30 e forçe italo-tedesche s'atteston. O nœuvo comandante
ingleize, B.L. Montgomery, o 23 d'ottobre o sferrò a terça offensciva
britannega, travozendo o 3 novembre o diaframma difenscivo de el-’Alamèin.
L’Asse o perdette l’iniçiativa de opiaçioin; i alliæ l’8 novembre sbarcon in
Argeria e in Marocco, portandose into frevâ 1943 a-i margini da Tunixia, dove a
Mareth e Akarit i Italien se difeizan validamente contra l’VIII armâ britannega.
O 17 arvî-13 mazzo, i Angloamerichen sferron l’offensciva finâ, ch'a l' eliminò
e forçe de l'Asse in Africa. L’11 mazzo, o generâ H.-J. von Arnim o firmò a
reiza di Tedeschi, o 13 de mazzo s'arreise i Italien ascì.

A-o sbarco angloamerican in Marocco e Argeria, feççe seguito a costituçion do
comitáto françeize de libiaçion , capezao da-o generâ C. De Gaulle. Ebban alloa
avío in França e in tutti i paixi occupæ da-i Tedeschi (ma ascì in Italia) e
açioin da rescistença: sciopperi, sabotaggi e a guerriggia di partixen.

Da-o prinçippio do conflito scin a-o mazzo 1945, ebbe lœugo inte l'Atlantego o
confronto tra i alliæ e e forçe de l'Asse pe o controllo de rotte de navegaçion
dœuviæ da-i primmi pe i rifornimenti di armamenti e mateie primme. A-o
prinçippio da guæra o naviggio de superfiçie pesante franco-britannego o l'ea
enormemente supeiô a quello tedesco. A guæra de corsa a scentò doppo
l’eliminaçion da coraçâ tedesca Graf von Spee inti ægoe do Río de la Plata (17
dexembre 1939) e i sottomarin, comme za inta primma guæra, vègnan a costituî o
nerbo da flotta navâ tedesca. A lotta contra i U-Boot a se feççe pe i alliæ
progrescivamente ciu fadigosa: l’armiagio K. Doenitz into 1940 o l'aveiva
costituio a Lorient, in Bretagna, un comando centrâ, che in sce-a base di dæti
informativi recugeiti da l'aviaçion o l'impartiva i ordini a-i sottomæn pe
guidâli, durante a nœutte, a-a preiza de contatto. I Ingreixi provviddan a-a
difeiza munindo de re' paascilui e nave destinæ a occupâ e poxiçioin esterne di
convolli, con de nœuve fregatte a grande aotonomia, co-o scistema de rifornî in
mâ o naviggio de scorta meno effixente, accrescendone l’aotonomia, con l’impiego
de aerrei de ciu grande raggio e, sorvetutto, a traverso a realizzaçion
progresciva de nave portaerrei de scorta. A battaggia a conobbe de faze alterne,
ma inte l'arvî-mazzo 1943, l’introduçion, pe a localizzaçion di sottomarin, de
nœuvi appægi (radar e sonar), a misse in crixi a guæra tedesca a-i convolli di
alliæ, e solo in parte i Tedeschi poettan, verso a fin do 1944, repigiâ o so
cian de guæra a-i convolli applicando a-i U-Boote di nœuvi dispoxitivi
(Schnorchel) che consentivan una prolongâ immerscion, a-o repao da l'offensciva
æro-navâ avversaia.

A-a conferença alliâ de Casablanca (14-24 zenâ 1943) fu deciso l’avertua do
segondo fronte e ghe prevarse a texi do sbarco in Siçilia e de l'invaxon de
l'Italia. Inta nœutte tra o 9 e o 10 luggio 1943, fu sferrao l’attacco anfibbio
contra l’isoa, ch'a caze' o 17 d'agosto. A-a cheita do fascismo (25 luggio 1943)
seguì e trattative do nœuvo governo Badoglio co-i alliæ, che porton o 3 de
settembre, co-a firma de l'armistiçio de Cascibbile, a-a reiza incondiçionâ. L’8
de setembre, con l’annonçio de l'armistiçio, e forçe tedesche occupon a penisoa
e frontezzon o sbarco effettuao o mæximo giorno da-i alliæ a Salerno. Co-a
disgregaçion de superstite forçe armæ italiañe, començò l’occupaçion tedesca da
capitâ, abbandonâ da-o re e da-o governo che a Brindixi pigion contatto co-i
alliæ, a scianco di quæ, o 13 d'ottobre, l’Italia a l'intrò in guæra contra a
Germania, mentre a Salò se formava sotta o controllo tedesco o governo da
Repubbrica Sociâ Italiaña goidòu da-o capo do fascismo Benito Mussolini.

Aretiæse a N de Nappoli, insorta o 27 de settembre, mentre e forçe statunieize
sbarcavan a Ançio (22 zenâ 1944), i Tedeschi oppozan una tenaxe rescistença in
sce-a linnia Gustav, ch'a vègne infin stoccâ co-in attacco a Cascin (11-19 mazzo
1944); seguì l’avançâ alliâ verso Romma, liberâ o 4 de zugno. E forçe tedesche,
abbandonâ l’Italia centrâ, s'atteston in sce-a linnia Gotica longo l’Appennin
tosco-emilian: o fronte apeninnego o crollò doppo una nœuva offensciva alliâ e
l’eserçito tedesco, tra o 9 e o 24 arvî, o fu dexintegrao.

O segondo fronte, recesto da-i Sovietichi pe alleggerî a prescion tedesca, o fu
averto co-o sbarco in Normandia (opiaçion Overlord), mentre o comando tedesco o
l'aveiva concentrao i so sforçi difenscivi in sce-o Passo de Calais, cappolinia
do scurçaiœu pe a Ruhr. O Westwall o fu rinforçao inte l'inverno 1943-44, doppo
a nomina de Rommel a ispettô do Vallo Atlantego. O sbarco o l'ebbe lœugo o 6 de
zugno tra a penisoa do Cotentin e e ciazze do Calvados. E forçe alliæ, a-o
comando de D.D. Eisenhower, ean preponderante a tæra e in sce-o mâ; a mæxima
aviaçion tedesca a poeiva consciderâse finia (into giorno decixivo do sbarco, a
Luftwaffe a l'effettuò 70 sciortie contra e 10.585 di avversai). Concluzase a
battaggia de ciazze co-a rottua de Avranches do 1° d'agosto, i Tedeschi, pe
evitâ l’açerciamento evacuon rapidamente a França sciña a-a Mœusa. O sbarco in
Provença (opiaçion Anvil), do 15 d'agosto, o l'accelleró a marcia alliâ verso E
e o l'apportò forçe nœuve pe i eventi succescivi. O 19 agosto insorse contra i
Tedeschi Pariggi, dove C. De Gaulle o zonse o 25 succescivo. A battaggia de
riconquista da França a l'ea terminâ e stava pe començâ a conquista da Germania.

Co-a terça campagna invernâ do 1943-44 e co-a quarta campagna estiva do 1944, i
Sovietichi, a superioritæ di quæ in sce-i Tedeschi a l'ea ormai noteive in ommi
e in armamenti, s'inverson in sce l'Œüropa orientâ, portandose
contemporaniamente in sce-a Vistola, inti Balchen e in Ungaja, scin a Budapest.

O fallimento de l'offensciva lanciâ a dexembre inte l'âtocian de Ardenne o
l'aggravò a situaçion tedesca, reiza da pœu despiâ da-o scadenamento de
l'offensciva sovietica da Vistola (zenâ 1945), ch'a costrinse i Tedeschi a
recegâ in sce l'Oder, urtima linia de rescistença in sce-o fronte orientâ a
proteçion de Berlin.

In sce-o fronte occidentâ, o 10 março 1945 i alliæ stabilin una primma testa de
ponte in sce-a drita do Ren e o 23, mentre l’URSS a començava a battaggia de
Vienna, pilastro da difeisa tedesca a sud-est, començon con un lanço de
paacheitisti a gigantesca opiaçion finâ de l'otra Ren. Cheita Vienna o 13 arvî,
o 16 i Sovietichi començon a battaggia de Berlin, preiza o 2 de mazzo, doppo o
suicidio de Hitler (30 arvî). O 7 de mazzo, a Reims, fu firmao a reiza sença
condiçioin da Germania a-i Anglo-americhen; o giorno succescivo, a Berlin,
quella a-i Sovietichi.

L’offensciva alliâ into 1943 e l’avançâ statunitense into corso do 1944 aveivan
determinao una nœuva situaçion int'o scacchê bellico do Paxiffego. A conquista
de Feipiñe a l'arvì a via a l'invaxon do mæximo Giapon: occupao Iwo Jima (frevâ
1945) a março i Statunitensci sbarcon inte Isoe Okinawa. O scontro, aeronavâ e
terrestre, o se protrasse scin a zugno, quande l’isoa a caze', mentre i alliæ
liberavan squæxi tutta a Birmania e aquixivan o dominio assolúo do çê in Ciña.
Nonostante a squæxi totâ destruçion de risorse belliche, o Giappon o
rescistette, capitolando solo doppo l’esploxon, aotorizzâ da-o prescidente
statunitense H. Truman, da bomba atommica in sce-e çittæ de Hiroshima (6 agosto)
e Nagasaki (9 agosto; int'o mæximo giorno l’URSS a l'arvì e ostilitæ contra o
Giappon). A reiza a fu firmâ o 15 d'agosto.

I problemi da paxe ean stæti affrontæ da USA, URSS e Gran Bretagna za into corso
do conflito inte conferençe de Teheran (28 novembre-1° dexembre 1943) e Jalta
(4-12 frevâ 1945) co-a comuña enonçiaçion de di prinçipi ideæ e politeghi e pe a
definiçion, precizâ a Jalta, de rispettive sfee d’influença into mondo. Inta
conferença de San Francisco (25 arvî-15 zugno 1945) fu stabilii i statuti da
futua organizzaçion societaia internaçionâ, e Naçioin Unie. I ministri di Esteri
de URSS, USA, Gran Bretagna e França elaboron i trattæ de paxe inte
l'arvî-luggio 1946.

In sce-o terren streitamente militâ, i protagonisti fun o caro armao, ch'o
liquidò a guæra de trincea e o restituì o primato a l'attacco, e l’aerreo da
bombardamento, l'uso estenscivo do quæ o fu fonçionâ tanto a-a destruçion di
obiettivi militæ quanto a-a demoralizzaçion de popolaçioin e a-o scompaginamento
da vitta civî; so estremmo sviluppo o s'ebbe con l’impiego di miscili (V1 e V2
tedesche inta battaggia d’Inghiltæra) e, tanto ciu, con l’uso de l'arma nucleâ
(conseguia attraverso un’affannosa competiçion scientiffega tra Statunieixi e
Tedeschi) ch'a pose fin a-o conflito arvindo l’era atomica. Inallumieivi fun i
sviluppi de l'industria bellica e applicâ; inte tutti i paixi belligeranti o
sforço produttivo o fu strenno e guaagnante risurtò a coaliçion ciu forte in
sce-o cian economico.

A pratica de l'anientamento do nemigo a l'appâ centrâ into complesso do
conflito. O regimme naçionalsocialista tedesco o l’applicò innançitutto a
l'interno ancon in periodo de paxe, inandiando o pianificao sterminnio de
minorançe raçiæ e politiche. No meno sanguinenta fu a risposta alliâ (pres.,
co-o bombardamento de Dresda e quelli de Hiroshima e Nagasaki), sciben che priva
de motivaçioin ideologiche che caratterizzavan l’aggrescivitæ di primmi. A-a fin
do conflito fu calcolao ciu che 50 mioin de morti (30 inta sola Œüropa), oltre
2/3 di quæ civî. A risposta internaçionâ a-o disegno naçionalsocialista a
divègne efficaxe quande una larga alliança a contrapoze a l'espanscionismo de
l'Asse una coordinâ força de contegnimento e contrattacco; a questa força dette
un apporto a rescistença, saiv'a dî i movimenti de liberaçion de naçioin occupæ
da l'Asse ò de l'Asse mæximo, e ço o contribuì a deliniâ o carattere
sovranaçionâ e etico, oltre che ideologico, da guæra.

E conseguençe politiche da segonda g. s'inseiscian inte questo quaddro. I Stati
Unii d’America ean sciortii definitivamente da-o tradiçionâ isoaçionismo,
sopportando una parte sostançiosa do sforço bellico, e aveivan contribuiio in
moddo decixivo a-a vittoia alliâ, aseguandose pe l’avegnî un rollo preminente
inta politica mondiâ. Pe di âtri versci, l’URSS a l'emerzette da-o conflito
stremâ ma co-in enorme prestigio pe avei bloccao in direçion orientâ
l’espanscion tedesca. Inte una scituaçion inta quæ i âtre potençe vinçitrixe
ascì ean affrite da di giganteschi problemi de ricostruçion, fu in gio a-i doi
grandi stæti che se riorganizzò a vitta politica mondiâ (in sce-o terren
internaçionâ, into 1945 nasceiva l’Organizzaçion de Naçioin Unie, ch'a
l'assegnava un rollo preponderante a 5 potençe vinçitrixe: USA, URSS, Ciña, Gran
Bretagna, França). Into contempo, l’alliança do periodo bellico a se trasformò
rapidamente in rivalitæ portando a una divixon de l'Œüropa e do mondo inte sfee
d’influença; questo nœuvo equilibbrio bipolâ (costituiose inti anni 1945-49) o
l'aviæ contraddistinto a politica mondiâ scin a-a disgregaçion do blocco
sovietico (1989). Inte questo senso, a reünificaçion tedesca (1990) a l'ha
costituio de fæto a soluçion da prinçipâ de pendençe politico-territoriæ arestae
averte doppo o conflito.



https://lij.wikipedia.org/wiki/Savona

Puntu de riferiméntu pe chi vö andâ vers'â Rivéa de Pärme, oppüre inte
l'intrutèra.

Ö cappulögu Savuneize ö funxunn-a in ciü da "çentru metrupulitàn" pe' i
culegaménti in curiéra o stradda ferrô in direçiùn dö vexin cunfin françeize e a
Cósta Azurra.

A çittæ a se tröa in-scia Rivéa Ligüre de Punènte, äa cunfluènxa di sciümmi
Lavanestra e Letimbru (numme artificiò daetö int'o Seisentu aö Lavagnöa).

E spiaxe de Sann-a han ottegnüo a Bandéa Blö d'Európa int'o 2002, 2003, 2004,
2005, 2006 e 2007 . Anche ö portö türistegö dö Cü de Bö (a Végia Dàrsena; fòscia
da ö Françeize Quai de bois, da ö vegiu Mö de Casce dö X secolo) ö l'a otegnüo o
ricönuscimento int'i mæximi anni.

Antigö çentrö di Ligüri Sabasî, a çittae a l'è stæta alleä de Cartagine int'a
segunda guêra punica, cuntra Rumma (za alleä de Zena). Doppu differénti
avegniménti alterni, Rumma a suttumette a-a fin Sann-a a l'inçirca int'u 180
p.d.C. e a-a denominn-a Savo, Oppidum Alpinum. Cun l'inprinçipio de migrasiùin
de popöli Germanici, Sann-a a l'intra in decadensa e a vegne distrûta dö tüttö
int'ö 641 da ö re lungubärdu Rotari.

Sann-a a se retìa sciü sutta äi Franchi de Cärlumagnu, divégne cuntéa, e a
riprende a mercantezä in-scio mä. Doppu aspre lotte cu-i piräti saraceni, ch'i
obligàn a l'imbastì diverse töri de avìstamento, a se custituisce Liberu Cumüne
int'o 1191 (Hoc habet ex Coelis, q. sit Saona fidelis ö seiâ ö mottu mediêväle
do Libero Cumüne).

Int'o XI secolo Sann-a, a l'inprinçipiu alleä cu a Repubbrica de Zena, a
l'intraprende düe lotte ma anche forti intréççi cun lé, specialmente cö famiggia
di Campufregusu, che cun di sö espunenti (Giänu I de Campufregusu ma, in
pàrticoläre, Tumäsu de Campufregusu) a çerca d'inciantäghe inn-a scigniurìa
persunä.

E lotte cun Zena i finiàn tragicamente pé Sann-a int'u 1528, cun a definitiva
cunquista de Andrea Dóia. Stu fæto ö provòca 'na quantitæ de mórti e a
demuliçoin de l'antighiscima acropöli cun a Catedräle de Santa Maria de Castellu
(Santa Maria Assunta o, ascì, Santa Maria Maggiû) e in nümerö de custrussiuìn
civili e religiuse, fin'anch'äa ciü grande pôrte de töri de famigge nobili.

Ö disastru ecònomico ö vegne però dal'interamento dùö pòrto (ch'u se stimma o
fuisse, int'u primmo Trexento, int'i primmi 5 du Mâ Mediterraneo pe capacitæ de
pescaggio de grosse nävi da carego).

Aö pòsto do 21% circa dö tesc-üu urban d'a çitae, demulìu leteralmente pria
insce pria e reimpiegö pe'nterä ö bacin purtuäle, a séià custruìa l'impunente
Furtessa du Prìamar, insc'ei rüderi de l'antïgö Oppidum romàn.

Stòicamente a l'a viscüu uùö sôùö mumento de mascimo splendòre ecònomico intr'a
ä fin dö XIII e a meitè dö XIV seculo, ma anch'ö a l'è ricurdä da qarched'un
anche cumme "a çittae di Pappi". Ünn-a de famiggie ciü blasunnæ d'a çittæe, i
Della Rovere, a n'a avüu ben duì: Françesco della Rovere, ch'u seià Pappa Sisto
IV, e sö neu Giulian della Rovere, pappa cun u numme de Giulio II. Prufitandu
d'a parentella cun i Della Rovere, anche i Riario l'aviàn impurtanti puziçiuìn
de putére, cumme Giömu Riario, ch'u divégnià Segnù de Imula e de Furlì.

Sisto IV ö l'è stætu Pappa da Cappella Sistinn-a (inn-a segunda Cappélla
Sistinn-a a l'è propriu a Sann-a, cumme mausuleu di vëgi dö pappa), Giulio II ö
"mecenate" de Michel'Angiu e de Raffaello. Sutta Giulio II i cuminçan o sö
servixu e Guärdie Svissere, ch'ancùn inch'ö i portan in-sce a divisa o blâsùn da
ruvia savuneize.

Int'o 1809 a çittae a riçeive Pappa Pio VII, prixonné de Napuleun Buonapärte, da
ö quäle l'antîga Fossavaria a l'è battezzä Via Pia.

Cun Rumma e Avignùn, Sann-a - cappulögu dö dipartimento françeize n°108 u de
Muntenötte - a l'è staeta a 3a unica ätra sede üficiäle da storia da Gexia.

Int'o 1815 u Cungressu de Vienna u stabiliâ, cuntra u vurèi d'u Guvernu
legittimu (sensa ûn ezercitu pe poreise fä varei), e cuntra u vurèi du Populu,
l'annesciùn d'a cürtiscima Repübbrica Ligüre (zügnu-dixembre 1814) ai territóri
du Reamme de Sardegna, cu-u quäle a intrià in t'o növu Rêgnu d'Itallia da o
1861. Vitóiu Emanuele II u l'aiva definìu pochi anni primma u populu "Canaglia
Genovese", dunque u n'u gh'aea quellu ch'u se ciamieiva ûn raportu de amù fra o
Re növu e a sö Gente.

Sutta l'amministrasiùn Napuleonica du prêfettu Gilbert Chabrol de Volvic, a
çitae a vedde ûnn-a lenta ma següa repreisa, ch'a l'avià cumme nôdu vitäle a
vegnüa da ferruvia e pœ, in t'u 1861, l'avertüa du stabilimèntu de ferrée Tardy
& Benech, semensa da revuluçiùn indüstriäle savuneize.

Int'o periudo tra ö trenta arvì 1974 e mazzu dö 1975 Sann-a a l'è stæta vittima
de "Bömbe de Sann-a" cioè de attentöti terruristici che faxeivan pàrte de ûn
prögetto Naçionale.

Sann-a, Arbénga, Arasce, Nöi, Spotorno, Ôze, U funzo dìa Ciann-a, O Finà, A
Moenn-a d'Arbisseua, D'äto d'Arbisseua, Väze,

U prugettu u l'è du fiurentìn Giuliano da Sangallo, magister petrarum et
picator, giüttò da Mattê De Bixono, magister picator sive picha pietra. In t'u
1500 a u da Sangallo e a sö néu Bernardo i Ansièn d'a sitae i acórdan a
sitadinansa savuneize in benemerensa d'u prugèttu. U sélebre architettu
(1445-1516) u custruìsce ascì, pe' Loenzo o Magnifico, e ville fiurentinn-e de
Poggio Imperiale e de Poggio a Caiano. Sempre d'o Sangallo i sun diversi
trâvaggi a Rumma e a Perüggia. Fra i ätri, a l'è staeta aluggiò in te stu
palassiu a Reginn-a de Spagna Germana de Foix, muggié de Ferdinando II d'Aragona
(che u l'e staetu ospite in t'u Castéllu Növu ), da u 26 zugnu 1507 (in occaxiun
d'u vertixe eurupéu - Cunvegnu de Sann-a ).

Sann-a a l'è a sede vescuvile d'a Diocesi de Sann-a/Nöi. U Santuariu de Sann-a u
rivéste da seculi in-a impurtansa particuläre, cun i pelegrinaggi d'ogni pärte
de l'Itallia. A Madónna de Sann-a a l'è staeta incurunä da Pio VII - prexuné de
Napuleun Buonaparte a Sann-a - int'o 1815. Sann-a a l'è stæta cun Pio VII sede
ufficiäle dö Papätu, cumme Rumma e Avignùn , scibén pe' in periudu sci cürtu.

Ö pòrto de Sann-a ö l'è estremamente impurtante int'e l'ecunumìa dö cappulögu.
Difæti, pe' impurtansa, traffegö de mercansìe e cumme aprôdu de crûxæë, l'è ö
segundö dä Liguria doppu Zena. Tütto ö cumprensóiu purtuäle, trâvaggiandu in
sinergia, ö ófre impurtanti sbucchi au mä pë e indüstrie do Hinterland
piemuntèise e lumbärdu. Sann-a a l'è inn-a çittæe attiviscima int'o settöre
crûxeristigo, cun a sö modèrna ed efiçiente staçiùn marittima de reçente
costruìa, in Project Financing co a cömpagnia de navegasiùn Costa, dunde fan
atualménte scâ diverse ätre cumpagnìe. A Staçiùn Marittima a l'è stæta prugettà
da l'architettö catalàn Ricardo Bofill. A strûtüa a riseìve tütti i anni çirca
800.000 türisti. A quésti se dêvan zunze i passeggeri (quaexi 2.000.000 int'a
sûla aestae - annä 2006) ch'i se imbärcan da ö Terminäle Traghètti de Pórtiu
Vuè. Int'i anni settanta, primma da grande crisi industriäle da chimica e de
l'açò, Sann-a a l'è rivä a êse a 7a çittae d'Italia pe' redditö pro-capite

A ciü seguìa squaddra locäle a l'è quélla dö Sann-a (Savona Calcio). Intra i ciü
grandi campiuìn Savuneixi i van ricurdae Valerio Bacigalupo (naçionäle) e Felice
Levratto (vegnüu famöso pe a putensa dö sö tìu, che suvénte ö sgarbäva e rèi
(ch'i nu l'éan ancùn de nylon). Ö sport de Sann-a ö vanta inn-a Coppa Italia cun
ö Vuè (1922). Ö Sann-a ö l'è rivò, primma dö Girun Ünico, aö quärto pósto in
Serie A. Ai giörni nóstri ö Sann-a ö zöga inta Primma Divixion.

Sann-a a vanta inn-a squaddra de balla-nöu (Ballaneuo) da anni int'a serie A1: a
Rari Nantes Savona. Int'a sö stóia a l'a vintö: 3 Scudetti (1991 - 1992 - 2005);
2 Cöppe LEN (2005 - 2011, l'equivalente d'a "Cöppa UEFA" du futbàll); 3 Cöppe
Italia (1990 - 1991 - 1993)

Ö 6 zügnu 1991 a 11a tappa dö Gìu d'Italia 1991 a l'è rivô a Sann-a cun a vitöia
de Max Sciandri.

Eddy Merckx ö l'è legö aä Ligüria pe' l'avégniméntu foscia ciü misteriusu da sö
carriéra: int'o 1969 , cun indóssö a maggia rösa dö Gìö d'Itallia, ö l'è trûvö
puxitivu a l'antidóping doppu a tappa de Sann-a e ö vêgne squalificö. Ö
abandunn-a a gära cianzendu sensa riêscì a dä spiegaçoin. I culpevulisti i
trôvan a spiegaçoin de inn-a superiuritè cuscì fórte insce i ätri. I inucentisti
i sustégnan l'idéa dö cumplóttö anche pérchè i curridùi, in te stu periòdö dä
stóia dö ciclismö, i accettävan ancùn buttiggétte da beive da ö pübblicö, ch'i
purèivan dunque cuntêgne quarsciasci côssa.

Scindico: Federico Berruti (Centro-Sinistra) dal 30/05/2006 Çentralìn del
comune: 019 83101 Email del comune: informa@comune.savona.it

A Çittæ de Sann-a a l'è stæta decorâ cun a Medaggia d'Oö aö Valöre Militâ , ö 19
settembre 1974, cun a seguènte mutivaçoin:



https://lij.wikipedia.org/wiki/S._Dome%C3%B1ego

Domenego (o Domeñego) de Guzmán, santo, fondatô de l'orde di fræ predicatoî,
patrono di astronnomi, se festezza l'8 de agosto.

O nascette o 24 zugno 1170 da-i nobili Feliçe de Guzmán e Zana de Aza, in
Caleruega (vegia Castiggia), e o fu o minô de trei fræ. A nascita de Domenego a
fu precedua da una vixon da moæ, a-a quæ parse de dovei apartoî un can, che con
una fraxella açeiza o metteiva fœugo into mondo, e a-a mamma ghe parse vedde una
stella sorve a fronte de lê, de mentre ch'o l'ea portao a-o battezzo. A 7 anni o
fu affidao in educaçion a l'arçipræve de Gumiel de Izán so barba, a 15 o començò
a frequentâ e çellebre scœue de Palencia.

L'ea stæto poco avanti stabilio a vitta comun segondo a regola de S. Agostin
into capittolo da cattedrâ de Osma, dove l'ea vescovo don Diego de Acevedo.
Ordinao sacerdote, Domenego o fu membro de quello capitolo de canoneghi regolæ,
e fîto o ne fu nominao sottopriô. A don Diego fu affidao into 1203 una delicâ
miscion da Arfonso IX re de Castiggia, ch'o voeiva maiâ so figgio Ferdinando a
una prinçipessa reâ de Danemarca. Diego o partì e o condusse con lê o Domenego,
ma seppan pe via che a prinçipessa accordâ a l'ea morta. O passaggio pe a
Lenguadoca o rivelò a-i doi viagiatoî i tristi effetti che l'erexia di Arbixeixi
a produxeiva inte quelle regioin. Li o Domenego o ghe vidde un campo d'açion pe
lê, e o ghe travagiò con ardô incredibile, da primma insemme co-o vescovo, da
pœu da solo, essendo questo tornao a-a so sede. Sciben che no ghe manchesse di
agiutti, comme, in Toloza da-o conte de Montfort, e da-o Forco, za alegro
trovadô, da pœu monego çisterçense e infin vesco de Toloza, pù i nemixi ean
forti e paivan invinçibili. L'erexia arbixeize a l'aiva trovao ottimo teren
presso e donne; e pe controbatte a peigoza propaganda o Domenego o l'arecugette
sotta boña ghia in gio a-o santuaio de S. M. de Prouille e zoenette, specce
nobili, molte de quæ se consacron a Cristo. Coscì sorzette un primmo convento de
sœu domenegañe, che professon a regola de S. Agostin. Int'o mæximo tempo di ommi
valenti inte lettie e inte sciençe, e fornii de sollida pietæ, s'unin a-o
Domenego; Peo Cellani o fu o primmo, e o ghe donò a so caza in Toloza.

Ma o Domenego o se sentiva attræto verso Romma. Sei votte o valicò i Arpe. Un
primmo viægio o-o feççe con Diego a Romma presso Innoxenço III, ch'o conobbe e o
l'incoragì a so œuvia inta Lenguadoca. Un segondo viægio o-o compì co-o vescovo
Forco, ch'o gh'andò pe o Conçilio Lateranense. Domenego o parlò a-o pappa
Innoxenço e o l'ótègne da lê di favoî pe a caza de Prouille; ma pe a fondaçion
de un nœuvo orde de religioxi o no l'ótègne pe alloa l'assenso. Tuttavia çelesti
segni riferii da-i storreghi, fra i quæ l'avei o pappa visto o Lateran cazente
ch'o vegniva sorezuo da Domenego, indussan Innoxenço a accordâ a-i nœuvi
religioxi un periodo d'esperimento; fra tanto lê mæximo o ghe dette o nomme de
"fræ predicatoî". A questo segondo viægio assegna i storichi l'incontro de
Domenego con S. Françesco d'Ascixi. Un terço viægio o fu presso Onoio III, ch'o
l'approvò o nœuvo orde o 22 dexembre 1216. Fu questo pappa che'o a-o Domenego
dette l'ófiççio de "meistro do sacro palaçço", occupao scin a ancœu de longo da
un religiozo domenegan. O nœuvo orde o se stabilì in Romma primma a San Scisto,
da pœu a Santa Sabiña vexin a-o palaçço do pappa (Savelli), e a S. Scisto fu
averto a primma comunitæ de moneghe sotta a guidda de arcuñe sœu vegnue da
Prouille. Intanto l'orde o s'estendeiva grandemente in França, Spagna e
Germania; l'Italia, doppo o convento de Bologna fondao into 1218, a l'ebbe case
di domeneghen inte tutte e çittæ che possedeivan di universcitæ ò ean centri
fiorenti de studdi. Inti capittoli generæ, di quæ i primmi doi, into 1220 e into
1221, fun tegnui a Bologna, fu dæto a-i conventi, che za viveivan sotta a regola
de S. Aostin adotâ fin da prinçippio, de nœuve norme ò "constituçioin", e
stabilio oservançe pe i studdi e a regolâ discipliña vixente ancon a-i giorni
nostri.

Domenego o moì in Bologna, a peña çinquantenne, o 6 agosto 1221; a so tomba,
inta gexa de S. Domenego in dita çittæ, a l'è un di tezoi ciu belli de l'arte
italiaña. O fu elevao a-i onoi di artæ in Rieti da Grigœu IX, o 3 luggio do
1234. A S. Domenego se deve l'instituçion do Rozaio.

Into 1963, Soeur Sourire, a cantante monega domenegaña belga, a razonse o primmo
posto da hit parade di Stati Unii co-a cançon "Dominique", sciu san Domenego.



https://lij.wikipedia.org/wiki/S._Aostin

Aorelio Aostin o Agostin, (lat. Aurelius Augustinus), santo, se festezza o 28
agosto.

Dottô da Gexa, filosofo e teologo, vescovo d'Ippoña e santo (Tagaste in Numidia,
od. Sūq-Ahras in Argeja, 13 nov. 354 - Ippoña, od. Bona, 28 ag. 430); o fu un di
quattro grandi dottoî da Gexa occidentâ, dîto "o dottô da Graçia". A so œuvia a
l'ha segnao a stoia da religioxitæ e da filosofia eüropea.

Figgio de un decurion, Patriçio, ancon pagan, e da crestiaña Monnica, o fu
iscrito tra i catecumeni; o compì i studi in patria, a Madaura, da pœu a
Cartagine: periodo da lê descrito comme de abbandon a-e pascioin amoose. Da una
concubiña o l'ebbe into 372 un figgio, Adeodato. A lettua de l’Hortensius
ciceronian o l'attrasse, dixinœuvenne, a-a filosofia, e o l'aderì fîto a-o
manicheismo, presentaoghe comme spiegaçion scientifica de l'universo. O se ne
feççe ançi propagandista a Tagaste, doppo a morte do poæ, e a Cartagine dove o
l'ótègne quarche successo comme retô, e o scrisse o so primmo libbro, De pulchro
et apto (perdúo), in to quæ pâ ch'o se sforçesse a dâ veste filosofica a-o
manicheismo, into quæ o l'ea però arestao semplixe óditô. O passò da pœu,
abbandonando a moæ, a Romma; quindi, sciu raccomandaçion de Scimmaco, comme
professô ófiçiâ de retorica (aotunno 384), a Milan, dove o maüò a crixi spiituâ,
a prœuvo a-a quæ, dimissa a concubiña e renonçiando a-o matrimonio vantaggioso
pe-o quæ inscisteiva a Monnica, o se decise a abbraççâ o crestianeximo, ch'o se
ghe palesava, alloa, comme in pin e perfetto accordio co-a filosofia
neoplatonica e a predicaçion de S. Ambrœuxo. A Cassiciacum (probabilmente
Cassago, inta Briança), dimissose da-a cattedra, o scrisse e primme œuvie
pervegnuene (i dialoghi Contra academicos, De vita beata, De ordine e
Soliloquia) e o començò a compoñe una serie de manuæ de arte liberæ; o fu
battezzao da S. Ambrœuxo a nœutte do sabbo santo (24-25 arvî) do 387. O
trascorse a Romma l'inverno (Monnica a moì a Ostia into novembre) e o tornò a
Tagaste, continuando, inta vitta monastega, a so attivitæ de scritô. Into 391 o
fu ordenao sacerdote a Ippoña, dove, tra a fin do 395 e o 396, o fu consacrao
comme successô da-o vescovo Valeio za proscimo a morte; o mæximo o feççe da pœu
(426) Aostin co-o præve Eraclio. E reliquie, portæ in Sardegna da s. Fulzençio e
âtri vescovi esuli into 486, fun doppo l'invaxon saraxiña trasportæ, pe œuvia do
re Liutprando, a Pavia dove ghe fu eretto o monumento: ma che foisan de lê
quelle ritrovæ into 1695 fu contrastao da-o Muratori e da âtri. Inti 34 anni de
episcopato o tègnan occupao, oltre e cue costante dedicæ a-a so gexa, a copiosa
corispondença (n'è zonto 218 lettie de Aostin, oltre i trattatelli in forma
epistolâ, e 53 dirette a lê), a predicaçion (i sermoin conservæ e notti scinaoa
son ciu de 500), i concilli e e erexie e scismi, a lotta contra i quæ a sciorbì
grandiscima parte de l'attivitæ lettiaia, ch'a l'ha reiso Aostin proverbiâ comme
un no solo di ciu dui e profondi, ma di ciu fecondi scritoî mai existii.

Appunto e polemiche, insemme co-a converscion, l'ordenaçion e a consacraçion,
contrassegnan, a l'ingrosso, ascì di periodi do desgœuggimento do so pensceo.
Co-a converscion commença a polemica contra i manichei, za accennâ inti
"Dialoghi de Casciçíaco" e continuâ inte una serie de scriti pe o ciu
filosofico-religioxi (pres. De quantitate animæ, De libero arbitrio, o libbro VI
De musica, De magistro, De vera religione, De utilitate credendi), inti quæ
vedemmo Aostin passâ gradaamente da l'affermaçion da superioritæ essençiâ da
raxon in sce-a fe', a quella de l'utilitæ e raxoneivieça de l'affiáse a l'
auctoritas fondâ in sce-a rivelaçion e universalmente riconosciua, da Gexa; e
elaborâ insemme a so caratteristega dotriña da conoscença. A feliçitæ, a-a quæ i
ommi aspian, a no se consegue sença o possesso da veitæ. Contra i scettichi, o
l'adœuvia l'argomento prinçipe: se dubito, so de dubitâ, dunque de êse; se
sballio, son (motivo che da çerti storichi da filosofia o vegne indicao tra i
antecedenti do dubbio cartexian: no sfuzze comunque o diverso contesto). Ma a
veitæ a va çercâ in mi mæximo: a l'è a dotriña neoplatonica do ritorno in sce lê
mæxima de l'añima, che, riconosciua a muteivieça do mondo esteiô, percepio da-i
sensci, e a so propria, a s'inandia a riçercâ a veitæ immutabile, pe-a quæ l'è
veo ogni raxonamento veo, e ch'o l'è Dio mæximo. I sensci, dunque, e e paole do
meistro ascì, no fan se no riadesciâ de idee, che son za inte l'añima: no però
into senso da dotriña platonica da reminiscença, ma in quanto in interiore
homine habitat veritas, o parla çoe', in fondo a l'añima, o Meistro interiô, o
Verbo divin; inte l'ommo (in interiore homine) brilla a luxe do veo ch'a doña a
ciaschedun e rationes æternæ, prinçipio e fondamento de ogni giudiçio.

A l'è questa a teoria dîta de l'inluminaçion, che, no do tutto ascceja da
Aostin, a se presta a varie interpretaçioin (segondo che e rationes aeternae se
intendan comme "idee innæ", ò comme "categorie" do giudiçio); lê o se collega
a-a dotriña do "meistro interiô", o Verbo, o solo veo meistro: sci ché o mostrâ
di ommi o l'è solo un preparâ a ascôtâ a voxe do Verbo divin. Queste dotriñe fun
da Aostin mantegnue ascì in te di œuvie posteioî ma o primmitivo entuxiasmo pe
Platon, Plotin e i "platonnichi" (che, se foisan visciui aoa, - o dixe - se
saieivan fæti crestien) e pe i neoplatonichi o s'amermò co-o tempo. A polemica
antimanichea a vègne continuâ in te di âtri scriti (pres. Contra Adimantum,
Contra epistolam Manichæi quam vocant fundamenti) scin a-o voluminoso Contra
Faustum e a di âtri opuscoli scin a-o 405 circa, da pœu sporadicamente in te un
pá de opuscoli e, in parte, into trattatello contra tutte i erexie (De
hæresibus, 428-29).

L'ordenaçion sacerdotâ a l'obliga Aostin a spiegâ a-o popolo i libbri sacri; o
parteçipa ciu intimamente da vitta da Gexa e o vegne a conosce o scisma ch'o
tormenta a gexa africaña. Commença coscì a polemica contro o donatismo, co
l'interessante Psalmus abecedarius contra partem Donati, primmo esempio di
scriti popolarezanti de Aostin (versci de 16 sillabe, abbandon da prosodia e
metrica clascica, assonança in e), da pœu con una serie di œuvie (Contra
epistolam Parmeniani, De baptismo, Contra litteras Petiliani, Contra Cresconium)
scin a-a grande "conferença" de Cartaggine (411; Breviculus collationis cum
donatistis) quindi, con minô frequença de scriti, scin a-o Contra Gaudentium
(420 circa). Inte questa polemica, ch'a-o portò a occupâse de l'ecclexiologia,
Aostin o va a prœuvo a s. Çeprian e s. Ottato mantegnindo fermiscimo o prinçipio
da validitæ e efficaçia obiettiva (ex opere operato) di Sacramenti, a
cattoliçitæ e l'unitæ da Gexa, fœua da quæ no gh'è sarveçça e ch'a l'è corpus
permixtum: ne fa parte saiv'a dî gran e zinzañia, boin e marvaxi, che soltanto
Gexo Cristo o l'ha diritto de separâ into giorno do Giudiçio. Ma mentre a-o
prinçippio, e ancon into 411, Aostin o no voeiva ricore a âtro mezo che a
persuaxon a traverso a discuscion, tuttavia, co-e lezze de Onoio contra i
scismatichi e de fronte a-a so ostinaçion, o cangiò pai: e comme da-a netta
distinçion tra scisma e erexia o passò a definî questa quæ "scisma inveterao",
coscì o l'ammisse a legittimitæ e necescitæ da coerciçion e do ricorso a
l'aotoritæ civî, fissando âtrescì o dovei pe o sovran crestian de attegnîse a-o
magisteio da gexa.

Ma co l'ordinaçion Aostin o se dedica ascì con maggiô intenscitæ a-o studdio da
Bibbia: specialmente do Genexi, passando da l'interpretaçion streitamente
allegorica (De Genesi adversus Manichaeos, 388-90) a quella lettiâ, e insemme de
valô filosofico (De Genesi a litteram liber imperfectus), e de s. Paolo
(Expositio quarundam propositionum ex Epistola a Romanos, Epistolæ a Romanos
expositio inchoata, Expositio Epistolæ ad Galatas, tante questioin trattæ into
De diversis quæstionibus octogintatribus). Cugemmo chì un momento
importantiscimo int'o desguggimento do pensceo teologico de Aostin, e oggetto de
molte discuscioin. Lê o s'è sforçao de mantegnî in primmo lœugo a giustiçia de
Dê, ch'a premmia i boin, saiv'a dî quelli che che credendo se guaagnan un meito,
e ch'a punisce i marvaxi. Ma, doppo un longo sforço, Aostin o vegne a riconosce
che o momento iniçiâ de l'atto de fe', l' initium fidei, ch'o l'è initium
salutis, o no l'è œuvia de l'ommo ma o vegne da Dê: a-o quæ no se pœu tuttavia
rimproverâ arcuña ingiustiçia, se, gratuitamente, o fa graçia a çertidun; mentre
i ommi tutti, inti quæ sorvevive o peccao originâ, no meitan se no a condanna.
Questi concetti appan pe a primma votta con tutta ciareçça, into primmo scrito
posteriô a l'episcopato de Aostin, o De diversis quæstionibus a Simplicianum.
Frûto de questa conquista do so pensceo, che o l'induxe a remeditâ in sce-a so
vitta, se pœu conscidiâ e "Confescioin" (398 circa), inte quæ, âtrescì, se
repiggia âtri doi temi che l'appascioñan: quello da curtua crestiaña e quello di
prinçippi che presezzan a l'interpretaçion da scritua.

A primma costion a l'è da lê affrontâ sotta l'aspeto teorico into De doctrina
christiana (interrotto, ma repiggiao e terminao into 426): comme ascì inte
"Confescioin" Aostin o l'è senscibile a-i peighi da cortua tradiçionâ, pagaña,
ma o vœu sarvâne o bon, ch'o va assonto e fæto proprio da-o crestianeximo.
Coscì, concludendo una longa controverscia, Aostin o l'assegúa co-o peizo da so
aotoritæ a trasmiscion da cortua antiga. Ma inte Confescioin o problema da
memoia (in questa l'è a mezua do tempo) o rebella seigo quello da creaçion.
Aostin o-a ritegne avvegnua into tempo, ançi co-o tempo, da-o ninte, e pe tutte
e cose scimurtaniamente, ma no a-o mæximo moddo: che çerte fun creæ da Dê no in
atto e inta so forma perfetta, ma solo in potença, ò in germe (rationes
seminales, energie latente destinæ a sviluppâse into tempo e a produe, a-o
momento oportun pe ciaschedun, i differenti êsci). A queste concruxoin Aostin o
l'è portao da un nœuvo studio di primmi 3 capittoli do "Genexi" (De Genesi ad
litteram libbri XII, tra o 401 circa e o 415 circa). Da-a rente a-o quæ, tra i
œuvie exegetiche, va mençunao o De consensu evangelistarum (400 circa), e
Enarrationes in Psalmos, e i Tractatus in evangelium Iohannis, recugeite de
sermoin in sce questi libbri. Ma inte "Confescioin" Aostin o l'ha inserio ascì
un'istruçion catechetica (proprio co-o commento a-o "Genexi"), affin a quella da
lê dæta inte un'âtra œuvieta, o De catechizandis rudibus (400 circa).

E o motivo da memoia, ch'o l'appâ inte "Confescioin", o ven importantiscimo inte
un âtro trattao in sce-o quæ Aostin o se affadigò a longo (400 circa -416
circa): o De Trinitate. L'añima a l'è un pensceo (mens) da-o quæ nasce una
conoscença (notitia), e into so rapportase a questa conoscença nasce l'amô che
lê a se porta (amor). Inte l'añima ò, megio, inta memoia, inte l'intelletto e
inta voentæ, inta parte saiv'a dî ciu âta e nobile de lê, ch'a ricorda,
comprende e amma lê mæxima, ma sorvetutto a ricorda, conosce e amma Dê, Aostin o
scorze e "vestixe" da Trinitæ diviña. De questa, criticando tâvotta e formule de
s. Ilaio de Poitiers, o mette in rilevo l'unitæ de sostança, inscistendo in sce
l'inguagiança de træ Persoñe: i opiaçioin ad extra son l'œuvia indistinta de
tutte, ço che se dixe de ciascheduña quante a-a sostança, e ascì a-a sapiença e
di âtri attribuii, l'è comun, inguâ, identico e numericamente un inte tutte;
mentre lô se distinguan e se opoñan segondo e so relaçioin reçiproche. Teoria
che, ciarindo a procescion do Spiito Santo principaliter, sci, da-o Poæ, ma ascì
da-o Figgio, a vègne importantiscima pe o desgugimento da teologia ocidentâ, a-a
quæ Aostin o l'ha ligao o carattere "cristocentrico", conforme a-a tendença
fondamentâ do so pensceo, rondezzante in gio a-a persoña e a l'œuvia do Cristo e
a-a redençion de l'ommo da-o peccao, merce' a graçia. Sciu questi temi scciupò a
polemica con Piaxo, za scandalizzaose in Romma pe l'invocaçion de "Confescioin"
a Dê: da quod iubes et iube quod vis e aoa rifugiaose in Affrica co-o so
compagno Çelestio (che, denonçiao da Paolin de Milan, o fu condannao into 411 da
un concilio locâ, a Cartagine).

Se pœu distingue in questa varie fase: quella iniçiâ, inta quæ Aostin o combatte
ancon soltanto e dotriñe, no i ommi, ch'o sa molto stimæ (De peccatorum meritis
et remissione, a Marçelin, o l. III composto doppo che Aostin o l'ebbe conosciúo
o commento de Pelagio a s. Paolo; De spiritu et littera ad Marcellinum e, a
complemento, pe asserî a necescitæ di œuvie boñe da-a rente a-a fe', De fide et
operibus; nonché o De bono viduitatis, dedicao a Giuliaña, moæ de Demetriade, in
ócaxon da moñegaçion de questa); quella da polemica diretta, provocâ da-e
vexende de Pelagio in Oriente scin a-a condaña da parte do pappa Innoxenço I
(co-a celebre affermaçion che, doppo tanti concilli, ascì Roma locuta est; causa
finita est; utinam aliquando finiatur error) e, doppo o grande concilio de
Cartagine (418) da pappa Zoximo (De natura et gratia contra Pelagium, De
perfectione iustitiæ hominis, contro Çelestio,De gestis Pelagii, De gratia
Christi et peccato originali); quella da lotta contra i pertinaxi difensoî de
Pelagio (De nuptiis et concupiscentia a Valerium comitem, Contra duas epistolas
Pelagianorum, Contra Iulianum, e Contra secundam Iuliani responsionem, o coscì
díto Opus imperfectum, contro o mæximo Giulian de Eclan, interrotto pe a morte
de Aostin), inteiza a-o tempo mæximo a ciarî a so dotriña a-i moneghi de
Adrumeto (De gratia et libero arbitrio, e De coreptione et gratia, dedicæ a
l'abao Valentin) e a combatte i "semipelagien" da Gallia meridionâ, insorti
contra questi scriti (De prædestinatione sanctorum e De dono perseverantiæ).

Questa dotriña aostiniaña do peccao originâ, da graçia e da predestinaçion,
precizaase ma ascì inreddeníase e sponciâ a-e estremme conseguençe inte l'ardô
da polemica, a s'è prestâ a varie e contrastante interpretaçioin. Aostin o
prende e mosse da-a condiçion de Adammo, creao esente da-a morte (posse non
mori, despægio da non posse mori proprio di êsci spiituæ) e da-a concupiscença,
capaxe quindi de no peccâ (o posse non peccare, despægio da-o non posse peccare
di eletti), e inta piña libertæ de optâ pe o ben conformandose a una raxon ch'a
l'aiva o perfetto predominio in sce-i sensci, capaxe âtrescì de perseverâ into
ben, graçie a l'agiutto (adiutorium sine quo non) concessoghe da Dê. Avendo
Adammo peccao, a so corpa a se trasmisse a l'intrego genere uman, divegnúo coscì
massa damnata; peccao de origine, che Aostin o dimostra, fra l'âtro, in base a
l'uzo da Gexa de amministrâ a-i infanti o batteximo ch'o l'anulla a
concupiscença in quante reáto, ma o-a lascia sopravvive actu, coscì che l'ommo,
pù conservando o libero arbitrio, o l'è privao de quella libertas ... quæ in
Paradiso fuit (Enchir. 26-27). Pe poei resciste saiv'a dî a-a concupiscença,
occore aoa un agiutto divin maggiô de quello dæto a Adammo: a graçia a l'è
dunque necessaia pe avei a fe', e questa perché ghe segge quell'amô de Dio, in
quante sommo ben, sença de che no existe ni biatitudine ni vea moralitæ (e no
gh'è pertanto vee virtù fra i paghen). Ma questo soccorso (adiutorium quo) o no
l'è concesso a tutti: Dê, sença arcuña ingiustiçia, ma pe un so gratuito atto de
miseicordia, o prepaa pe çertidun i mezi, piñamente efficaxi, pe conduli a-a
sarveçça a-a quæ o i ha predestinæ ab æterno.

Accusao da-i pelaxen de manicheismo, Aostin tuttavia, comme se vedde, o no
conscidera comme marvaxa a mæxima natua umaña, e o no condaña a procreaçion:
into maiezzo, o mâ o l'è a concupiscentia carnis; e questo ascì o pœu êse votto
a un fin bon, a generaçion di figgi conzonta a-a voentæ da so rigeneraçion
attraverso o batteximo. Ma i figgiœu morti sença de questo, segondo Aostin, no
se sottran a-a peña eterna. Percose a trasmiscion do peccao originâ a se
spiegava ciu façilmente mediante a teoria segondo a quæ l'añima a l'è generâ,
spiituamente, da quella di genitoî (traduxianismo), mentre, ciu conforme a-a so
dotriña de l'inluminaçion, a l'ea l'âtra teoria, da creaçion de ogni añima da
Dio (creaçionismo), Aostin o l'arestò inçerto scin a l'urtimo (De anima et eius
origine, 419-20). E percose l'è ignotto chi segge i eletti, a conceçion
agostiniaña da predestinaçion a coincidde con quella da Gexa comme corpus
permixtum.

A scossa profonda dæta a tutto o mondo roman da l'incurscion de Alarico, e
queimonie di paghen additanti into crestianeximo a caoza de tutti i moæ do
mondo, indussan Aostin a meditâ in sce-a stoia, e a scrive l'âtra de so œuvie
maggioî e ciu celebre doppo e "Confescioin": o De civitate Dei. Into corso da
stoia procedde unie e doe çittæ (Civitas Dei e Civitas terrena), nasciue l'uña
da l' amor Dei usque ad contemptum sui, l'âtra da l' amor sui usque ad
contemptum Dei e predestinæ, a primma a regnâ in eterno con Dê, l'âtra a subî
l'eterno supriççio. Manco quest'œuvia a l'è, in fondo, davei scistematica;
consciente do sviluppo do proprio pensceo, Aostin o pâ invitâ i lettoî a imitâlo
int'o sforço de progredî: do resto o vosse lê mæximo coreze i so eroî (ma
dimostrâ ascì, specie contra i manichei, a so fondamentâ coerença) inte quella
originaliscima rassegna di so scriti che son e Retractationes (426-27). Va
mençunao ancon, breve e belliscimo compendio da dotriña crestiaña, l'
Enchiridium ad Laurentium (De fide, spe, charitate, 421); e va aomanco accennao
o valô lettiaio di so scriti, specce de "Confescioin".

L'interesse educativo de Aostin o no l'è limitao a-i problemi pedagogichi ciu
dibattui da-a Patristega, saiv'a dî a l'utilizzaçion da curtua pagaña inta
formaçion di foenti, e a-i moddi e mettodi de l'educaçion religiosa. Questo o se
connette ciutosto a un tema filosofico fondamentâ inta so speculaçion, quello da
"veitæ inteiô" e quindi co-a dotriña de l'illuminaçion. O processo educativo o
consciste into trâ a-a luxe a veitæ, into ritrovâ Dio-meistro into profondo de
l'añima (Christus intus docet). O meistro veo o l'è quindi solo Cristo, i
meistri terren no pœuan fâ âtro che stimolâ a redescoverta da veitæ mæxima ch'a
l'è in noi comme segno da prezença de Dê. Da-o punto de vista didattico Aostin o
l'accœugge a necessaia propedœütica di "arte liberæ", ma a cortua pe lê a no l'è
indispensabile, percose e virtù crestiañe se realizzan ascì fœua de lô.
Necessaia a l'è invece a cortua religiosa da impartî ascì a-e mente ciu
sgrœuzze: into De catechizandis rudibus Agostin o parla de tâ œuvia educativa,
ponendo in rilevo a fonçion fondamentâ che g'ha in lê l'amô co-o quæ o meistro o
descende a-o livello de l'educando (coscì comme Cristo o l'ha fæto pe l'ommo
fandose ommo) e o vivifica ascì i aspetti ciu elementæ e consueti do fæto
educativo.



https://lij.wikipedia.org/wiki/Rivolu%C3%A7ion_america%C3%B1a

Rivoluçion americaña , rivoluçion de carattere naçionâ e instituçionâ ch'a
l'oppoze e trezze colonnie britanneghe de l'America Settentrionâ a-a moæpattria
e ch'a segnò a nascita di Stæti Unii d'America.

Doppo a Guæra di sett'anni (1756-63), durante a quæ i coloni aveivan sostegnúo
attivamente a Gran Bretagna contra a França, s'ea rafforçao in questi urtimi
l'aspiaçion a-a paritæ co-i çittadin britanneghi e a avei una propria
rapprezentança into Parlamento de Londra. O governo britannego, invece, pe
rafforçâ e nœuve conquiste e ristabilî e finançe statæ, o ribadì o vincolo
coloniâ e o l'inaspì (1763-65) a politica fiscâ (tasce in sce-i çuccai e imposta
de bollo) generando un crescente macontento.

A nœuva lezze in sce-o tê (Tea act) do 1773 e l'introduçion de coscì dite "lezze
intolerabbile" (Coercitive acts), che abolivan e libertæ locæ accentrando o poei
inte moen di aotoritæ politiche e militæ britanneghe, provocon a reaçion di
coloni, che convocon (1774) a Filadelfia o primmo Congresso continentâ.
L'assemblea a proclamò nulle e nœuve lezze, a l'impoze o boicottaggio contra e
merçe britanneghe e a stilò una Diciaraçion di driti di coloni. I succescivi
scontri (1775) tra truppe britanneghe e gruppi rebelli dettan o via a-a
rebellion armâ, ch'a l'assonse i træti de una guæra de libiaçion naçionâ. A
resciscion formâ di rapporti co-a Gran Bretagna a l'avvègne (4 luggio 1776) co-a
Diciaraçion d'indipendença redatta da T. Jefferson, inta quæ se sanciva a forma
repubbricaña do nœuvo paize, s'affermava i driti naturæ e inalienabili de l'ommo
(vitta, libertæ e feliçitæ), o prinçippio da sovranitæ popolâ e o diritto di
poppoli a-a rivoluçion e a l'indipendença. L'ezercito american, guidao da G.
Washington, o l'ótegne un'importante vittoia a Saratoga Springs (1777), ma pe e
sciorte do conflíto fu decixivo l'intervento de França (1778), Spagna (1779) e
Olanda (1780) a-o scianco di rebelli, che sbaraggion o nemigo a Yorktown (1781).
Co-a Paxe de Parigi (1783), a Gran Bretagna a riconobbe l'indipendença de
ex-colonie costituiese inti Stæti Unii d'America.



https://lij.wikipedia.org/wiki/Ricardo_III_d%27Inghilt%C3%A6ra

Unzeximo figgio de Riccardo ducca de York, o nascette o 2 ottobre 1452 a
Fotheringay e into zugno 1461 o divègne ducca de Gloucester. Insemme co-o fræ
Edoardo IV o fuzzì into settembre 1470 in Olanda e con lê o ne tornò into março
1471, guidando l'avanguardia de Edoardo a Burnet e a Tewkesbury, e probabilmente
assascinando Enrico VI e so figgio Edoardo. O fu generosamente compensao da
Edoardo IV, ma o vègne a disciddio co-o proprio fræ Zorzo ducca de Clarence.
Questi, avendo sposao Zabella, figgia maggiô de Riccardo Neville, conte de
Warwick, o pretendeiva de intrâ in possesso de l'intrega ereditæ Neville sciben
Ricardo o l'avesse sposao Anna, figgia minô do mæximo Neville. Ricardo o
l'arestò fedele a Edoardo durante l'urtima conzua do fræ Clarence (1478) e
probabilmente o dette o proprio concorso quande o Clarence o fu giustiçiao. Into
1482 Ricardo o comandò una spediçion in Scoççia, o s'impadronì de Berwick e o
menaççò Edimburgo. O l'ea montao in voxe pe a so lealtæ verso Edoardo, pe a
religioxitæ, l'abilitæ de statista e de generâ, sciben ch'o foise ascì notto
comme violento e spietao.

Moindo (9 arvî 1483), Edoardo o lasciò Ricardo custode di so zoeni figgi,
Edoardo V e Riccardo ducca de York. Ricardo, agiuttao da lord William Hastings,
o l'arrestò immediatamente Richard Woodville conte de Rivers e o so fræ uterin
Riccardo Grey, parenti materni do re, rendendose in tâ moddo unico tutô de
Edoardo V. E tentaçioin a-e quæ a-o l'esponeiva una poxiçion scimile ean troppo
grende pe Ricardo ch'o decise de diventâ re. A regiña moæ, savendo de êse, co-i
proppri conzonti, invisa a-i grandi nobili, a no l'oppose nisciuña rescistença e
a se retiò in convento a Westminster insemme co-o figgio minô. O conseggio, no
sospettando i riposti fin de Ricardo, o l'approvò l'arresto di Woodville e o
deciarò Ricardo protettô. Questi immediatamente o segregò Edoardo V inta Tore de
Londra, o licençiò i fonçionai de Edoardo IV, o l'arecugette un forte esercito e
o l'intrigò segrettamente con di grandi lord, con Henry Stafford ducca de
Buckingham e William de la Pole ducca de Suffolk, con Henry Percy conte de
Northumberland e William Fitzalan conte de Arundel, con lord John Howard, lord
Francis Lovel e con di âtri. Hastings e di âtri membri do conseggio, sospettando
de queste manœuvre, tenton de sarvâ Edoardo V, ma Ricardo o i feççe arrestâ (13
zugno), o feççe giustiziâ Hastings immediatamente e sença processo, e 12 giorni
doppo o feççe giustiziâ ascì o Rivers e o Grey. Servindose aoa de menaççe e aoa
de promisse, e co l'asseguaçion, dæta da Thomas Bourchier arçivescovo de
Canterbury, che o figgiœu o no l'aviæ corso nisciun peigo, Ricardo o terrorizzò
a regiña moæ scin a induila a consegnâ l'âtro figgio, o picceno Riccardo, ch'o
fu subbito rinserao in Tore.

O 26 zugno 1483, doppo avei deciarao illegittimi Edoardo IV e i so figgi e doppo
avei fæto escludde da-a descendença i figgi do Clarence a caosa do tradimento de
so poæ, Ricardo o costrinse un parlamento incompleto e convocao irregolarmente a
proclamalo re co-o nomme de Riccardo III. O feççe alloa amaççâ i so doi nevi in
Tore. A so usurpaçion e e primme esecuçioin capitæ aveivan suscitao ciutosto
allarme che oppoxiçion; ma l'ócixon di doi prinçipi a provocò contra Riccardo un
oddio universâ. O Buckingham o se rebellò in favô de Enrico Tudor conte de
Richmond, pretendente do partio de Lancaster; ma a so rebellion a fallì, o fu
aciapao e giustiçiao. Ricardo, sentindo a precarietæ da so poxiçion, o çercò de
conciliase o so primmo parlamento (frevâ 1484) con di provvedimenti economichi e
finançiai, con de lezze contra i doin forçæ a-a coroña (benevolences) e contra a
coruçion e l'intimidaçion inta giustiççia locâ. O concluse a paxe co-a Scoççia,
o l'ótegne o riconoscimento do pappa, de l'arçiducca Mascimilian e de Ferdinando
e Isabella de Spagna, sciben ghe rimanesse ostî a França ch'a l'aveiva dæto
ricetto a-o Richmond e a di âtri exuli. L'unico figgio de Ricardo, Edoardo, o
moì o 9 arvî e Ricardo o proclamò proprio erede John de la Pole, figgio da so
sœu maggiô Elisabetta. E speize pe mantegnî flotte e exerciti comme difeisa
contra una poscibile invaxon do partio de Lancaster da-a França costrinsan
Ricardo, ch'o no s'incallava a convocâ torna o parlamento, a attiase di nœuvi
oddi imponendo di imprestiti forçoxi.

O 16 março 1485 ghe moì a moggê e o propoxito de Ricardo de sposâ a neçça
Elisabetta, sœu di doi prinçipi da lê amaççæ, o provocò una nœuva ondâ
d'indignaçion. O Richmond, avendo lentamente ordio una conspiaçion con tutti i
nobbili macontenti, tanto do partio de Lancaster quanto de quello de York, e
agiuttao da-i dinæ françeixi, o sbarcò o 7 agosto 1485 a Milford Haven con circa
2000 ommi. I Galleixi gh'ofrin caloroso appoggio e sciben pochi nobili ingreixi
s'unissan a lê avertamente, perché Ricardo o l'aveiva piggiao di ostaggi inte
rispettive famigge, a ciu gran parte a promisse d'agiuttâ Enrico e solo
pochiscimi se deciaron in favô de Ricardo. Questi s'avançò contra o Richmond, ma
inta battaggia ch'a l'avègne a Bosworth o 22 agosto 1485, sciben ch'o re o
l'avesse a megio poxiçion e un esercito ben ciu nomioso, e so truppe scombattèn
sença entuxiasmo e i Stanley passon improvvisamente a-o nemigo. Ricardo o fu
sconfito e o moì combattendo insemme co-i pochi amixi che gh'areston fedeli.



https://lij.wikipedia.org/wiki/Qo%C3%A8let

O libbro de Qoèlet o l' è un testo dell' Antigo Testamento da Bibbia. Se tratta
de un libbro sapiensale, comme quello de Giobbe e o Siracide. Scrito
originaiamente in ebraico, se ritegne che o vagghe datou ao III secolo avanti
Cristo. O nomme o ne vegne dall' ebraico qahal che o designava chi parlava in te
assemblee; in latin o l' è stæto tradotto con ecclesiaste. L' autore o l' è
ciammou all' inisio re de Gerusalemme e figgio de Davide: se tratta de unna
finsion che a serve a attribuî o libbro a Salomon, pe azzunzighe prestigio.

O Qoèlet o l' è diviso in dozze capitoli. Tema do libbro a l' è a vanitæ dell'
existensa umana, insemme ao mistero dell' aldilà (a propoxito do quale no vegne
dæto da questo testo e següesse presenti in te atri scriti biblici). L' esegesi
a conscidera questo testo un' opera de tranzision, in ta quale e basi
tradisionali do pensiero ebraico no forniscian ciü risposte adatte; squæxi unna
preparaçion ao Növô Testamento. Sciübben che se segge çercou unna parentela con
a filosofia clascica, stoica, cinica e epicurea, l' autore o resta comunque
lontan dä mentalitæ di pensatôi greci. Quarche autore ha trövou parallelismi con
temi dell' epopea de Gilgamesh o atri testi mesopotamici; ma no l' è mai stæto
dimostrou unna derivaçion diretta. Çerte fraxi do Qoèlet son diventæ famose,
comme Vanitas vanitatum et omnia vanitas o ancun Nihil sub sole novum.



https://lij.wikipedia.org/wiki/Primm-a_guera_Mondi%C3%A2

Primma guæra mondiâ, conflito de dimenscioin intercontinentæ, combattúo da-o
1914 a-o 1918. Innescâ da-e prescioin naçionalisteghe e da-e tendençe
imperialisteghe cortivæ da-e potençe eüropee a partî da-a segonda meitæ do 19°
sec., a l'ingugette 28 paixi e a vidde contrapposte e forçe de l'Inteiza
(França, Gran Bretagna, Ruscia, Italia e so alliæ) e i Impei Centræ
(Aostria-Ungaja, Germania e so alliæ). A l'assonse una dimenscion mondiâ da-o
punto de vista di tiatri di scontri ascì: se combattè, oltre che in Œüropa, inte
l'Impeo ottoman, inte colonnie tedesche in Axia e in sce tutti i moæ. E battagge
decixive se desgugettan in Œüropa, in sce 5 fronti: quello ocidentâ, tra França
e Germania, longo a Marna e a Somme; l’orientâ, ò russo, esteizo e privo de
barree naturæ; o meridionâ, ò serbo; l’aostro-italian, in sce-e Alpi orientæ e
inta Carnia; o grego, a N de Salonicco.

Inti primmi anni do 20° sec. andon deliniandose doi blocchi contrapposti: França
e Gran Bretagna, da una parte, assádòn a so alliança inte l'Inteiza cordiâ
(1904) e porton into so campo, progrescivamente, Ruscia, Giappon e Italia; da
l'âtra, i ‘impei centræ’, Aostria-Ungaja e Germania, ligon a liatre l’Impeo
ottoman. Inti mæximi anni e crixi internaçionæ se feççan ricorente, in particolâ
a prœuvo a l'annescion da Bosnia-Erzegovina da parte de l'Aostria-Ungaja (1908),
ch'a l'alimentò i scontri inti Balchen, prinçipâ fogoâ de tenscioin insemme co-a
competiçion franco-tedesca, açeiza da-a sconfita françeize de Sedan do 1870. A
question de Alsaçia e Loræna, a rivalitæ navâ anglo-tedesca, l’indebolimento de
l'Impeo ottoman doppo e guære balcaniche e o problema di streiti, i irredentismi
balcaneghi, a crixi de l'Impeo aostro-ungægo e i aspiaçioin italiañe ean tutti
fatoî che menaççavan a paxe eüropea. A caosa descadenante da guæra a fu
l’assascinio, a Sarajevo, pe man de un’organizzaçion patriottica e naçionalista
serba, de l'arçiducca Francesco Ferdinando d’Asburgo, erede a-o trono
aostro-ungarico (28 zugno 1914).

Doppo l’attentao, l’Aostria-Ungaja, ótegnua man libbera da-a Germania, a lançò
un ultimatum (23 luggio 1914) a-a Serbia, ritegnindola coresponsabile. Mentre e
cançelaje eüropee, specce o ministro di esteri britannego E. Grey, s'impegnavan
pe trovâ una soluçion paxiffega, o 28 luggio l’Aostria a deciarò guæra a-a
Serbia. A cadeña de alliançe a feççe preçipitâ a scituaçion: a Ruscia a rispose
con una mobilitaçion generâ. a Germania a deciarò guæra a-a Ruscia (1° agosto),
da pœu a-a França (3 agosto), quindi a violò a neütralitæ de Luscemburgo e
Belgio (1-4 agosto); quest'atto de força o decise l’ingresso in guæra da Gran
Bretagna contra a Germania. Poche settemañe doppo (23 agosto) o Giappon ascì o
l'intrò into conflito, in quante alliao da Gran Bretagna; França, Gran Bretagna
e Ruscia sançionon co-o Patto de Londra (4 settembre 1914) una vea e propria
alliança. A Turchia, timorosa da Ruscia e ligâ a-a Germania, a decretò a ciósúa
di streiti (29 settembre) a-a navegaçion commerciâ e a s'unì (12 novembre) a-i
Impei centræ. o Portogallo o se schierò a-o scianco de l'Inteiza. Segge in
França segge in Germania a soluçion militâ a fu appoggiâ ascì da-i partii
socialisti, iniçialmente in sce de poxiçioin neütraliste. Alliâ di Impei centræ,
l’Italia o l'arestò neütrâ; a mancâ consurtaçion da parte di alliæ e o carattere
offenscivo da guæra ne giustificavan giuridicamente a poxiçion.

O conflito o l'ebbe iniçio con l’offensciva tedesca contra a França attraverso o
Luscemburgo e o Belgio, segondo o cian elaborao into 1905 da A. von Schlieffen,
accugeito da-o cappo de stato maggiô H.J. von Moltke. A Germania, impegnâ in sce
doi fronti, a l'amiava a conseguî una rappida vittoia in sce-o fronte occidentâ,
pontando in sce Pariggi. I ofenscive in Loeña e verso i Ardenne (18 agosto) e
quella in direçion de Sarrebourg e de Morhange (14-19 agosto) lanciæ da-o generâ
françeize C.-J.-J. Joffre fallin. Inta battaggia de frontee (22-25 agosto),
longo o confin franco-belga, a V armâ françeize e o corpo de spediçion
britannego fun battui e costreiti a retiâse. A capitâ françeize a fu sarvâ da-o
contrattacco de Joffre (battaggia da Marna 5-10 settembre), ch'o costrinse i
Tedeschi a ripiegâ a N do sciumme Aisne. Doppo a battaggia de l'Aisne (13-17
settembre), ch'a l'arrestò a spinta franco-ingleize, e forçe contrapposte dettan
iniçio a una serie de manœuvre in direçion do streito de Calais, pe guaagnâ o
controllo di porti in sce-a Manega. A coscì díta ‘corsa a-o mâ’ a s'arrestò inte
Fiandre: respinti scin a alloa da-i Tedeschi i tentativi de agjamento
franco-ingreixi, inte battagge de l'Yser (18 ottobre-10 novembre) e de Ypres (23
ottobre-15 novembre), i alliæ ariescin a evitâ o sfondamento nemigo e a
stabilizzâ o fronte. O banço de perdie o fu a l'incirca de 200.000 ommi in
ciaschedun scheamento. O fronte occidentâ o se fissò in sce una linia trincerâ
ch'a taggiò o continente da-a costa belga scin a-a neütrâ Sviççea; a-a guæra de
movimento di primmi meixi saieivan seguii circa 3 anni de guæra de logoramento
conduta da-e trincee e pontezâ da sciortie offenscive che se concludeivan inte
de carnefixiñe de inusoæ proporçioin, sença scignificativi avançamenti militæ.

A Est, e forçe russe avançæ inta Pruscia orientâ doppo a vittoia de Gumbinnen
(19-20 agosto) subin a catastrofe de Tannenberg (26-30 agosto) e a battaggia di
Laghi Masui (9-14 settembre) determinò a so retiâ da-a Pruscia. Doppo a primma
offensciva russa de Galiçia (18 agosto-11 settembre; i cosacchi a cavallo se
spinzettan in Ungaja), a gravitæ da desfæta Aostriaca a l'indusse i Tedeschi a
intervegnî da-a rente a-i Aostriachi, ma fun costreiti a-o ricegamento (20
ottobre), mentre i Rusci sferravan a segonda offensciva in Galiçia, fra Leopoli
e Przemyśl (18 ottobre-2 novembre). Co-a segonda offensciva de Polonia, curminâ
inta battaggia de Łódź (17-26 novembre), i Tedeschi impedin l’invaxon do proprio
territoio, bloccando into contempo l’offensciva de l'avversaio contra i
Aostriachi. O 23 zenâ 1915 i Aostriachi, appoggiæ da-e forçe tedesche, açercion
e destrussan a X armâ russa a Aogustów (17 frevâ). Cheita Przemyśl, a terça
grande offensciva russa contra i Aostriachi (22 março-10 arvî 1915), curminâ
inta battaggia de Pasqua, a costrinse l’armâ de E. von Böhm Ermolli a ricegâ
derê o crinâ di Carpaççi, dove se stabilizzò temporaniamente o fronte.

O 9 dexembre 1914 o governo italian, in base a l'art. 7 do Trattao da Triplixe,
o domandò a l'Aostria di compensci territoriæ pe a so avançâ inti Balchen, che
fun refiæ. Da-o settembre a l'aveiva intanto inandiao de trattative co-e potençe
de l'Inteiza, precisando e so receste territoriæ (i territoî compreixi entro
l’ærco arpin, scin a-o Quarnâ, e un çerto regimme de aotonomia pe i Italien de
Dalmaçia), che o ministro di Esteri S. Sonnino o portò da pœu avanti con maggioî
preteize insce l’Adriatego, pe garantî a l'Italia a segueça marittima, scin a-a
concruxon do Patto segretto de Londra do 26 arvî 1915, co-o quæ l’Italia a
s'impegnò a arvî i ostilitæ contra l’Aostria entro 30 giorni da-a firma do
protocollo. Denonçiâ o 3 mazzo a Triplixe, a guæra a l'Aostria a fu diciarâ o
24. L’Aostria a l'aveiva predisposto un robusto schiamento difenscivo in sce-e
poxiçioin de confin longo l’Isonço e i ertue do Carso e i mezi offenscivi de
l'esercito italian ean scarsci, raxon pe-a quæ a guæra a l'assonse da subbito un
carattere de logoramento: 4 offenscive insce l’Isonço (23 zugno-7 luggio; 18
luggio-3 agosto; 21 ottobre-4 novembre; 10 novembre-5 dexembre), guidæ da-o
generâ L. Cadorna, no stocon a difeisa nemiga, ma l’Aostria a fu obbligâ a inviâ
in sce-o nœuvo fronte de forçe sempre ciu numiose.

Doppo o sfondamento tedesco in sce-o fronte (battaggia de Gorlice-Tarnów, 1-3
mazzo 1915) e a succesciva riconquista de Przemyśl e Liopoli, o 25 agosto caze'
Brest-Litovsk ascì, mascima forteçça do versante occidentâ de l'Impeo russo. O
cappo de stato maggiô E. von Falkenhayn o l'ordinò (25 settembre) a di gruppi de
l'esercito tedesco de passâ in sce-a difensciva a caosa da prescion produta da
l'offensciva françeize inta Champagne e da necescitæ de forçe disponibile inti
Balchen. A Germania a l'aveiva conseguio un grande successo: i Rusci aveivan
perso circa a meitæ di effettivi, con relativi armamenti, e aveivan dovúo
abbandonâ circa 500.000 km2 de territoio; tuttavia, no ean stæti induti a-a paxe
separâ, comme sperava i generæ P.L. von Hindenburg e F. Conrad. L’intraa da
Burgaja in guæra a scianco di Impei centræ (14 ottobre 1915) a segnò o crollo da
Serbia (battaggia de Kosovo, 24-29 novembre), attaccâ da ogni parte. Fallie in
primaveia ascì e açioin franco-ingreixi inti Dardanelli e a Galippoli, progettæ
da W. Churchill in primmo lœugo pe arvî una via de comunicaçion diretta co-a
Ruscia, o 1915 o se serò co-o rafforçamento de poxiçioin di Impei centræ a
oriente.

Mentre i Anglo-Françeixi ean costreiti a aspetâ a stæ pe lanciâ un’offensciva in
sce-a Somme (pe difetto de materiæ bellichi e no essendo in grao i alliæ Rusci e
Italien de prestâghe agiutto primma), Falkenhayn o pigiò l’iniçiativa de una
grande battaggia de logoramento in sce-o fronte de Verdun, tegnúo da-i
Françeixi, inta persuaxon che a França, demoralizzâ, a l'aviæ domandao a paxe. A
battaggia de Verdun, desgugeitase fra o 21 frevâ e o 24 zugno 1916, a resurtò
una gran vitoia difensciva françeize e scimbolo de l'invinçibilitæ de l'Inteiza,
sciben che a Germania a l'inflisse a l'esercito nemigo ben ciu perdie de quant'a
ne subì, reduxendo insemme a parteçipaçion di Françeixi a-a battaggia da Somme.
O deximpegno de Verdun o vègne da l'offensciva descadenâ da-i Anglo-Françeixi o
1° luggio, inta quæ i mezi missi in dœuvia se rivelon i maggioî scin a alloa
impegnæ e apparse un’arma nœuva, o caro armao. A battaggia da Somme (1°
luggio-23 novembre 1916) a comportò de perdie imponente de ommi e mezi, mentre
inte nisciun ponto s'avançò ciu de 5 km, in sce un fronte de 8-9 km.

O maresciallo aostriaco F. Conrad o l'inandiò in arvî una grande offensciva in
sce-o Trentin contra i Italien, co-a finalitæ de sfondâ o fronte de l'Isonço.
L’offensciva a fu bloccâ da-a difficortæ de l'artigiaja pesante a seguî, in
terren diffiçile, o progresso de l'infantaja; o 14 zugno començò a
controffensciva italiaña, concluzase o 25 co-o ricegamento generâ di Aostriachi.
Superâ a menaçça in sce-o Trentin, Cadorna o mesciò ommi e mezi (27 luggio-4
agosto) da-o Trentin insce l’Isonço e o l'attaccò de sorpreiza i Aostriachi, e
forçe di quæ ean relativamente scarse ascì pe i prelevamenti fæti a favô do
fronte orientâ. L’attacco do 6-17 agosto (sesta battaggia de l'Isonço) o portò
a-a conquista de Goriçia, sença perde però o so carattere de battaggia de
logoramento. Vegnua meno a rottua do fronte a E de Goriçia, a settima (14-16
settembre), l’ottava (9-12 ottobre) e a nona (31 ottobre-4 novembre 1916)
battaggia de l'Isonço rientron int'o schema di impegni de logoramento.

A E, tra o 4 zugno e o 27 agosto in sce un fronte de 350 km fu sferrao in
Volinia l’offensciva de A.A. Brusilov, a quarta e urtima grande offensciva
russa, concepia in origine in fonçion de inleggeimento do fronte italian. I
risurtæ, squæxi nulli contra o settô tedesco, fun grandioxi contra i Aostriachi,
a danno di quæ i Rusci conseguin di noteivi vantaggi territoriæ e sorvetutto
militæ. Intanto avvegniva di importanti mutamenti inte l'âto comando de potençe
centræ: Falkenhayn o fu sostituio o 27 agosto da P.L. von Hindenburg e E.
Ludendorff, esponenti da conceçion strategica de l'anintamento.

Intrao a Romania in guæra contra i Impei centræ o 27 agosto 1916, o comando
russo o se preparò a un attacco d’impeto co-o concorso de truppe romeñe contra
l’Ungaja e a Galiçia co-a spiança d'inflizze a-e potençe centræ una sconfita
decixiva. Conformemente a-a strategia do comando russo, i Romen porton o mascimo
sforço offenscivo inta Transcilvania. Ma Hindenburg o l'aveiva formao do potenti
gruppi de armæ: un a N, inta Transcilvania, sotta o comando de Falkenhayn, e un
a S, in sce-o Danubbio, a-i ordini de A. von Mackensen. menaççao de invaxon in
sce-a so frontea meridionâ, o stato Maggiô romen o l'arrestò l’offensciva inta
Transcilvania e o transferì parte de so truppe verso o fronte meridionâ.
Falkenhayn o 29 settembre o passò a l'offensciva e inte 18 giorni, doppo træ
battagge, a Transcilvania a l'ea liberâ. Nonostante o repiggio de l'offensciva
de A.A. Brusilov (1-15 ottobre), di opiaçioin françeixi pe a riconquista do
territoio perdúo in gio a Verdun, e di açioin italiañe con l’ottava e a nona
battaggia de l'Isonço, o stato maggiô tedesco o començò una vasta opiaçion che,
doppo a battaggia de l'Argeş (1-3 dexembre) e o riconzonzimento de doe gren
armæ, a se concluse con l’occupaçion de Bucarest (6 dexembre).

Into Caocaso, in Iran e in Mesopotamia, Rusci e Britanneghi agivan in direçion
de Baghdad. I eserciti do zar avançon, a prœuvo a ciu succesci, scin a-i laghi
de Van e Urmia (Iran), mentre i Britanneghi, arriæ scin a Kut al-Amarah, in
sce-a sponda scinistra do sciumme Tigri, ghe fun açerciæ e battui o 26 arvî
1916. I Turchi into 1915-16 incontron trei insuccesci into tentativo d’insediâse
in sce-o Canâ de Suez; doppo l’urtimo scacco (agosto 1916), i Britanneghi passon
a-a controffensciva, zonzendo a-e sœugge da Palestiña.

In conseguença de l'accordio franco-britannego do novembre 1913, a flotta
britannega a l'ebbe a difeisa de tutti i oceani, in particolâ do Mâ do Nord, do
Passo de Calais e do baçî orientâ do Mediterrannio; a-a flotta françeize fu
affidao a difeisa da Manega occidentâ e do baçî occidentâ do Mediterranio. o 29
luggio 1914, a flotta da battaggia britannega a l'aveiva razonto Scapa Flow
(Orcadi), base adatta pe intervegnî tempestivamente contra a flotta tedesca.

Into 1914 ebban lœugo o 1° novembre a battaggia de Coronel (Cile), inta quæ
l’armiagio tedesco M. von Speer o l'inflisse a-i Britanneghi una dua sconfita, e
l’8 dexembre 1914 quella de Falkland, inta quæ l’armiagio F.C.D. Sturdee o
l'anintò e unitæ tedesche.

Inta guæra in sce-o mâ i Tedeschi s'avarsan de una nœuva arma, quella do
sottomarin (Unterseeboote, da-o quæ U-Boot ), ch'a feççe a primma comparsa o 22
settembre 1914, a l'âteçça de Hook of Holland, dove trei incroxatoî coraçæ
britanneghi fun affondæ inte pochi menuti. A guæra sottomariña a se rivelò ciu
frutoza de quella de corsa, ma doppo l’affondamento do piroscafo statunitense
Lusitania (7 mazzo 1915), pe evitâ de complicaçioin co-i USA a Germania a-a
sospeize in sce-e coste occidentæ de izoe britanneghe e inta Manega,
mantegnindoa solo che into Mediterranio. Into março 1916 E. von Capelle,
succedúo a-a ghia da Hochseeflotte a A. von Tirpitz, teorego da guæra
sottomariña inlimitâ, o decize de impegnâ e unitæ de superfiçie inte una conduta
de guæra offensciva contra a flotta britannega: o 31 mazzo 1916 ghe fu a
battaggia do Jütland, a sola gran battaggia navâ do conflito. A mariña tedesca a
l'inflisse a-a Grand Fleet ciu danni de quelli riçevui, ma l’effetto strategico
da battaggia o fu a favô da Gran Bretagna, perché a Hochseeflotte a no
s'areizegò ciu in mâ averto. A guæra contra o traffego in sce-o mâ a saiâ
repigiâ in grande da-a Germania o 31 zenâ 1917, ma pe œuvia di soli
sommerzibbili, impiegæ pe a primma votta sença restriçioin.

L’offensciva generâ prevista da-e potençe de l'Inteiza pe a primmaveia do 1917 a
no poe' contâ in sce-o concorso da Ruscia, imbosa da-a rivoluçion de frevâ:
l’attacco de R.-G. Nivelle (9 arvî-5 mazzo), finalizzao a-a rapida rottua do
fronte tedesco, o n'arestò irrimediabilmente compromisso. I Françeixi se
impossesson do Chemin-des-Dames a prexo de sacrifixi tæ che l’offensciva, lonxi
da-o razonze o scopo, a demoralizzò profondamente l’esercito; no s'ariescì manco
a concentrâlo con l’açion in sce-o fronte italian, dove a dexima battaggia de
l'Izonço (12 mazzo-7 zugno) a fu sferrâ doppo a fin de l'offensciva
franco-britannega. I Ingreixi, ben ciu forti di Françeixi, inscistettan pe a
continuaçion da lotta con de finalitæ de sfondamento, ma o nœuvo comandante in
cappo de truppe Françeixi H.-P.-O. Pétain o se gh'oppoze. Fra e opiaçioin parçiæ
intrapreize da-i Françeixi, a fu importante o repiggio do Mort-Homme, presso
Verdun (20-25 agosto), e a battaggia da Malmaison (21-26 ottobre). I Ingreixi,
pressæ da-a guæra sottomariña a oltrança, aveivan interesse a allontanâ i
Tedeschi da-e coste do Belgio e, forti de l'agiutto fornioghe da l'impeo
coloniâ, fun in grao de assumme da lô l’iniçiativa: e truppe britanneghe no
realizzon che di progresci locæ, ma o comando e l’ezercito tedesco ne risurton
duamente provæ. L’attacco de Cambrai (a primma battaggia, 20-23 novembre, in ta
quæ i cari d’assâto fun dœuviæ in massa) a consentì de realizzâ un’avançâ de 10
km de profonditæ in 10 ôe; ma a controffensciva tedesca do 23 a l'annullò inte
'n corpo i vantaggi conseguii da-i avversai.

L’attacco russo sferrao o 1° de luggio nonostante o gradoâ desciorvimento de
l'esercito o 19 luggio, o s'arrestò do tutto sotta l’açion da controffensciva di
Impei centræ e l’occupaçion tedesca de Riga (3 settembre) a segnò o sfacelo
definitivo de l'esercito russo. O 26 de novembre i bolscevichi montæ a-o poei
domandon de trattâ l’armistiçio, stipulao o 15 de dexembre. I negoçiæ de paxe se
conclusan o 3 de março 1918: co-a paxe de Brest-Litovsk a Ruscia a renonçiava
a-e provinçie balteghe, a-a Polonia e a l'Ucraiña. L’8 de frevâ l’Ucraiña ascì a
concluse a paxe, e o 7 de mazzo a Romania.

O repiggio da guæra mæña illimitâ (frevâ) da parte di Tedeschi o l'aspresciò
l’intervento in guæra di USA, che una streita comunança de interesci econommeghi
a ligava a-e potençe de l'Inteiza; o 6 d'arvî 1917 o governo de Washington o
diciarò guæra a-a Germania.

Mentre i sondaggi de paxe da parte di Impei centræ fallivan pe mancança de
accenni concreti a-e rivendicaçioin italiañe (março-mazzo 1917), i esponenti de
naçionalitæ de l'Impeo aostro-ungægo premeivan in senso anti-asbùrzego e o 20
luggio 1917 o Patto de Corfù o fissava e linnie pe a creaçion de un stato
serbo-croato-sloven. In Germania o dexideio de paxe o trovò esprescion inta
moçion votâ a-o Reichstag o 19 de luggio 1917 e ascì o pappa Beneito XV o
l'invocò a concruxon da paxe (1° agosto 1917). Ma i punti de vista ean ancon
troppo lonten perché se zonzesse a un accordio. L’Inteiza, che co-i quattorze
ponti formulæ da-o prescidente di Stati Unii T.W. Wilson, a s'ea dæta un
programma de grande efficaxa propagandistega e morâ e a s'ea orientâ verso a
dissoluçion de l'Impeo aostro-ungarico, a l'ariescì a respinze l’estremmo sforço
aostro-tedesco concentrao in sce-i fronti françeize e italian, determinando
finalmente o prevai di ambienti politichi tedeschi favoeivi a-a paxe.

O generâ Cadorna o l'intrapreize inta primaveia l’offensciva stabilia co-i
alliæ, ma a dexima battaggia de l'Isonço, pù superando de gran longa, sotta ogni
riguardo, e precedente, a no conseguì o sfondamento. Inte l'undexima battaggia
(17 agosto-15 settembre), l’attacco o feççe realizzâ una penetraçion de 10 km
inta difeiza aostriaca. E perdie di Italien risurton maggioî de quelle do
nemigo, che, tuttavia, o ne risentì ciu duamente pe o progrescivo amermâse de
risorse generæ doppo trei anni de guæra. Mentre in Aostria, pe i complementi, se
doveiva ricorî sorvetutto a-i ferii guarii, in Italia gh'ea ancon larghe risorse
inte classe zoeniscime e inte ançiañe (sença consciderâ e risorse materiæ,
sterminæ doppo l’intervento statunieize). Una masciscia offensciva
aostro-tedesca finalizzâ a allontanâ o peigo in sce Trieste e responciâ i
Italien a-o de là da frontea de l'Isonço a començò o 24 ottobre: l’attacco
aostro-germanico o penetrò in profonditæ, travozendo e difeise e razonzendo o
mæximo giorno Caporetto. Cadorna o dette l’ordine de retiâ e a linia d’arresto a
fu stabilia, doppo o convegno interalliao de Peschea e a sostituçion de Cadorna
con A. Diaz, in sce-o Piave; i Italien ariescin a arrestâ l’offensciva
aostro-tedesca scadenâ o 10 novembre insce l’âtocian d’Axiago e sviluppaase in
sce-o Piave e in sce-o Monte Grappa.

Fra e varrie conferençe militæ interalliæ, particolâ importança a l'aveiva avúo
quella de Chantilly do 15-16 novembre 1916 inta quæ s'ea decizo o prinçippio do
muttoo appoggio tra i fronti occidentæ, italian e barcanego. coscì, inte
l'ottobre 1917 fu inviao in Italia un’armâ anglo-françeize, ch'a s'attestò in
sce-o Mincio a imbastîve una linnia de difeiza in sce-a quæ combatte, into caxo
de un urteriô cedimento de quella do Piave.

L’offensciva aostro-tedesca a l'aiva mostrao l’importança de un’union sempre ciu
streita fra i alliæ; into convegno de Rapallo do 7 de novembre, i trei primmi
ministri de Gran Bretagna, França e Italia decidettan l’istituçion de un
conseggio superiô da guæra interalliâ, nœuvo passo longo a via de l'unitæ de
comando.

Into settô balcanico o solo avvegnimento importante in sce-o cian strategico o
fu l’intrâ in guæra da Grecia a scianco de forçe de l'Inteiza o 27 zugno. In
Mesopotamia, i Ingreixi occupon l’11 março Baghdad. In Palestiña o generâ E.
Allenby, travotta a linia turca de Bersabea (1° ottobre), o preize Gazza, Giaffa
e Gerusalemme. L’avançâ de Allenby in sce-a Palestiña a l'ea stæta appoggiâ
efficaxemente da l'açion de guerriggia conduta inta region da T.E. Lawrence
(Lawrence d’Arabia), animatô da rivotta araba contra l’Impeo ottoman.

Doppo l’eliminaçion da Ruscia e da Romania da-o conflito, o comando tedesco o
passò a-a missa a ponto de un cian strategico, elaborao da Ludendorff, pe
conseguî l’annintamento do nemigo attraverso una serie de battagge prepaatoie.
Tra março e zugno fun lanciæ træ offenscive, con grande desccegamento de ommi e
mezi che tuttavia no porton a nisciun di obiettivi strategichi intravisti da
Ludendorff: ni a separaçion di Ingreixi da-i Françeixi, ni a sconfita di
Ingreixi in sce-i porti da Manega, ni a conquista de Amiens, ni o controllo da
valadda de l'Oise. Into fratempo i Statunieixi, pe a prescion alliâ,
decupricavan i effettivi in Œüropa: tra mazzo e zugno sbarcon in França 520.000
sordatti. Da março s'ea realizzao o comando unico inta persoña do generâ F.
Foch, a-o quæ fun affidæ ascì ‘facortæ de coordinamento’ in sce-o fronte
italian.

A primma offensciva a començò o 21 março con un attacco in Piccardia che in 15
giorni de battaggia o guaagnò a-i Tedeschi un’avançâ de 60 km in sce circa
âtretanti de largheçça, con 300.000 ommi perdui da-i soli Ingreixi.

Pe assestâ un nœuvo corpo a-i Françeixi, inta parte opposta a quella dov'ea
dislocao o grosso di alliæ, Ludendorff o scelse a poxiçion do Chemin-des-Dames,
naturalmente forte, ma debolmente occupâ. L’offensciva, començâ o 27 mazzo into
træto compreizo fra Soissons e Reims, a l'ariescì in pin, ascì pe l’impiego de
iprite, e o 1° de zugno i Tedeschi zonzeivan in sce-a Marna menaççando a mæxima
capitâ françeize: Foch o fermò, tuttavia, l’avançâ concentrando a riserva longo
e prinçipæ direttrixe d’urto do nemigo. Sciben ch'a situaçion strategica a no
foise sostançiamente megioâ pe a Germania, i trei succesci de primmaveia aveivan
scosso l’opinion pubbrica, specie in França, che i consciderava presaggi de
vittoia definitiva. Mentre se compiva i preparativi pe o quarto attacco, i
Aostriachi scadenon l’offensciva in sce-o fronte italian.

Into frevâ-março 1918 i unitæ de l'esercito italian poeivan consciderâse
ricostituie: 300.000 ommi e 3000 cannoin aveivan rafforçao o fronte. o giorno de
l'attacco, i Aostriachi avançon contemporaniamente in sce-o fronte montan e in
sce quello do Piave; in sce-o primmo, a difeisa italiaña a l'impoze a-o nemigo
de dexiste da l'offensciva in grande za a seia mæxima do 15; in sce-o segondo
fronte, a seia do 16 zugno l’intervento de riserve italiañe o bloccò ascì
l’attacco aostriaco in sce-o Montello, dove o 19 començò a controffensciva de A.
Diaz, che inte pochi giorni a l'indusse o nemigo a-a retiata. I Italien aveivan
perdúo 90.000 ommi, i Aostriachi 150.000, con enorme consummo de materiæ
bellichi.

Primma che l’offensciva generâ in sce-o fronte occidentâ a començesse, in sce-o
fronte di Balchen o 15 settembre fu sferrao l’offensciva ch'a costrenze' i
Burgai a domandâ l’armistiçio, firmao o 29. In conseguença de questo evento
tutto o scianco meridionâ de l'Impeo aostro-ungægo o l'ea averto a l'invaxon de
l'armâ d’oriente. Inte una scituaçion generâ coscì favoeive Foch o començò
l’offensciva, precedua da di attacchi prepaatoi che determinon a crixi morâ de
l'esercito iñemigo (ciu reparti se ammutinon, molti se impegnon debolmente): tra
o 26 e o 29 settembre i armæ alliæ (de forçe ingente statuniense e britanneghe
ean ormai in França), eseguin di offenscive concentriche da-o Mâ do Nord a-a
Mœusa; o 10 d'ottobre a linnia de fortificaçion Hindenburg a l'ea stoccâ e
superâ ovunque. Tra ottobre e novembre i alliæ responcion progrescivamente e
forçe tedesche da tutto o fronte occidentâ.

L’attacco scadeñao in sce-o fronte italo-aostriaco da-e forçe italiañe o 24
ottobre o l'incontrò rescistença in sce-i monti a caosa do terren e, scin a-o
28, in cianua ascì, pe a piña do Piave, ch'a paralizzò l’açion. Attraversao o
sciumme graçie a una brillante manœuvra do generâ E. Caviggia, o 29 mæximo fu
liberao Vittoio Venneto. O comando aostriaco o començò immediatamente de
trattative pe a reiza incondiçionâ, mentre e forçe italiañe razonzeivan Trento
e, via mâ, Trieste.

In Turchia, o crollo russo o l'aveiva incoraggio i amîe di Zoeni Turchi longo a
fascia eüroaxiatica a N de l'Anatolia: a-a fin de zugno, de truppe turche
occupon Batum, Ardahan, Tabriz e Urmia; a settembre levon a-i Ingreixi o centro
petroliffero de Baku. In sce-o fronte da Mesopotamia, a novembre e forçe
britanneghe occupon a region de Mossul. In Palestiña, o 19 settembre o generâ
Allenby o sferrò l’offensciva tra Rafaāt e o mâ: cheita Tiberiade, Damasco,
Beirut e Aleppo, i Turchi sottoscrissan a reiza incondiçionâ.

A Burgaja a concluse l’armistiçio o 29 settembre 1918, seguia da-a Turchia (30
ottobre). O governo tedesco, in sce sollecitaçion do stato maggiô, o començò o 3
d'ottobre e trattative de paxe in sce-a base di Quattorze ponti; ótegnúo o
consenso generico de T.W. Wilson a nomme di alliæ, o governo costituiose doppo
l’abdicaçion de Ghigermo II o firmò l’armistiçio l’11 novembre a Compiègne. O 3
a Villa Giusti, presso Paddoa, l'ea stæto firmao l’armistiçio italo-aostriaco;
l’11 l’imperatô Carlo I, doppo un estremmo tentativo de trasformâ l’impeo inte
un stato federâ in sce-a base de 4 regni naçionæ (Aostria, Ungaja, Polonia e
territoi iugoslavi), o l'abdicò e o 12 fu proclamao a repubbrica in Aostria, o
16 in Ungaja. E varrie naçionalitæ se davan di governi aotonomi, scicché o vegio
Impeo asburgico o cessava de existe.

Pe stabilî e condiçioin de paxe fu riunia a Conferença de Parigi, ch'a començò
a-a meitæ de zenâ 1919. Gh'ea rappresentao tutti i stati vinçitoî, ma solo a-e
grende potençe – Stati Unii, Gran Bretagna, França, Italia, Giappon – ea
riservao de deliberâ in sce tutte e questioin, mentre i minoî intervegnivan solo
se direttamente interessæ. O programma de paxe britannego, sostegnúo da D. Lloyd
George, o l'amiava a rende inoccoa a Germania e a pigiâghe e colonnie; quello
françeize, impersonao da G. Clemenceau, o tendeiva a inferî un corpo decixivo
a-o tradiçionâ nemigo tedesco, ch'o vendichesse o 1870 e o desse a-a França de
dueive garantie; quello statunitense, propugnao da Wilson, o se concretava inte
una paxe inspiâ a-i prinçippi di quattorze punti, ma o l'urtava contra una re'
d’interesci che ne rendeivan diffiçile l’applicaçion; quello italian o tendeiva
a asseguâ a l'Italia o confin alpin, a supremaçia inte l'Adriatego, una sfea
d’influença balcanica, di compensci coloniæ. O poco entuxiasmo mostrao, in nomme
di grandi sacrifixi sofferti, pe i prinçipi wilsonien, o finì co-o creâ a
l'Italia una scituaçion diplomatica diffiçile.

Se zonse coscì a-i varri trattæ: de Versagge co-a Germania (28 zugno 1919), de
Saint-Germain con l’Aostria (10 settembre 1919), de Neuilly co-a Burgaia (27
novembre 1919), do Trianon con l’Ungaja (4 zugno 1920), de Sèvres co-a Turchia
(10 agosto 1920). A Germania a perse e colonie, a flotta militâ e mercantî e di
distreiti miniai; ghe fu imposto l’obrigo de riparaçioin e o divieto de tegnî un
esercito superiô a 100.000 ommi. Sorzette di nœuvi stati: a Polonia, a
Cecoslovacchia, a Iugoslavia, a Finlandia, a Lituania, a Lettonia, l’Estonia,
l’Albania; e di âtri subin di prefondi mutamenti de frontee. L’Italia a l'ótègne
o confin alpin, ma arestò insolua a costion adriatega co-o nœuvo stato iugoslavo
e quella di compensci coloniæ. Molte costioin fun rinviæ e molte decixoin vègnan
modificæ inti anni succescivi, con di conseguenti motivi de perscistente
agitaçion e irrequeteçça.

In sce-o terren da strategia militâ a primma guæra a segnò una virâ epocâ a
motivo, in primmo lœugo, da diffuxon di arme aotomatiche che reizan estremamente
dispendioso in termini de vitte umañe o tradiçionâ attacco de fantaia ò de
cavallaia a-e postaçioin nemighe; ço o determinò l’evoluçion da-a guæra de
movimento a-a guæra de poxiçion ò de logoramento: lœugo privilegiao de l'aspetto
militâ do conflito o fu dunque a trincea. In sce-o cian de innovaçioin
tecnologiche nascette in questo periodo un di protagonisti di futui confliti, o
caro armao, adotao da-i Britanneghi into 1916. Tra i âtre novitæ relative a-i
armamenti ghe fu i gas asfiscianti (che impozan l’obrigo da maschera antigas),
l’aeroplan (sciben armao de mitragiatrixe, o fu doeuviao pe-o ciu a scopo
ricognitivo), o sottomarin. L’exigença de coordinâ e mœuve di enormi contingenti
in sce un fronte ben ampio a dette lœugo a-o sviluppo de telecomunicaçioin e a-o
masciscio impiego di mezi motorizzæ.

L’adexon de popolaçioin a-e rispettive politiche naçionæ a no fu omogennia ni
continnoa into tempo: o 1917 o fu l’anno de maggiô tenscion sociâ inte molti
stati eüropei (incluza l’Italia); in Ruscia o macontento popolâ o se ligò a-i
dezastri do fronte e a-a determinaçion di rivoluçionai generando a Rivoluçion
d’ottobre.

O dezaxo do doppoguæra, connesso a-o vegnî meno do controllo sociâ e a-e
diffiçile riconverscioin de economie de guæra, o l'investì torna e societæ
eüropee into so insemme. Otr'a-e rivendicaçioin do movimento operaio (che
assonsan ampieçça e radicalitæ inedite), van conscideræ i movimenti di ex
combattenti, i partii e i movimenti contadin (sorvetutto inte l'Œüropa orientâ),
i movimenti de donne (ch'aveivan diffusamente sostituio a-a produçion i ommi
mobilitæ), e nœuve formaçioin politiche. Inte varri paixi (tra i quæ l’Italia,
dove l’esploxon di movimenti de massa a segnò a fin do regimme liberâ e a fu a
l'origine do fascismo), l’insemme de queste tenscioin a caozò di scompensci
politteghi e istituçionæ.

L’Œüropa into so complesso a sciortì da-o conflito indebolia da-e vittime (circa
8 mioin de morti e 20 mioin de ferii), da-e destruçioin, da-i debiti. In sce-a
scena mondiâ, i Stati Unii pe a primma votta ean sciortii da l'isoaçionismo (pe
rientrâghe co-a sconfita do partio de Wilson into 1920) mescciandose inte
vexende politiche eüropee, mentre a Ruscia sovietica a rispondeiva a-o tentativo
de soffocamento durante a guæra civî co-a fondaçion de l'Internaçionâ comunista
(1919).

Ciu in generâ, fallì o tentativo da Societæ de Naçioin (istituia into 1919) de
costruî un organismo pe un nœuvo scistema de rapporti internaçionæ.



https://lij.wikipedia.org/wiki/Perno_endoradicolare

O Perno endoradicolare o l'è un dispoxitivo ch'o vegne misso a l' interno do
canâ radicolare de un dente, pe ancoä una ricostruçion diretta o unna protexi
fissa o ancun pe fermä mediante di appoxiti ancoraggi unna protexi mobile.
Condiçion necessaia a l'è che o dente interessou o segge stæto sottoposto a
terapia endodontica.

Se tratta de unna füxion, preparä da o laboratoio odontotecnico in sce a base de
'n' impronta da bocca do paçiente. L'impronta a vegne piggiä da o mego dentista
con di appoxiti materiali. O perno füso o l' è un tocco ünico comprendente anche
un moncon protexico ch'o serve comme base pe a ricostruçion da coronna do dente.
A votte o moncon o pö incorporä o dispoxitivo pe a ritençion de unna protexi
parçiale mobile. Atre votte perno, moncon e coronna son realizzæ
contemporaneamente, in te un blocco ünico (a coscidita coronna richmond). O
perno füso o l' è preferibilmente realizzou in liga aurea.

In te questo caxo o perno o no vegne realizzou individualmente; pe questo motivo
o no pö esse incorporou in te unna füxion, ma o serve comme base pe unna
ricostruçion effettuä con cemento o materiale compoxito. O perno prefabbricou o
pö esse metallico o in fibbra de veddro o ancon in fibbra de carbonio. Se tende
a preferî, pe e qualitæ biomeccaniche, a fibbra de veddro.



https://lij.wikipedia.org/wiki/Pasqu%C3%A2_Tar%C3%A0ffo

Pasquâ Taraffo dito o Rœua (Zena, 14 novembre 1887 – Bonezaire, 24 arvî 1937),
chitarista.

"Ina seja d'arvî, do lontan 1937, moiva a Buenos Aires un di ciù grandi artisti
che pòssan rende orgogiozi i zeneixi: Pasquâ Taraffo, dito 'o Reua'. Quella seja
Zena e l'Italia perdeivan un òmmo ch'o l'ea o scìmbolo vivo do nòstro
temperamento geniale; un òmmo piccin, sémplice e modesto ma tanto àbile co-a
chitara da diventâ un aoténtico fenòmeno.

I zoveni fòscia credian esagerâ sta paròlla; ma pe-i vegi, pe quelli che
aregòrdan i tempi de Portòia pinha de vitta, quande o Reua o s'òcupàva ciù da
mùxica che da sò ostaja, san còse voeiva dî sentî sunâ o Taraffo. E l'aregòrdan
a-a stessa mainéa anche in América dove o l'ea andæto anche pe acompagnâ a voxe
malencònega do Cappello.

O «Paganin da chitara» - coscì ô ciamàvan - o l'aveiva o grande meito de vegnî
da-o pòpolo, de ésise fæto da solo. A neuv'anni o fava za i primmi acòrdi:
imparæ da sò poæ, un ferâ ch'o l'aveiva misso a-o mondo dozze figgi, di quæ n'ea
sopravisciuo quattro, tutti muxiçisti d'istinto comme lê.

In te l'Ottobre do 1925 i giornali de Buenos Aires anunsiàvan o sò trionfale
debutto in América. Nisciun ô conosceiva ma l'ea bastou che «el señor Taraffo» o
l'avesse pigiou in man a grossa chitara a quatòrze còrde e ch'o l'avesse sunou
«Capriccio arabo» de Tarrega, a scinfonìa da «Norma» e quella da «Semiramide» -
ch'a l'ea o sò cavallo de bataggia - pe suscitâ o ciù cado entuxiaxmo pròpio
into pòpolo ch'o conscidera a chitara comme un strumento naçionale.

Da quello momento o «Reua» o l'ha divizo a sò attivitæ fra l'América e l'Italia.
Lontan da Zena o no poeiva stâ e o reciammo di sò doì figgi, quando o se fava
troppo fòrte, ô costrinzeiva a imbarcase pe ritornâ. Ma un de sti viagi o l'è
stæto sensa ritorno. A-a vigilia de un grande conçerto, a-o Tiatro Coliseo de
Buenos Aires dove o doveiva acompagnâ o sò amigo Mario Cappello, o l'ha dovuo
ese ricoverou all'uspiâ pe urgente operaçion de ulcera. Trei giorni dòppo, a
scensa di òmmi a se dimostrava inùtile contro o destin. Pasquâ Taraffo, a
çinquant'anni, o lasciava sta vitta e o dolô in tutti quelli che l'aveivan
conosciuo.

A «Compagna» de Zena, con ina nobiliscima létera a-a «Famiggia Zeneize», a
reclamava a salma do famozo conçertista pe sepelila con solenitæ into Camposanto
de Stagen. Ma pe tanti motivi no l'è stæto poscìbile. A Zena son in cangio
ritornæ e cae còse do «Reua», compreiza a sò chitara che a sciâ Taraffo e a
figgia Stefania Poggi àn ofrìo a-o Comune



https://lij.wikipedia.org/wiki/Paranco_differen%C3%A7i%C3%A2

Paranco differençiâ o "paranco differençiâ de Weston", dito ascì "argagno a
cadeña", apægio manoâ pe solevâ di peixi composto de 'na taggia fissa a due rœue
o poeze attaccæ che gían insemme, da 'na taggia mobbile e da 'na cheña continnoa
ch'a se gh'ingœugge. E doe poeze da taggia fissa gh'han un diammetro despægio e
sta differença a determina o vantaggio mecannico. O fonçioña tiando co-e moen a
parte lasca da cheña

O panco diferençiâ o fu inventao into 1854 da l'ingreize Thomas Aldridge Weston
partindo da-o prinçippio do moinello differençiâ e sostitoindo a corda co-ina
cadeña sença fin, e o fu construio con l'agiutto de Richard e George Tangye.
Mentre i protottipi di paranchi a cadeña fæti da-i atri no aveivan mai fonçionao
percose dœuviavan de rœue dentæ ch'arestavan incrastæ inte magge da cadeña,
quello do Weston o gh'aiva de pueze co-i bordi da sguscia fæti a onde do mæximo
passo de magge da cheña, de mainea de tegnile a sequæo e da pœu lasciale andâ
sença che s'apontessan. A cheña ascì a l'ea stæta produta co-in nœuvo scistema
de moddo che tutte e magge gh'avessan o passo identico.

Commercializzao comme "Paranco diferençiâ Weston con colisse da cadeña
brevettæ", o vendette 3000 peççi inti primmi nœuve meixi e a l'Espoxiçion
Universâ de Londra do 1862 o guaagnò a medaggia pe originalitæ, pratiçitæ e
successo.



https://lij.wikipedia.org/wiki/Par%C3%B2lle_nostre

A l'é un'opinion diffusa che o vocaboläio o no segge un libbro da lëze, ma un
ingombrante tomo da consultâ quande s'é in te curve co-a lengua scrïta. Eppure
finn-a D'Annunzio o l'aveiva l'abitudine de lëzilo pe rinfrescâ e arricchî o seu
lescico. Defæti amiândoghe drento, a-o vocaboläio, se ghe treuva un muggio de
informassioin; e in ti recanti, dove i caratteri son ciû piccin, là son ascose e
cöse ciû cujose che te mettàn a coae de continuâ a lëze e a çercâ.

Anche noiätri zeneixi gh'emmo i nostri vocaboläi, e ghe n'emmo tanti, compreizo
l'urtimo «Vocabolario delle Parlate Liguri» in quattro parti, che poemo trovâ in
Compagna. Mi chi, però, vorrieiva fâ riferimento a quello ciû famoso, a quello
ch'o l'é staeto definïo o corpus da nostra lengua zeneize: veuggio dî o
«Casaccia». Questo vocaboläio o no l'é o ciû antigo (perché quello ciû antigo o
l'ha scrïto l'Olivieri in to 1841), ma o l'ha sempre unna bella etæ: a segonda
edission ampliâ a l'é do 1876 (un anno façile da tegnî a mente). Ho vosciûo dîve
l'etæ perché coscì l'é ciæo che o Zeneize do «Casaccia» o l'é quello ch'o se
parlâva tanti anni fa: lëzilo ancheu l'é comme tornâ inderrê a un dialetto ciû
antigo e meno contaggiòu dall'italian.

Se ghe demmo un'euggiâ drento, proprio primma de arrivâ ä vocale «A» o sciô
Casaccia o n'avverte ch'o segna con unna croxe quelle parolle che no gh'han 'na
precisa corrispondensa in italian. Ammiæ ben: no son parolle che son solo
diverse dall'italian (comme "deslenguâse", ch'a veu dî «liquefarsi»), ma son
parolle che pe dîle in italian ghe veu tutta 'na frase, 'na spiegassion
completa. Alloa queste son parolle sccette da nostra lengua, quelle che mi
ciammiæ «parolle nostræ». Ammiemole un po' insemme fiândose de indicassioin ch'o
n'ha lasciòu o sciô Casaccia.

A primma cujoxitae a l'é conseguensa do fæto che ä fin dell'euttoçento, quande o
«Casaccia» o l'é stæto compilòu, o viaggiâ o l'ea fadiga e scomoditæ e no gh'ea
né radio né televixon. Coscì trovemmo tra e parolle nostræ o pesto, che o
conosce finn-a i foresti, a prescinseua, che aoa a l'é missa in te 'na scàtoa e
cacciâ in te 'n canto de 'n «supermercòu», e a reginn-a de insalatte o cappôn
magro, che pe accattâlo ghe veu e stacche grasce. Ma a l'é 'na parolla nostrâ
anche l'arzillo do mâ, quell'ödô mæn ch'o rescioa e ch'o fa ancon ciû gustoso o
nostro pescio de scheuggio, se se riesce a trovâlo fresco!

Pe no fâne passâ a coæ de mangiâ, o sciô Casaccia o ne sovven do prebuggiôn, 'na
mescciûa de ortaggi: giæe, gagge ('na specie de cöi garbûxi), porsemmo e ätre
erbette da cheuxe assemme a-o riso pe menestra; o ne informa che i funzi a
funzetto e e articiocche all'inferno son mangiæ de Zena, cuxinn-a de casa
nostra.

Cujosândo in sà e in là se screuve anche che 'na personn-a agrodoçe o l'é un
nobile, ma a torsio e sensa un citto; e che i povei dell'Albèrgo ean diti
bregòuli. Co-a parolla samaretta ò zabetta se indicâva pe desprexo 'na donna
povea e vestïa malamente. E un ch'o no l'ha coæ de travaggiâ de d'euvéi? O l'é
un affestòu, perché pe lë ogni giorno o l'é de festa. Mentre un tipo magro e
secco comme un picco, tutto pelle e ossa, o l'é ciammòu sî-sî. E forse pochi se
immaginn-an che babolli o l'é o nomme schersoso ch'o l'ea dæto ai confræ de
Compagnie mortuäie quande, imbaccuccæ con cappa e cappusso pe no ëse
riconosciûi, andavan a assotterrâ i morti. D'ätra parte, i cappelloin no son
quarche pasta cö pin, ma son i Gesuiti, ciammæ coscì pe o seu grande cappello. E
chi o sa o perché a un tipo ostinòu comme un mû se ghe dïxe testardo comme
casciscia...

Ma ghe n'é anche pe-i figgeu! Sciccomme loiätri son quelli che ne scuriàn via,
quande lô saiàn grendi e niätri vëgi, coscì son dïti scaccianoî. E niätri grendi
se piggemmo a rivincita ciammando i ciû piccin, i urtimi nasciûi in casa, pe
intendise quelli pin de vissi, con un nomme ch'o l'é un programma: caga in nïo.

Un'ätra parolla nostrâ a l'é méizao, che o l'é 'na specie de gran mandillo,
stampòu con disegni coloræ, che e donne liguri de bassa condission sociale
portavan in sce-e spalle. Aoa o méizao o se deuvia pe decorâ e muagie de stanse
e o se ciamma «mesero» ò «mezzaro» in italian. E gh'é anche l'öffizieu, un çerin
arëlòu che i figgeu aççendeivan in to giorno di morti. E no se peu parlâ de
parolle nostræ sensa nominâ a creusa, quella stradetta streita tra doe muage,
che proprio a no l'ha 'na tradussion in italian - l'é stæto proposto de tradûla
«crosa».

Anche in ti verbi s'asconde de parolle nostræ. Quande se ciamma 'na personn-a
non pe nomme, ma scigoandoghe de derrê, ebben in Zeneize se dixe con unna sola
parolla: siâ a quella personn-a. Ancon, avvoxâ unna personn-a significa daghe
famma, fâne corrî o bon nomme; tant'é vëa che o dïto «avvoxæme che sö dûxe» o ne
lascia intende che, a son de parlâne ben, un o peu diventâ famoso anche sensa
nisciun merito.

E ghe ne saieiva ancon da dî e da contâ, ma se veuggio andâ comme o scento,
parolla nostrâ pe indicâ 'na gran velocitæ, me resta solo da mensunâ o Päxo,
ch'o no l'é un palassio qualunque, ma, comme tutti semmo, o l'é proprio o
Palassio Ducale, dove se trasferiemo co-a Compagna.



https://lij.wikipedia.org/wiki/Par%C3%B2lle_nostr%C3%A6

A l'é un'opinion diffusa che o vocaboläio o no segge un libbro da lëze, ma un
ingombrante tomo da consultâ quande s'é in te curve co-a lengua scrïta. Eppure
finn-a D'Annunzio o l'aveiva l'abitudine de lëzilo pe rinfrescâ e arricchî o seu
lescico. Defæti amiândoghe drento, a-o vocaboläio, se ghe treuva un muggio de
informassioin; e in ti recanti, dove i caratteri son ciû piccin, là son ascose e
cöse ciû cujose che te mettàn a coae de continuâ a lëze e a çercâ.

Anche noiätri zeneixi gh'emmo i nostri vocaboläi, e ghe n'emmo tanti, compreizo
l'urtimo «Vocabolario delle Parlate Liguri» in quattro parti, che poemo trovâ in
Compagna. Mi chi, però, vorrieiva fâ riferimento a quello ciû famoso, a quello
ch'o l'é staeto definïo o corpus da nostra lengua zeneize: veuggio dî o
«Casaccia». Questo vocaboläio o no l'é o ciû antigo (perché quello ciû antigo o
l'ha scrïto l'Olivieri in to 1841), ma o l'ha sempre unna bella etæ: a segonda
edission ampliâ a l'é do 1876 (un anno façile da tegnî a mente). Ho vosciûo dîve
l'etæ perché coscì l'é ciæo che o Zeneize do «Casaccia» o l'é quello ch'o se
parlâva tanti anni fa: lëzilo ancheu l'é comme tornâ inderrê a un dialetto ciû
antigo e meno contaggiòu dall'italian.

Se ghe demmo un'euggiâ drento, proprio primma de arrivâ ä vocale «A» o sciô
Casaccia o n'avverte ch'o segna con unna croxe quelle parolle che no gh'han 'na
precisa corrispondensa in italian. Ammiæ ben: no son parolle che son solo
diverse dall'italian (comme "deslenguâse", ch'a veu dî «liquefarsi»), ma son
parolle che pe dîle in italian ghe veu tutta 'na frase, 'na spiegassion
completa. Alloa queste son parolle sccette da nostra lengua, quelle che mi
ciammiæ «parolle nostræ». Ammiemole un po' insemme fiândose de indicassioin ch'o
n'ha lasciòu o sciô Casaccia.

A primma cujoxitae a l'é conseguensa do fæto che ä fin dell'euttoçento, quande o
«Casaccia» o l'é stæto compilòu, o viaggiâ o l'ea fadiga e scomoditæ e no gh'ea
né radio né televixon. Coscì trovemmo tra e parolle nostræ o pesto, che o
conosce finn-a i foresti, a prescinseua, che aoa a l'é missa in te 'na scàtoa e
cacciâ in te 'n canto de 'n «supermercòu», e a reginn-a de insalatte o cappôn
magro, che pe accattâlo ghe veu e stacche grasce. Ma a l'é 'na parolla nostrâ
anche l'arzillo do mâ, quell'ödô mæn ch'o rescioa e ch'o fa ancon ciû gustoso o
nostro pescio de scheuggio, se se riesce a trovâlo fresco!

Pe no fâne passâ a coæ de mangiâ, o sciô Casaccia o ne sovven do prebuggiôn, 'na
mescciûa de ortaggi: giæe, gagge ('na specie de cöi garbûxi), porsemmo e ätre
erbette da cheuxe assemme a-o riso pe menestra; o ne informa che i funzi a
funzetto e e articiocche all'inferno son mangiæ de Zena, cuxinn-a de casa
nostra.

Cujosândo in sà e in là se screuve anche che 'na personn-a agrodoçe o l'é un
nobile, ma a torsio e sensa un citto; e che i povei dell'Albèrgo ean diti
bregòuli. Co-a parolla samaretta ò zabetta se indicâva pe desprexo 'na donna
povea e vestïa malamente. E un ch'o no l'ha coæ de travaggiâ de d'euvéi? O l'é
un affestòu, perché pe lë ogni giorno o l'é de festa. Mentre un tipo magro e
secco comme un picco, tutto pelle e ossa, o l'é ciammòu sî-sî. E forse pochi se
immaginn-an che babolli o l'é o nomme schersoso ch'o l'ea dæto ai confræ de
Compagnie mortuäie quande, imbaccuccæ con cappa e cappusso pe no ëse
riconosciûi, andavan a assotterrâ i morti. D'ätra parte, i cappelloin no son
quarche pasta cö pin, ma son i Gesuiti, ciammæ coscì pe o seu grande cappello. E
chi o sa o perché a un tipo ostinòu comme un mû se ghe dïxe testardo comme
casciscia...

Ma ghe n'é anche pe-i figgeu! Sciccomme loiätri son quelli che ne scuriàn via,
quande lô saiàn grendi e niätri vëgi, coscì son dïti scaccianoî. E niätri grendi
se piggemmo a rivincita ciammando i ciû piccin, i urtimi nasciûi in casa, pe
intendise quelli pin de vissi, con un nomme ch'o l'é un programma: caga in nïo.

Un'ätra parolla nostrâ a l'é méizao, che o l'é 'na specie de gran mandillo,
stampòu con disegni coloræ, che e donne liguri de bassa condission sociale
portavan in sce-e spalle. Aoa o méizao o se deuvia pe decorâ e muagie de stanse
e o se ciamma «mesero» ò «mezzaro» in italian. E gh'é anche l'öffizieu, un çerin
arëlòu che i figgeu aççendeivan in to giorno di morti. E no se peu parlâ de
parolle nostræ sensa nominâ a creusa, quella stradetta streita tra doe muage,
che proprio a no l'ha 'na tradussion in italian - l'é stæto proposto de tradûla
«crosa».

Anche in ti verbi s'asconde de parolle nostræ. Quande se ciamma 'na personn-a
non pe nomme, ma scigoandoghe de derrê, ebben in Zeneize se dixe con unna sola
parolla: siâ a quella personn-a. Ancon, avvoxâ unna personn-a significa daghe
famma, fâne corrî o bon nomme; tant'é vëa che o dïto «avvoxæme che sö dûxe» o ne
lascia intende che, a son de parlâne ben, un o peu diventâ famoso anche sensa
nisciun merito.

E ghe ne saieiva ancon da dî e da contâ, ma se veuggio andâ comme o scento,
parolla nostrâ pe indicâ 'na gran velocitæ, me resta solo da mensunâ o Päxo,
ch'o no l'é un palassio qualunque, ma, comme tutti semmo, o l'é proprio o
Palassio Ducale, dove se trasferiemo co-a Compagna.



https://lij.wikipedia.org/wiki/Otello

Otello a l' è unna opera teatrale de William Shakespeare, rapprezentä pe a
primma votta o 1° Novembre 1604. O titolo originale o l' è Otello, The Moor of
Venice. A l' appartegne ae opere shakesperianne de ambientasion italianna. Anche
a fonte a vegne dall' Italia, in quante segundo a teoria ciü veroscimile a
lezzenda che a forma o tema dell' opera a deriva dä settima novella da tersa
deca di Hecatommithi do ferrareise G.B.Giraldi Cinthio (1565). Sempre da quest'
opera de Giraldi Shakespeare o l' avieva piggiou anche ispirasione pe Measure
for measure. L' Otello de Shakespeare o l' ha a sö votta originou due opere
müxicali dao meximo nomme: quella de Gioacchino Rossini, rapprezentä pe a primma
votta ao teatro Fondo de Napoli in to 1816, e quella de Giuseppe Verdi, che a l'
ha avüo a primma ä Scala de Milan in to 1887.

A vicenda a se svilüppa fra Venessia e un porto dell' isoa de Çipro. Otello,
nobile mou ao servisio da Repübblica de Venessia, o vegne convinto dao boxiardo
Jago dell' infedeltæ da moggê Desdemona, finindo pe amassala pe geloxia e poi
suiçidandose. Vä pe l' Otello quello che l' è stæto scrito pe l' opera de
Shakespeare in generale: i sö personaggi restan in te a nostra mente come se
füssen esseri de carne e osse che avescimo incontrou in ta vitta reale.



https://lij.wikipedia.org/wiki/Nicol%C3%B2_Copernico

Nichiozo Copèrnico (ted. Niklas Koppernigk, lat Nicolaus Copernicus), astronnomo
e cosmollogo (Thorn, 1473 - Frauenburg, Pruscia Orientâ, 1543).

De famiggia slexiaña de lengua tedesca, ma avversa a l'orde Tœütonnego, a-a
morte do poæ (1483) Copernico o fu agiuttao da-o barba materno, Lucco
Watzelrode, da-o 1489 vescovo de Warmja. Inscritose into 1491 a l'universcitæ de
Cracovia, o passò inte l'aotunno do 1496 a Bologna, onde o barba o dexidiava o
s'adottoresse in diritto. Copernico o continuò però ascì o studdio, començao a
Cracovia, de matematica e astronomia, collaborando co l'astronomo Domenego M.
Novæa, e o l'approfondì pù a so cortua umanistega e a conoscença di clascichi.
Nominao canonnego do Capittolo de Warmja (o l'aiva riçevúo i ordi menoî), da-o
1501 o studiò meixiña a Padoa e o s'adottoò a Feræa into drito canonnego into
1503. Tornao in Polonnia, o fu segretaio e mego do barba scin a-a morte de
questo, e into 1512 o se transfei a Frauenburg ond'o proseguì e riçerche
astronomiche e o se distinse comme amministratô di ben do Capitolo, specie
durante a guæra de re Sigismondo contra i Cavagei Tœütonneghi.

A nommina de Copernico - reciamma o so nomme a "rivoluçion" da-a quæ se fa
començâ a sciença moderna, e "copernichen" se diciaron Keplero e Galileo - se
deve a l'elaboraçion do scistema eliocentrico ò eliostattego (o Sô fermo a-o
[squæxi]- çentro de l'universo limitao da-o çê de stelle fisse) in
contrappoxiçion a-o scistema geocentrico e geostattego de l'astronomia grega, da
Eüdosso e Aristotele a Tolomeo, a-a quæ s'ea inspiao ascì a conceçion crestiaña,
araba e medioevâ do mondo fixico.

Un primmo sboçço do so scistema Copernico o-o deliniò in gio a-o primmo dexennio
do sec. 16°, inte 'n'œuvieta da-o tittolo Nic. Copernici de hypothesibus motuum
cælestium a se constitutis commentariolus, ch'a circolò manoscrita tra i
contemporanni (e foscia o Lutero o n'ebbe notiççia, se into 1539 o parlò de un
"nœuvo astronnomo" comme de "un matto"), ma che da pœu andò smarria e a fu
ritrovâ solo into 1877. Into Commentariolus o l'espoñe in forma de postulæ i
prinçippi do so scistema mostrando, sença dâne pe o momento prœuva matematica,
comme segge ciu semplixe a spiegaçion di fenommeni çelesti mediante l'ipottexi
eliostatega, percose questa a recedde un meno nummero de sfee pe rende conto di
moti oservabili di pianeti e de l'âternâse de giorno e nœutte e de staxoin, co
l'ammiscion da rotaçion diurna e da rivoluçion annoa da Tæra, e a "declinaçion"
(inclinaçion) do so asse rispetto a l'orbita.

O volumme ciu ampio, co-e dimostraçioin e a modiffica tecnica de l'uzo de un
epiciclo in sce un eccentrico ançiché de doi epicicli, o fu o De revolutionibus
orbium caelestium, a-o quæ o Copernico o travagiò pe o resto da vitta. I sei
libbri de l'œuvia ean za completi quande inta primaveia do 1539 Gioacchin
Retico, professô a Wittenberg, o se recò da-o Copernego pe conoscine a dotriña,
e za o cardenâ Schönberg e l'amigo vesco Tiedemann Giese aveivan exortao
Copernico a pubbricâ l'œuvia. Coscì lê o concesse primma a-o Retico de fâ
sciortî a Dançiga, into 1540, un'espoxiçion do so scistema, De libris
revolutionum Narratio prima (subbito ristampâ into 1541, l'anno into quæ o
Melanton o parlò da stravagança de un "astronnomo sarmattego ch'o mescia a Tæra
e o l'immobilizza o Sô"), affidandoghe da pœu coppia do manoscrito do De
revolutionibus, pe fâlo stampâ a Noemberga presso o Petreio, quande o Rettego
into 1541 o tornò in Germania. Ma Retico, trasferiose a Lipsia into 1542, o
l'affidò a revixon da stampa a l'amigo teollogo Dria Osiander. Copernico o l'ea
zœumoæ marotto: o feççe ancon in tempo a fâ inserî a so dedica a-o pappa Paolo
III, ma o no poette impedî a l'Osiander de fâ stampâ, anonnima, una so premissa
Ad lectorem. Se, comme dixe a lezendia, Coernigo o l'ebbe in sce-o letto de
morte a primma copia a stampa do so caodœuvia, quella coppia za a contegniva
coscì i equivvochi che pe ciu che un seccolo marcon o "copernicaneximo". A
premissa de Osiander, de fæto, a prezentava l'ipottexi elioçentrega comme
semplixe accorzimento matematico, sença valô fixico, mentre inta dedica a-o
pappa Copernico o l'inscisteiva in sce-o scignificao cosmologico da so teoria. A
Osiander se refaià o card. Bellarmin, into vano tentativo de vegnî incontro a-o
Foscarin e a Galileo, durante o processo do 1615-1616, ch'o finì co-a condanna
do coprnicaneximo da parte da Gexa cattolica.

A-o Copernico cosmologo, otra che matematico, miava invece segge Keplero che
Galileo. E l'è in sce questo punto che polemizziâ copernichen e anticopernichen,
ascì quande questi urtimi (tra i quæ o Reinhold, aotô de Tabulae Prutenicae, e
Tycho Brahe se servin de l'ipotexi copernicaña pe i carcoli. Questo o l'è
decixivo pe valutâ o contributo de Copernico a l'astronomia e a-a sciença
moderna, sciben che za a-i tempi de l' Astronomia nova (1609) do Keplero ben
poco arestesse di risurtæ tecnichi do Copernico, ancon ligæ a l'uniformitæ e
circolaritæ di moti çelesti. Do resto, a texi eliostatica, za prezente inti
Pitagoreghi e in Aristarco de Samo, a no l'ea una novitæ assoluta. E
l'"umanista" Copernico o n'ea de seguo a-o corente, coscì comm'o l'ea informao
de ripreize ermetiche e di "entuxiasmi" pe o Sô do neoplatonismo rinascimentâ
(fu famozo o De Sole de Marsiggio Fixin), e foscia za a Cracovia l'ea zonto a
Copernico notiççia da texi de Nichiozo Oresme in sce-a rotaçion terestre.

Ma questi pù importanti sfondi corturæ no bastan pe rende conto da specifiçitæ
de l'œuvia do Copernico; comme do resto no l'è suffixente, sciben segge stæta
foscia decixiva inte l'indúlo a çercâ nœuve vie, manco a convinçion
neoplatonica, da lê condiviza, circa a sempliçitæ matematica de l'universo, a
quæ a comporta l'armonia e a scimmetria de parte. L'ea tâ convinçion a fâghe
apparî i tolemæghi comme di artisti che, pigiando a modello de membre pe lô
belliscime ma de corpi despægi, ritraessan "un mostro ançiché un ommo". Questi
sfondi metafixichi son de seguo in dœuvia into Copernico, perché una metafixica
a l'è sempre a-o travaggio inta riçerca scientifica: ma a so œuvia a nasce ascì
da un impegno ciu tecnico, da un confronto da so ipottexi co-e costioin
astronommeghe e cosmologiche che a so epoca a l'aiva ereditao da-o passao. O
scistema tolemægo o l'aiva di difetti tecnichi za rilevæ primma ancon do
Copernico; e lê, into 1497 a Bologna, o l'aiva prez. avúo moddo de constatâ che
l'osservaçion a smentisce a teoria lunâ do Tolomeo. E pe tutta a vitta o
Copernico o faiâ di osservaçioin no numerose ma sempre orientæ a mostrâ o megio
accordio de l'esperiença co l'ipotexi eliostatica, perché una teoria astronomica
a deve "sarvâ i fenommeni" sença renonçiâ a quelli prinçippi che o Copernico o
condividde co-i antighi: circolaritæ e uniformitæ di moti çelesti. L'ea invece
proprio tæ prinçippi a êse pe lê violæ da l'introduçion tolemaica di "çerci
equanti". In tutto ço gh'ea di motivi tecnichi decixivi ò pe complicâ ancon de
ciu a spiegaçion tradiçionâ di moti çelesti ò pe tentâ una spiegaçion
radicalmente innovativa de questi, passando da-o geocentrismo a l'eliocentrismo.
L'originalitæ de Copernico a fu de affrontâ a nœuva stradda, avendo o coraggio
de andâ contra corente e scancellâ a distinçion tippica de l'insegnamento do so
tempo, e frûto de una tradiçion antiga, tra a dotriña di naturales e quella di
mathematici. Liatri gh'aivan in comun solo che o geocentrismo e l'uniformitæ di
moti: ma mentre i segondi se rifaxeivan a l'Almagesto e a-o so scistema de
epicicli e çerci deferenti, pe calcolâ e poxiçioin di astri e controlâle da pœu
co l'osservaçion, i primmi amiavan invece a-o scistema de sfee omocentriche de
Eüdosso e de Aristotele. Questo o l'ea un scistema cosmologico, ch'o dava
un'inmaggine fixica do mondo (a mæxima imaggine che s'atrœuva, prez., inta
Diviña Commedia), ma ch'o no poeiva spiegâ astronomicamente a despægia distança,
in tempi despægi, di pianeti da-a Tæra. O scistema de l'Almagesto, a-o contraio,
pù "sarvando" megio i fenommen, no poeiva dâ affæto un'inmaggine reâ de
l'universo, perché deferenti (concentrichi ò eccentrichi) e epicicli no ean
fixiçizzabili inte de sfee solide e impenetrabile. Coscì cosmologia e
astronomia, inte l'antighitæ e into medioevo, ean paradossalmente separæ e ço
ch'o l'ea veo pe l'uña o no l'ea veo pe l'âtra.

A genialitæ do Copernico a stà inte l'avei realizzao a scintexi de astronomia e
cosmologia attraverso l'eliocentrismo, dando començo a quello cangiamento de
prospettiva ch'o portò da pœu a l'unificaçion de fixica çeleste e fixica
terrestre. Una prospettiva no solo metafixica (comme fu quella do copernican
Giordan Brun), ma co l'exigença tipica da sciença moderna: o controllo rigorozo
de teorie co l'esperiença.

Copernico o dette un contributo apprexabile a l'economia ascì. Into De monetæ
cudendæ ratione, frûto da so esperiença de amministratô, l'è prez. formulao
ciæamente o prinçipio (dîto da pœu "lezze de Gresham") che a monæa cattia a
caccia quella boña.



https://lij.wikipedia.org/wiki/Niccol%C3%B2_Copernico

Nichiozo Copèrnico (ted. Niklas Koppernigk, lat Nicolaus Copernicus), astronnomo
e cosmollogo (Thorn, 1473 - Frauenburg, Pruscia Orientâ, 1543).

De famiggia slexiaña de lengua tedesca, ma avversa a l'orde Tœütonnego, a-a
morte do poæ (1483) Copernico o fu agiuttao da-o barba materno, Lucco
Watzelrode, da-o 1489 vescovo de Warmja. Inscritose into 1491 a l'universcitæ de
Cracovia, o passò inte l'aotunno do 1496 a Bologna, onde o barba o dexidiava o
s'adottoresse in diritto. Copernico o continuò però ascì o studdio, començao a
Cracovia, de matematica e astronomia, collaborando co l'astronomo Domenego M.
Novæa, e o l'approfondì pù a so cortua umanistega e a conoscença di clascichi.
Nominao canonnego do Capittolo de Warmja (o l'aiva riçevúo i ordi menoî), da-o
1501 o studiò meixiña a Padoa e o s'adottoò a Feræa into drito canonnego into
1503. Tornao in Polonnia, o fu segretaio e mego do barba scin a-a morte de
questo, e into 1512 o se transfei a Frauenburg ond'o proseguì e riçerche
astronomiche e o se distinse comme amministratô di ben do Capitolo, specie
durante a guæra de re Sigismondo contra i Cavagei Tœütonneghi.

A nommina de Copernico - reciamma o so nomme a "rivoluçion" da-a quæ se fa
començâ a sciença moderna, e "copernichen" se diciaron Keplero e Galileo - se
deve a l'elaboraçion do scistema eliocentrico ò eliostattego (o Sô fermo a-o
[squæxi]- çentro de l'universo limitao da-o çê de stelle fisse) in
contrappoxiçion a-o scistema geocentrico e geostattego de l'astronomia grega, da
Eüdosso e Aristotele a Tolomeo, a-a quæ s'ea inspiao ascì a conceçion crestiaña,
araba e medioevâ do mondo fixico.

Un primmo sboçço do so scistema Copernico o-o deliniò in gio a-o primmo dexennio
do sec. 16°, inte 'n'œuvieta da-o tittolo Nic. Copernici de hypothesibus motuum
cælestium a se constitutis commentariolus, ch'a circolò manoscrita tra i
contemporanni (e foscia o Lutero o n'ebbe notiççia, se into 1539 o parlò de un
"nœuvo astronnomo" comme de "un matto"), ma che da pœu andò smarria e a fu
ritrovâ solo into 1877. Into Commentariolus o l'espoñe in forma de postulæ i
prinçippi do so scistema mostrando, sença dâne pe o momento prœuva matematica,
comme segge ciu semplixe a spiegaçion di fenommeni çelesti mediante l'ipottexi
eliostatega, percose questa a recedde un meno nummero de sfee pe rende conto di
moti oservabili di pianeti e de l'âternâse de giorno e nœutte e de staxoin, co
l'ammiscion da rotaçion diurna e da rivoluçion annoa da Tæra, e a "declinaçion"
(inclinaçion) do so asse rispetto a l'orbita.

O volumme ciu ampio, co-e dimostraçioin e a modiffica tecnica de l'uzo de un
epiciclo in sce un eccentrico ançiché de doi epicicli, o fu o De revolutionibus
orbium caelestium, a-o quæ o Copernico o travagiò pe o resto da vitta. I sei
libbri de l'œuvia ean za completi quande inta primaveia do 1539 Gioacchin
Retico, professô a Wittenberg, o se recò da-o Copernego pe conoscine a dotriña,
e za o cardenâ Schönberg e l'amigo vesco Tiedemann Giese aveivan exortao
Copernico a pubbricâ l'œuvia. Coscì lê o concesse primma a-o Retico de fâ
sciortî a Dançiga, into 1540, un'espoxiçion do so scistema, De libris
revolutionum Narratio prima (subbito ristampâ into 1541, l'anno into quæ o
Melanton o parlò da stravagança de un "astronnomo sarmattego ch'o mescia a Tæra
e o l'immobilizza o Sô"), affidandoghe da pœu coppia do manoscrito do De
revolutionibus, pe fâlo stampâ a Noemberga presso o Petreio, quande o Rettego
into 1541 o tornò in Germania. Ma Retico, trasferiose a Lipsia into 1542, o
l'affidò a revixon da stampa a l'amigo teollogo Dria Osiander. Copernico o l'ea
zœumoæ marotto: o feççe ancon in tempo a fâ inserî a so dedica a-o pappa Paolo
III, ma o no poette impedî a l'Osiander de fâ stampâ, anonnima, una so premissa
Ad lectorem. Se, comme dixe a lezendia, Coernigo o l'ebbe in sce-o letto de
morte a primma copia a stampa do so caodœuvia, quella coppia za a contegniva
coscì i equivvochi che pe ciu che un seccolo marcon o "copernicaneximo". A
premissa de Osiander, de fæto, a prezentava l'ipottexi elioçentrega comme
semplixe accorzimento matematico, sença valô fixico, mentre inta dedica a-o
pappa Copernico o l'inscisteiva in sce-o scignificao cosmologico da so teoria. A
Osiander se refaià o card. Bellarmin, into vano tentativo de vegnî incontro a-o
Foscarin e a Galileo, durante o processo do 1615-1616, ch'o finì co-a condanna
do coprnicaneximo da parte da Gexa cattolica.

A-o Copernico cosmologo, otra che matematico, miava invece segge Keplero che
Galileo. E l'è in sce questo punto che polemizziâ copernichen e anticopernichen,
ascì quande questi urtimi (tra i quæ o Reinhold, aotô de Tabulae Prutenicae, e
Tycho Brahe se servin de l'ipotexi copernicaña pe i carcoli. Questo o l'è
decixivo pe valutâ o contributo de Copernico a l'astronomia e a-a sciença
moderna, sciben che za a-i tempi de l' Astronomia nova (1609) do Keplero ben
poco arestesse di risurtæ tecnichi do Copernico, ancon ligæ a l'uniformitæ e
circolaritæ di moti çelesti. Do resto, a texi eliostatica, za prezente inti
Pitagoreghi e in Aristarco de Samo, a no l'ea una novitæ assoluta. E
l'"umanista" Copernico o n'ea de seguo a-o corente, coscì comm'o l'ea informao
de ripreize ermetiche e di "entuxiasmi" pe o Sô do neoplatonismo rinascimentâ
(fu famozo o De Sole de Marsiggio Fixin), e foscia za a Cracovia l'ea zonto a
Copernico notiççia da texi de Nichiozo Oresme in sce-a rotaçion terestre.

Ma questi pù importanti sfondi corturæ no bastan pe rende conto da specifiçitæ
de l'œuvia do Copernico; comme do resto no l'è suffixente, sciben segge stæta
foscia decixiva inte l'indúlo a çercâ nœuve vie, manco a convinçion
neoplatonica, da lê condiviza, circa a sempliçitæ matematica de l'universo, a
quæ a comporta l'armonia e a scimmetria de parte. L'ea tâ convinçion a fâghe
apparî i tolemæghi comme di artisti che, pigiando a modello de membre pe lô
belliscime ma de corpi despægi, ritraessan "un mostro ançiché un ommo". Questi
sfondi metafixichi son de seguo in dœuvia into Copernico, perché una metafixica
a l'è sempre a-o travaggio inta riçerca scientifica: ma a so œuvia a nasce ascì
da un impegno ciu tecnico, da un confronto da so ipottexi co-e costioin
astronommeghe e cosmologiche che a so epoca a l'aiva ereditao da-o passao. O
scistema tolemægo o l'aiva di difetti tecnichi za rilevæ primma ancon do
Copernico; e lê, into 1497 a Bologna, o l'aiva prez. avúo moddo de constatâ che
l'osservaçion a smentisce a teoria lunâ do Tolomeo. E pe tutta a vitta o
Copernico o faiâ di osservaçioin no numerose ma sempre orientæ a mostrâ o megio
accordio de l'esperiença co l'ipotexi eliostatica, perché una teoria astronomica
a deve "sarvâ i fenommeni" sença renonçiâ a quelli prinçippi che o Copernico o
condividde co-i antighi: circolaritæ e uniformitæ di moti çelesti. L'ea invece
proprio tæ prinçippi a êse pe lê violæ da l'introduçion tolemaica di "çerci
equanti". In tutto ço gh'ea di motivi tecnichi decixivi ò pe complicâ ancon de
ciu a spiegaçion tradiçionâ di moti çelesti ò pe tentâ una spiegaçion
radicalmente innovativa de questi, passando da-o geocentrismo a l'eliocentrismo.
L'originalitæ de Copernico a fu de affrontâ a nœuva stradda, avendo o coraggio
de andâ contra corente e scancellâ a distinçion tippica de l'insegnamento do so
tempo, e frûto de una tradiçion antiga, tra a dotriña di naturales e quella di
mathematici. Liatri gh'aivan in comun solo che o geocentrismo e l'uniformitæ di
moti: ma mentre i segondi se rifaxeivan a l'Almagesto e a-o so scistema de
epicicli e çerci deferenti, pe calcolâ e poxiçioin di astri e controlâle da pœu
co l'osservaçion, i primmi amiavan invece a-o scistema de sfee omocentriche de
Eüdosso e de Aristotele. Questo o l'ea un scistema cosmologico, ch'o dava
un'inmaggine fixica do mondo (a mæxima imaggine che s'atrœuva, prez., inta
Diviña Commedia), ma ch'o no poeiva spiegâ astronomicamente a despægia distança,
in tempi despægi, di pianeti da-a Tæra. O scistema de l'Almagesto, a-o contraio,
pù "sarvando" megio i fenommen, no poeiva dâ affæto un'inmaggine reâ de
l'universo, perché deferenti (concentrichi ò eccentrichi) e epicicli no ean
fixiçizzabili inte de sfee solide e impenetrabile. Coscì cosmologia e
astronomia, inte l'antighitæ e into medioevo, ean paradossalmente separæ e ço
ch'o l'ea veo pe l'uña o no l'ea veo pe l'âtra.

A genialitæ do Copernico a stà inte l'avei realizzao a scintexi de astronomia e
cosmologia attraverso l'eliocentrismo, dando començo a quello cangiamento de
prospettiva ch'o portò da pœu a l'unificaçion de fixica çeleste e fixica
terrestre. Una prospettiva no solo metafixica (comme fu quella do copernican
Giordan Brun), ma co l'exigença tipica da sciença moderna: o controllo rigorozo
de teorie co l'esperiença.

Copernico o dette un contributo apprexabile a l'economia ascì. Into De monetæ
cudendæ ratione, frûto da so esperiença de amministratô, l'è prez. formulao
ciæamente o prinçipio (dîto da pœu "lezze de Gresham") che a monæa cattia a
caccia quella boña.



https://lij.wikipedia.org/wiki/Miss_Minna_Antiommo

Miss Minna Antiommo o l' è o nomme de un concorso de bellessa, inventou pe
senscibilizzä in sce o tema di ordigni assotterræ, che causen un grande nümero
de vittime ogni anno, in maggioransa civili e pe o 34% figgiö.

L' idea de questo particolare concorso a l' è de un regista teatrale norvegeise,
Morten Traavik, che o l' ha dæto vitta a unna organizzasion no governativa che a
l' organizza questo concorso de bellessa, ( in ingleise o nomme o l' è Miss
Landmine Survivor ) pe ricordä a dignitæ de donne mutilæ dae minne. Pe l' anno
2009 a vinçitrice a l' è stæta Dos Sopheap, unna figgia cambogianna de 19 anni,
che a l' ha perso unna gamba pe corpa de unna minna antiommo all' etæ de 6 anni,
quande a se demoava in ti campi con i fuenti do sö paise. A primma edizion de o
concorso a se ea svolta in Angola, unna de naçioin ciü vittime di ordigni
bellici.

Ä fin do 1997 l'è stæto dædicou o Premio Nobel pe a Paxe ä Campagna
internasionale pe a missa ao bando de minne antiommo e ä sö portavoxe Jodie
Williams. Con o Trattou de Ottawa do dixembre1997 s' ea stabilio o bando totale
de questi ordigni; ma Stati Unïi d'America, Ruscia, Cinna, Pakistan e India no
han ancon firmou. Attualmente son 156 i paixi aderenti. Segundo e Naçioin Unie
gh'è assotterræ in gio pe o mondo 100 milioin de minne antiommo.



https://lij.wikipedia.org/wiki/Michele_da_Cuneo

U cugnumme de Michele da Cuneo, au cunträiu de l'apparensa, u nu vegne da Cügnu
'nteisu cumme Cuneo, in italian, ma cun tütta prubabilitae da (maexima prununsia
in zeneise ma diversa grafia in italian) Cügnu inteisu cumme Cunio, frasiùn d'u
Segnu, inchö in t'u cumüne de Vuè (Vado Ligure, a rumann-a Vada Sabatia). I Da
Cuneo l'éan amixi de famiggia di Culumbu (a famiggia de Cristoforo), e Miché
(Michele) u l'è staetu grandiscimu amicu de Cristoforo Colombo, finn-a da che
l'aean garçuin. I Culumbi i cattiàn propriu da in Da Cuneo a sö cà in Valcada,
insc'e artüe de Lêze (Legino). Questa cà a l'è a inchö l'unica prupriêtè ligure
di Culumbu doccümentö cun precixiùn da in attu nutarile ancun existente.
Recentemente u s'è scuvertu a cà êse foscia n'ätra da quélla ch'u s'è sempre
credüu quella di Culumbi, ma u v'è da dî che i storici e i studiûsi i s'aean
cunfûsi de poche dêxenne de metri (e due cà sun in faeti multu vixinn-e in linea
d'äia; a vaea cà de Culumbu a se tröva in via Belvedere n. 7, surva Leze). Da u
libru de Walter Ferro, Storia di Savona e delle sue monete, pagina 153: «... Due
sun e côse evidenti: u Navegatù u l'è viscüu paigiu tempu a Sann-a, dund'u s'aea
trasferìu cun a famiggia da Zena, e u nu s'è mai scurdö de questa sitae, se u
l'è vaea che incun inchö ünn-a de primme isule da Lé scuvèrte a porta u numme de
Saona ( isla Saona ): ciammò "Adamanay" da e génte lucäli, a se tröva ciù o menu
5 miggia a sud-est de Haiti e a l'a inn-a superficie de 110 chilommetri quaddri.
... Se, cumme u pä, u numme u l'è staetu pe'ndavèi daetu da Culumbu lê maeximu,
u vä a penn-a vedde che Zena a nu góde de'n täle onûre, e dumandäsighe u
perché».



https://lij.wikipedia.org/wiki/Massapreve

Quellu d'u massaprêve (Libellula, Linnaeus 1758) u l'è in genere de babólli ch'u
appartégne a l'urdine d'i Odonati.

U massapreve u l'a inn-a tésta ciüttostu gróssa, i öggi cumpósti, e-e antenne
relativamente brêvi; e due pä de äe, quaexi paigie, sun allunghae e membranuse,
qarche votta vivacemente culurae, e u ghe pö sguä bén e lèstu. A pansa a l'è
relativamente lunga e sutî, faeta da 11 segmenti. E sampe sun inseìe davanti
insc'ou córpu e sun döviae de rèu pe camminä. I l'an in apparätu d'a bucca
furtiscimu e appósta pe' mórde e giasciä. I mangian babólli ch'i ciappan e
mangian sguàndu; i l'an dunque in sguä silensiusu e lèstu, ch'u ghe da famma de
terribili predatui in têra e in aegua.

A ripruduçiùn d'i massaprevi a l'è in ambiente d'aegua. I sun övipari e doppu
avei missu e öve, de furma lunga, éi lascian sgrüggiä in te l'aegua o éi fìssan
ai gambi de ciante d'aegua.

U periudu ninfäle u varia de lünghessa, a segunda d'a specie, da 1 a 3 anni o
ciü, in t'i quäli u babóllu u fa a müta perlumenu 10 votte. Quande e ninfe sun
cumpletamente möie i lascian l'ambiente d'aegua e van vers'a-a metamorfosi,
trasfurmanduse in t'a furma adülta.



https://lij.wikipedia.org/wiki/M%C3%A4_d%27a_pria_(Calcolosi_vescicale)

Mä d'a pria o l'è o nomme con o quale l' è popolarmente conosciüa unna condision
patologica che in meixinna a se definisce Calcolosi vescicale. A pö esse causä
da a migrasion in ta vesciga de un calcolo proveniente da o ren. O calcolo o pö
invece essise formou direttamente in ta vesciga, a causa de un ristagno dell'
urinna causou da ipertrofia prostatica, fimosi o stenosi (oscia restrenzimenti)
dell' uretra. Fra e cause no gh' è solo o ristagno dell' urinna, ma anche
infesioin, infiammasioin, e fattori dismetabolici do meximo tipo de quelli che
causen i calcoli ai ren. I calcoli vescicali pöen esse composti da calcio
(originæ dall' ipercalcemia) o da açido urico (in te questo caxo dovüi a unna
dieta squilibrä). A calcolosi vescicale a l' e de gran lunga ciü frequente in ti
ommi che in te donne, a causa da preponderansa di ristagni vescicali in to sesso
maschile. I calcoli, che pöen raggiunze grandi dimenscioin, han superfizie
liscia e forma a övo. Comünemente i calcoli son singoli.



https://lij.wikipedia.org/wiki/Lunfardo

O Lunfardo o l'è 'n idioma popolare parlao inta region d'o Río de la Plata
(Argentinn-a e Uruguay).

Questo dialetto d'o spagnòllo sûdamerican o l'ha comensòu a svilûppâse comme
zerbo di prexonë, a mòddo de coddice perchè a guàrdia a no l'accapisse. Molte de
sêu esprescioîn son rivæ con l'immigrassiôn europea (prinçipalmente italiann-a),
âtre paròlle son d'origgine locâle, de l'entrotæra argentin.

Into libbro "Aproximación al lunfardo" (Avvexinamento a-o lunfardo), José
Gobello o l'afferma che o lunfardo o no l'è 'na léngua, manco 'n dialetto, manco
'n zerbo: segôndo a sêu definissiôn, o lunfardo o l'è 'n vocabolâjo composto da
vöxi de diversa orìggine c'o porteño o doeuvia a-o pòsto d'a léngua generâle.

'Na caratteristica môlto particolâ a l'è o vesre ("inverso"), mòddo de formâ
nêuve paròlle messciando e scìllabe. Esempio: tango sajéiva gotán, pantalón
sajéiva lompa. E règole dêuviæ pe invertî l'ôrdine de scìllabe pêuan comonque
variâ segôndo a paròlla. In franséize gh'è 'n zêugo de paròlle scimile, ciammòu
verlan (inverso fônettico de l'envers).

Scibbèn ch'o lunfardo o nasce a Bonesaire, Montevideo e Rosario dûrante a
segônda meitæ d'o sèccolo XIX co-a gran contribuçiôn de l'immigrassiôn
italiann-a (se pensa c'a paròlla lunfardo a deriva precisamente da lombardo), se
dève ascì dî c'o l'a riçevûo scin da-e sêu origgini l'elemento franséize
(speçialmente de l'Oçitannia), e de influense de l'ingléize, d'o galissian e do
portoghéize. O g'ha anche de paròlle indigene, de lengue guaranì, quechua e
mapuche.

A cômûnitæ italiann-a emigrä a-o Río de la Plata a-a fin do sèccolo XIX a l'ha
influensòu i mòddi de dî ma ascì l'intônassiôn e a prononçia d'o spagnòllo
parlòu de lì, e diverse lengue regionæ italiann-e han lasciòu parte d'o sêu
vocabolâjo into popolâre lunfardo, comme o zenéize, o napôlitan e o piemôntéize,
scibbèn che tante paròlle ch'en intræ a formâ pârte de 'sto slang de Bonesaire e
periferia han perso o sêu scignificòu originâ oppûre han cangiòu de forma.

Into lèscico lunfardo gh'é anche tante paròlle d'o mæximo castigiàn che fêua de
l'Argentinn-a sôn cônscideræ comme arcaìximi oppûre han sôfferto moddìfiche.

O lunfardo originâ o l'è rimasto immortalòu in nûmerosi testi de cansoîn do
gennere tango, a mûxica tippica d'i portegni. Pe prezervâ 'sto patrimonnio
côltûâle, o 21 dexembre 1962 a l'è stæta creä l'Academia Porteña del Lunfardo.
Gh'é ascì di dissiônâi speçiffici de lunfardo che se pêuan consûltâ.

Anchêu, çerti termini do lunfardo son stæti adôttæ da-a léngua quotidiann-a de
tûtta l'Argentinn-a, mentre unna gran parte do vocabolâjo de l'èppoca de
splendô, i tempi do tango, a l'è chèita in desûso. Ma a paròlla lunfardo a l'é
vegnua scinonnimo de "pârla de Bonesaire".



https://lij.wikipedia.org/wiki/Libbri_di_Maccabei

I Libbri di Maccabei son dui libbri da Bibbia, che piggien o nomme da Maccabeo
che o l' è o sö personaggio prinçipä. Son parte di libbri coscìditi
deuterocanonici, riconosciüi dä Gexa Cattolica ma no dall' Ebraiximo.

I avvegnimenti do Primmo Libbro di Maccabei se svolgen ao tempo dell' ellenismo,
quande Antioco Epifane o l' aveiva conquistou a Palestinna, faxendo poi partî
unna campagna de persecusioin religiose doppo avei profanou o Tempio de
Gerusalemme. Giuda Maccabeo figgio de Mattatia e doppo de lê i sö fræ Gionata e
Scimon lotten contra i invasôi, çercando anche l' alleansa con Romma. Se pensa
che questo libbro o segge stæto scrito verso l' anno 100 a.C. in ebraico, ma l'
è arrivou figna a noiatri solo a verscion greca.

O Segundo Libbro di Maccabei , da o punto de vista di avvegnimenti che o tratta,
o l' è parallelo ao Primmo ma o l' ha un stile ben ben diverso: o l' è
consciderou importante dao punto de vista ciù streitamente religioso, perchè o
parla da resurreçion di morti, coscì comme di martiri e di santi e dell' aldilà:
temi che son speçifichæ, in parte, megio chi che in te ogni atro libbro dell'
Antigo Testamento. Atra differensa con o Primmo Libbro a l' è che o Segundo o l'
è stæto scrito figna dall' origine in greco .



https://lij.wikipedia.org/wiki/La_Boca_(Buenos_Aires)

A Bocca (in spagnollo La Boca) o l'è 'n quartê (barrio) d'a çittæ de Bonesàire,
in Argentinn-a.

O s'attrêuva inscio confin sûd d'a çittæ e o déve o sêu nomme a-a sêu poxiçion
inscia foxe (o "bocca") d'o sciûmme Matanza (ciammòu Riachuelo, "rianello") into
Río de la Plata.

Quande l'Argentinn-a a l'ëa 'na colonia d'a Spagna, 'sto quartê o l'ëa zona de
baracche pe i scciâvi néigri. Dappêu, con l'indipendensa, o l'ha funsiunnòu
comme o çentro prinçipâ pe saâ a cârne e trattâ o chêujo primma che foisan
esportæ. Inti ûrtimi dexennï de l' Êuttoçento o l'ha comensòu a èssë abitòu d'a
di çittadïn italien, prinçipalmente vegnûi da Zena, ch'hàn dæto a-o distreito
l'aspetto attuâle.

A Bocca into 1870 a l'avéiva zà 'n'architettûa caratteristica e into 1895 a l'ëa
a segônda seçiôn d'a capitâ argentinn-a. D'a sêu popolassiôn de 38.000 abitanti,
17.000 ëan argentïn, 14.000 italien, 2.500 spagnòlli e o rèsto de âtre
naçionalitæ. I rescidenti da Bocca e anche i tifôxi d'a sêu squaddra de ballon
(o famôso Club Atlético Boca Juniors, vëgnan ciammæ ancôn "Xeneizes", paròlla
c'a l'è 'na corrussion d'o gentilìssio "zeneize", testimôniansa de l'influensa
lìgûre inta çittæ de Bonesaire.

Quartê de pôrtuâli e âtri ôperâi, o sêu ciû grande esempio artistego o l'è stæto
Benito Quinquela Martín, pittô c'o l'ha môstròu inte sêu êuvie i travaggi d'o
porto e a vitta da gente in mòddo neo-impresciônista. Alfredo Lorenzo Palacios,
o primmo depûtòu parlamentâre soscialista di Americhe o l'è stæto eletto pe-o
Côngresso argentin da-o quartê da Bocca into 1905.

Inte 'sto quartê, into 1882, 'n grûppo de rescidenti liguri han vosciûo fâ, in
mëzo a 'n conflitto labôrâle, a "Repûbrica da Bocca", isando a bandëa de Zena e
infôrmando o Rè d'Italia d'a sêu indipendensa da l'Argentinn-a. Finalmente o
conflitto o l'é stæto risolto da o prescidente argentin Julio Argentino Roca.

Into 1884, pe risolve i frequenti inçendi inti conventillos, o quartê o l'ha
visto a creassiôn d'a primma squaddra de pômpê volontâi d'o pàize, entitæ c'a
l'è stæta ciammä "Bomberos Voluntarios de La Boca". Son stæti famôxi anche i
carlevæ che se çelebrâvan into distreito.

A foxe do Riachuelo a l'è ûn d'i sciti ciû vixitæ da-i tûristi, pe-a connesciôn
co-a stoja e a mitologia d'o tango. A Vuelta de Rocha, dove o Riachuelo o fa 'na
larga cûrva, o l'è ûn d'i pòsti ciû tipichi, comme o Caminito, 'n carôggio
immortalòu da-o tango d'o mæximo nomme. De lì se pêu attrovâ pittûe, souvenirs,
e produti artexanæ. Tûtte e doméneghe gh'è de côbbie de tango che dansan inscie
stradde de prïa. O stàddio d'o Boca Juniors o l'è conscideròu un monûmento da-i
sêu tifôxi "xeneizes". Pe-e tribûnn-e ærte che ghe dan a forma de 'na scattoa de
bonboin o l'è conosciûo comme "Bombonea". E partïe de ballôn co-o famôso
entûxiasmo d'i tifôxi, e lûxi, e bômbe, i papê de coî, e o "carlevâ" d'a gente
da Bocca, fan pârte de 'n spettacolo c'o no s'ascorda mâi ciû. O Riachuelo o
mostra 'n'immaggine de nâve abbandônæ, 'n vëgio ponte de færo e i ômbre d'i
edifissi indûstriâli inscia riva opposta. 'Sto paizaggio grïxo, sôlo contrastòu
da-i coî de càse, o l'ha inspiròu o tango "Nieblas del Riachuelo" (Brûmma d'o
Riachuelo). 'Sta zona a g'ha ascì molte gallerie d'arte, ateliers d'artisti
plastichi e scûrtoî, e scïti dedicæ a-o tango, che fan parte d'o sêu patrimonnio
artistego e de sêu attrasioîn tûristiche.



https://lij.wikipedia.org/wiki/Inversci%C3%B4n_termica

Inversciôn termica l' è o nomme che vegne dæto a quello fenomeno che se verifica
quande l' aia a livello do terren a l' è ciü freida de quella in quota.

O calô de l' atmosfea o ne deriva soviatütto da a superfiçie da Tæra: a parte
derivante da o Sô a l' è menô. A denscitæ supeiô, o ciü erto tenô de vapô acqueo
e a maggiô vexinansa ä superfiçie fan scì che i stræti ciü bassi de l' atmosfea
riçeivan ciü calô da l' irraggiamento terrestre. In ta troposfea (o stræto ciü
basso dell' atmosfea, avente un spessô de 8 chilometri ai Poli e 17 chilometri
all' Equatô) a temperatüa de l' aia perciò a diminuisce de 0,6 °C ogni votta che
se monta de 100 metri.

In te nötte invernali, specialmente se o tempo o l' è sen, a tæra a se refreida
velocemente pe irraggiamento; comme conseguensa anche i strati dell' aia a
livello do terren se refreidan ciü tanto de quelli in quota. Unn' atra causa a
pö esse a differensa de peiso fra e masse d' aia freida, ciü pesante, e cada ciü
leggera. E caratteristiche orografiche do terren fan a sö parte; l' inversciôn
termica a l' è caratteristica di fondovalle (comme a Valdeciann-a in Italia
centrâ) dove e masse d'aia freide e pesanti chinnan sotto quelle cade e leggere.
E neggie da Valle do Po riconoscen lô ascì comme causa l' inversciôn termica,
façilitä da a mancansa de vento e da o peiso do vapô acqueo.



https://lij.wikipedia.org/wiki/Inciostro

Inciostro , mescciua liquida formâ da una disperscion de pigmenti ò da una
soluçion de coloranti inte 'n mezo ægoozo ò organico con l’azonta de additivi
fluidificanti (collanti, tenscioattivi, polimeri ecc.), ch'a vegne trasferia in
sce de superfiçie de materiæ despægi segondo i uxi, in particolâ a scritua e a
stampa.

Tra i ciu antighi inciostri va aregordao l’inciostro de Chiña, l'invençion do
quæ a remonta a-o 3° millennio a.C. In eppoca clascica gh'ea in uzo di inciostri
a baze de neigro de fumme e de sæ metalliche ascì, a-i quæ seguin into Medioevo
di inciostri a baze de vetriœu, cacalloa e gomma, dœuviæ dapœuscia ascì. Into
19° sec. i sviluppi da chimica permissan a gradoâ sostituçion de sæ metalliche
(che corodeivan o papê) con di preparæ chimichi meno aggrescivi. Tanto inte
l'antighitæ che into Medioevo, fu largamente dœuviao di inciostri tenti,
sorvettutto rosci e turchin, e, inte di codexi de gran lusso, ascì d'inciostri a
baze d'óo ò de argento.

Existe di inciostri despægii in fonçion do cô e de l'uzo a-o quæ son destinæ
(scritua, pittua, stampa tipografica, stampa carcografica, stampa da computer,
fotocopiatua). I inciostri neigri, ciu comun, son de soluçioin ægooze de acido
gallico e tannico (ò de un solo de questi) e sorfato ferrozo con azonta de di
agenti anticomplessanti, coloranti azontivi (in particolâ aime de crommo ò
cromato ò bicromato de potascio, neigro de fumme), produti antimoffa.

Son composti da doi elementi de baze; un veicolo (ligante ò vernixe) e un
colorante. O primmo o serve pe o trasporto e pe o fissaggio do segondo in sce-o
supporto da stampâ. A segonda do tipo de veicolo, se distingoe inciostri grasci
e inciostri liquidi . I primmi, dœuviæ inta stampa tipografica, offset,
carcografica e serigrafica, g'han un veicolo composto da de rexine naturæ ò
scintetiche mescciæ con di œui vegetæ (lin, soia ecc.) ò mineræ (derivæ da-o
petrollio ò da-o carbon) e un produto colorante formao da di pigmenti insolubili
despersci in povie finiscima. I segondi, dœuviæ inta stampa rotocarco ò
flessografia, g'han un veicolo composto da 'na mescciua de mæxime rexiñe
scintetiche dœuviæ pe i inciostri grasci, de solventi volatili, comme toluene,
xilene, alcol, ægoa, e un produto colorante composto da di pigmenti solubili
into veicolo.

Pe a stampa in rotative a neigro e a cô, pe a sempre ciu elevâ veloçitæ de
tiatua l'è stæto introduto di inciostri che receddan un apporto de calô pe rende
ciu rapido l’esciccamento e o fissaggio. Pe a stampa offset l'è stæto ôtr'a ço
introduto di inciostri o veicolo di quæ o l'è constituio da una rexiña acrilica
viscoza, parçialmente polimerizzâ e diluia into so monommero. L’esciccaçion e o
fissaggio avvegnan pe polimerizzaçion sotta l’effetto di raggi urtravioletti
(inciostri UV).

I vapoî di solventi e diluenti dœuviæ inti inciostri da stampa pœuan inquinâ i
ambienti de travaggio e recedde, pertanto, di apægiatue pe a bonifica de tæ
ambienti ò pe o recupero di solventi mæximi. D’âtro canto, l’impiego de l'ægoa
a-o posto di sciorventi organichi tradiçionæ, a fronte de l'evidente benefiçio
ambientâ, o comporta tuttavia de difficortæ into caxo di inciostri destinæ a di
supporti no assorbenti (laminæ plasteghi, aluminnio ecc.); ôtr'a ço l’ægoa a
l'evappoa con mao difficortæ e mao lenteçça.



https://lij.wikipedia.org/wiki/I_fr%C3%A6_Vivadi

Ugolin e Vadin Vivadi son stæti dui fræ zeneixi, navegatôi, do secolo XIII. A lô
va o merito de avei çercou de arrivä in India attraverso l'Oceano, düxento anni
primma de Cristoffa Combo e Vasco de Gama. E notissie che emmo in sce liatri son
purtroppo scarse: no se sa dove voessen effettivamente arrivä, ni comme segge
finio o sö viægio.

L' annalista Iacopo Doia, scrivendo di anni dao 1280 ao 1294, o dixe che in to
mazzo do 1291 due nave ao comando di Vivadi partivan da Zena pe unna spedision
mai tentä fin a alloa, çercando de passâ Gibiltæra per mare Oceanum ad partes
Indiæ, ä riçerca de unna növa via pe o commercio de spesie e atre merçe. E nave
saieivan stæte viste pe l' ürtima votta de fronte a Gozora (a l' atessa de
Canaie). Ai tempi in ti quæ scriveiva o Doia, che comme emmo visto o conclüdde i
sö annali in to 1294, a l'ea ancon viva a speransa de rivedde tornä i Vivadi a
Zena. Segondo Alberto Magnaghi a neçescitæ da spedision a nasceiva dao fæto che
proprio in to mazzo 1291 o Soldan d'Egitto o l'occupava San Zane d' Acri, ürtimo
possedimento crestian in Sciria, taggiando ai Europei a via terrestre do
commercio con l'India. I Zeneixi çercavan rimedio attraverso di atre vie
terrestre (comme quella de Trebisonda) e con audaci spedisioin comme quella de
Ugolin e Vadin. Diversci scriti do Trexento e di secoli succescivi tratten di
Vivadi, ma e sole notissie següe restan quelle do Iacopo Doia, divulgæ solo in
to 1743 pe merito do Canale, storico zeneize.

No l'è ben ciæo se l'intension di Vivadi a l'ea quella de circumnavegä l'Africa
passando o Cao de Bonn-a Speransa o se, razzunte e Canaie, vueivan mette a prua
a Ovest pe arrivä in India attraverso l'Oçeano Atlantico comme aveiva pensou de
fä o Combo in to 1492. Pâ che e nave, arrivæ all'artessa de Cao Juby, seggian
stæte derfæte da unna tempesta, o seggian finie in man ai Berberi (Zena a l'ea
alloa in guæra co-o Marocco).



https://lij.wikipedia.org/wiki/I_do%C3%AC_av%C3%A4i

I doì aväi Pignaverde e Pignasecca, doì grandìscimi avaroin, s'incontròn un
giorno à caxo passeggiando per cammin. Pignasecca andava adaxo, con e gambe ben
sciarræ per no fâ di neuvi sguäri a-e sò braghe repessæ. Pignaverde in cangio
andava camminando de galòppo, per frustâ unna scarpa sola, comme un rango in
gallisòppo. Se saluòn sensa cavâse de cappello, pe-a raxon de no fâ do guasto
a-o pisso, ch'o l'ëa o pesso ciù de bon. E sciccomme l'ëa dex'anni che no s'ëan
visti fra lô, Pignaverde inviò l'amigo à çenâ per fâse önô. Pignasecca o no se ô
fesse dî doe vòtte, e o l'açettò, per levâse a famme a-a giabba, quell'invïo,
chi ô consolò. O l'andò in sciô fâ da seia, affammòu pëzo che un lô, da l'amigo
che, pe-o sguasso, o cointò à creppâ da-o dô; ma o se fé un önô inmortale, ch'o
ghe dé pan e fainâ, de patatte, un euvo fesso, e de çiòule in fracassâ;
insalatta no ghe n'ëa, ché l'axòu o servì per vin: gh'ëa per döçe de castagne e
per fruta pigne e armoin; Gh'ëa 'nna töa sensa posate, co-a tovaggia de pappê:
zà careghe no ghe n'ëa e mangiòn co-e dïe, d'in pê. Bevven tutti doì a-a
bottiggia, che de gòtti no s'usava, gh'ëa per lumme appeiso à l'äia un lummin da
man chi spiava. Per mobilia, poi, da stansia gh'ëa doe casce ben serræ; e per
tæra, (oh, bella vista) di græn sacchi de dinæ; int'un canto un pò de paggia,
ch'a serviva per dormî, dove spesso ghe sciortiva di rattoin da fâ stordî.
Pignasecca o mangiò tanto, ch'o no poeiva ciù mesciâse, e o l'andò, ma con gran
stento, sciù 'nna cascia pe assettâse. Pignaverde o mangiò pöco, ché o l'ëa
sempre desgustòu d'avei fæto tanta speisa, ch'o se pæiva assascinòu; non ostante
o fesse mostra d'ëse tutto in allegria, e o l'andò lê ascì à assettâse per
tegnîghe compagnia. E lì, (comme doì sposoei, dòppo d'ëse ben çenæ, stan
sciallàndose in sciô gòtto à contâ i sò amoî passæ) coscì lô stàvan façendo di
discorsci do sò päo, con contâse a vitta e i miäcoi, per fâ vedde chi ëa ciù
aväo; e per dâghe unna gran preuva d'econòmico costumme, pe avansâ quello pöco
euio, Pignaverde ammortò o lumme; Pignasecca o l'approvò de stâ lì à discöre a-o
scùo, e per no frustâse e braghe, s'assettò lê ascì à cù nùo. Ma passæ pöchi
menuti dòppo d'ësise assettæ, Pignasecca o cazze mòrto sorve un sacco de dinæ.
Pignaverde, essendo a-o scùo e sentindo quello son, o creddé ch'o gh'arröbasse,
e o creppò da l'apprenscion. Dòppo quattro ò çinque giorni fun trovæ da un sò
vexin, tutti doì c'un ratto in bocca, de l'avaro degna fin. Pignasecca aveiva in
stacca, scrïto tutto de sò man, o sò testamento in régola, meno a firma do
scrivan, into quæ pe un neuvo træto d'avariçia originale, solo lê l'ùnico erede
s'instituiva universale. Pe risparmio pòi d'inciòstro o l'ëa scrïto ben sottî,
sensa vìrgole, né accenti, manco i ponti à nisciun "i". Pignaverde o non aveiva
ninte in stacca e, vixitæ e doe casce, ëan tutte pinn-e d'öi e argenti ipotecæ.
A çent'un per çento l'anno per caitæ, e da bon cristian, solo o terso o
l'imprestava do valô do pegno a-a man. Cöse mai ve serve, ò avari, ch'ammuggiæ
tanti dinæ, de guägnâli con usùa, se beseugna che î lasciæ? Fæne parte, fin
ch'æi tempo, con giustiçia, à chi ne tocca, ché coscì viviei ciù mëgio, né moiei
c'un ratto in bocca!1



https://lij.wikipedia.org/wiki/Grand_bleu_de_Gascogne

O Grand Bleu de Gascogne ("Seguggio françeize da Guascogna") a l'è una razza
originaia da Guascogna, into Sud-Ovest da França. A l'è consciderâ una razza ben
antiga. A-o ritorno da una spediçion militâ inte Ardenne, Gaston Phoebus, o
portò inta Contea de Béarn di “chen de Sant’Uberto”, neigro-affogæ e ascì
gianchi, i quæ son i antenæ de questa razza. De fæto, questi chen fun dapœu
incroxæ con di seguggi do posto, e i produti de sti accobbiamenti dettan vitta
a-o Grand Bleu, into quæ s'avverte ancon d'e caratteristeghe do Bloodhound,
comme presempio l’olfatto ben sviluppao, ma ascì pe i esemplæ neigro-affogæ, no
ammissi da-o Standard de razza, che de votte compariscian inte cocciolæ. O l'è
un can ch'o g'ha avúo o privileggio de êse a razza prediletta de moltiscimi
personaggi storichi importanti. Questi chen han fæto parte de mute de Enrico IV,
re de França. A livrea do Grand Bleu a l'è sempre ciu raffinâ, graçie a-o
travaggio de accurâ seleçion eseguio da-i allevatoî e graçie ascì a l’influença
do climma cado e secco da zona inta quæ o vive da benben di anni. Ancœu a no l'è
una razza goæi diffusa.

Can de media-grande taggia. O so manto e a so esprescion forman un insemme
tipico scimile a nisciun âtro can. E so caratteristeghe son sorvetutto into
mantello e ascì inta testa, ch'a l'è ben nobile e ben françeize. O so
caratteristego mantello blœu, formao da una mescciua de pei neigri e gianchi in
sce tutto o corpo con piccene macce spantegæ in sce-o tronco, de quæ soltanto un
pâ son ciu evidente. A so andatua a l'è do tutto scingolâ. O no trotta, ma o
galoppa, ço o comporta o rollî do dorso a caosa da region lombâ longa.

A l'è una razza paxe, tranquilla e amooza. A l'è un po’ pigra, scrupolosa e
coraggiosa into travaggio. O Grand Blue o l'è affæto affidabile pe-o so gran
equilibbrio. O l'è bon a affrontâ di animæ aggrescivi, ma o no l'adentiâ mai
l’ommo. A razza a l'è stæta seleçionâ pe-a caccia a-o lovo e a-i gren animæ
sarvæghi, ma o se dimostra abile ascì inta caccia a-a levre e a-o cinghiale, so
nemigo ziao: o vegne dœuviao in sce questi animæ in Itallia ascì.

Difetti ciu ricorenti: prognatismo, enognatismo, coî no ammissi, mezue fœua
standard, mancança de premolæ, carattere timmido, attezzamento aggrescivo,
monorchidismo, criptorchidismo, andatua scoretta, testa curta, cranio troppo
ciatto ò troppo drito, oege curte, oege attaccæ âte, œuggio ciæo, mucose rœusa,
toraxe poco sviluppao, pê ciatti, arti graçili, groppa troppo sfuzzente, assença
de traççe cô de sciamma, traççe de depigmentaçion.



https://lij.wikipedia.org/wiki/Go%C3%A6ra_de_sucescion_polacca

Guæra de succescion polacca, conflito scciuppao doppo a morte do re Aogusto II
de Polonia (1° febbr. 1733).

Doi ean i prinçipæ candidæ a-a succescion polacca: l’elettô de Sassonia Federigo
Aogusto, figgio do re defonto, o quæ o godiva de l'appoggio segge de l'Aostria,
pe avei riconosciúo a validitæ da Pramattica Sançion, segge da Ruscia, pe avei
acconsentio a-a cescion da Curlandia a E.J. Biron, favoiio da zariña; e
Stanislao Leszczyński, za rivâ de Aogusto II e protetto de Carlo XII de Sveççia
durante l’urtima goæra do Nord, nonché sœuxo de Luigi XV, e quindi candidao
obrigao da França. Quest’urtimo, o 1° sett. 1733, o fu eletto da-a Dieta polacca
co-ina maggiorança sciacante; tuttavia a minorança, forte do prinçipio de
l'unanimitæ recesta pe l’eleçion, a domandò l’intervento di Rusci che, penetræ
in Polonia, appogion una segonda eleçion favoeive a Federigo Aogusto. A França
inte l'ottobre do mæximo anno a diciarò guæra a l'Aostria: i so alliæ ean o
Piemonte e a Spagna, tutti doi dexidioxi de estende o so dominio inta penizoa a
danno di Asburghi.

I œuviaçioin belliche, protrætese pe un biennio (ott. 1733-ott. 1735), se
desgugettan prevalentemente in Itallia. E forçe franco-sarde, a-o comando do
Carlo Manoælo III, occupon sença noteive oppoxiçion squæxi tutta a Lombardia,
compreizo Milan, ma eccettoao Mantoa. A sciorte de questa forteçça a l'arestò
indeciza, perché o Carlo Manoælo o no l'intendeiva parteçipâ energicamente a-a
so occupaçion, sença ótegnî primma di aseguaçioin precize in sce-o futúo stato
politico de quella çittæ. A Spagna, e in particolâ Elizabetta Farneize, moggê de
Feipo V, no soddisfæta de ótegnî, in caxo de exito favoeive da guæra, e Doe
Siçillie e a Toscaña pe Carlo e Feipo de Borbon, a l'aspiava ascì a-o possesso
da Lombardia, promissa da-a França insemme a-o Mantoan (ma quest’urtimo in forma
dubitativa) a-o re sardo.

Mentre pertanto, pe di motivi polittichi, e opiaçioin franco-sarde stagnavan de
nanti Mantoa, i Spagnolli, sbarcæ con 30.000 ommi a Livorno, intræ inta Toscaña
e uniise a-e forçe provegninte da Parma e Piaxença, a-o comando do conte J. de
Montemar, mossan a-a conquista de Nappoli, che occupon o 15 mazzo 1734. A-a
cheita da capitâ seguì ben fîto l’occupaçion de tutto o regno e da mæxima
Seçillia. O successo di arme spagnolle o no resciorve' tuttavia a disputa alliâ
in sce Mantoa.

Ma da-o disciddio sabaodo-borbonego o no ótègne rizurtæ poxitivi l’Aostria; into
1734 (29 zugno, battaggia de Parma) i imperiæ fun sconfiti e into 1735 L.
Königsegg Rothenfels, nœuvo comandante de so forçe, o prefei retiâse otra
l’Adexe a l'avexinâse di Spagnolli.

A scituaçion de Mantoa assediâ a vegniva tuttavia de giorno in giorno sempre ciu
critica, e into luggio do 1735 l’imperatô Carlo VI, riconosciuo l’opportunitæ de
poñe termine a-o conflíto, o propoze direttamente a-o cardenâ Fleury,
responsabile da politica estera françeize, a començæga de trattative de paxe; i
negoçiæ, conduti in gran segretto a Vienna, porton a-a firma di preliminæ de
paxe (3 ott. 1735) e o 1° dic. do mæximo anno a Mantoa fu stipulao un
armistiççio tra e forçe imperiæ e quelle françeize. A l'accordio intervegnúo tra
e doe potençe tradiçionalmente rivæ dovette cegâse o Carlo Manoælo III,
constreito a renonçiâ a-e so preteize in sce tutta a Lombardia; e infin a Spagna
ascì a se rassegnò a-o fallimento do so cian egemonico in Italia (febbr. 1736).

A paxe definitiva a fu concruza solo doi anni doppo a caoza da controverscia
sciorta tra Pariggi e Vienna in sce-o trasfeimento da sovranitæ da Loreña a
Stanislao Leszczyński, a-o quæ a l'ea destinâ in vitaliççio a norma di preliminæ
de Vienna; a diplomaçia françeize a ne domandava l’immediâ ezecuçion, mentre
quella aostriaca a-o subordinava a-a morte de l'urtimo de Meeghi, evento ch'o l'
aviæ permisso a Françesco de Loreña a permuta aotomatica da Loreña co-a Toscaña.
A morte de Gian Gaston de Meghi, sorvezonta into 1737, a reize poscibile
l’immediao insediamento segge de Stanislao che de Françesco.

O 18 nov. 1738 a Vienna fu firmao a paxe definitiva. Stanislao, pù renonçiando
a-a Polonnia, o conservò o tittolo de re e o riçevette, vitta naturâ durante,
Nancy, o ducato de Loreña e a contea de Bar, levæ a-o ducca Françesco de Loreña,
ch'o l'ótègne in compenso o granducato de Toscaña. A-a morte do Leszczyński a
Loreña a saiæ passâ a-a França, ch'a riconobbe ascì a Prammatica Sançion de
Carlo VI.

In Itallia l’Aostria a cedeiva Nappoli, a Siçillia e o Stato di presciddi a
Carlo de Borbon, figgio da Zabetta Farneize e ducca de Parma; in compenso
l’Aostria a riçeveiva quest’urtimo ducato.

Carlo Manoælo III o l'esteize a propria sovranitæ fin a-o Tiçin con l’acatto de
Novæa e de Tortoña e o l'ebbe otr'a ço i fœüdi de Langhe.



https://lij.wikipedia.org/wiki/Giordano_Viezzoli

Giordano Viezzoli (Trieste, 31 Mazzo 1910 - çê de Barajas Spagna, 30 settembre
1936) o l' è stæto un aviatô, sergente pilota de a Regia Aeronautica, e
antifascista.

Viezzoli o l'ea nasciüo a Trieste da famiggia irredentista e repübblicann-a. A
l'inissio do 1928 o piggia contatto co-i esponenti da organizassion che, fondâ
l'anno seguente, a piggia o nomme de Giustizia e Libertà. In seguito o se
arruola volontaio in aeronautica. Ottegnüo o brevetto de sottuffissiâ pilota, o
vegne destinou ä 146a squadriglia idrovolanti de stansa a Elmas (Cagliari).
D'accórdo con sö pôæ e sö fræ, anche lô antifascisti, e i ambienti di oppositoi
do regimme in Italia e a l' estero, o comença a preparâse pe un xöo de
propaganda che, con l' agiütto de Gabriele Rossetti (medaggia d'Ou da Primma
Guera Mondiale e nemigo do fascio), o pósse ripete l' impreisa do Giovanni
Bassanesi de l' 11 de Lüggio do 1930. O Bassanesi, mentre o sorvolava Milan con
un Farman proveniente da-a Svissera, o l' aeva effetuou un lancio de manifestin
incitanti ä ribellion contra o regime do Mussolini. L'ispirasion de sto gesto a
l'ea vegnüa probabilmente da o xöo a Vienna de Gabriele D'Annunzio in te a
Primma Guera mondiale. O progetto do Viezzoli o l'è de decollâ da a Sardegna con
un idrovoante Savoia Marchetti 57 bis, effettuâ un lancio de manifestin in sce
Zena e riparâ in Fransa. Unn'atra impreisa de sto genere a saiä compìa co-o xöo
de Lauro De Bosis in sce Romma do 3 de Ottobre do 1931. Sfortunatamente, i
delatôi de l' OVRA (l' organismo spionistico ch'o dava a caccia ai oppositoi do
fascismo) infiltræ int'i ambienti di antifascisti in esilio a Pariggi vegnen a
savei i particolae do tentativo do Viezzoli ch'o vegne arrestou int'a nötte fra
o 29 e o 30 de Ottobre do 1930. Condannou dao Tribunale Speciale, o sciorte de
prexon pe amnistia o 29 de Ottobre do 1933. Espatriou clandestinamente in
Jugoslavia, o razzunze i familiai a Pariggi.

Sccioppä a guera civile in Spagna, Viezzoli o va volontaio a combatte pe i
repübblicaen, arruolou int'a Squadriggia España de base a Barajas, vixin a
Madrid, comandâ da o scrittô françeise Andrè Malraux. Malraux o n'ha lasciou un
ricordo de sta esperiensa int'o libbro L'Espoir, int'o quale o Viezzoli o vegne
ciammou co-o nomme de Marcelino. Mitraggiê-puntatô insc'i bombardê, o vegne
ferio a morte a bordo do Potez La Commune de Paris durante unn-a miscion a
Toledo.



https://lij.wikipedia.org/wiki/Giaxo_d%27Axao

Cosa de di meſſe Giaxo Axerao, E i atri antighi degni de memoria? Che paraxi da
Re chi fa ne ven Puoe da un nostro vaſſallo, e da corsè, Batte ne ven per che
garie n'hemo Poro Foggetta

Giaxo d'Axao (primma de l'800 Giaxo d'Axerao ['dʒa:ʒu d aʒe'ɹɔʊ], lat. Blasius
Axeretus, ita. Biagio Assereto) o nascè à Recco, figgio de 'n ferrâ. O fu notao
da-o Françesco Spiñoa, segnô d'a çittæ, ch'o se-o piggiò comme paggio. D'o 1423
o se transféi à Zena donde o s'avviò a-a carrea militâ. Comme armiraggio d'a
Repubrica, o condusse a flotta in agiutto d'a reña Zana II de Napoli (1425), o
feççe prexonê o Ferruçço Verro de Firençe (1426) e o respinse Domeñego de
Campofregoso e i so alliæ fiorentin (settembre 1427).

D'o 1435 o ghiò 'na piccena flotta à Gaeta pe sarvâ o Françesco Spiñoa, assediao
da Alfonso V d'Aragon, e o vinse a battaggia de Ponça ch'a seguì. O feççe
prexonê o re d'Aragon, so fræ Zane re de Navara, so figgio l'infante Enrico, o
viçerè de Seçeja e gran parte d'a nobiltæ aragoneize. L'Axao mæximo o descrisse
a battaggia inte 'na çellebre lettia a-o Conseggio d'a Repubrica de Zena, scrita
int'a lengua zeneize cançellesca de l'eppoca.

Sciben ch'o l'avesse refuao de continuâ a guæra, no avendoghe assæ truppe pe
invadde o regno de Napoli, o riçevette o fœüdo de Særavalle Screivia da-o Feipo
Maja Visconti, e a carega de governao de Milan.

Dapœuscia o fu commissaio ducâ à Parma e comandante de l'armâ milaneize int'a
guæra contro Veneçia. À Casalmaggiô o sconfisse l'armiraggio veneçian Andria
Quirin (luggio 1448).

D'o 1450 o fu a-o serviçio d'o Françesco Sforça, ma doî anni doppo o l'abandonò
a vitta pubrica e o se retiò à Særavalle pe dedicâse a-a lettiatua.



https://lij.wikipedia.org/wiki/Gi%C5%93umo

Giœumo (primma do sec. XIX Girœummo, lat. Hierony̆mus, gr. Ἱερώνυμος, "sacro
nomme"), santo, dottô da Gexa latiña (Stridon, vexin a Aquileia, 347 circa -
Betlemme 419).

De un'axâ famiggia crestiaña, Giœumo o vègne a Romma zoeniscimo, co l'amigo
Bonozo, pe compîghe di eccellenti studdi de gramæga e retorega. Chì, sotta di
meistri valenti (Elio Donao o fu un de questi), o l'inclinò definitivamente pe a
filologia e e lettie co-in attezzamento e una pascion che han caratterizzao o so
ascetismo e han fæto do Giœumo o scimbolo de l'umaneximo crestian. Con Bonozo,
a-a fin di studdi romen, o passa inta Gallia, a Treviri, donde o trascore dotrei
anni, studiando e trascrivendo di œuvie. Dapœu o retrovemmo a Aquileia, inte 'n
circolo dotto arecugeito in gio a-o vesco Valeian e frequentao ascì da-o so
amigo Rufin; ma into 373 Giœumo, con Bonozo e doi atri amixi, o çerca a via de
l'Oriente. Into 374 o l'è a Antiochia donde Evagrio o l'accœugge e o l'asciste
durante una longa maotia. Inte questi anni a Caçidde s'alœuga a rivoluçion
intelletuâ do Giœumo, o so netto ripuddio da lettiatua pagaña e a decixon de
dedicâ a-a scritua ogni so pascion: caoza ne saiæ stæto - o contava lê mæximo a
Eustochio, inte 'na lettia famoza (XXII, 30) - un sœunno into quæ Criste o
gh'aiva rimproverao d'êse "çiçeronian, no crestian".

Lasciao Antiochia e retiaose into deserto, o l'attende alacremente a-o studdio
de l'ebraico e de l'exegexi bibblica. Induto a sciortî da-o so izoamento da-e
ripercuscioin do conflito tra Paolin e Meleçio, into coscì díto scisma de
Antiochia, o Giœumo o fu persoazo da Evagrio a pigiâ e parte do primmo (ch'o
l'ordenò sacerdote), ma o combattè contra l'estremismo di luçiferien (379).
L'anno doppo o lasciava però Antiochia pe seguî a Costantinopoli e leçioin de
Grigœu Naziançeno e perfeçionâ o studio do grego: into 382, con Paolin e
Epifanio de Salamiña, o Giœumo o vegne a Romma e o parteçipa a-o concilio indîto
da pappa Damazo pe resciorve o scisma antiocheno.

Assæ aprexao da-o pappa lettiao, o l'è incaregao de rivedde in sce-i testi
greghi l'antiga verscion latiña da Bibbia: da quest'œuvia l'è nasciúo o
Psalterium Romanum (o Gallicanum o saiâ preparao da-o mæximo Giœumo ciu avanti).
No solo i studdi biblichi tegnan impegnao o Giœumo: in sce l'Aventin, inta caza
da Marçella, o reünisce in gio a lê de nobile matroñe de quæ o l'è ghia ascetica
e meistro sprituâ. Nofoiseché a so impaçiente predicaçion de ascetismo a
restrenze o gruppo di amixi, dementre che i avversai personæ se fan menaçoxi:
a-a morte do Damazo (dex. 384), o Giœumo o prefeisce lasciâ Romma e tornâ a-a
quiete studioza. A Antiochia o l'è razonto però da-a Paola e da so figgia
Eüstochio, e con liatre o Giœumo o se stabilisce (stæ do 386) a Betlemme, donde
o dirizze un monestê maschî, mentre a-a Paola l'è affiao a cua de un femminî.

Pe ciu che un trentennio o Giœumo o l'acompisce un travaggio imponente de
traduttô, exegeta e polemista. O prepara i commentai biblichi: Filemon, Galati,
Efexin, Tito (386-87); Ecclexiaste (389-90); Nahum, Sofonia, Michea, Aggeo,
Abacuc (393); Giona e Abdia (396); Matê (398); Osea, Gioele, Amos, Maachía e
Zacaja (406); Daniælo (407); Izaia (408-10); Ezechiælo (411-14); Apocalisse;
Geremia (incompl., 415-19). A so exegexi a procede da l'allegorismo origenian a
un ezamme ciu aderente e lettiâ, e a consente de seguî l'evoluçion de
l'attezamento do Giœumo verso o testo biblico. Ovviamente a parte maggiô inte
questa evoluçion l'ha avúa a longa esperiença (no meno de 15 anni) de traduttô
de l'Antigo Testamento (libbri protocanonneghi e Daniele, Geremia e Ester), ch'a
saiâ accugeita inte tutto l'Occidente comme a Vurgâ.

Tutto questo travaggio no se compì paxificamente: a parte a paoza do 393, dovua
a-a polemica contra Zovegnan, a ciu violenta pe lenguaggio fra e polemiche do
Giœumo, donde se riafferma l'assolua superioritæ de l'astinença e da verginitæ,
ò a breve disputa epistolâ con Aostin, o scontro con Rufin o l'assumme
'n'importança particolâ. Questo scontro, ch'o l'ha i so documenti prinçipæ inte
di scriti (400-01) do Rufin e inte quelli de risposta (401-02) do Giœumo, o
resguardava l'accuza de origenismo fæta a quest'urtimo e da lê furiozamente
respinta. Inti urtime polemiche contra Vigilançio, e contra Pelagio (Adversus
Pelagianos, 415), dommina a preoccupaçion de evitâ inta prattica ascettica di
turbamenti e de mitigaçioin che atri tentan de giustificâ con de raxoin
teologiche.

Importante fonte pe a stoia da lettiatua crestiaña a l'è o De viris illustribus
riguardante, in sce l'esempio do Svetonio, i scritoî crestien. A so rielaboaçion
do Chronicon do Zœuggio a l'ebbe un'importança fondamentâ inta curtua do
Medioevo e do primmo Umaneximo, e a l'è tuttoa fonte insostituibile de notiççie,
sorvettutto pe ço che concerne a cronologia da lettiatua latiña.

Mirabile lettiao e scritô prexeive, de grandiscima erudiçion profaña otra che
sacra, o Giœumo o deve a so mao nommina a-o stupendo stile de lettie (circa 150)
foscia ancon ciu che a-a traduçion da Bibbia: questa a-o raccomandò a-a curtua
medievâ, ma inti epistole i umanisti quattro-çinquecenteschi ritrovon a
testimoniança de un dramma curtuâ, into contrasto fra Çiçeron e Criste, ch'o
l'ea ancon vivo in lô.

Patronægo: Libbræ, bibliotecai, studioxi, archiolloghi, archivisti, studenti,
tradutoî.



https://lij.wikipedia.org/wiki/Ghiandole

E Ghiandole son organi specializzæ che elaboran e versen ao sö esterno sostanse
varie comme proteinn-e, ensimi, ormoin, grasci o mucopolisaccaridi. Se definisce
secresion a funsion con a quæ unna cellula a prodüxe quelle sostanse destinæ a
esse riversæ ao sö esterno. A secresion a no l' avvegne solo in te cellule de
ghiandole: anche ao de föa de questi organi gh' è un' attivitæ secretiva,
presempio in te cellule interstisiali do testicolo e de l' ovaio, o in çerti
neuroin, o ancun in ta genexi de mucopolisaccaridi e proteinn-e da matrice
connettivale.

E ghiandole son formæ de unna componente epiteliale dîta epitelio ghiandolare o
parenchima, che a svolge a funsion secretiva, e de unna componente connettivale
dîta stroma o connettivo interstisiale, ch'a serve comme impalcatüa de sostegno.
In to stroma passa i vaxi sanguigni e i nervi ao servissio de due componenti,
epiteliale e connettivale.

Existe vari scistemi de clascificasion de ghiandole. Se s' ammìa o destin do
materiale che vegne secreto, se distingue e due categorie de ghiandole esocrine,
o a secresion esterna e endocrine, o a secresion interna. E esocrine versen o sö
secreto o a l' esterno do corpo, comme e ghiandole sebacee o e ghiandole
sudoripare, o in cavitæ comünicanti con l' esterno, comme o pancreas esocrino o
o figaito che liberan i sö prodotti in te l' intestin. Pe fa questo e ghiandole
esocrine son fornie de un dotto secretô che o regögge o secreto dae cellule pe
convoglialo in sce a superfiçe do corpo o in ta cavitæ comünicante con l'
esterno. E ghiandole endocrine viçeversa no han dotto secretô e riversan o sö
prodotto direttamente in ti capillari sanguigni. Con o nomme de ghiandole vegne
correntemente – e erronaemente – indicou anche i linfonodi



https://lij.wikipedia.org/wiki/Germano_Jori

Germano Jori ( Sampedenna, 7 Ottobre 1904 – 13 Lüggio 1944 ) o l' è stæto un
partigian (nomme de battaglia Renato), comandante di GAP de Zena.

I GAP (Gruppi d'Azione Patriottica) ean formasioin partigianne che agivan in
çittæ; nasceivan da unna inisiativa piggiä dao Partio Comunista zà in to Mazzo
do 1943, ma a sö asion a l' inisiava solo in to Dixembre do meximo anno. Primmi
comandanti di GAP son stæti Giacomo Buranello e, appunto, Germano Jori, che zà
durante o ventennio fascista o l' ea stæto imprexionnou in quante oppozitô do
fascismo.

Ao momento dell' asion che a doveiva conclüdise con o sö sacrifisio, Jori o l'
ea riçercou da tempo, essendo stæto individuou da o questô d'a Repübblica de
Salò, Veneziani. A seguito de unna serie de arresti in te i membri da
Rexistensa, o 13 Lüggio 1944 Jori, che o l' ea insemme a Domenico Chiappe e
Vladimiro Diodati (Paolo) o vegniva intercettou da unna pattuglia di Battaglioni
M in Sampedenna, all' incroxio tra Via Gioberti e quella che oua a se ciamma Via
Buranello. Pe permette ai sö amixi de salvase, o comandante di GAP o se lanciava
contra o nemigo, perdendo a vitta in te o scontro a fögô che seguiva. O sö gesto
o permetteiva a Paolo e Chiappe de sottraise all' arresto; Paolo o saieva poi
anæto in ta zona partigianna de montagna e diventou Comandante de Divixion.

Contributo di Sampierdarena alla Resistenza 8 settembre 1943 – 25 aprile 1945, a
cura della ANPI Sezioni di San Martino-Campasso Martiri del Turchino e
Sampierdarena (1997)



https://lij.wikipedia.org/wiki/Genoa

O Zena (veo nomme Genoa Cricket and Football Club 1893) o l'è a squaddra de
ballon ciù antiga da Liguria e d'Italia. O l'è stæto o primmo a guägnâ o
campionato de ballon italian int'o 1898 e o l'è na squaddra de Zena. O Zena o
l'ha zugoö o campionato 2005-2006 int'a Serie C pe a segunda votta inta so stoïa
a seguito de na façenda contestâ in gïo a unn-a partïa accattâ a-a fin do
campionato de Serie B 2004-2005, quando o l'ëa primmo in clascifica e o l'ha
zugoö contro o Venessia. A façenda da retrocescion do Zena a l'ha provocou
polemiche e mogogni a Zena.

O Genoa CFC l'è stæto fondou o 7 de Setembre 1893 a Zena in via Palestro 10
numero 4 in to cönsolato britannico da:

Trei anni doppo (1896) a fondaçion o se unîo a o gruppo o personaggio ciù
importante da stoïa do Zena e unn-a de personne ciù importanti do ballon in
Italia, James Richardson Spensley. Appascionou de sport in genere in Inghiltæra
o l'aveiva zugou comme portê in to Sunderland. Spensley o l'ëa un mëgo arrivou a
Zena pe curâ i mainæ de naë de carbon, ma a sô pasciòn pe o zeugo a o portò a
mette in pê o settô do ballon do Genoa Cricket and Athletic Club, tanto che o 2
Zenâ 1899 Spensley o convinçe i dirizenti da societæ a cangiâ o nomme in Genoa
Cricket and Football Club. In ciû o mego ingleize o convinçe i soci a fä inträ
in to club anche i zeneixi o 10 Arvî 1897. O 6 Zenâ 1898 a Ponte Carrega dinansi
a 208 tifoxi se zeuga a primma partïa de ballon tra doe squaddre de doe diverse
çitæ, tra o Zena e 'na formaçion mista de zugoei de Torin che guägnan pe un goal
a zero. O 9 de Marso 1898 a Torin o Zena o guägna a seconda partïa pe un a zero.

L'ea tutto in po troppo fito pe o primmo campionato offiziâ da Federaçion
Italiann-a de Football ch'a l'ëa stæta in to contempo fondâ o 15 e 26 de Marso
1898 da o Spensley e da ätri dirizenti torineixi. A fase finale do campionato a
se zeuga a Torin in t'un giorno solö, l'eutto de Mazzo ao Velodromo Umberto I de
Torin. O campionato o l'è stæto zugòu da appenn-a quattro squaddre e scibèn no
ghe segge di documenti offiziæ parieiva che diverse partïe de qualificaçion
seggian stæte zugæ durante l'anno. A finâ Zena-Internaçionä de Torin a l'è stæta
guagnâ dao Zena pe un a zero con in goal de Leaver. A a societæ ghe vegne dæto
unn-a coppa e a i zugoei unn-a medaggia. A quelli tempi no gh'ëa o scudetto.
Risûlta ch'o l'è stæto proprio o Zena a primma squaddra de ballon a doeuviâlo in
to 1924.

O Zena o l'à zugòu a finâ dô 1898 con questa formaçion: Baird, Ghigliotti, De
Galleani, E.Pasteur, Spensley, Bocciardo, Bertollo, Le Pelley, Dapples,
Ghiglione e Leaver. A squaddra a l'ëa andæta a Torin con unn-a reserva so e pâ
ch'o no l'agge zugòu, quindi l'è poscibile che questa a segge ascì a formaçion
da primma partïa do campionato .

L'ëa ascì inandiou o primmo ciclo do Zena, in ti anni dappêu a formula do
campionato a l'è restâ de longo a mæxima, con sfie dirette durante l'anno e con
unn-a finâle in ca di campioin in carega.

Doe settemann-e doppo a vittoïa do segondo titolo, çinque zugoei do Zena fan
parte da primma squaddra da naçionâle italiann-a che a Torin a perde doi a un
contro a Svissëa. O Zena o guägna trei titoli da o 1898 a o 1900 e o se porta a
ca a Coppa Fawcus pe a squaddra ch'a l'aveiva guagno trei campionati de fia. O
25 Zenâ 1901 inscia proposta do socio Rosci, con 5 voti a favô e 4 contra, e
magge do Zena da gianche e blêu vegnan cangiæ in rosse e blêu, comme i coï da
bandëa britannega. Int'o neuvo secolo, da o 1902 vegne formou di giroin
regionàli eliminatoi e allantô o torneo o comensa a vegnì grosso e e squaddre
son sempre de ciù. In te l' Ottobre 1902 pe a primma votta vegne fondou o vivaio
pe i zueni de men de sezz'anni. Int'o 1903 o Zena o zeuga, primmo club italian -
unna societæ foresta a l'estero. O 27 de Arvî o Zena guägna trei a zero contro o
Football VeloClub Nizza in Fransa, a partïa d'andata a Ponte Carrega a l'ëa
finia sei a zero pe o Zena. In to mæximo anno e in quello doppo o Zena o guägna
o campionato italian, tutte e votte battendo trei a zero a Juventus.

In sti anni o Dapples o mette in palio unna coppa particolâ: a l'è a coscì dîta
Balla Dapples. O premmio o consciste in te na sfera d' argento de mæxime
dimençioin e caratteristiche (con tanto de cuxitùe in rilevo) de un ballon da
football. L'è diffissile capî ancheu o significòu e l'importança de sti trofei
quande o campionato o l'êa sortanto unna parte piccinn-a da stagion sportïva. A
Balla Dapples a l' êa assegnâ a a squaddra ch'a guägnava unna partïa e tutti
poeivan sfidâ o vinçitô pe guägnâ a balla. E sfïe son duæ sei anni e a balla a
l'è stæta disputâ inte 47 partïe. O 20 dexembre 1909 l'è stæto zugou l'urtima
partïa pe a balla Dapples e o Zena o l'ha guagnâ pe de longo, doppo che
l'aveivan avùa Milan, Juventus, Torino, Pro Vercelli, Andrea Doria e Unione
Sportiva Milanese. Int'o campionato de ballon do 1915 o Zena o guägna o seu
settimo scudetto scibben che a Primma Guæra Mondiâ a l'avesse sospeizo o
campionato e che a Federaçion do Zeugo do Ballon Italian (FIGC) a l'avesse
assegnou o scudetto a-a squaddra primma clascificä do giron finâ de l'Italia do
nord. Int'i campionati de ballon do 1923 e 1924 o Zena allenoö da Garbutt (o
primmo mister da stöia do zeugo do ballon) o guägna o seu doi urtimi scudetti
battendo in finâle a Lazio (4-1 e 2-0) e o Savoia (2-0 e 1-1). O Zena o l'aveiva
guagno o seu deximo scudetto in to 1925, ma a fin da finâ do giron nord quando o
Zena o l'ea a proeuvo a guägnâ pe doi a zero, di tifoxi do Bologna (guidæ da di
gerarchi fascisti) son intræ in campo armæ de pistolle e han fæto sospende a
partia. Doppo doe ripetiçioin o Bologna o guägna pe 2-0 a tersa partia zugä a
sett'oe da mattin in campo neutro. Questo o l'è forse stæto o primmo episodio de
ingerensa da politica in to zeugo do ballon: o Zena pe e seu origgini
britanneghe o no l'ëa ben vistö da o regimme fascista che o gh'aveiva ä dreitûa
cangioö o nomme da Genoa Cricket and Football Club inte l'italian Genova 1893.

O Zena o va vixin a guagnâ o campionato 1927-'28 e o l'arrïa segondo, derê a o
Torin. Int'o 1929-'30 o l'è stæto zugoö o primmo campionato naçionâ de ballon, a
Serie A, e o Zena, guidoö da i attaccanti Banchero e Levratto (o "sfondou de
ræ") o l'arrïa segondo a soi doi punti da l'Inter de Meazza. L'anno doppo o Zena
o finisce quarto, scibèn ch'o l'avesse accattou da l'Argentinn-a un di ciù
grendi zugoei da stöia do Zena, El Filtrador [Guillermo Stabile]], capocannonê
di primmi Campionati Mondiæ de Ballon. Stabile o l'è stæto perseguitoö da a
desdiccia e o s'ëa rotto doe votte a gamba, a primma votta in te unna partïa
amichevole in te un scontro co-o portê avversaio e a segonda votta l'anno doppo
ch'o l'ëa tornou a zugâ.

Int'o 1933-34 pe a primma votta o Zena o vegne retrocesso int'a Serie B, ma
doppo un anno soö o torna int'a Serie A comme protagonista, grassie a i
investimenti do prescidente Culiolo, o l'arrïa sesto in campionato e o guägna a
Coppa Italia contro a Romma pe 1-0 a Firense o 6 de Zugno do 1937.

Int'o 1938 o Zena o l'arrïa terso, a soi trei punti de distacco da l'Inter e o
guägna o primmo derby pe 1-0 contro a Liguria.

Doppo o 1945 o Zena passa di brutti momenti, arrivando a-a dreitüa inta Serie C
int'i anni '70 e int'a stagion 2005/2006. Tuttavìa o riesce anche a zugâ inta
Coppa Uefa pe doe votte: int'o 1991 e int'o 2010. Int'o frattempo nasce a
Sandöia, con chi o gh'avìa a ciù gran rivalitæ.

Gradinata Nord o l'è o nomme do settô do Stadio Luigi Ferraris de Zena occupòu
durante e gare casalinghe dai nuclei ciù aççeixi da tifozaja organizzä. Da
quarche tempo a societæ a l'ha retiòu a maggetta co o numero 12, assegnandola
scimbolicamente a-a Gradinata Nord, considerä o "dozzeximo ommo in campo". Da o
1973 fin ao 1993 a Gradinata Nord a l'è stæta dominä dall'aloa prinçipä, gruppo
ultras genoan: Fossa di Grifoin, ch'o s'è desfæto proprio l' anno do çentenaio
da fondaçion do Zena. Oùa i prinçipæ gruppi son: o 5r, ch'o comanda a Gradinata,
i Vecchia Sestri, i Via Boselli, Genoa Club Sette Settembre, o Parterre, o
Gruppo Andrea Verrina (notto comme G.A.V.), a Brigata Spagna (in onô do Viçenso
Spagnollo) e o Genoa Club Figgi do Zena (int'i Distinti).



https://lij.wikipedia.org/wiki/Galeazzo_Alessi

Galeazzo Alessi (Perugia 1512 - 1572) o l' è stæto un architetto do periodo
rinascimentale.

In zoventű a Romma o l' ha moddo de formase seguindo l' esempio de Michelangelo.
Doppo un periodo in to quale o ritorna in ta ső çittæ natale, da o 1548 o l'
arriva a Zena.

A Zena l' attivitæ de Alessi a saiä destinä a lasciä un' impronta notevole. In
to 1552 o comença a realizzasiun da Baxilica de S. Maria Assunta in Caignan
(commiscionä o 7 settembre 1549), dove o repiggia o schemma ideou da Donao
Bramante pe San Pê a Romma, con unna cianta a croxe grega e unna cupola çentrale
çircondä da quattro cupolinne in sce i canti. I quattro prospetti son pægi,
caratteristica che attualmente (da quande i dintorni son densi de costrusioin
successive) a se nota meno che ao tempo d'a realizzasion. Anche doppo o
trasferimento de Alessi a Milan, l'architetto perugin o resta direttô di
travaggi, che o segue attraverso collaboratôi. L'opera a saiä completä in to
1603, trentűn anni doppo a morte do progettista.

A Zena o progetta Porta Scibeia (verso l' anno 1550) e a cupola de San Loenso.
No gh' è solo Michelangelo e Bramante a ispirä o stile de Alessi, ma anche
architetti comme Serli e Peruzzi. Questo o se vedde in te atre realizzasiuin
zeneixi comme i palassî Cangiaxo e Lercari-Parodi, o comme a villa de Pescheæ e
a villa Cangiaxo in Arbä. In to periodo zeneize Alessi o progetta anche pe a
Repűbblica de Zena a nőa stradda da Bocchetta, da Campomon verso o Piemonte,
ch'a vegne realizzä in ti anni 1584-1585.

Segundo i critici, quande l'architetto perugin o va a Milan (a intervalli, da o
1560) gh'è un appesantimento in ta parte decorativa de ső opere. Fra queste
ricordemmo Palassio Marino e o cortî e a facciä de S. Maria presso S. Celso.
Comunque Alessi o l'è fra i ciű grendi architetti da ső epoca.



https://lij.wikipedia.org/wiki/Foresta_de_Nyungwe

O Parco Naçionale da Foresta de Nyungwe o l’ è un parco naçionale do Ruanda, in
to sudest da naçion, a sud do Lago Kivu, vixin ao confin con o Burundi. O parco
o l' è stæto inaugurou in to 2004, ma a zona a l' ea riserva forestale dao 1933.
O l' ha un'area de circa 970 km² de foresta pluviale, canne d'India, proei,e
mögge. A çittæ ciü vixinna a l' è Cyangugu, 54 km a ponente. O Monte Bigugu o se
tröva in ti confin do parco. In ta foresta de Nyungwe ha origine o Nilo.

A Foresta de Nyungwe a l' è ricca de tante speçie diverse de animæ, tanto da fä
scì che a segge un scito importante pe a conservaçion da biodiverscitæ in
Africa. A Foresta a se tröva a comprende differenti artesse, ai passaggi fra e
quali se incontra differenti zone bio-geografiche. Da questo risülta unna grande
quantitæ de habitat diversci, che permetten unna grande ricchessa de speçie de
animæ e de ciante. L'è presente in to parco 13 diverse speçie de primati, fra i
quali o scimpanzè; oscia o 25% de o totale african; 275 speçie de oxelli; 1068
de ciante; 85 de mammiferi; 32 de anfibi e 38 de rettili. Parecchi de questi son
specie endemiche che se trövan solo in ta region ecologica da grande Valle do
Rift. Finna circa ai anni do tristemente famoso genocidio do Ruanda in ta
foresta de Nyungwe viveiva anche i elefanti de montagna, ciü piccin de quelli
viventi a quote ciü basse. Purtroppo l' ultimo o l' è stæto ammassou dai
bracconæ in to 1999. O cranio de questo elefante o se tröva in ti locali do
çentro de vixita do Parco, monito pe o quello che rischia de esse o destin de l'
umanitæ se se continuiä a distrüzze incoscientemente i ambienti in sce a Tæra.



https://lij.wikipedia.org/wiki/Filobus_a_Zena

I primmi esperimenti de linee filoviarie in Italia risalen ai primmi anni do
Noveçento. A quell' epoca però a tecnologia de sospenscioin, ai sö primmi passi,
e i fondi stradali mä pavimentæ rendeivan imposcibile unna effiçiente trasion
elettrica in sce stradda. Solo in te o corso di anni '30 o filobus o diventa
tecnicamente affidabile: a primma linea italianna a dä un servisio efficaçe a l'
è stæta a Torin-Cavoretto (1931). O filobus o se diffonde in te nümerose çittæ
d' Italia, in seguito ä politica, seguia in te quelli anni, de sostituî e linee
de tranvai conscideræ süperæ. Inoltre e famose sansioin dell' epoca da guæra d'
Etiòpia faxeivan temme un blocco in te importasioin de petrolio e conseggiaven a
trasformasion in filoviarie de e linee de autobus (sempre temendo e conseguense
de sansioin, proprio in te quell' epoca inisiava i esperimenti pe alimentä a
metano i motori a scciöppo). A primma linea de filobus a Zena a l' inisia o
servizio con o viaggio inaugurale do 13 Arvî 1938 fra a Foxe e Ciassa Manin. O
primmo ordine de materiale rotabile o l' è pe 20 vettüre. A UITE, l' azienda
eserçitante o traporto pübblico zeneize, a trasforma inoltre sperimentalmente in
filobus un esemplare de autobus SPA 34C. Doppo a segunda guæra mondiale prosegue
l' ampliamento da rete de filovie, da maniman che vegne abolio quelle de
tranvai, speçialmente in to çentro de Zena e in Circonvallasion a Monte. A
mascima estension da rete filoviaria a vegne razzunta in to 1962. Da alloa in
poi gradualmente i filobus lascen o campo ae autolinee, segundo l' idea
dominante in te quelli anni che tütto quello che poesse esse de ostacolo ä
circolasion automobilistica o l' andesse levou de mezzo (e o filobus, vincolou
ao bifilare, o l' ea consciderou ciü ingombrante dell' autobus). Doppo o
passaggio de man in to trasporto urbano dall' UITE all' AMT (1964-65) l'
alluvion do 1970 a dannezza molti mezzi accelerando a completa soprescion do
filobus. Da o 10 Zügno 1973 o filobus o l' abbandonna e stræ de Zena.

In te l' estæ do 1974 circola pe Zena un esemplare de filobus in pröva:
sfortunatamente no se tratta de un ripensamento da parte dell' AMT, ma de
esperimenti in sce un nöu equipaggiamento elettrico, compî da parte de unna
soçietæ do grüppo Ansaldo, che a l'ha modificou unna de vettüre sciortie da o
servisio. Finia questa sperimentasion, e linnee aeree vegnan completamente
smantellæ in te o corso de qualche anno. Periodicamente qualche trafiletto in
sce i giornali o l' accenna a unna poscibilitæ de rivedde tornä in servisio o
filobus. Intanto l' ea passou o periodo neigro de grandi soprescioin de linee
filoviarie in Italia. No solo molte çittæ che aveivan mantegnüo in servisio e sö
linee (Milan, Napoli, Rimini...; in Liguria, Spezza e San Remo) confermaven a
validitæ da sö scelta, ma se ascisteiva ao ritorno do filobus dove o l' ea stæto
eliminou (Bologna). A Zena l' è solo in to 1997, doppo circa un anno de travaggi
pe montä a linea aerea, che in sce o percorso da növa filovia 30 (via Rimassa -
via de Fransa) cominça a circolä i növi Ansaldo-Breda da serie F001-F0020
(nümerasion poi cangiä in quella 2001-2020). A differensa de quella preçedente,
a növa rete filoviaria a l' è alimentä a 750 Volt cc (e no ciü a 600), scelta
foscia effettuä pe uniformase all' alimentasion döviä pe a Metropolitanna.
L'inaugurasion da linea a l' avvegne a Zügno, ma o servisio veo e proprio o
parte solo doppo l' estæ de quell'anno. A vitta de questa linea a se rivela però
tütt' atro che façile. I travaggi stradali in sce o percorso, a costrusion da
stasion da metropolitanna de De Ferrari, a preparasion do tristemente famoso G8
do 2001, l' istitusion de o senso ünico in via Balbi provochen lunghiscime
interrusioin durante e quali o servisio o vegne effettuou con autobus.
Finalmente da o 12 Frevä 2007 ricominça o regolare esercisio, mentre o 5 Mazzo
2008 a linea 30 a l' è limitä a Brignole. Ao capolinea de via Rimassa ä Foxe
vegne attestä unna növa linea, a 20, che all' estremitæ opposta a l' arriva a
ciassa Vittoio Veneto in Sampedenna, sfrüttando coscì o bifilare costruio zà da
tempo in via Buranello e via Cantore. In sce a linea 20 vegne rennöou i filobus
articolæ Van Hool serie 2100. In to 2012 a linea 30 a l'è stæta sostituia da una
linea 30 barrä, che a l'è però esercitä con autobus. Attualmente perciò
funçionna solo a linea 20. L' ünico depoxito collegou con a linea aerea
filoviaria o l' è quello de Via Maddaloni ä Foxe, ma i filobus son ricoveræ
anche in te quello de Via Reti a Sampedenna (ricordemmo che i filobus in
servisio ai nostri giorni a Zena son tütti bimodali, oscia dotæ de un motore
Diesel accoppiou a un generatô che o ghe permette de effettuä spostamenti in
autonomia da o bifilare aereo).



https://lij.wikipedia.org/wiki/Feipo_Rostan

Nasciüu da famiglia de cultüra valdese, ch’a ne vegniva dae valade de Pinerolu,
u vieva a lüixe a Sanremu, u 25 d’avrì d’u 1896. Traciantau a in’anu â
Burdighea, duve u paire Filipu e a maire Maria Catarina Rubino i gestiva ina
pensciun, u l’andava ae scöre primarie. Candu a famiglia a s’è trasferia a
Munegu, u l’è arrestau da ina lala a Ventemiglia, duv’u l’à faitu e süperiuri
pigliandu u diploma in raixunaria intu 1914. U nu’ l’àva ancu’ vint’ani, candu u
l’è andau au fronte inta gherra d’u 1915/18, ripurtandu in’invařidità
permanente. Â fin d’a prima gherra mundiale, u riturnava a Ventemiglia duv’u
mustrava raixunaria e u stüdiava pe’ pöi laureasse in letere. U sou veru
interessu u l’eira pe’ u teatru e a literatüra, u pigliava parte, assai vurentè,
ai dibatimenti ch’i se tegniva au Cafè Ligüre, inte cheli ani, pe’ meritu d’u
prufesù Vieri Bongi. Inte chelu periudu, Rostan u l’eira üna d’ê persune ciü
cunusciüe in çità. Intu 1925, au mumentu che a cultüra tradissiunale a stava pe’
perde a libertà de esprimise, za’ che u Guvernu u cunsciderava i dialeti cume
caicosa de suversivu, u dava l’asvan a in’ativa culaburassiun cun Emiliu
Azaretti pe’ a conservassiun d’u dialetu ventemigliusu, fandu d’a nostra parlada
ina bandeira d’indipendensa e de libertà, ispirai da Mistral e dai Felibre d’a
Pruvensa. Pe’ Rostan ‘st’aventüra a deventava aviau ina misciun, tantu che insce
‘sta sou finařità u meiximu Azaretti u l’à ditu:"Rostan u l’à faitu d’u dialetu
ventemigliusu a sou vera lenga, ch’u aduverava tüte e vote ch’u n’ava l’ucaxiun:
parlandu, scrivendu, e nu’ sulu candu u scriveva puesie o cumedie, ma ciü che
mai inte sou letere persunali". Intu 1927, cun Azaretti, u fundava a Cumpagnia
d’i Ventemigliusi e intu 1928 a Cumpagnia d’u Teatri Ventemigliusu, pöi, inseme
i l’àn cumensau a scrive cumedie, suta u pseudonimu de Yvan Dakordiu: "L’amù u
l'è ciü forte che u brussu" / 1929 - "U dottor Pepin Scurlüssura" / 1930 -
"Paulin u s’incala" / 1932. Elu meiximu u scriveva: "Ruffini a Ventemiglia",
ispiranduse au libru autubiugrafegu "Lorenzo Benoni". Ma Rostan u nu’
s’acuntentava de scrive, defaitu u passava seirae e seirae ae pröve d’a
Cumpagnia, imbucandu fina u dialetu ai atui ch’i reçitava pe’ a prima vota. Pöi,
inte seirae de reçita, u l’àva a funziun de diretù de scena pruvedendu a
calunche fabesögnu, dai vestii, au trücu, fandu curagiu ai atui, fina a pussaři
in scena au mumentu giüstu. U conta ancu’ Azaretti: "M’arregordu ina seira, se
reçitava au Casinò de Mentun, vegu intrà in scena ina facia növa che nu’ ava mai
vistu, â fin de l’atu vagu a ve’ de chi se tratava: eben u l’eira Rostan ! A
l’urtimu mumentu mancava in atù, e elu u s’eira faitu atacà in pa’ de mustassi e
u l’eira sciortiu in scena, cun tanta paira, za’ che l’eira a prima vota ch’u
reçitava, ma acumpindu a parte cume nisciün ava mai faitu cuscì ben". Intu campu
d’a cansun dialetaře, u l’à scritu e parole pe’ e müxiche de Ughes, Niloni e
Cebrelli: L’aiga d'a Scciümaira, Cum’a l'è bona a pisciadela, Legenda
Ventemigliusa, Perché u l’è pescavù, A Funtana d'a Catedrale, S’i passa auti.
Ancu’ cu’ Azaretti, u l’à redaitu A Barma Grande - Antuřugia Intemelia - duv’u
l’à pübřicau nümeruse puesie dialetali. Caiche puesia in lenga i sun staite
pübřicae inti libreti: "Tra l'erba" e "Rimèianti". Inti Ani Trenta, intu corsu
d’ê feste, da elu urganizae, cun a Cumpagnia e a Bibřiuteca françese, u
cunusceva e u se mariava cun Berta Baccialone, de famiglia tendasca, ch’a stava
de ca’ a Antibu, a l’eira Diretrice d’a Scöra Françese de Ventemiglia. Intu
1939, au supravegne d’u fascismo, u s’è trasferiu a Nissa, duve, sübitu dopu a
gherra, intu ‘46, u l’intrava cume funsciunariu intu Cunsulatu Italian,
travagliandu pe’ restabilì e bone relassiun intra l’Italia e a França, inte ‘sta
nostra zona de frunteira. Da Nissa e da Antibu, duv’u l’andava a passà l’estae,
cun perscistenti letere e nümeruse vixite a l’ün e a l’autru "ventemigliusu" u
l’à faitu in modu che se arrepigliesse e pübřicassiui d’ A Barma Grande, ‘sta
vota a cüra de l’Istitutu de Stüdi Ligüri, d’u cale u l’è staitu fundatù e
culaburatù pe’ ani e duv’u gh’à daitu ae stampe a "Storia della Contea di
Ventimiglia", intu 1971. Inte cheli ani, u l’à scritu e cumedie dialetaři: "Ina
purmunite dugia", "In vitalissiu", "Dui a Cuguletu", "I sun megliu i omi o e
done ?", pigliandu parte ativa a l’inaugürassiun d’u Festival d’a Puesia e d’a
Cumedia Intemelia de Pigna. U l’è staitu fautù de l’ "Incontru regiunale -
Storia e vita dei dialetti liguri" ch’u l’à messu zü a semensa pe’ rende grande
a "Cunsüřta ligüre intra e Assuciassiui d’Arte e Tradissiui". U sou ürtimu
scritu storicu u l’è staitu "Là où se jouait le sort de l’Europe", in sagiu pe’
spiegà ai françesi a verità insci avegnimenti d’a gherra 1915/18, che da pocu u
l’è staitu tradütu in italian. U l’è mortu a Antibu, l’8 lügliu d’u 1973.



https://lij.wikipedia.org/wiki/Emiliu_Azaretti

U l’è nasciüu a Ventemiglia u 3 d’avrì d’u 1902, da Angelu e Emilia Rondelli.
Purtai â fin i stüdi, intu 1925 u pigliava a leurea in chimica e farmaçia a
l’Üniversità de Zena e u praticava a prufesciun de spassià, eredità dau paire,
in via Cavour, insciu cantun de via d’a Stassiun. Inti primi ani d’u XX Seculu,
a a çità de Ventemiglia a vantava a presensa d’in ritrövu cultürale püblicu, u
Cafè Ligüre, in viale Principe Amedeu, ancöi cursu d’a Repüblica, duve "u sciù
Emiliu" u parteçipava cun custansa ai debà cürai da l’emeritu prufesù Vieri
Bongi. Apasciunau de dialetu e tradissiui d’u postu, intu 1927, u l’è staitu ün
d’i fundatui d’a "Cumpagnia d’i Ventemigliusi", üna d’ê prime "famiglie" ligüri,
cun "A Campanassa" de Savuna e "A Compagna" de Zena. ‘St’assuciassiun a s’è
pruposta a difesa d’u patrimoniu d’a lenga, d’a störia, d’i munümenti e d’u
fulclure de Ventemiglia e d’a Zona Intemelia e elu u n’è staitu u Consule
Rapresentante, cume di’ u presidente, fina au 1945. Intu 1928, inseme a Filipu
Giliu Rostan, u fundava a "Cumpagnia d’u Teatru Ventemigliusu", fiřudramatica
dialetaře che tanta impurtansa a l’avereva avüu inte l’opera de recüperu e
sarvagardia d’u patrimoniu lucale. Candu u regime, u s’è messu a amaregnà
düramente e tradissiui, elu u s’è intestau de mantegne a sou indipendensa de
pensceiru e a cuntügnà l’opera incumensà. Au cuménsu d’i Ani Trenta, cu’ in
abundante grüpu de amighi, apasciunai cume elu d’i dialeti intemelî, u l’à
caciau e base pe’ a fundassiun de l’ "Academia Ventemigliusa" ch’a l’à daitu
vita au muvimentu d’ "A Barma Grande", ina mira ch’a l’à avüu u sou puntu de
forsa inta pübřicassiun d’ina revista - sutatituřà "Antulugia Intemelia" – duv’i
gh’àn culaburau scritui inti dialeti d’a zona cumpresa intra a Valata de
l’Argentina e u Prinçipatu de Munegu, aiscì se ‘stu teritoriu u l’éira staitu
devisu dau cunfin puliticu italu-françese. Infra u 1932 e u 1939, de
‘st’antulugia i sun staiti pübřicai séte vulümi, ch’i cuntegne ina vasta
prudüssiun dialetale: puesie, prose, testi teatrali, mise a lögu de riçerche
lenghistighe e etnugrafiche. In fegunda culaburassiun cun Filipu Giliu Rostan,
sute u pseudonimu de - Yvan Dakhordiu - i fan paresce nümeruse pièçes dialetaři,
in testi uriginali o redüti, duve gh’è da remarcà: L’AMÙ U L’È CIÜ FORTE CHE U
BRUSSU, "U dottor PEPIN SCURLUSSURA, PAULIN U S’INCALA, A VERITA’ A L’UFENDE, A
ÇENA D’A LEVA (trasmessa d’â RAI inti Ani Setanta). Ancu’: A SCÖRA D’I MARÎ, U
SE CREDEVA D’ESSIRU, U RÜVEGU DE BON CÖ, FRANÇE’ MERA, U SPIRITU DE
CUNTRADIÇIUN, BERNA’ U BÜLU U SE MARIA. Intu 1946, in Svissera, u se mariava cun
Matilde Pfister, ch’a gh’à daitu due figlie: Emilia e Gisella. Da paire
cusciensiusu, candu l’è staitu u mumentu de destetà ‘ste due garsune, u l’à
dedicau ben ciü tempu â famiglia, metendu in po’ da parte i tantiscimi interessi
cultürali. Però, intu 1961, sprunau da Rostan, u reciamava a ina ciü atenta
atività u sciàiru grüpu d’i Soci d’a Cumpagnia, invitanduři a arrepiglià e
tradissiui, trasmetendu l’interessu ae generassiui giuvanili. Intantu u
sbrilunava i autui dialetali de tüta a Zona Intemelia a repiglià l’atività,
fandu pübřicà da Ninu Lamboglia, l’ötavu nümeru d’A Barma Grande. Da chel’anu,
fina au 1974, suta a sou ghida, i l’éira stampai autri sei vulümi d’a revista,
ch’i cuntegne a prudüssiun dialetaře d’au dopugherra e i sun servii da sprùn pe’
l’arrepiglià d’a literatüra dialetaře, che da chelu mumentu a l’à atrövau
nümerusu seghitu. Aiscì dopu a scumparsa de Rostan u cuntügnava a pratica d’autù
de testi teatrali, uriginali o redüti, ch’i nu’ mancava de esse rapresentai d’â
"Cumpagnia d’u Teatru Ventemigliusu" direta da Pierin Sismondini. ‘Sti chi i
tituři: CHI U L’È U MARIU DE CESIRA, INA PIGA DERRE’ A L’AUREGLIA, U GRUNGU, I
DUI CUSTANTIN, A PIGNATA, A RIVINCITA DE PASCÀ, PESCAVUI DE CANA, U CUTELU DE
PE’ U MANEGU, CHELE NÖTE DE SETEMBRE.

Intu 1977, pe’ a celebrassiun d’u çencantenariu de fondassiun d’â "Cumpagnia d’i
Ventemigliusi", intu mezu ae autre mire, u creava i "Centri di Cultura
Dialettale" ch’i l’àn u scopu de tramandà ai figliöi d’ê scöre u patrimoniu
cultürale d’u dialetu. Diresüi da Rensu Villa, inta Scöra elementare e dau prof.
Massimo Cavalli inte Medie, i Centri i l’àn derulàu in’intensa atività surva
tütu intu campu d’a cansun e d’a reçita dialetaře, utegnendu faitüranti
afermassiui, aumancu fina a tüti i Ani Ötanta, aiscì suta a diressiun d’a
duturessa Rita Zanolla. L’è staitu ancu’ Azaretti a preparà i testi dialetaři
pe’ st’atività, adatandu pe’ e scene, antighe e çelebri foure, cume: A FOURA D’U
RATU E D’U GALETU, GIANCANEVE, ÇENERUSELA, MARMELIN, U GATU INGIARMAU. De ciü,
pe’ i figliöi, u l’à messu inseme ina gramaticheta ilüstrà IMPARAMU U
VENTEMIGLIUSU, nasciüa d’â culaburassiun cun Villa, e cumpendià da ina serie de
audiucascete, lezüe in dialetu da amighi d’a Cumpagnia. Fin dai Ani Trenta u l’è
staitu autù de pareglie cansun in dialetu, caicüna cumposta inte ocaixun d’ê
edissiui d’a "Bataglia d’ê Sciure", müxicae e cögliüe intu cadernetu "CANSUN
VENTEMIGLIUSE" püblicau d’â Cumpagnia intu 1970, primu d’ina serie de edissiui,
aiscì prestigiuse. Â fin d’i Ani Setanta, i l’à cumesau a paresce i früti d’i
longhi ani de stüdi e de riçerche, purtae avanti intu campu d’u dialetu e,
d’urdinariu, presentae ai "Colloques des langues dialectales" urganisai a
Munegu. Inte ‘ste püblicassiui: NOMENCLATURA DELLA FAUNA MARINA IN DIALETTO
VENTIMIGLIESE, paresciüa insciu Bollettino dell’Atlante Linguistico Mediterraneo
e a culaburasciun au vulüme I DIALETTI LIGURI ch’u tegne i ati d’u Cunvegnu de
Zena, faitu intu 1973. U nu’ fava mancà a sou culaburassiun â "Rivista Ingauna e
Intemelia" de l’Istituto Internazionale di Studi Liguri, d’u cale u l’eira
staitu Sociu fundatù e, fina au 1977, Presidente d’a Seziun Intemelia. Ma
l’opera ch’a duveva daghe fama naziunale e internaziunale a l’è staita de següru
L’EVOLUZIONE DEI DIALETTI LIGURI ESAMINATA ATTRAVERSO LA GRAMMATICA STORICA DEL
VENTIMIGLIESE, paresciüa in due edissiui, üna derré l’autra, intu 1977 e intu
1982. Intu meiximu anu, dopu ina longa opera de preparassiun, furnia dai za’
nuinai Colloques, intu Prinçipatu de Munegu, paresceva l’ "Académie des langues
dialectales" d’a cale u l’eira staitu patruçinatù, membru fundatù e
vicepresidente. Intu 1989 vieva a lüixe l’ürtima deficurtùsa fatiga: STUDI
LINGUISTICI SULL’ANFIZONA LIGURIA-PROVENZA, preparà in culaburassiun cu’a prof.
Giulia Petracco Sicardi, e cuntegnente in aprufundiu e magistrale sagiu insciu
dialetu de l’Auriveta (Olivetta San Michele). Dutau de sciamante spiritu
puliticu, intu 1945, â fin d’a desastrusa gherra ch’a l’àva redütu Ventemiglia a
in bigu de macerie, u lançava l’idea d’â "Zona franca intemelia" ch’a l’averva
dovüu recustrüì, aumancu dau puntu de vista ecunomicu-duganale, l’entità de
l’antiga Cuntea. Pe’ arrivà a ‘stu scopu u l’à fundau "L’Unione Democratica
Federalista della Liguria Intemelia" assuciassiun ch’a l’aveva u sou organu de
infurmassiun intu giurnale lucale "LA VOCE INTEMELIA", ch’u n’è staitu u fundatù
e diretù fina â morte. U prugetu d’a Zona Franca u nu’ l’à avüu incumensu, ma u
giurnale u l’à purtau avani e püblicassiun cume mensile d’infurmassiun e difesa
d’i interessi lucali suta l’egida de l’ "Unione Intemelia". Fundatù, intu 1948,
d’a "Commissione italo-francese per lo studio dei problemi di frontiera e del
bacino del Roia", u l’è staitu aiscì fundatù e presidente d’u "Comitato per
l’ammodernamento della S.S. 20 di Val Roia", cume aiscì d’ê assuciassiui "Difesa
della spiaggia" e "Pescatori Marini". Ispeitù unurariu d’a Suprintendensa ai
Munümenti fina au 1971, u l’è staitu aiscì, d’â fundassiun, membru d’a
"Commissione di arte sacra della diocesi di Ventimiglia". Inti Ani Sciüscianta,
elezüu cume indipendente, u l’à faitu parte de trei aministrassiui, üna derré
l’autra: Cunseglié cumünale e Assesù ae Finanse e au Patrimoniu, ucüpanduse, tra
l’autru, pe’ l’istitüssione in Ventemiglia d’i Licei Classicu e Scientifigu e de
l’Istitutu Tecnicu Cumerciale.

Aiscì sou a pratica de prugetassiun e finansiamentu d’i travagli, pöi ciantai
lì, d’u portu de Ventemiglia. U l’à travagliau cun custansa fina a candu e
condissiui de salüte i ghe l’àn permessu, sareva a di’ fina a pocu tempu avanti
de möire, che l’è stau u 26 de frevà d’u 1991, inta sou ca’ d’a Marina San
Giüsepe, lasciandu a mezu caiche interessante travagliu de cultüra d’u postu,
cume u breviau d’a messa pe’ u giurnu de San Segundu, messa zü in ventemigliusu;
travagliu ch’u l’è staitu publicau postümu d’â scignura Matilde.



https://lij.wikipedia.org/wiki/Edwin_Powell_Hubble

Edwin Powell Hubble, astronnomo stætunieize (Marshfield, Missouri, 1889 - S.
Marino, California, 1953) presso i osservatoi Yerkes e (da-o 1919) monte Wilson.
O so nomme l'è ligao sorvettutto a doe scoverte fondamentæ, ch'han averto a
stradda a-a nascita de l'astrofixica extragalattica e da cosmologia moderna.

Into 1924, dœuviando o gran telescoppio de monte Wilson, l'Hubble o dimostrò che
a nebuloza de Andromeda a l'ea in realtæ una galascia, saiv'a dî un scistema de
stelle anallogo a-a nostra Via Lattea. Fra o 1925 e o 1930, studiando di âtre
galascie, che into fratempo ean stæte individuæ, o scrovì che queste
s'alontanavan tutte da noi co-ina veloçitæ direttamente proporçionâ a-a so
distança (lezze de Hubble, a-a quæ l'è corelao ascì a costante de Hubble e o
tempo de Hubble).

Fra e tante âtre noteive contribuçioin de Hubble a l'astrofixica galattica e
extragalattica aregordemmo: i studdi in sce-e nebuloze a riflescion e, in
particolâ, a scoverta da relaçion ch'a liga e dimenscioin angolæ de questi
oggetti a-a magnitudine apparente da stella ch'a i inlumina; un schema de
clascificaçion de galascie, che, opportunamente ampliao e modificao, o l'è
tuttoa adotao.

A-o nomme de questo astronnomo l'è stæto intitolao un grande osservatoio
astronommego spaçiâ (o Hubble Spaxe Telescope), misso in orbita into 1990.



https://lij.wikipedia.org/wiki/Domenico_Cimarosa

Domeñego Çimmarœusa (it. Domenico Cimarosa). - Muxiçista (Aversa 1749 - Veneçia
1801).

De povia famiggia, orfano de poæ a sett'anni, o fu accugeito (1761) into
conservatoio napoletan da Madonna de Loreto comme "figgiœu". Chie o studiò con
G. Manna, A. Sacchini, F. Fenaroli e da pœu foscia ascì con Niccolò Piccinni. O
l'exordì co l'opera "E stravagançe do Conte" (1772), a-a quæ seguin âtre trezze
oppere comiche (rappr. a Nappoli e a Romma) tra-e quæ "L'Italiaña in Londra"
(1779) ch'a ghe procuò nommina de grand'operista. A so primma opera seria a fu o
"Caio Mario" (rappr. a Romma 1780), che però, comme i âtre do gennere, a
l'arestò un'ecceçion.

Into 1781 Çimmarœusa o se rivela zonto a piña maturitæ con "Zaniña e Benardon",
œuvia composta e applaodia a Veneçia, ch'a se pœu consciderâ un caodœuvia, pe a
felixe rappresentaçion di varri personaggi e de varrie scituaçioin psicologiche
ondezzante tra a satira e o sentimento ciu squixio. Assæ meno interessante o
Çimmarœusa o l'è into genere serio, do quæ o l'è esempio un "Oreste" (1783),
inçerto fra o tradiçionalismo metastaxian e e idee di novatoî do tempo. Into
1787 o l'è ciammao a-a corte de Torin (dove o dà un "Valodimiro", ben applaodio)
e subito doppo a quella de Peoburgo, ch'o razonze, doppo un viægio pe Romma,
Firençe, Parma, Vienna, Varsavia, assæ fruttoso pe o Çimmarœusa, onoao e cormao
de doin in ogniduña de quelle çittæ e corte.

A Peoburgo o l'arestò ciu de trei anni componendo con ottimo exito despæge
cantæ, messe, e i oppere serie "Cleopatra" (1789) e "A Vergine do Sô" (1789-90).
Into ritorno da-a Ruscia (1792) o l'asostò a Vienna, dove o so "Matrimonio
segretto", appoxitamente composto, o destò un entuxiasmo sença precedenti
(l'imperatô o-o vosse intregamente replicao inta mæxima seiaña). L'è questa
l'œuvia ciu squixia e caratteristega do Çimmarœusa, degna, pe arguçia, veitæ
psicologica, teniéça, de stâ vexin a-e analoghe partitue de W. A. Mozart.

A produçion do Çimmarœusa a comprende, oltre e 54 œuvie tiatræ, 2 messe, un
ótóio, 4 cantæ, 7 scinfonie, un conçerto pe ciu strumenti, di duetti e de sonate
pe çimbalo.



https://lij.wikipedia.org/wiki/Domenego_de_Guzman

Domenego (o Domeñego) de Guzmán, santo, fondatô de l'orde di fræ predicatoî,
patrono di astronnomi, se festezza l'8 de agosto.

O nascette o 24 zugno 1170 da-i nobili Feliçe de Guzmán e Zana de Aza, in
Caleruega (vegia Castiggia), e o fu o minô de trei fræ. A nascita de Domenego a
fu precedua da una vixon da moæ, a-a quæ parse de dovei apartoî un can, che con
una fraxella açeiza o metteiva fœugo into mondo, e a-a mamma ghe parse vedde una
stella sorve a fronte de lê, de mentre ch'o l'ea portao a-o battezzo. A 7 anni o
fu affidao in educaçion a l'arçipræve de Gumiel de Izán so barba, a 15 o començò
a frequentâ e çellebre scœue de Palencia.

L'ea stæto poco avanti stabilio a vitta comun segondo a regola de S. Agostin
into capittolo da cattedrâ de Osma, dove l'ea vescovo don Diego de Acevedo.
Ordinao sacerdote, Domenego o fu membro de quello capitolo de canoneghi regolæ,
e fîto o ne fu nominao sottopriô. A don Diego fu affidao into 1203 una delicâ
miscion da Arfonso IX re de Castiggia, ch'o voeiva maiâ so figgio Ferdinando a
una prinçipessa reâ de Danemarca. Diego o partì e o condusse con lê o Domenego,
ma seppan pe via che a prinçipessa accordâ a l'ea morta. O passaggio pe a
Lenguadoca o rivelò a-i doi viagiatoî i tristi effetti che l'erexia di Arbixeixi
a produxeiva inte quelle regioin. Li o Domenego o ghe vidde un campo d'açion pe
lê, e o ghe travagiò con ardô incredibile, da primma insemme co-o vescovo, da
pœu da solo, essendo questo tornao a-a so sede. Sciben che no ghe manchesse di
agiutti, comme, in Toloza da-o conte de Montfort, e da-o Forco, za alegro
trovadô, da pœu monego çisterçense e infin vesco de Toloza, pù i nemixi ean
forti e paivan invinçibili. L'erexia arbixeize a l'aiva trovao ottimo teren
presso e donne; e pe controbatte a peigoza propaganda o Domenego o l'arecugette
sotta boña ghia in gio a-o santuaio de S. M. de Prouille e zoenette, specce
nobili, molte de quæ se consacron a Cristo. Coscì sorzette un primmo convento de
sœu domenegañe, che professon a regola de S. Agostin. Int'o mæximo tempo di ommi
valenti inte lettie e inte sciençe, e fornii de sollida pietæ, s'unin a-o
Domenego; Peo Cellani o fu o primmo, e o ghe donò a so caza in Toloza.

Ma o Domenego o se sentiva attræto verso Romma. Sei votte o valicò i Arpe. Un
primmo viægio o-o feççe con Diego a Romma presso Innoxenço III, ch'o conobbe e o
l'incoragì a so œuvia inta Lenguadoca. Un segondo viægio o-o compì co-o vescovo
Forco, ch'o gh'andò pe o Conçilio Lateranense. Domenego o parlò a-o pappa
Innoxenço e o l'ótègne da lê di favoî pe a caza de Prouille; ma pe a fondaçion
de un nœuvo orde de religioxi o no l'ótègne pe alloa l'assenso. Tuttavia çelesti
segni riferii da-i storreghi, fra i quæ l'avei o pappa visto o Lateran cazente
ch'o vegniva sorezuo da Domenego, indussan Innoxenço a accordâ a-i nœuvi
religioxi un periodo d'esperimento; fra tanto lê mæximo o ghe dette o nomme de
"fræ predicatoî". A questo segondo viægio assegna i storichi l'incontro de
Domenego con S. Françesco d'Ascixi. Un terço viægio o fu presso Onoio III, ch'o
l'approvò o nœuvo orde o 22 dexembre 1216. Fu questo pappa che'o a-o Domenego
dette l'ófiççio de "meistro do sacro palaçço", occupao scin a ancœu de longo da
un religiozo domenegan. O nœuvo orde o se stabilì in Romma primma a San Scisto,
da pœu a Santa Sabiña vexin a-o palaçço do pappa (Savelli), e a S. Scisto fu
averto a primma comunitæ de moneghe sotta a guidda de arcuñe sœu vegnue da
Prouille. Intanto l'orde o s'estendeiva grandemente in França, Spagna e
Germania; l'Italia, doppo o convento de Bologna fondao into 1218, a l'ebbe case
di domeneghen inte tutte e çittæ che possedeivan di universcitæ ò ean centri
fiorenti de studdi. Inti capittoli generæ, di quæ i primmi doi, into 1220 e into
1221, fun tegnui a Bologna, fu dæto a-i conventi, che za viveivan sotta a regola
de S. Aostin adotâ fin da prinçippio, de nœuve norme ò "constituçioin", e
stabilio oservançe pe i studdi e a regolâ discipliña vixente ancon a-i giorni
nostri.

Domenego o moì in Bologna, a peña çinquantenne, o 6 agosto 1221; a so tomba,
inta gexa de S. Domenego in dita çittæ, a l'è un di tezoi ciu belli de l'arte
italiaña. O fu elevao a-i onoi di artæ in Rieti da Grigœu IX, o 3 luggio do
1234. A S. Domenego se deve l'instituçion do Rozaio.

Into 1963, Soeur Sourire, a cantante monega domenegaña belga, a razonse o primmo
posto da hit parade di Stati Unii co-a cançon "Dominique", sciu san Domenego.



https://lij.wikipedia.org/wiki/Disionaio

Diçionaio - arecugeita de paole de una lengua determinâ , con escluxon (ò con
indicaçion soo che sommaia, relativamente a-i caxi anomali) de variaçioin
puamente flescionæ, disposta segondo di critei prefissæ e accompagnâ
generalmente da-a definiçion do scignificao de paole mæxime. A lengoa a pœu êse
quella d’una intrega tradiçion lettiaia (diç. da lengoa zeneize, françeize,
ecc.) ò de una parte de questa (diç. da lengua zeneize do Duxento; diç. di
neologismi, di barbarismi) ò de un aotô (diç. çiçeronian, dantesco).

A definiçion do scignificao a pœu ese inta lengua mæxima da quæ o diçionaio o
l'arecœugge e paole, ò mediante a traduçion inte 'n’atra lengua: into segondo
caxo s'ha di diç. bilingui (latin-italian, ingreize-todesco, ecc.), de votte
trilingui, ò de ciu lengue (comme o Calepinus septem linguarum). S'ha un diç.
storico, quande de ogni paola l'è fæta a stoia in senso diacronico,
acompagnandola inti so scignificæ e inti so uxi a traverso i tempi (un modello
do genere o l'è l’Oxford English Dictionary ò, pe-a parte scin'aoa pubbricâ, o
Thesaurus linguæ latinæ). I diçionai pœuan contegnî ascì l’etimologia de paole;
son diti etimologichi quelli dedicæ escluxivamente a l'indicaçion de
l'etimologia; atri arecœuggian i scinonnimi (comme o diç. di scinonnimi do
Tommaseo).

Di diçionai d’interesse ciu circoscrito arecœuggian e spiegan i termini proppi
de particolæ discipriñe ò attivitæ (diç. de mæña, de architettua; diç.
filozofico, giuridico; diç. di arte e mestê, ecc.). S'avexiña a l'enciclopedia i
diçionai che arecœuggian in orde arfabetico nommi e noçioin de lettiatua, arte,
sciençe (diç. geografico; diç. biografico; diç. di arte; diç. de idee; e, con
interesse ciu universâ, diç. enciclopedico, ch'o pœu includde ascì o lescico de
'na lengua).

Tranne che in quest’urtimo caxo, o terme diçionaio o s'âtèrna con quello de
vocabolaio, da-o quæ però o se distingue in quante quest’urtimo o pœu scignificâ
ascì o lescico, saiv'a dî l’insemme de paole de 'na lengua, indipendentemente
da-a so registraçion, mentre diçionaio o l'è dœuviao soo che pe indicâ l’œuvia
chi arecœugge o lescico mæximo.



https://lij.wikipedia.org/wiki/Cugen

U cumüne u se tröva in t'u drentutêra intra Sann-a e Vuè, insc'a-a riva sinistra
d'u sciümme omónimu. U sö territóiu u l'è pärte d'a Cumünitae Muntann-a du Zovu.
U se tröva a 7 km ciü o ménu da u cappulögu.

Insce u territóiu d'u Cumüne de Cüggiaen se trövan scia e Älpi Ligüri che i
Appennìn, inscistìndughe u Cólle de Cadebunn-a.

U sciümme Cüggiaen u nàsce da-a cunfluença du Dané e du Trexenda. Sö aflüente
ciü impurtante u l'è u rian d'i Tecci, tri sun u rian di Ciattùi, u Rian de
Ciasö.

Ciamä antîgamente Aquilianum a vegne cumpreisa in t'u X seculu in t'a Märca
Aleramica e in t'u 1091 a diventa duminiu de Bunifaçiu d'u Vasto.

Ereditä pói da i Marcheixi D'u Carrettu a l'è cedüa, in t'u 1192, au Cumüne de
Sann-a, ch'u crea in feudu scibèn piccìn in t'i sö própri cunfìn terituriäli.
Sulu in t'u 1407 a riêsce a elêze in sö puistae lucäle e avèi da u cumüne
savuneize statüti e benefiçi lucäli.

In t'u 1523 a Repübbrica de Zena a óccüpa u feudu, provucandu péró a reaçiùn de
Sann-a e rivandu a inn-a divixiùn d'u territóiu chiggianèize in due pärte
separae. In t'u 1528, annu d'a cöita de Sann-a, u feudu u l'è separö in dui
blócchi, un primmu de amministraçiùn savuneize, u segundu a-a repübbrica
zeneise. In tütti e dui i territói u existèiva in puistae.

Sulu in t'u XVIII seculu i dui territói i sun riunii in te in'ünica
muniçipalitae autónuma ch'a intra primma in t'u Rêgnu de Sardégna e pói in t'u
Rêgnu d'Itallia.

A Cüggiaen, pe' via de Sandro Pertini, u se ascunde brevemente Filippo Turati
int'a sö füga da-a dittatüa fascista.

Müseu All About Apple, u ciü impurtante müseu italliàn de prudótti "Apple",
inaugurö a mazzu 2005.

A se fa ai primmi de settembre, a l'inprinçipiu d'u periudu de vendemmia, pe' fä
reclamme a-a pruduçiùn d'i omónimi vin lucäli: u giancu Buzzettu, da inn-a vîxa
de origine antighiscima, e a russa Granaccia, da inn-a vîxa foscia impurtä da i
Spagnolli.

Festa d'i armugnìn In'ätra festa tipica a l'è quella d'a particuläre qualitæ de
Armugnìn Valleggia, prûtetta da u disciplinäre DOP. A festa a se fa a Valleggia
quande se chöggian i armugnin.

Scindico: Alberto Ferrando (Lista çivica) dal 07/06/2009 Çentralìn del comune:
019 2000501 Email del comune: info@comune.quiliano.sv.it



https://lij.wikipedia.org/wiki/Compostaggio_Domestego

O Compostaggio Domestegô o l' è l' insemme di metodi döviæ pe ottegnï grasciüa
(compost) dä rümenta prodotta in casa.

Pe a produsion de compost va ben i materiali organiçi comme i avansi de cuxinna
( scarti de verdüa, scorse de früta, rezügge, bratta de caffè... ), o pappë (
anche de giornale, da quande i quotidien non son ciü stampæ con inciostro a base
de ciongio: no pappë patinou ), scioî passe, erba, föggie secche, poasse... In
sostansa tutti i materiali organiçi, oscia quelli contegninti Carbonio. Se
presta poco e föggie de çerte ciante che rexisten ä degradasion ( castagna,
magnolia...)

Perchè posse avvegnî a trasformasion de questi scarti in compost gh' è bezögno
de l'oscigeno, essendo a mæxima trasformasion compia da i batteri e i funzi
aerobi. Se manca l'oscigeno e trasformasioin avvegnen in mainea anaerobia con o
svilüppo de cattivi odoî. Pe fä in moddo che l'oscigeno o l'arrive ben in ta
sostansa che se sta trasformando in compost, l'è ben messciä a questa di
materiali che permetten o ricangio dell'aia: legnetti o carton taggiæ a
tocchettin, paggia, föggie secche. L'è ben anche che a sostansa a no segge
troppo sciaccä e che ogni tanto a se rümesce. A massa de materiale a pö esse un
semplice müggio, ma se pö anche döviä un contegnitô apposta ( a compostea ).

Oltre a l'oscigeno, atri dui elementi son importanti in to compostaggio. Se
tratta do carbonio e de l'azoto, che devan stä fra de lô in proporsion do
20-30/1. O compost o l' ha bezögno de qualche meize pe esse pronto: doppo 4-6
meixi o l'è zà utilizzabile ma o l'è bello möio solo doppo 8-10 meixi



https://lij.wikipedia.org/wiki/Carden%C3%A2_Richelieu

Armand-Jean Du Plessis de Richelieu, cardenâ e ommo politico (Parigi 1585 - -
1642).

De famiggia nobile ma no illustre, o l'ebbe un'educaçion lettiaia accurâ.
L'improvviza renonçia a-o vescovato de Luçon, a-o quæ a famiggia Du Plessis a
l'aveiva drito da-o 1584, da parte do fræ Alphonse fætose çertoxin, a
l'allontanò A.-J. da-a carrea di arme, za intrapreiza. Consacrao vesco into
1607, a Luçon o dette prœuva de noteive capaçitæ into governo da diocexi,
preoccupao de fâ vai l'aotoritæ episcopâ, comme prinçippio d'orde spiituâ e
politico. Nominao deputao do clero do Poitou a-i Stæti Generæ, o se stabilì
(1616) a Parigi, ótegnindo co l'appoggio de Maia di Meghi a nomina a gran
limoxinê e da pœu a segretaio de stæto pe a guæra e i affæ esteri. Quande però,
levao a rezença a-a regiña moæ (1617), Luigi XIII o l'assonse o poei, Richelieu
o prefei aretiâse e a Avignon o se dedicò a studdi teologichi. A necescitæ de
una mediaçion tra o re e so moæ a l'indusse doppo quarche tempo o favoiio do re
Charles de Luynes a reciammâ Richelieu, che into 1620 o l'ariescì a ristabilî
l'accordio, ótegnindo pe lê o cappello cardenaliççio (5 sett. 1622). Abilmente o
manovrò tra o partio di "devoti" da regiña moæ e i risentimenti antispagnolli de
Luigi XIII, dexidiozo de restaorâ a grandeçça da França, appoggiandose in sce-i
"boin Françeixi", guidæ da-o battaggêo pubbricista F. Langlois de Fancan contra
i intrighi da grande nobiltæ gioza da preminença do cardenâ. Nominao into 1624
ministro dirizente, o primmo problema che Richelieu o dovette affrontâ fu a
question da Valtelliña; a-o de d'áto de ogni conscideraçion confescionâ, o
s'impegnò contra o pontefixe, intimandoghe o stramuo de truppe da-a region (5
sett. 1624). Quindi, alliaose co-i Savoia e Venexa, o l'intervègne a favô di
protestanti di Grixoin, ma o no vosse estende o so intervento, ch'o l'amiava a
contrastâ o predominio œüropeo da caza d'Aostria, inte di âtre combinaçioin
diplomatiche, e o preferì poñe termine, pe alloa, a-a question da Valtelliña
co-o trattao de Monzón (1626): questa a vègne aotonnoma, e i so castelli reston
prescidiæ da-e truppe papæ, mentre a-i Grixoin arestava una sovranitæ puamente
nominâ. Richelieu o parse subî coscì a voentæ di "devoti", che no voeivan un
conflíto contra a Spagna cattolica. O dovette quindi frontezzâ una conzua de
palaççio ch'a l'aiva o scopo de assascinâlo, e de fâ succede a Luigi XIII, alloa
maoto gravemente, o fræ Gaston d'Orléans, ch'o l'aviæ dovúo spozâ a regiña cugnâ
Anna d'Aostria. Richelieu o l'aveiva açettao a linnia politica di catollichi (in
ço scontrandose con Fancan, finio perçò inta Bastiggia), ascì perché preoccupao
do problema interno di ugonotti, appoggiæ da-i Ingreixi. Alliaose alloa co-a
Spagna, da flotta da quæ o l'aiva bezœugno, doppo avei superao o grave peigo de
un corpo de man in sce l'izoa de Ré da parte da flotta de Buckingham, o
parteçipò personalmente a l'assedio da roccaforte ugonotta, La Rochelle, ch'o
concluze into 1628. Ma a necescitæ de sostegnî i diritti successoi into ducato
de Mantoa de Carlo Gonzaga-Nevers, a decize Luigi XIII e Richelieu, contra a
voentæ da regiña moæ, a intervegnî in Italia soccorindo i difensoî de Cazâ,
streita d'assedio da-i Spagnolli (1629). Tornao in França, Richelieu o vinse i
urtime rescistençe di ugonotti rebelli inta Lenguadoca; a Alais vègne firmao
da-o re l'atto de "graçia" pe-o quæ vegniva levao a-i ugonotti e "ciaççe de
segueça", che aveivan costituio squæxi un stæto int'o stato e se eliminava ogni
distinçion giuridica tra cattolichi e ugonotti, aoa tutti pægiamente sudditi do
re. A decixon, avversâ da-a regiña, a misse in zœugo a poxiçion de Richelieu; e
so dimiscioin no fun però açettæ da Luigi XIII e a riconciliaçion a fu ribadia
da-a nommina ófiçiâ a "ministro prinçipâ" (21 nov. 1629). Richelieu alloa, comme
lœugotenente generâ, o repigiò a campagna in Italia e, inviao un ultimatum a-o
ducca de Savoia, Carlo Manoælo I, o l'occupò Pignaiœu de mentre ch'o re o
l'invadeiva a Savoia. Da pœuscia, una nœuva sollevaçion a corte a tentò de
eliminâ o Richelieu; ma into nov. 1630, a Journée des dupes a portò a-o trionfo
do cardenâ, ch'o l'ebbe riconfermâ a fiducia do re: a regiña a preize a via de
l'exillio, o rebello Gaston o fu costreito a rifugiâse a Nancy, o ducca de
Montmorency, governao da Lenguadoca rebelaase, o fu giustiçiao, e una serie de
procesci a confermò o poei de Richelieu. Questo, pe megio bançâ a prescion
imperiâ in Italia, o se alliò alloa co-o re de Sveççia Gustavo Adorfo (1631),
costrenzendo l'imperatô, pe concentrâ tutte e so forçe in Germania, a açetâ a
paxe de Cherasco (6 arv. 1631), ch'a l'assegnava Mantoa e o Monferâ a Nevers e
Trin e Arba a-o ducca de Savoia. Ma l'alliança con Gustavo Dorfo, ch'a l'ea
stæta streita pe difende i privileggi e i driti di stæti tedeschi contra
l'imperatô, a se rivelava incapaxe de frenâ l'ostilitæ do mæximo Gustavo Adorfo
contra a liga di prinçipi cattolichi tedeschi, capitanâ da Mascimilian de Bavea;
a grave difficortæ però a se deslenguò, doppo l'invaxon da Bavea, pe a morte in
battaggia a Lützen do re de Sveçia. Richelieu, che scin a alloa o s'ea
preoccupao de combatte a caza d'Aostria pe via indiretta, da questo momento o
pigiò decizamente l'iniçiativa. O strenzè alliança co-a Sveçia, co-i Paixi
Basci, co-o ducca de Savoia (1635) e o l'assordò o gran capitan Benardo de
Sassonia-Weimar. Ma a perfetta preparaçion diplomatica a no poe' bançâ a
superioritæ de truppe ispano-imperiæ, che invadettan a França, occupando Corbie
e arvindose a stradda pe Parigi. Tuttavia Richelieu, dominando e corente
desfætiste con energia formidabbile, o riorganizzò a difeiza e o l'ótegne una
serie de succesci. Sventao una nœuva conzua (1642) capezâ da-o marcheize H. de
Cinq-Mars, favoiio do re, o vosse che a monarchia a se rendesse garante da
continuitæ da so politica, che lê, ormai marotto gravemente, o l'affiò a di ommi
de so piña fiduccia: o ducca d'Enghien, o "Gran Condé", o marcheize de Brézé e
l'italian Mazzarin.

Richelieu o no s'ea preoccupao de creâ ò riformâ e istituçioin, benscì de
destruzze i vegi partii, che disgregavan o stato; perçò o no vosse creâ un so
partio, ma, sentindo l'identitæ tra stæto e sovran, o preparò i fondamenti
dotrinæ e pratichi da monarchia de Luigi XIV. So prinçipâ obiettivo o fu de
fæto, a l'interno, o rafforçamento do stato e quindi a limitaçion do poei da
nobiltæ, e pe questo o creò un scistema amministrativo centralizao, costituio da
una fitta re' de fonçionai, de proveniença borgheize, a-e dirette dipendençe da
coroña. Inta politica estera, o vosse sempre dissociao, pù essendo ommo de Gexa,
l'elemento religiozo da l'elemento politico: o poette coscì creâ co-a Sveçia e a
Polonia a coscì díta barrea de l'Est, a sfondo antiasburghico, impedindo âtrescì
o costituîse de una forte unitæ imperiâ into centro de l'Œüropa; l'ea questo
l'inandio a quell'assetto giuridico-politico ch'o doveiva êse consacrao inti
trattæ de Vestfalia.

Richelieu o lasciò benben di scriti tra i quæ importanti i Mémoires, insce
l'aotentichitæ di quæ s'è ben discusso: e Lettres, instructions diplomatiques et
papiers d'État de Richelieu fun arecugeite in 8 voll. (1853-77) da G. D'Avenel.
Amante da cortua e de belle arte, o fondò l' Académie de France e o l'adunò into
so palaççio de Place Royale a Parigi una preçioza biblioteca (ancœu a fa parte
da Bibliothèque nationale) e ricchiscime colleçioin d'arte che, ereditæ in gran
parte da-o nevo A.-J. de Vignerot Du Plessis ducca de Richelieu, fun vinte da-o
re inte 'na partia de pallacorda; son ancœu a-o Louvre i 2 prexoin de
Michelangelo, a S. Anna de Lonardo, i Baccanæ de N. Poussin. Di âtre œuvie
passon inta colleç. de Philippe II duca d'Orléans ; âtre son ancœu a Versailles
e a-o muzeo de Berlin. Andò dispersa a colleçion de retræti.



https://lij.wikipedia.org/wiki/Campomon

Campomon o l'è un comune de 7.471 abitanti da provinsa de Zena. "Campomon" o l'è
o nomme döviou in sce o posto, mentre a Zena prevâ a voxe "Campomarun".

O primmo documento storico dove compâ o nomme de questo çentro o l' è un atto
notarile do 6 settembre 1163 da o quæ vegnimmo a savei de l'acquisto da parte de
Ansado Doia de ben immobili in Langasco et Campomorone. De següo questa zona de
l'entrotæra zeneize a se presentava occupä da comünitæ ben organizzæ zà ai tempi
da conquista romana, comme se dedüxe da o testo da ben nota Toa de Ponçeivia,
ch'o ne riferisce de ratelle fra Langensi e Genuati.

- A Sàia (secolo XVI), magazzin fortificou realizzou da a Repubrica de Zena in
sce a via do passo da Bocchetta.

- Laghi do Gorzente, baçin artificiali alimentanti l'acquedotto De Ferrari
Galliera c'o serve parte da çittæ de Zena.

- Museo de Marionette, comprendente i materiali de Angelo Cenderelli (sec.XIX)
[3]

A le steta presenta a maschera da val Ponseivia, a se ciamma Procobera, cumme i
antighi romani ciamavan a nostra valle. Pe vedila ciame' a proloco da
Valponsevia a Pontedeximo.

Attraverso Campomon passa a stradda provinciale ch'a porta ao Piemonte
attraverso o Passo da Bocchetta, realizzä in to secolo XVI in sce progetto de
Galeazzo Alessi. Pe dä un'idea de l'importansa de questa via in t'o passou, se
conscidere che un Anonimo do 1736, in te unna Descrizione delle montagne
appenniniche, o riferiva che in Italia, pe unna estenscion de 212 miggia
existeiva solo due stradde carrozzabili: quella de a Bocchetta e unn' atra
collegante Firense e Bologna. (Veddi o scrito de M. Quaini: La conoscenza del
territorio ligure tra medioevo ed età moderna,Genova 1981).

Campomon a l'è unia ä stazion ferroviaia de Pontedeximo (linea Zena-Torin-Milan
via Busalla-L'Isöa do Canton) dai autoservizi[4] ATP, che razunzen anche e
fraziuin.



https://lij.wikipedia.org/wiki/C%C3%B2rsega

Corsega (franséize: Corse, italiàn: Corsica), a l'è 'n'ìsöa scituä a sûd d'a
Liguria, a ovest de l'izoa d'Elba e a nòrd d'a Sardegna.

A no l'è 'na region franséize ma solo 'na collettivitæ teritojâ, a "Collectivité
Territoriale de Corse". 'Sta forma diversa de ciammâse a ghe da a poscibilitæ de
godî de ciû pöèi relativo che e âtre regioin d'a Fransa.

E lengue offiçiæ son o corso e o franseize. O corso o l'è de origgine romansa e
o g'ha de conescioîn co-o toscàn e co-o dialetto de l'ìsöa de Capraia. A
Bonifaçio e Calvi se pârla unn-a variante da lengua ligure,c'o l'è ancón parlòu
inte schêue elementâri ma d'apprendimento non obbligatojo.

O tûriximo o rappresenta 'n fattô essençiâ inte l'economia corsa. O climma
tempiòu de l'ìsöa, o bello paisaggio e a mävegiosa costa ne fan 'na destinassion
popolâ tra tûristi françeixi e de tûtta l'Europa oçidentâ. Però, o tûriximo o no
l'è stæto tanto svilûppòu comme in âtre parte d'o Mâ Mediterraneo e o l'è ancón
relativamente vèrgine. O se conçentra in generâle inte l'àrea vexin a Porto
Vecchio e Bonifaçio int'o sûd, e a Calvi into nòrd-òvest de l'ìsöa.



https://lij.wikipedia.org/wiki/Briscola_(tiatro)

Opera letiaia in zeneise de Plinio Guidoni Atto Primmo I ommo : Un giorno...
l'ëa de primmaveia, me pâ... II ommo : Verso a meitæ de arvî. I ommo : E niätri
passeggiàvimo inte'n bòsco. II ommo : Ben, pròpio un bòsco o no ô l'ëa. I ommo :
Ma gh'ëa di ærboi... II ommo : E mi ëa chinòu zù, verso o rian... Voeiva bagnâme
e man... Sentîme l'ægua fresca passâme in mëzo a-e dïe... quande...
tutt'assemme... Donna : Scì? II ommo : Tutt'assemme... lê o se m'è avvexinòu.
Donna : (doppo una breve pausa) Lê... chi? II ommo : Un. (pausa) Donna : Ma
questo un... chi o l'ëa? I ommo : No se sa. (pausa) II ommo : Lì pe lì, m'è
pasciùo de conóscilo... Sto chì l'ò zà visto, me son dïto... Ma un momento
dòppo, no sò quante tempo, o l'è scentòu... Scentòu... da-i euggi, da-a memöia,
veuggio dî... Magara o l'ëa ancon lì, ma mi no ô veddeiva ciù... E da allöa, no
me son ciù regordòu ninte... nì l'aspëto, nì a voxe e nì o vestî... Ninte.
Donna : (imprescionâ) Ma... o v'à dïto quarcösa? I ommo : Sto chì o l'è o ponto.
Donna : Allöa o v'à parlòu? II ommo : Oh, scì, ch'o m'à parlòu... De quello son
segùo. Donna : E no ve sovvegnî cöse o v'à dïto? II ommo : (Avansando verso o
çentro, i euggi fissi innansi) Scì... fòscia... fòscia... o l'à dïto che...
doviâ succede quarcösa... questo me ô regòrdo... (con anscëtæ) Quarcösa doviâ
succede, o l'à dïto. Donna : (Con voxe strangoâ) Ma cöse? II ommo : (Torçendose
e moen) No ô sò! No ô sò! No ô sò cöse doviâ succede. (Pausa) E no sò donde.
(Pausa) E no sò... quande. (O se creuve a cea co e moen. Longo scilençio, poi a
donna a se gh'avvexinn-a) I ommo : Lasciælo stâ. (A donna a s'aferma. Oua o II
ommo o va lentamente verso a toua de scinistra. O s'assetta a o posto primma
ocupoö da o I ommo. Questi, a so votta, o s'assetta in sce l'ätra carega. Con di
gesti affadigæ, repiggian in man e carte e zeugan. A donna, pensosa, a va verso
drita. Dapeu a se gïa verso i doi.) Donna : Questo, però... no ô capiscio...
Perchè chì?... Perchè, pe aspëtâ sta cösa... che a doviâ succede, sei vegnùi
pròpio chì?... De pòsti ghe n'è mai tanti, a-o mondo. I ommo : E zà... de pòsti
ghe n'è tanti... II ommo : (Scrolando e spalle) Ma un o l'è pægio de l'ätro... I
pòsti son tutti pægi. I ommo : Quande semmo vegnùi via de là... da-o rian...
emmo camminòu. II ommo : Pe coscì, emmo camminòu. I ommo : E mi, à 'n çerto
ponto, me son affermòu... e gh'ò dïto: "Ti â faiësci 'na brìscola?" II ommo :
"Bonn-a idea", mi gh'ò rispòsto. I ommo : Tutti i locali ëan serræ... L'ëa zà
neutte. II ommo : Coscì semmo intræ chì.



https://lij.wikipedia.org/wiki/Blocco_de_Zena_do_1800

In te l'anno 1800 Zena a l'è stæta bloccâ da i Austriachi a da i Ingleixi quande
a çittæ a l'ea in man a i Françèixi. O Generâ Andrea Massena o l'ea incarregoö
da gestion da çittæ pe conto de Napolion Bonaparte. A l'assedio o l'ha
partecipoö, comme capitan, o poeta Ugo Foscolo ascì.

In to 1800 o Napolion, ch'o curriva in sà e in là pe l'Europa, o s'ëa invexendòu
a fâ a guæra in to nord dell'Italia. O generale Massena, ch'o s'ëa dovùo retiâ
chì a Zena, o gh'aiva l’incarego de tegnî impegnæ Austriachi e Ingleixi pe-o ciû
lungo tempo poscibile. Pe questo, da-o frevâ do 1800 finn-a a-i primmi de zugno
do mæximo anno, Zena a l'ha dovùo patî quello che i libbri de stöia (no guæi a
dî a veitæ) arregordan comme "O Blocco de Zena". O l'é stæto un assedio
terribile e ben ben diffiçile da violâ, ma ben ben importante pe Napolion ch'o
l'é riescïo a intrâ in Milan e a guägnâ a Marengo: vittöie che han determinòu o
destin de tutta l'Europa. Pe via do Blocco, a Zena o mangiâ o mancava: l'ëa
sparïo da-a çittæ gatti, chen, ratti e ratti pennughi. A gente a se desbëlava pe
'na feuggia de leituga marsa. I zeneixi ean costreiti a mangiâ de tutto e, comme
se lëze in sci-i libbri, finn-a a mangiâse anche tra de liätri. 'Na bella
gondonata, ma con morti a rëo, perché tutta questa stöia a no l'é stæta vosciùa
da Zena: Zena a l'é stæta tiatro e vittima: Zena a l'ha solo patïo con
sacrifissio e dignitæ a voentæe de 'n foresto. E da tutto questo remescio Zena a
l'aviä solo da perde: e de fæti a perdiä a seu secolare indipendensa in to 1815
pe-e decisioin do Congresso de Vienna.

Ma, in te quello periodo, un bello gondon, in to senso bon, o l'é stæto anche o
Capitan Bavastro. Nasciùo in scia spiägia de San Pê d’Ænn-a e subito lavòu da-a
seu mamà in te l'æqua do mâ, o l'é stæto quello ch'o l'é riescïo a piggiâ in gïo
e nave ingleixi do Blocco co 'na vegia galëa ciammä "Prima". O Bavastro o l'ha
affondòu a nave ch'a bombardava Zena. Alloa trenta ätre nave ingleixi se son
misse a combatte contra de lë e doppo un terribile scontro o Capitannio o s'é
sarvòu cacciandose in mâ e vegnindo a neuo verso tæra. Da quella neutte i
Ingleixi han smisso de bombardâ Zena.



https://lij.wikipedia.org/wiki/Attacco_de_Pancho_Villa_contra_Columbus

L' Attacco de Pancho Villa contra Columbus o l' è un episodio da Rivoluçion
Mescicanna.

In to corso do 1915 l 'esercito de Pancho Villa o conosceiva unna serie de
sconfitte da parte dell' Armä costituçionalista (battaglie de Celaya e de
Aguascalientes). A Divixion do Nord de Villa a pativa graviscime perdite de ommi
e de materiali. A seguito de questi avvenimenti Villa, sconfitto in to stato do
Sonora, o se retiava in ti bricchi do Chihuahua con pochi elementi fedeliscimi,
dividendo o resto do sö esercito in contingenti piccin. Pe de ciü in te l'
ottobre do meximo 1915 i Stati Unî d' America riconosceivan o governo de
Venustiano Carranza, rendendo diffiçile l' approvvigionamento de trüppe de
Villa. Nonostante questo Pancho Villa o continuava a dä breiga ai governativi
con continui attacchi a çentri abitæ e distaccamenti militari.

Segondo quante riferisce a stoia uffiçiale do ministero da difeisa mescican, a
decixion de sconfinä in ti Stati Unî a saieiva stæta piggiä da Villa quande i
conti correnti che lë o l' aveiva in ta Columbus State Bank vegnivan congelæ dao
governo Usa. In risposta a questo, in ta mattin do 9 de Marso 1916 Villa e i sö
ommi varcaven o confin intrando in to paise de Columbus. Razzunto o centro,
davan fögo a diverse case e se scontraven con i militari americhen presenti in
sce o posto. Doppo essise rifornî de quello che ghe serviva, abbandonaven o
paise in te due ôe, sense che nisciün ghe andesse all' inseguimento.

Questo avvenimento, ao quale a stampa Usa a dava un' importansa molto ciü grande
de quella effettiva, o causava l' intervento militare di Stati Unî in Mescico.
Sensa l' autorizzasion do governo mescican, un contingente ai ordini do generale
Pershing ( che poco ciü tardi o l' avieva comandou e forse americanne in ta
Primma Guera Mondiale ) o passava o confin pe dä a caccia a Villa. Questa
spediçion punitiva, forte de dexenne de migiæa de sordatti, e dell' appoggio
dell' aviaçion, a saieva düä dao 15 de Marso ao 21 de Zügno 1916, spunciandose
pe 600 chilometri all' interno do Mescico, ma sensa riescî a mette e man in sce
Villa.



https://lij.wikipedia.org/wiki/Astor_Piazzolla

Àstor Piazzolla (Mar del Plata (Argentinn-a), 11 mârso 1921, Bonesaire, 4 lùggio
1992), bandoneonista e compoxitô de tango argentin. Segondo molti specialisti, o
l'è stæto o ciù importante muxicista de tango da segonda meitæ do secolo XX.

Ciammòu Astor Pantaleón Piazzolla, o l'è nasciuo da genitoì italien da çittæ de
Trani, inta region de Puggia, emigræ in Argentinn-a.

O l'à studiòu armonìa e mûxica clascica e contemporannea co-a direttrice
d'orchestra françeize Nadia Boulanger, e co-o sêu bandoneon, strumento tippico
do tango, o l'à rinnovòu o gennere. O l'è stæto 'na figûa controversa inti
confronti di argentìn, tanto muxicalmente comme politticamente.

A sêu mûxica, che lê o definiva comme "mûxica contemporannea de Bonesaire", a
l'à avûo consenso primma in Ouròpa e inti Stati Unìi che into sêu pàize, e a l'à
rappresentòu 'na vêa revolussion muxicâle drento a-o tango tradiçionâle.

'Sto "nêuvo tango" o l'è diverso da-o gennere originâle perché o dêuvia de
dissonanse e di âtri elementi innovativi piggiæ da-o jazz, imparæ da Piazzolla
quande o viveiva in America. O l'à ascì introdûto into tango di nêuvi strumenti,
comme a chitara elettrica, o flòuto, o sassòfono, strumenti elettrònici e a
batteria jazz, che scin a alloa into stile tradiçionâle n'ean ancon stæti
doeuviæ.

I biògrafi afferman ch'o l'agge scrîto circa 3.000 pessi, ma o n'à solo
registròu 500. Tra quelli ciù famôxi s'attrêuvan: "Adiós Nonino" (dedicòu a sêu
poæ dòppo a sêu morte), "Fuga y Misterio", "Balada para un loco" (Ballâ pe un
màtto), e l'operetta "María de Buenos Aires".



https://lij.wikipedia.org/wiki/Architettua

Architettua - L’arte de dâ forma e realizzâ di spaçi fruibili pe-e necescitæ
del’ommo. Da un ambio profescionâ tradiçionalmente circoscrito a-a sola arte do
contrue, o concetto de a. o l'ha progrescivamente definio e ampliao a seu
specifica acceçion a l’arte de l’ideâ e progettâ arrivando a comprende tutte e
modificaçioin, non casuali, fæte da l’ommo insce l’ambiente fixico e ne-e
diverse scae, da quella do territoio e do paesaggio a quella d'a çittæ, a
l’edilissia, a l’organizzaçion d'i interni (arredamento) e a-o design. L’a. a va
quindi conscideraa in connescion co-e teorie artistiche e co-i arte figurative,
co-e tecniche de progettaçion e de rappresentaçion (disegno, relevo,
prospettiva), co-i materiali da construçion, co-i exigense difenscive (miage,
fortesse, insediamenti militari), co-o sviluppo di trasporti, con quello da
tecnologia e d'i impianti (edifiçio intelligente o a. intelligente: domotica),
co-a tematica de l’insediamento e do territoio (urbanistega), co-e sciense d'a
vitta (ecoarchitettura, bioarchitettura), o studio, o recuppero, o restauro di
centri storichi, di monumenti e do patrimonio storico into so insemme e co-o
complesso da produçion culturâ.



https://lij.wikipedia.org/wiki/Andr%C3%AEa_C%C3%B2sta

Andria Costa (Imola 1850 - 1910) o l'è stæto un di pionê di ideali socialisti in
Italia.

In zoventü o l'è stæto anarchico, organizzando seziuin dell'Internazionale
anarchica suviatütto in Romagna. A vint'anni o fonda a Bologna o giornale Fascio
operaio (a parolla fascio a nu l'aveiva a quelli tempi una connotazion
reasiunaria, essendo dövia da movimenti proletari comme i Fasci Siçilien); in to
1874 un atro periodico, Il Martello. E idee anarchiche aveiven avüô in te quelli
anni grande impülso cun l'arrivo in Italia de Michail Aleksandrovic Bakunin. O
Bakunin o l'aveiva fundou di çircoli anarchici in te varie çittæ: comme esempio
a Societæ di legionai da rivoluzion sociale italiann-a, a Napoli. E idee
anarchiche aveiven preisa anche perchè ciù radicali rispetto a quelle, allua
diffüse, de Gioxeppe Mazzin. In to 1874 o Costa, doppo o fallimento
dell'insurreziun de Bologna, o l'è imprexonou; sciortio de prexon ghe tocca
emigrä a l'estero.

A Pariggi, dove o s'ea rifügiou, o l'ha moddo de inträ in contatto con esponenti
do socialismo, fra i quæ Anna Kuliscioff. O l'aderisce all'Internazionâ
socialista (1879) lasciando l'anarchia. Ritornou in patria o fonda (1880) a
Rivista Italiana del socialismo, e in to 1881 l'Avanti! settimanale. In to 1882
o l'è eletto in Parlamento, primmo depütou socialista in ta stöia d' Italia. O
parteçipa in to 1892 ä fondaziun do Partito dei Lavoratori italiani, che l'anno
doppo ao congresso de Reggio Emilia o diventiä Partito Socialista Italiano.

Andrea Costa o l'ha avüô un'attivitæ intensa comme pubblicista. Oltre ai
articoli in sce giornali e riviste o l'ha pübblicou varï libri, comme Il 18
marzo e la Comune di Parigi. In to racconto O sönno de 'n socialista, sciortio
in sce l'Almanacco Popolare do 1882, o prevedde di avvegnimenti che se saieiven
effettivamente realizzæ ciù de 40 anni doppo: Primma Guæra Mondiâ e rivoluzion.



https://lij.wikipedia.org/wiki/A_battaggia_de_Laiazzo

Lucheto o l'è un poeta civï ascì e o crea unn-a epica basâ in sci conti de
battaggie de Zena e di Liguri. In te vittöie de Laiazzo (1294) e de Curzola
(1298) contro i venessian, o poeta o vedde a man do Segnô, che o l'arrëze i
zeneixi, perchè ommi de virtù e guidæ da ammiraggi pin de sæximo e pii, de
contra i venessien son descriï comme gentussa gramma.

Veniciam dissem intrando: - Fucí som, in terr'ascoxi: sperdui som, noi avisando,
li soci porci levroxi. Niente ne resta a prender se no li corpi de li legni:
preixi som senza defender; de bruxar som tuti degni - Como 'li fom aproximai,
queli se levàn lantor, como leon descaenai, tuti criando: - A lor! A lor! - Lì
fo gran bataia durà de le barestre, lance e pree, chi da nona a vespro durà e
cazinna pre galee. Bem fè mester l'ermo in testa e de le arme fir guardao; s'era
spessà la tempesta l'aere pareva anuvelao. Venneciam fon vaguì, le lor taride
atraversae; li nostri ge montàn garnì, chi ben punì le lor pecae. Cum spae, rale
e costorel gran venianza fen de lor: venzui fon li mar guerer e Zenoeixi n'an
l'onor, chi vinticinque taride àn retegnue in questa rota, che incontente li
cremàn: l'aver piiàm chi g'era sota. Or par ben chi som pagai li Veniciam
tignosi: ni conseio che zà mai mentoem porci levroxi; che la lengua no à osso e
par cossa monto mole, ma sì fa rompir lo dosso per usar mate parole. Tanto som
pu vetuperai quanto pu noi desprexiavam: se da menor som conquistai, men son
tornai cha no mostravam. E' spesso ò oido dir che lì sor tornar lo dano, donde
sor lo mar ensir, e scotrimento con engano. E' no me posso arregordar d'alcum
romanzo vertader donde oyse uncha cointar alchum triumpho si sobrer. E per meio
esser aregordenti de sì grande scacho mato, correa mille duxenti zontoge noranta
e quatro. Or ne sea De loao e la soa doze maire, chi vitoria n'à dao de gente de
sì mar aire. Lo grande onor che De n'à faito, noi no l'avemo meritao; ma lo
grande orgoio è staito degno d'eser abaxao. E De chi ve e tuto sa cum eternal
provision, sea, quando mester ne fa, semper nostro campion. Da o scito
de:Alessandro Guasoni



https://lij.wikipedia.org/wiki/%C5%92%C3%BCro

O nomme, deciso into corso do Conseggio Œüropeo de Madrid into 1995, o
corisponde a-a reixe do nomme do continente œüropeo in tutte e lengue di paixi
appartegninti a l’Union. Unze paixi dell’UE (Aostria, Belgio, Finlandia, França,
Germania, Irlanda, Italia, Lussemburgo, Paixi Basci, Portogallo e Spagna) han
adotao l’Œüro da-o 1° zenâ 1999 (con intrâ in circolaçion in forma de banconotte
a partî da-o 1° zenâ 2002); a lô se son azonti a Grecia o 1° zenâ 2001, a
Slovenia o 1° zenâ 2007, Çipro e Malta da-o 1° zenâ 2008, a Slovacchia da-o 1°
zenâ 2009, l'Estonia da-o da-o 1° zenâ 2011. a Gran Bretagna, a Danimarca e a
Sveçia han scelto de no adotâ a monæa unica.

O trattao insce l’Union Europea, firmao a Maastricht o 7 frevâ 1992 e intrao in
vigô o 1° novembre 1993, o preveddeiva l’instituçion de una monæa unica pe tutti
i paixi aderenti. O stabiliva inotre i coscidîti critei de convergença, saiv'a
dî i parametri economichi che i paixi devan rispettâ pe poei passâ a
l’introduçion e a l’adoçion dell’Œüro: deficit pubbrico pâ ò infeiô a-o 3% do
PIL; rapporto debito pubblico/PIL infeiô a-o 60%; tascio de inflaçion no supeiô
de l’1,5% rispetto a-o tasso meddio di 3 stati membri a ciu bassa inflaçion;
tasci de interesse a longo termine no supeioî do 2% rispetto a-a meddia di 3
stati membri a ciu bassa inflaçion; valua stabile in sce-i mercoei pe aomanco un
biennio primma do termine stabilio pe l’ingresso inte l’Union monetaia.

L’œüro o l'é amministrao da-a Banca Centrâ e da-o Scistema de Banche Centræ
Œüropee. A valua l'é struttuâ in sce 7 taggi cartaxei, pægi in tutti i paixi
(banconotte da 5, 10, 20, 50, 100, 200, 500 Œüri) e in sce 8 valoî metallichi
(monæe da 1, 2, 5, 10, 20, 50 çenteximi e da 1 e 2 Œüri, contraddistinte da un
recto comun a tutti i paixi e da un verso con caratteristeghe naçionæ diverse).

Pe o diritto commerçiâ, l’adoçion de l’Œüro a l' ha comportao l’exigença de
adeguâ i rifeimenti presenti inte legislaçioin naçionæ di diversci paixi de
l’UE. pe quante riguarda o diritto societaio italian, l’introduçion dell’œüro –
con un rapporto de converscion pâ a 1936,27 lîe pe 1 œüro – o l'ha recesto di
adeguamenti specie in mateia de capitâ sociâ e de valô nominâ de açioin e de
quote (d. legisl. 213/1998, da pœu modificao da-o d. legisl. 206/1999); tæ
provvedimenti han azonto inoltre una discipliña urteiô e speciâ a quante za
formulao in via generâ inti regolamenti do Conseggio UE (1103/1997 e 974/1998).
In particolâ, pe i atti costitutivi de societæ in êse a-a dæta de intrâ in vigô
de l’œüro se stabiliva un meccanismo semplificao de ridenominaçion inta nœuva
monæa de conto; pe e parteçipaçioin in societæ pe açioin, a responsabilitæ
limitâ ò cooperative, s'é generalizzâ l’impoxiçion de un valô nominâ minimo
fissao inte un œüro. Se a societæ a l'intende emette di açioin con valô nominâ
diverso da-o minimo, questa a pœu çerne – diversamente da-o passao – solo
murtipli de œüro espresci in çiffra tonda. I decretti legislativi çitæ se
occupan, inoltre, da ridenominaçion di strumenti de debito, segge pubbrichi
segge privæ. I titoli óbrigaçionæ emissi da-i enti pubbrichi locæ (prez., BOC e
BOR) son stæti equiparæ a-i strumenti finançiæ privæ quante a-o regime de
converscion, ch'a vegne attuâ dividendo o valô do taggio minimo de ciascun
prestito pe 1936,27 e mortipricando o resurtao – ariondao a-o segondo deximâ pe
difetto ò pe eccesso, a segonda che segge infeiô ò supeiô a 0,005 – pe o numero
de taggi minimi che componeivan o prestito. Pe quello che conçerne a contabilitæ
e a redaçion di bançi de impreize, se stabiliva che a partî da-o 1° zenâ 2002
(dæta de intrâ in vigô da nœuva unitæ moniaia) tutti i documenti contabili
óbligatói a rilevança esterna dovessan êse redæti in œüro.



https://lij.wikipedia.org/wiki/Zeughi_olimpici

I Zœughi Olimpichi son un evento sportivo quadriennâ ch'o prevedde a competiçion
tra i megio atleti do mondo in quæxi tutte e discipliñe sportive praticæ inti
çinque continenti.

Essi, pù essendo comunemente ciammæ ascì Olimpiade, no son da confonde con
l'Olimpiade. Quest'urtima a l'indica l'intervallo de tempo de quattro anni che
intercore tra un'ediçion di Zœughi Olimpichi e a succesciva. pe questo, sciben
che i zœughi do 1916, do 1940 e 1944 no son stæti disputæ, s'é continuao a
contezzâ i Olimpiade, coscì che i zœughi de Londra 2012 son stæti quelli da
trentexima Olimpiade.

O nomme zœughi olimpichi o fu çernuo pe ricordâ i antighi zœughi olimpichi che
se desguggeivan inta Grecia antiga presso a çittæ de Olimpia, inti quæ se
confrontavan i megio atleti greghi.

O baron Pierre de Coubertin a-a fin do XIX secolo o l'ebbe l'idea de organizzâ
di zœughi scimili a quelli de l'antiga Grecia, e quindi precluxi a-o sesso
femminile, ma in sce questo punto ò no fu ascótao. E primme Olimpiade de l'era
moderna se desguggettan a Atene into 1896. A partî da-o 1924, vegnan instituii
ascì di zœughi Olimpichi invernæ specifichi pe-i sport invernæ. In ciu, existe
ascì e Paralimpiade, competiçioin fra persoñe disabile. A partî da-o 1994
l'ediçion invernâ a no se tegne ciu into mæximo anno de l'ediçion estiva, ma
sfasaa de doi anni.

A bandea olimpica a raffigua çinque anelli intreççæ in campo gianco. I coî
çernui son presenti int'e bandee de tutte e naçioin, quindi a so combinaçion a
scimbolezza tutti i paixi, mentre l'intreçço di anelli o rappresenta
l'universalitæ do spiito olimpico.

O motto di zœughi Olimpichi o l'é Citius, altius, fortius, ossæ "ciu fito, ciu
ato, ciu forte".



https://lij.wikipedia.org/wiki/Zena_%28Genoa_cfc%29

O Zena (veo nomme Genoa Cricket and Football Club 1893) o l'è a squaddra de
ballon ciù antiga da Liguria e d'Italia. O l'è stæto o primmo a guägnâ o
campionato de ballon italian int'o 1898 e o l'è na squaddra de Zena. O Zena o
l'ha zugoö o campionato 2005-2006 int'a Serie C pe a segunda votta inta so stoïa
a seguito de na façenda contestâ in gïo a unn-a partïa accattâ a-a fin do
campionato de Serie B 2004-2005, quando o l'ëa primmo in clascifica e o l'ha
zugoö contro o Venessia. A façenda da retrocescion do Zena a l'ha provocou
polemiche e mogogni a Zena.

O Genoa CFC l'è stæto fondou o 7 de Setembre 1893 a Zena in via Palestro 10
numero 4 in to cönsolato britannico da:

Trei anni doppo (1896) a fondaçion o se unîo a o gruppo o personaggio ciù
importante da stoïa do Zena e unn-a de personne ciù importanti do ballon in
Italia, James Richardson Spensley. Appascionou de sport in genere in Inghiltæra
o l'aveiva zugou comme portê in to Sunderland. Spensley o l'ëa un mëgo arrivou a
Zena pe curâ i mainæ de naë de carbon, ma a sô pasciòn pe o zeugo a o portò a
mette in pê o settô do ballon do Genoa Cricket and Athletic Club, tanto che o 2
Zenâ 1899 Spensley o convinçe i dirizenti da societæ a cangiâ o nomme in Genoa
Cricket and Football Club. In ciû o mego ingleize o convinçe i soci a fä inträ
in to club anche i zeneixi o 10 Arvî 1897. O 6 Zenâ 1898 a Ponte Carrega dinansi
a 208 tifoxi se zeuga a primma partïa de ballon tra doe squaddre de doe diverse
çitæ, tra o Zena e 'na formaçion mista de zugoei de Torin che guägnan pe un goal
a zero. O 9 de Marso 1898 a Torin o Zena o guägna a seconda partïa pe un a zero.

L'ea tutto in po troppo fito pe o primmo campionato offiziâ da Federaçion
Italiann-a de Football ch'a l'ëa stæta in to contempo fondâ o 15 e 26 de Marso
1898 da o Spensley e da ätri dirizenti torineixi. A fase finale do campionato a
se zeuga a Torin in t'un giorno solö, l'eutto de Mazzo ao Velodromo Umberto I de
Torin. O campionato o l'è stæto zugòu da appenn-a quattro squaddre e scibèn no
ghe segge di documenti offiziæ parieiva che diverse partïe de qualificaçion
seggian stæte zugæ durante l'anno. A finâ Zena-Internaçionä de Torin a l'è stæta
guagnâ dao Zena pe un a zero con in goal de Leaver. A a societæ ghe vegne dæto
unn-a coppa e a i zugoei unn-a medaggia. A quelli tempi no gh'ëa o scudetto.
Risûlta ch'o l'è stæto proprio o Zena a primma squaddra de ballon a doeuviâlo in
to 1924.

O Zena o l'à zugòu a finâ dô 1898 con questa formaçion: Baird, Ghigliotti, De
Galleani, E.Pasteur, Spensley, Bocciardo, Bertollo, Le Pelley, Dapples,
Ghiglione e Leaver. A squaddra a l'ëa andæta a Torin con unn-a reserva so e pâ
ch'o no l'agge zugòu, quindi l'è poscibile che questa a segge ascì a formaçion
da primma partïa do campionato .

L'ëa ascì inandiou o primmo ciclo do Zena, in ti anni dappêu a formula do
campionato a l'è restâ de longo a mæxima, con sfie dirette durante l'anno e con
unn-a finâle in ca di campioin in carega.

Doe settemann-e doppo a vittoïa do segondo titolo, çinque zugoei do Zena fan
parte da primma squaddra da naçionâle italiann-a che a Torin a perde doi a un
contro a Svissëa. O Zena o guägna trei titoli da o 1898 a o 1900 e o se porta a
ca a Coppa Fawcus pe a squaddra ch'a l'aveiva guagno trei campionati de fia. O
25 Zenâ 1901 inscia proposta do socio Rosci, con 5 voti a favô e 4 contra, e
magge do Zena da gianche e blêu vegnan cangiæ in rosse e blêu, comme i coï da
bandëa britannega. Int'o neuvo secolo, da o 1902 vegne formou di giroin
regionàli eliminatoi e allantô o torneo o comensa a vegnì grosso e e squaddre
son sempre de ciù. In te l' Ottobre 1902 pe a primma votta vegne fondou o vivaio
pe i zueni de men de sezz'anni. Int'o 1903 o Zena o zeuga, primmo club italian -
unna societæ foresta a l'estero. O 27 de Arvî o Zena guägna trei a zero contro o
Football VeloClub Nizza in Fransa, a partïa d'andata a Ponte Carrega a l'ëa
finia sei a zero pe o Zena. In to mæximo anno e in quello doppo o Zena o guägna
o campionato italian, tutte e votte battendo trei a zero a Juventus.

In sti anni o Dapples o mette in palio unna coppa particolâ: a l'è a coscì dîta
Balla Dapples. O premmio o consciste in te na sfera d' argento de mæxime
dimençioin e caratteristiche (con tanto de cuxitùe in rilevo) de un ballon da
football. L'è diffissile capî ancheu o significòu e l'importança de sti trofei
quande o campionato o l'êa sortanto unna parte piccinn-a da stagion sportïva. A
Balla Dapples a l' êa assegnâ a a squaddra ch'a guägnava unna partïa e tutti
poeivan sfidâ o vinçitô pe guägnâ a balla. E sfïe son duæ sei anni e a balla a
l'è stæta disputâ inte 47 partïe. O 20 dexembre 1909 l'è stæto zugou l'urtima
partïa pe a balla Dapples e o Zena o l'ha guagnâ pe de longo, doppo che
l'aveivan avùa Milan, Juventus, Torino, Pro Vercelli, Andrea Doria e Unione
Sportiva Milanese. Int'o campionato de ballon do 1915 o Zena o guägna o seu
settimo scudetto scibben che a Primma Guæra Mondiâ a l'avesse sospeizo o
campionato e che a Federaçion do Zeugo do Ballon Italian (FIGC) a l'avesse
assegnou o scudetto a-a squaddra primma clascificä do giron finâ de l'Italia do
nord. Int'i campionati de ballon do 1923 e 1924 o Zena allenoö da Garbutt (o
primmo mister da stöia do zeugo do ballon) o guägna o seu doi urtimi scudetti
battendo in finâle a Lazio (4-1 e 2-0) e o Savoia (2-0 e 1-1). O Zena o l'aveiva
guagno o seu deximo scudetto in to 1925, ma a fin da finâ do giron nord quando o
Zena o l'ea a proeuvo a guägnâ pe doi a zero, di tifoxi do Bologna (guidæ da di
gerarchi fascisti) son intræ in campo armæ de pistolle e han fæto sospende a
partia. Doppo doe ripetiçioin o Bologna o guägna pe 2-0 a tersa partia zugä a
sett'oe da mattin in campo neutro. Questo o l'è forse stæto o primmo episodio de
ingerensa da politica in to zeugo do ballon: o Zena pe e seu origgini
britanneghe o no l'ëa ben vistö da o regimme fascista che o gh'aveiva ä dreitûa
cangioö o nomme da Genoa Cricket and Football Club inte l'italian Genova 1893.

O Zena o va vixin a guagnâ o campionato 1927-'28 e o l'arrïa segondo, derê a o
Torin. Int'o 1929-'30 o l'è stæto zugoö o primmo campionato naçionâ de ballon, a
Serie A, e o Zena, guidoö da i attaccanti Banchero e Levratto (o "sfondou de
ræ") o l'arrïa segondo a soi doi punti da l'Inter de Meazza. L'anno doppo o Zena
o finisce quarto, scibèn ch'o l'avesse accattou da l'Argentinn-a un di ciù
grendi zugoei da stöia do Zena, El Filtrador [Guillermo Stabile]], capocannonê
di primmi Campionati Mondiæ de Ballon. Stabile o l'è stæto perseguitoö da a
desdiccia e o s'ëa rotto doe votte a gamba, a primma votta in te unna partïa
amichevole in te un scontro co-o portê avversaio e a segonda votta l'anno doppo
ch'o l'ëa tornou a zugâ.

Int'o 1933-34 pe a primma votta o Zena o vegne retrocesso int'a Serie B, ma
doppo un anno soö o torna int'a Serie A comme protagonista, grassie a i
investimenti do prescidente Culiolo, o l'arrïa sesto in campionato e o guägna a
Coppa Italia contro a Romma pe 1-0 a Firense o 6 de Zugno do 1937.

Int'o 1938 o Zena o l'arrïa terso, a soi trei punti de distacco da l'Inter e o
guägna o primmo derby pe 1-0 contro a Liguria.

Doppo o 1945 o Zena passa di brutti momenti, arrivando a-a dreitüa inta Serie C
int'i anni '70 e int'a stagion 2005/2006. Tuttavìa o riesce anche a zugâ inta
Coppa Uefa pe doe votte: int'o 1991 e int'o 2010. Int'o frattempo nasce a
Sandöia, con chi o gh'avìa a ciù gran rivalitæ.

Gradinata Nord o l'è o nomme do settô do Stadio Luigi Ferraris de Zena occupòu
durante e gare casalinghe dai nuclei ciù aççeixi da tifozaja organizzä. Da
quarche tempo a societæ a l'ha retiòu a maggetta co o numero 12, assegnandola
scimbolicamente a-a Gradinata Nord, considerä o "dozzeximo ommo in campo". Da o
1973 fin ao 1993 a Gradinata Nord a l'è stæta dominä dall'aloa prinçipä, gruppo
ultras genoan: Fossa di Grifoin, ch'o s'è desfæto proprio l' anno do çentenaio
da fondaçion do Zena. Oùa i prinçipæ gruppi son: o 5r, ch'o comanda a Gradinata,
i Vecchia Sestri, i Via Boselli, Genoa Club Sette Settembre, o Parterre, o
Gruppo Andrea Verrina (notto comme G.A.V.), a Brigata Spagna (in onô do Viçenso
Spagnollo) e o Genoa Club Figgi do Zena (int'i Distinti).



https://lij.wikipedia.org/wiki/Zane_da-e_Bande_Neigre

Zane di Meghi dîto de Bande Neigre (Forlì, 6 arvî 1498 – Mantoa, 30 novembre
1526), condutê.

O nascette a Forlì o 6 arvî 1498 da Cattæña Riaio Sforça e da Zane di Meghi (o
Popolan), de un rammo cadetto da cazadda, za oppoxitô de Pê e da pœu ambasciao
da repubbrica presso a scignoa de Forlì. Battezzao co-o nomme de Ludovigo, o
l'ebbe da pœu muao o nomme in Zane. Morto o poæ (15 settembre 1498), a-e primme
menaççe do Valentin, a moæ a-o feççe portâ a Firençe, e chie a-o razonse into
luggio do 1501. Into 1509, appeña unzenne, o Zane o perdette a moæ ascì, e o fu
educao sorvettutto da o Iacopo Sarviæ, do quæ into 1517 o sposò a figgia Maia
ch'a ghe dette into 1519 un figgiœu, Coximo, destinao a vegnî o primmo granducca
de Toscaña. Fin da foento o Zane o mostrò un carattere energico e insofferente
de fren. Comme capitan de ventua o feççe e primme prœuve, a cappo de çento, da
pœu de quattroçento cavalli leggi, inta guæra d'Urbin, 1516-17, e o fu dœuviao
da Lion X into 1520-21 pe tegnî a fren e Marche e l'Umbria. Inte l'aotunno do
1521 o parteçipava a-a guæra ispano-pontifiçia contra i Françeixi. L'anno doppo,
morto Lion X, o passava a-i Françeixi, e, doppo che o so ezerçito o l'ea stæto
rotto a-a Bicocca, o ne protezeiva a retiadda. Sorve tutto o s'affermava, tornao
co-i impeiæ, inte campagne do 1523-24, rivelando e so megio qualitæ e
perfeçionando a riorganizzaçion e a tattica de so famose bande, che pe doe
votte, a-a morte do Lion X e do so cappo, muon in neigre e gianche insegne.

E sordatesche do Zane in questo periodo pan comprende una çinquanteña d'ommi
d'arme (cavagei de grave armatua con seguito), duxento cavalli leggi e doemia
fanti. I fanti ean tutti archebuxê e costituivan un'eççellente fantaja leggia
oposta a-a masciscia fantaja pezante di picchê sviççei e todeschi. Ançi o
l'introdusse l'uzo de trasportâ di archebuxê in sce di appoxiti ronzin, pe
accrescine a mobilitæ.

Into 1525 o Zane o passava pe a segonda votta a-i Françeixi, e sotta Pavia o
l'arestava feio o 18 de frevâ, sei giorni primma da famoza battaggia. Doppo o
fallimento da coscì dita "conzua do Moron", a lê pensava o Macciavello, into
março 1526, comme a l'unica persoña boña a impedî che Firençe e o stato
pontifiçio cazessan definitivamente sotta una speccie de protettoao spagnœu.
Scciupao a guæra da liga de Cognac, o Zane o fu creao cappo da fantaja italiaña.
Chinao in Italia i lanzichenecchi, e penetræ into serraggio de Mantoa, o Zane o
gh'impediva de passâ o Po a Borgoforte. S'inandiavan alloa verso Ostiggia, ma
s'attrovavan sorvavançæ a Goernolo da-o Zane, ch'o miava a serrali fra o Po e e
paludde de Mantoa, sença lasciaghe via de scampo. Senonchè o 25 novembre o Zane
o cazeiva feio da un corpo de farconetto do ducca de Ferræa. Transportao a
Mantoa a feria a s'incancrenì e lê o moì o 30 novembre 1526.

Peiva coscì l'unnico chi aviæ posciuo resollevâ e sciorte di arme italiañe dando
vitta dueive a una fantaja italiaña de tiatoî no inferiô a quella spagnolla, e a
'na cavalaja precoritrixe da cavalaja moderna.



https://lij.wikipedia.org/wiki/Walter_Fillak

Walter Fillak (Torin,10 zügno 1920 - Cuorgnè,5 frevä 1945) o l'è stæto un
partigian, medaggia d'argento ä memoia. Ancon studente liceale, o vegne espulso
pe e sö idee antifasciste da o liçeo scientifico Cassini e ghe tocca stüdia
privattamente. In seguito o stüdia chimica industriale all'Üniversitæ de Zena.
All' Üniversitæ o fonda in to 1940 una cellula comunista intrando in contatto
con di operai antifascisti de Sampedenna. O vegne arrestou insemme a Giacomo
Buranello e atri in te l'ottobre 1942 e o passa in te præxiuin de Marasci,
Apuania e Regina Cœli a Romma. Liberou o 25 de lüggio do 1943. A settembre 1943
o l'è a Torin dove o l'organizza i militari sbandæ doppo l'armistizio de
Badoglio; o passa poi a Pian Castagna (Acqui) diventando comandante de
distaccamento e poi vice commissaio politico da 3a brigata Ligüria. Avendo
compïo, assemme a Buranello, diverse misciuin a Zena, o l'è riçercou e o se
trasferisce turna a Acqui, a Milan e, no essendo rescïo a passä in Jugoslavia, o
raggiunze a Svissea. Ritornou in Italia o l'è comandante da 7a Divixion
Garibaldina in Valle d'Aosta.Fæto prexionë da i tedeschi con l'aggiütto de una
spia fascista o 21 zennä 1945 assemme ai membri do sö comando, che saian tütti
fuxilæ.Condannou a morte o 4 frevä 1945 o va incontro ao sacrifizio o giorno
doppo.



https://lij.wikipedia.org/wiki/Vu%C3%A8

L'antîgu paize de Vuè, ciamö in epuca rumäna Vada Sabatia, u se svilüppa int'u
II seculu a.C. inturnu a in campu militäre imperiäle, ün d'i primmi d'a
culunizzaçiun rumäna in Liguria.

Divegnüu dunque municipium de l'imperu de Rumma e impurtante nódu viariu e
mercantile pe' u cunzunzise d'e vie cunsuläri pruvegnenti da Zena, Turtunn-a
(Derthon]) e da-a cósta punentinn-a. U saia' pói destrütu dai Lungubärdi int'u
641, ma sutta'u duminiu d'i Franchi u riêsce a retiäse sciü e a divegnî pói sede
vescuvile da u VII a u IX seculu.

Vuè fa pói pärte d'i pussediménti feudäli d'i marcheisi Del Carretto e pói d'i
marcheisi di Ponzone, passandu pói a-a Repubbrica de Zena. A vegne dunque eretta
a Puistaia. I Zeneixi i aumentan u svilüppu cummerciäle d'u portiu, faxendu de
Vuè ün di ciü impurtanti centri purtuäli d'a Rivéa.

A segue pói a stória d'a Repubbrica de Zena, intrandu a fä pärte d'a Fransa, d'u
Regnu de Sardegna (1815) e d'u Regnu d'Italia (1861).

Qarche rüdere d'u castéllu, custruìu in t'u Mediuevu dai Marchèixi Do Carretto,
un se pö vedde in t'a fraçiùn d'U Segnu.

Gexia paruchiäle. Custruìa in t'u seculu XVIII a l'è inn-a ricustruçiùn in stîle
baroccu, l'ünica navä surmuntä a-a cupula. A strûtüa, restaurä doppu a segunda
guèra mundiäle, a l'a inn-a facciäta decurä de statue de l'öttuçentu d'u Brilla.
Gexia de Sant'Ermo. Custruìa in t'u Mediuevu, a l'a inn-a strûtüa a due naväte.
Cappélla de San Benärdu. Cappélla de San Zenexiu, Custruìa in t'u Mediuevu.

Müseu çivicu de Villa Groppallo. U müseu u cögge mateiä de l'imperu rumàn e
mediêväle. I reperti rumäni sun staeti rinvegnüi in t'a zóna archeulógica ciamä
''Vada Sabatia'', e inn-a numericamente discreta culleçiùn de muneae rumäne
(Queirolo) tra u II e u V seculu a l'è cunservä in t'u müseu. Pinacutéca çivica:
a cunserva dipinti de scöa zeneise, lumbärda e spagnolla databili tra u XVI e u
XVIII seculu.

Vuè u l'è in cumüne ciütostu indüstrializô, u óspita paigi stabilimenti
indüstriali e ditte. Parçialmente insc'ou sö térritóiu a se tröva inn-a çenträle
termuelettrica, primma ENEL e òua Tirreno Power, pensä e realizä a-a fin d'i
anni 60 e avviä fra u mazzu 1970 e u dixembre 1971. E sö due äte ciminaeae de
199 metri i sun caratteristiche d'a sc-cianä. Prospera a l'è l'ativitae
purtuäle: paigi traghetti ch'i unìscian u cumüne a-a Corsega e a-a Sardegna,
atraccan näve merci, porta-container e survatüttu paigie pétrulaeae, faxendu d'u
portiu de Vuè u primmu portiu italiàn cun Trieste pe' u petroliu e i sö derivae.
In Vuè u pärte ascì in impurtante öiudóttu pe' spedì i cumbustibili in t'a zóna
de Milàn e in Germagna.

A tradiçiun indüstriäle de 'stu cumüne a l'a raeixe in t'i anni d'u boom
ecunómicu, quande Vuè a l'a visciüu inn-a fórte crescita ecunómica divegnindu
pói pe' lungu tempu u paize a ciü äta cuncentraçiun indüstriäle d'Európa, ch'a
se cuntrapugnìva a-a vexinn-a e ciü gróssa Sann-a che in t'u maeximu periudu a
l'aea cunsciderä ünanimemente a piccola Manchester pe' via d'a sö fórte
indüstria, tra e ciü flóride d'Európa. In Vuè u se trûväva ascì in stabilimentu
d'a FIAT pe' a custruçiùn de pigniuin e pärti meccaniche in genere (1200
dipendenti). U l'a serô in t'u 1984 cun u ricullucamentu de 600 lavuratûri in 3
növe ditte piccinn-e. Inchö u cumüne de Vuè u l'è pärte fundamentäle d'a mägra
ecunumia savuneize. U sö portiu u l'è amministrou da l'auturitae purtuäle de
Sann-a.

A l'è in prugettu a realizaçiùn de inn-a enurme ciattafurma cuntainer ch'a
cangià cumpletamente a zona de Portiu-Vuè, e a fuxe d'u turente Segnu.

Vuè a se tröva insc'a-a Stradda Pruvinciäle n°1 Aurelia (da sempre Stradda
Statäle n°1). A se pö razzunze ascì da l'autustradda A10 sciurtindu au vexin
casellu de Sann-a

Vuè a dövia a staçiùn insc'ou térritóiu d'u cumüne de Cuggiæn denuminä
Quiliano-Vado, insc'a-a lignia fêruviaria Vintimiggia-Zena, insc'ou traetu
lucäle cumpreisu intra Sann-a e Imperia.

Scindico: Carlo Giacobbe (Çentro-Sinistra) dal 14/06/2004 Çentralìn del comune:
019 8863501 Email del comune: info@comune.vado-ligure.sv.it



https://lij.wikipedia.org/wiki/Ventimiglia

Ventemiglia (Vintimiggia in zeneize) l'è ün comün de 25.450 abitanti int'a
Pruvinsa de Imperia.

A çità l'è spartìa a sta manéira: U Sesté d'a Marina, duve gh'eira ina vota
l'ünica zona d'u çentru storicu cu'u ma' liberu; U Sesté d'a Ciassa, che l'è u
sesté d'u çentru storicu e che piglia u nome da a Ciassa d'a Geixa Granda e
ragrüpa ascaixi tütu u çentru storico e ascaixi e frasiùn d'è Ture, Làite,
Grimaldi, Mortola, Bevera, Varaxe, Carvu, Seglia e San Lurençu. L'è u Sesté ciü
populà d'a çità; U Sesté d'u Cuventu, che piglia u nome da u veciu cuventu d'i
frai de Sant'Agustin che l'eira dopo d'u Röia e ancura ancöi gh'è a Geixa de
Sant'Agustin; U Sesté d'u Campu, che ancöi (dapöi dei ani çincànta) l'è d'a fin
de Via Roma fin'a fuxe d'u Nervia (int'a zona de Nervia) ma ina vota l'eira â
çità auta, d'a fin de Corso Garibaldi fin â Geixa de San Miché; U Sesté de
l'Auriveu, che u parte d'a Ciassa du Rexenté, duve cunfina cu'u sesté Cuventu, e
va fin â Nervia, ae Logge (currispundente d'u Ma' d'a zona de çità de Porta de
Pruvença), e in çità cunfina cu'u Cuventu d'a ciassa du comün fin au confin c'u
Campu; e infin gh'è u Sesté d'u Burgu, che l'è u sesté che ina vota l'eira
ciamàu Lagu, e u parte d'e scalinàe pe' muntà â çità auta, fin a Porta Marina
(in zü), a Punente confina, pe' tüta a riva du Röia de çità, cu'u sesté Cuventu,
ma a partir da San Segundu in sciü fin'a Porra e Trücu l'è tütu d'u sesté Burgu.

Tüti l'ani, int'u mésu de zügnu, se urganiza a "Battaglia de Sciüre", üna d'è
manifestasiun ciü impurtanti d'a çità.

A festa de San Segundu l'è u 26 de avustu, l'è a festa d'u patron de Ventemiglia
desgüglià inta Geixa Granda de Ventemiglia (au matin). Int'u dopusdernà, gh'è a
Processiun, unde ün grüpu de balestrei d'a Cumpagnia de Ventemigliusi porta
l'Arbustu de San Segundu fin â Geixa Granda pe' riturnà dapöi â Geixa de San
Segundu int'a sou ripa.



https://lij.wikipedia.org/wiki/Vaaze

O Comune de Väze o l’è o terso pe’ numero de abitanti dà Provinsa de Sann-a. O
l’è situòu inta Rivèa de Ponente e o seu territorio comunale o no comprende solo
a fascia costæa ben conosciua ai turisti, ma ascì tanti bricchi, o ciù erto de
quæ o l’è o monte Beigua (mt. 1.287).

Ö clima de Väze, comme quello de Zena, o l'è tempiòu marittimo. A temperatûa de
mëzo annua a l'è de +15,6°C, gh’è una grande umiditæ , sorviatutto in estè, e
cioven mediamente 1300 mm annui.

Se a l’è vèa che o zeugo do ballon, comme inte squæxi tutte e parti d’Italia, o
l’è o sport ciù popolare de Väze, son i pattìn ad avèi portòu e ciù grandi
vittòie a-a çittæ, con titoli italiæn, europei e mondiali vinti da-i atleti da
Polisportiva S. Nazario. A Polisportiva a se occupa ascì de bocce e di atri
sport.

Importante inta çittæ o l’è sempre stæto o ciclismo, anche grasie ai tempi inte
quæ Fausto Coppi con a seu squaddra vegnivan a svernà e ad allenase chi. Un
monumento in scia passeggiata o l’arregorde o grande campiòn. In tempi ciù
vixin, o Gio d’Italia o l’à fæto ciù votte tappa a Väze anche pe’ l’appasciunòu
interessamento de Carlo Delfino, megu e scrittô di libbri de ciclismo.

No bisogna poi ascordâse de societè sportïe che se occûpan con pasciòn de
ballaxiòu (CelleVarazze Volley), de atletica lezëa (Atletica Varazze), de
ballabanestro (Juvenilia Varazze) de tennis (A.S.D. Tie Break Varazze) e de
sport -sorviatutto ballaxiòu- amatoriale (B.C. Varazze Swindlers).



https://lij.wikipedia.org/wiki/Tutto_%C3%B2_quaexi_in_sc%C3%AF_accenti

L'accento grave o l'é sempre tonico; o peu ëse segnòu se se veu mostrâ dove
cazze l'accento. O va sempre deuviòu in scë parolle con ciû de 'na scillaba che
finiscian co-a vocale accentä - trapàn trapano - caffè - coscì - però - scucuzzù
pasta per minestrone a pezzi quasi sferici

L'accento circonflesso o l'é sempre tonico. O serve a allunghî e vocali a-a fin
de 'na parolla, de spesso quande, confrontando con l'italian, a l'é cheita
l'ûrtima scillaba (apocope) - sampâ zampata - mestê mestiere - staffî staffile,
sferza - amô amore

û o l'indica o son "u" françeise, ch'o no l'é presente inte l'italian, e o se
pronunçia in to maeximo moddo in to quae i françeixi dixan menu.

I duî punti ò dierexi peuan ëse 'n accento tonico oppûre no - bägio sbadiglio -
cädion calderone Servan a allunghî e vocali in to mëzo de 'na parolla, de spesso
quande, confrontando con l'italian, se rileva ch'a l'é cheita ò 'na consonante ò
'na scillaba (sincope) - cäro carro - mëzo mezzo - drïto dritto - töa tavola

cö, con il, col, con lo , dä dalla , pë per le sciä, sulla, sciö sul, sullo, scï
sui, sugli, cô colore, dâ dare, pê piede , sciâ ella opp. signora , sciô fiore
opp. signore, Scî Siro, lö loro, mä male (nome e avverbio), pä pare, sembra ,
diä dirà dä darà verbo, sä sarà , lô lupo, mâ mare, pâ paio, diâ ditale, dâ
dare, sâ sale



https://lij.wikipedia.org/wiki/Terit%C3%B6i_d%27oltrem%C3%A2_Fran%C3%A7%C3%A8ixi

I Teritöi e departimenti d'oltremâ Françeixi (abbreviæ DOM – TOM départements
d'outre-mer, territoires d'outre-mer) son teritöi amministræ da a Fransa che non
son feua da l'Euròpa. Questi teritöi g'han diversci livelli de autonomïa e son
tutti rappresentæ in to parlamento françèise e votan pe o parlamento da Comunitæ
Europea.

I Départements d'outre-mer son stæti costitoii in to 1946 e da o 2003 son dïti
Régions d'outre-mer ascì, questi son:

E Collectivités d'outre-mer son stæte creæ co-a reforma costituçionâ do 28 Marso
2003. Ogni communitæ a g'ha a sö statùo. E communitæ d'oltremâ son:

A Neuva Caledonia (Nouvelle-Calédonie) a l'ea un teritöio d'oltremâ da o 1946 a
o 1999, ancheu a g'ha unn-a condiçion particolâ e a sajâ coscì fin a o
referendum, che se fajâ tra o 2014 e o 2019, quande i sö abitanti porian votâ pe
l'indipendença o pe divegnî unn-a communitæ d'oltremâ

A condiçion di Pays d'outre-mer a no l'è ciæa, segondo o conseggio
constituçionâ, a denominaçion de "paize d'oltremâ" a non g'ha de conseguençe
legali.

A Fransa a reciamma a sovranitæ de arcunn-e isoe disabitæ de l'Oçeano Indian,
dïte Isoe Spantegæ, (Îles Éparses); e de un'isoa de l'Oçeano Paxiffego, (Isoa de
Clipperton):



https://lij.wikipedia.org/wiki/Svi%C3%A7%C3%A7era

A Svìsera, Confoederatio Helvetica in latin, Confederazione Svizzera in italian,
Confédération suisse in françéize, Confederaziun svizra in romancio e
Schweizerische Eidgenossenschaft in tedesco ascì, paize de l'Ouròpa centrâ sensa
acesso a o mâ , a sò capitâ a l'é Berna. A Svìsera a l'é indipendente da-o
primmo de agosto do 1291. A Svìsera a confin-a co-a Germania, a Fransa,
l'Italia, l'Austria e o Liechtenstein e a gh'à quattro lengoe naçionæ (
françèise, italian, tedesco e romancio). A Svissëa a gh'à 'nn-a longa stöia de
neutralitæ (a no l'é stæta in guæra da-o 1815) e pe questa raxon a dà alögio a
divèrse òrganizaçioìn internaçionæ cómme a Crôxe róssa, l'Òrganizaçión di
tràfeghi mondiæ e doî scagni de l'ONU.

A Svissea a l'é de longo inverdugoïa da a seu indipendensa e neutralitæ: a l'é
intrâ inte l'ONU into 2002 soö e a l'é 'n di pöchi pàixi de l'Ouròpa ch'a no l'é
interessâ a fâ parte da Communitæ Ouropea: con tùtto ch'a l'à firmòu divèrsi
trattæ bilateræ e che a seu legislaçion a l'é de longo vexinn-a a quélla da
comunitæ, a domanda de adexion a l'é stæta refuâ da a popolaçion in diversi
referendum.



https://lij.wikipedia.org/wiki/Sven_Hedin

Sven Anders Hedin (Stoccolma, 19 frevâ 1865 – 26 novembre 1952) o l'é stæto un
esploratô, geografo e geopolitico svedeize.

Hedin o nasce' a Stoccolma. Tra o 1886 e o 1892 o studiò geologia, mineralogia,
zoologia, e latin a i Universcitæ de Stoccolma, de Uppsala, de Berlin e Halle. O
fu allevo de Ferdinand von Richthofen.

Tra o 1892 e o 1935 o ghiò varie spediçioin inte l'Axia centrâ. Into 1902 o fu
l'urtimo svedeize da stoia a êse inscignio d'un tittolo nobiliâ ereditaio. O
vègne membro de l'Accademia Svedeize into 1913.

Tra i so primati, ascì a produçion da primma mappa dettaggiâ de Pamir,
Taklamakan, Tibet, de l'antiga Via da sæa e de l'Himalaya. Pâ che segge stæto o
primmo Œüropeo a comprende che l'Himalaya o foise un'unica cadeña montoosa.

Sciben ch'o segge stæto prinçipalmente un esploratô, Hedin o fu ascì o primmo
ócidentâ a desotterrâ e roviñe di antighe çittæ buddiste inte l'Axia Centrâ
cineize. Into 1899 o scrovì l'antigo prescidio cineize de Loulan into deserto do
Taklamakan. I numeroxi manoscriti desotterræ inte quello scito prœuvan l'enorme
importança storica do ritrovamento.

Inti urtimi tempi o disegnò e mappe de ampie zone inesploræ di ærtue tibetañe,
ma o no l'ariescì mai a realizzâ o so urtimo grande sœunno: accede a-a çittæ
proibia de Lhasa.

O fu amigo personâ de Gustavo V de Svezia (e da so regiña Victoria de Baden)
ch'o frequentò regolarmente. Insemme a Carl Bennedich o fu aotô do coscì díto
"discorso a-o castello reâ" (borggårdstalet) ch'o fu lezuo a l'arrivo da marcia
armâ contadiña (bondetåget) inta rescidença reâ. Inte questo discorso, o Re o
denonçiava aspiamente a politica de difeisa do governo de Karl Staaff, ch'o fu
costreito a-e dimiscioin.

Sven Hedin o pensava che a Ruscia o costituisse una grave menaçça pe
l'occidente, e ascì pe questo o supportò e ammirò Adolf Hitler (che peraltro o
ricangiava affettosamente) primma e durante o Terço Reich. Tuttavia Hedin o no
fu mai un veo nazista, e o fu ançi sostançialmente ingannao da-i
naçionalsocialisti. Into so libbro Tyskland och världsfreden (a Germania e a
paxe mondiâ) Hedin o lançò una ciæa invettiva contra o governo tedesco:



https://lij.wikipedia.org/wiki/Statistega

Statistega - Sciensa ch'a l'ha pe oggetto o studio di fenommeni collettivi
suscettibili de mezua e de descrission quantitativa: basandose insce
l'areccugeita de un gran numero de dæti inerenti a-i fenomeni in examme, e
partindo da de ipottexi ciù o meno direttamente suggerie da l’esperiensa o da di
analogie con di atri fenomeni za noti, mediante l’appricassion di mettodi
matematichi fondæ insce-o carcolo d'e probabilitæ, se pervegne a-a formulassion
de lezze de media che governan tæ fenomeni, dite lezze statisteghe; soventi
l'areccugeita di dæti a ven limitaa a un campion ciù restreito, oportunamente
predeterminao in moddo da rapresentâ fedelmente e caratteristeghe generale.
Concepia da prinçippio comme attivitæ descrittiva de çerti fæti sociali e in
particolâ comme attivitæ amministrativa d'o Stato, a statistega a l'ha de man in
man ampliao i seu confin, scin a deventâ una vea e proppia ‘sciensa do
collettivo’, disciplin-a con de finalitæ non solo descrittive di fenomeni
sociali e naturali, ma ascì orientaa a de finalitæ de riçerca inti vari ambiti
scientifichi.



https://lij.wikipedia.org/wiki/Stati_Unii

I Stati Unïi d'America (United States of America in Ingleise), son in paize de
l'America do nòrd , a so capitâ a l'è Washington. I Stati Unïi d'America son
soventi dïti Stati Unïi, U.S.A., The States o America ascì.

L'influensa militâ, economica, curturâ e politica di Stati Unïi a l'è cresciùa
sempre ciù in to deximonono e ventëximo secolo. Dappeu a fin de l'Union
Sovietica e da Guæra Freida, i Stati Unïi son restæ l'ùnica superpossansa
mondiâ.

Into 1776 i Stati Unïi d'America son stæti fondæ da un gruppo de separaçionisti
de colonie britanneghe da costa atlantega. A Boston into 1775 arcun
rivoluçionaï, travestiï da indien, han cacciòo in mâ arcunn-e casce de tè pe
demostrâ a so protesta contra e tasce imposte da-o governo ingleise. Da lì a l'è
partïa a Rivoluçion Americann-a ch'a l'ha portòo, a-a formaçion d'i Stati Unïi
da e 13 colonie britanenghe. Into 1846 i Stati Unïi han combattùo unn-a guæra
contra o Mescico e han coscì conquistòo o Texas. Into XX Secolo han combattùo
tutte e doe guære mondiæe, a Guæra de Corea e do Vietnam e dappeu inta segonda
meitæ do Secolo son stæti in te 'n stæto de tenscion permanente co l'Union
Sovietica dïto Guæra Freida. Ancheu i Stati Unïi occupan militarmente l'Iraq
inte un conflitto ch'o l'è criticòo da diversci stati e da ben ben de Americhen
ascì. Ancheu i Stati Unïi son a ciù grande potensa econòmica mondiâ.

I Stati Unïi comprendan , passa ai 48 stati continentæ, l' Alaska (o ciù grande
d'i stati), e Hawaï e vari teritöi inte l' Oçean Paçiffigo e inti Caraibi,
compreiso Pòrto Rico.

Da nòrd a sud: Maine, Nuevo Hampshire, Vermont, Massachusetts, Isoa de Rhode (o
ciù piccin d'i stati), Connecticut, Nuevo York, Pennsylvannia , Nuevo Jersey,
Delaware, Maryland, Virginnia, Carolinn-a do Nòrd, Carolinn-a do Sud, Georgia,
Florida.

Virginnia, Carolinn-a do Nord e Carolinn-a do Sud, Georgia, Florida, e anche
Virginnia Oççidentâ, Kentucky, Tennessee, Alabamma, Louisiann-a, Arkansas,
Oklahoma, Texas (spesso conscideròu fra i stati do sud-ovest).

Questa zona a comprende a pàrte meridionâ (e e çimme ciù elevæ) d'i Appalachi, e
ciù a ponente e montagne Ozark. I sciummi comprendan e foxe do Misciscippi e dö
Río Grande. A ciù grande influença climatega a vegne dö Gorfo do Mescico, e a
cömporta inverni miti, umiditæ, e de tantö in tantö di uraghen.

Ohio, Michigan, Indiann-a, Wisconsin, Illinois, Missoùri, Minnesota, Iowa,
Dakota do Nòrd, Dakota do Sud, Nebraska e Kansas. Son in gran parte stati
agricoli e industriæ (compreisa a "rust belt", a zona industriâ "inruzzenïa"
inti anni settanta e ottanta da-a concorrensa, sorvetutto giapponeise), o climma
o l'è estremmo: freido d'inverno, cädo de stæ, maccaia a lèvante e secco a
ponente. O Midwest o l 'incarna i valôi tradiçionæ d'i Stati Unïi: lòu, cà,
famiggia e religion.

I stæti da zona çentrâ o montann-a son: Montann-a, Idaho, Wyoming, Nevadda,
Utah, Colorado, Arizona, Noeuvo Mescico. Questa a l'è a zona meno abitâ do
paize, e l' è dove s'attreuvan molte d'e mete turisteghe comme o Grand Canyon
(Arizona) e Yellowstone (Wyoming).

Washington, Oregon, California comprendan montagne ærte (comme a Sierra
Nevadda), deserti (a Death Valley), e zone ben ben ùmie (a costa).

In distreito separòo, sotto a giurisdiçion do congresso, o l'è o Distreito de
Combia, dovve gh'é a çitæ de Washington, capitâ da naçion.

Teritöi di Stati Unïi son anche arcunn-e isoe do mâ di Caraibi e de l'Oçeano
Paçiffigo:



https://lij.wikipedia.org/wiki/Spotorno

O comüne l'è situoü int'a Rivèa de Punente, tra Punta do Maiolo e Punta do
Vescovado, e o sö territòrio o fa parte da Comunitæ Montan-a Pollupice. Dista da
Sann-a çirca 13 km e 40 km da Zena. A çitæ l'e stèa insignîa int'o 2007 da
Bandèa Blö pe a qualitè de e sö spiaxe.

Spoturnu secunda l'Eneide l'è stèu fundòu da Turno, Re dei Rutuli, nemigu du
Enea. Int'u 1227 Nöi, alleà de Zena cùntru Sann-a, ö l'ha destrûttu. Int'u 1385
divegne parte da Repubbrica de Zena. Int'u 1872 ü seu territoriu l'ha
attraversòu a ferruvîa tra Zena e Nizza e all'inizio du XX secolu s'è sviluppou
u turismu e sun stæti edifichè multi alberghi. Int'o 1953 Alberto Lattuada u
l'ha piggiou a spiaxa de Spotorno pe giäghe o seu film A spiaxa.

L'ecunumia a se basava in-sciu cûmmerciu marittimu versu a Fransa, a Sicilia, a
Sardegna e in-scia produçiun de caçin-a, di cui se cunservan i resti de e
antiche fornxe. Ancheu a prinçipale furma de economia a l'è u turiximo.

Tûtti i anni ghe un campiunòu de fumetti e ghe sun varie cumpetiçuin .
Addirittûa ghe n'è unn-a pe cæn che a l'è ciamâ Bagnin a quattro zampe.

Spotorno g'ha una staçiun ferruviaria in-scia linea ferruviaria Ventimiglia –
Zena vixin a Sann-a, fra a staçiun de Noi e de Voœ.

Scindico: Bruno Marengo (Lista Civica) dal 14/06/2004 Çentralìn del comune: 019
746971 Email del comune: sindaco@comune.spotorno.sv.it



https://lij.wikipedia.org/wiki/Spesa

A Spèza (La Spezia in Italian) l'è un comüne da Liguria e o capoluogo da
provinsa dea Spèza.

Co i se 93.959 abitanti (ar 1/1/2016) l'è 'r segondo comüne ciü popoloso da
Liguria, darè a Zena.

Sun d'epoca römana i sciti de Luni, de Amegia e, drento aö Golfo, de Vaignan. A
San Vito (Maola) i resti roman sun stæti deströtti pä costruçiun de l'Arsenale
dä Maìna;

Int'o periödo medievàle sun nasciùe e Signörìe: de i Vessano, dei Da Passan e
dei Lavagna. Int'o XII secolo i territòi dö Golfo enträan int'e l'orbita dä
Compagna Zeneixe, faxendo cresse i çentri de Carpena e Vesigna. Ma pe çirca
vint'anni ö borgo dea Spèza nö se trœva ciü sottòposto aö dominio zeneixe,
quando Nicolò Fieschi costruìsce a sö Signoria, tra Sarzana e Dägna, in
contrasto a Zena. A sto periodo se inixia a costrüì ö Castello San Zorzo, in
çimma a cullinn-a dö Poso. Int'o 1273 Zena se repiggia a suvranitè dä zona.
Vegnàn costruìe e mura, palassi publici, un ospedale. Int'o 1407 ä cittæe a
nòmina un Podestà e poi un Capitan. Ö svilüppo dä cittæe continua fin aö
Seiçento.

I lavüi düan sett'anni, e l'arsenâ ö vegne inauguròu ö 28 agosto 1869 da
Domenico Chiodo. Cö a costruçoin de l'Arsenâ a cittæe cangia aspeto, e g'ha un
rapidö svilüpo econòmico insemme a un aumento demografego: a popolaçiun a l'ea
de 31.500 unitæ int'o 1881, 60.000 unitæ int'o 1901, 123.000 unitæ int'o 1940).



https://lij.wikipedia.org/wiki/Sp%C3%A8za

A Spèza (La Spezia in Italian) l'è un comüne da Liguria e o capoluogo da
provinsa dea Spèza.

Co i se 93.959 abitanti (ar 1/1/2016) l'è 'r segondo comüne ciü popoloso da
Liguria, darè a Zena.

Sun d'epoca römana i sciti de Luni, de Amegia e, drento aö Golfo, de Vaignan. A
San Vito (Maola) i resti roman sun stæti deströtti pä costruçiun de l'Arsenale
dä Maìna;

Int'o periödo medievàle sun nasciùe e Signörìe: de i Vessano, dei Da Passan e
dei Lavagna. Int'o XII secolo i territòi dö Golfo enträan int'e l'orbita dä
Compagna Zeneixe, faxendo cresse i çentri de Carpena e Vesigna. Ma pe çirca
vint'anni ö borgo dea Spèza nö se trœva ciü sottòposto aö dominio zeneixe,
quando Nicolò Fieschi costruìsce a sö Signoria, tra Sarzana e Dägna, in
contrasto a Zena. A sto periodo se inixia a costrüì ö Castello San Zorzo, in
çimma a cullinn-a dö Poso. Int'o 1273 Zena se repiggia a suvranitè dä zona.
Vegnàn costruìe e mura, palassi publici, un ospedale. Int'o 1407 ä cittæe a
nòmina un Podestà e poi un Capitan. Ö svilüppo dä cittæe continua fin aö
Seiçento.

I lavüi düan sett'anni, e l'arsenâ ö vegne inauguròu ö 28 agosto 1869 da
Domenico Chiodo. Cö a costruçoin de l'Arsenâ a cittæe cangia aspeto, e g'ha un
rapidö svilüpo econòmico insemme a un aumento demografego: a popolaçiun a l'ea
de 31.500 unitæ int'o 1881, 60.000 unitæ int'o 1901, 123.000 unitæ int'o 1940).



https://lij.wikipedia.org/wiki/Sant%27Emo_de_Formia

Emo o Eemo, (primma do sec. XIX Teremo o Eremo, lat. Erasmus), vesco de Formia e
martire a-o tempo de Diocleçian e Mascimian, un di quatorze santi aoxiliatoî.
Santo protettô d'i mainæ.

Fonte degne de fe' attestan l'existença de un s. Emo, martire, vescovo de
Formia, o curto do quæ o l'ea ben diffuzo inta Campania e into Laçio. A ciu
antiga a l'è o Martirologio Giœumian into quæ Emo o l'è aregordao o 2 zugno.

San Grigœu Magno a-a fin do sec. VI, scrivendo a-o vescovo Bacauda de Formia, o
l'attesta che o corpo do santo o l'ea conservao inte quella gexa: "Formianæ
ecclesiæ in qua corpus beati Herasmi martyris requiescit". O mæximo pontefixe o
ricorda doi monestê dedicæ a-o l'Emo: un a Nappoli e l'âtro scito "in latere
montis Pepperi" presso Cumma. Romma ascì a l'aiva un monestê dedicao a-o santo
in sciô Cellio, into quæ fu educao da zoeno o pappa Adeadato (m. 619) che da
pœu, da ponteffexo, o l'ampliò e o l'inricchì di ben e privilegi. Di âtri
monestê intitolæ a Emo ean presso Formia (dîto ascì de Castellon) e presso Itri
"in valle Itriana".

O nomme d'Emo, otra che inti martirologi storichi, d'onde o l'è passao into
Roman, o l'ea inseio into Calendaio marmóio de Napoli. Inte l'842, doppo che
Formia a l'ea stæta destruta da-i Saraxin, e so reliquie fun transfeie a Gaeta e
ascoze inte 'n pilastro da gexa de S. Maja, dove fun rinvegnue into 917 da-o
vesco Bono. Da quello tempo Emo o fu proclamao patrono de Gaeta e fu ascì coniao
de monæe co-a so effixe. O 3 frevâ 1106 Pasquâ II o consacrò a cattedrâ de Gaeta
in ónô da Vergine e de l'Emo. Into Medio Evo o santo o fu alumiao tra i
coscidîti santi aoxiliatoî e invocao specce contra i epidemie, mentre i mainæ o
veneran comme patrono.

In sce-a personalitæ de Emo purtroppo semmo mâ informæ percose a passio, compilâ
con ben de probabilitæ verso o sec. VI, a l'è favoloza e lezendiaia, ni pœu avei
mao valô una biografia attribuia, sença solido fondamento, a Gelaxio II
(1118-19). Da questi scriti appâ evidente comme i aotoî ninte savessan de seguo
in gio a Emo se no ch'o l'ea stæto vescovo de Formia e o l'ea morto martire a-o
tempo foscia de Diocleçian. Segondo a pascio, quindi, Emo o l'ea oriundo de
Antiochia. Quande scciupò a persecuçion o l'ea za vesco e o s'ascoze pe
sett'anni inte 'na caverna do monte Libano. Tornao in çittæ o fu arrestao e
conduto a-o tribunâ de l'imperatô che con luxinghe e tormenti o çercò de
persuadilo a sacrificâ a-i dê; ma o l'Emo o l'arestò sado inta fe' e o fu misso
in tore. Libiao miacoozamente, o l'anò inte l'Illiigo dovve in sett'anni o
convertì quattroçentomia persoñe. Arrestao anco-ina votta pe orde de Mascimian,
o fu conduto a Scirmion ond'o l'abbatte' un scimulacro e o convertì âtre
quattroçentomia persoñe, molte de quæ fun immediatamente amaççæ, mentre Emo,
doppo êse stæto ancon tormentao orribilmente, o l'ea serao in prexon. O fu
deliviao alloa da l'arcangeo Michê ch'o o condusse a Formia, e chie sette giorni
doppo plaçidamente o moì.

Da-o momento che o so martœuio o saiæ conscistio into tiâghe fœua e béle da-a
pança ingugendole a-o fuzo de 'n argàgno, sant'Emo o l'è invocao pe proteçion
contra e maotie de l'intestin.

Da lê piggia o nomme o fœugo de Sant'Emo, fenommeno elettrico a-o quæ poeiva
asciste i naveganti quande gh'ea aia de borasca.



https://lij.wikipedia.org/wiki/Sant%27Emo

Emo o Eemo, (primma do sec. XIX Teremo o Eremo, lat. Erasmus), vesco de Formia e
martire a-o tempo de Diocleçian e Mascimian, un di quatorze santi aoxiliatoî.
Santo protettô d'i mainæ.

Fonte degne de fe' attestan l'existença de un s. Emo, martire, vescovo de
Formia, o curto do quæ o l'ea ben diffuzo inta Campania e into Laçio. A ciu
antiga a l'è o Martirologio Giœumian into quæ Emo o l'è aregordao o 2 zugno.

San Grigœu Magno a-a fin do sec. VI, scrivendo a-o vescovo Bacauda de Formia, o
l'attesta che o corpo do santo o l'ea conservao inte quella gexa: "Formianæ
ecclesiæ in qua corpus beati Herasmi martyris requiescit". O mæximo pontefixe o
ricorda doi monestê dedicæ a-o l'Emo: un a Nappoli e l'âtro scito "in latere
montis Pepperi" presso Cumma. Romma ascì a l'aiva un monestê dedicao a-o santo
in sciô Cellio, into quæ fu educao da zoeno o pappa Adeadato (m. 619) che da
pœu, da ponteffexo, o l'ampliò e o l'inricchì di ben e privilegi. Di âtri
monestê intitolæ a Emo ean presso Formia (dîto ascì de Castellon) e presso Itri
"in valle Itriana".

O nomme d'Emo, otra che inti martirologi storichi, d'onde o l'è passao into
Roman, o l'ea inseio into Calendaio marmóio de Napoli. Inte l'842, doppo che
Formia a l'ea stæta destruta da-i Saraxin, e so reliquie fun transfeie a Gaeta e
ascoze inte 'n pilastro da gexa de S. Maja, dove fun rinvegnue into 917 da-o
vesco Bono. Da quello tempo Emo o fu proclamao patrono de Gaeta e fu ascì coniao
de monæe co-a so effixe. O 3 frevâ 1106 Pasquâ II o consacrò a cattedrâ de Gaeta
in ónô da Vergine e de l'Emo. Into Medio Evo o santo o fu alumiao tra i
coscidîti santi aoxiliatoî e invocao specce contra i epidemie, mentre i mainæ o
veneran comme patrono.

In sce-a personalitæ de Emo purtroppo semmo mâ informæ percose a passio, compilâ
con ben de probabilitæ verso o sec. VI, a l'è favoloza e lezendiaia, ni pœu avei
mao valô una biografia attribuia, sença solido fondamento, a Gelaxio II
(1118-19). Da questi scriti appâ evidente comme i aotoî ninte savessan de seguo
in gio a Emo se no ch'o l'ea stæto vescovo de Formia e o l'ea morto martire a-o
tempo foscia de Diocleçian. Segondo a pascio, quindi, Emo o l'ea oriundo de
Antiochia. Quande scciupò a persecuçion o l'ea za vesco e o s'ascoze pe
sett'anni inte 'na caverna do monte Libano. Tornao in çittæ o fu arrestao e
conduto a-o tribunâ de l'imperatô che con luxinghe e tormenti o çercò de
persuadilo a sacrificâ a-i dê; ma o l'Emo o l'arestò sado inta fe' e o fu misso
in tore. Libiao miacoozamente, o l'anò inte l'Illiigo dovve in sett'anni o
convertì quattroçentomia persoñe. Arrestao anco-ina votta pe orde de Mascimian,
o fu conduto a Scirmion ond'o l'abbatte' un scimulacro e o convertì âtre
quattroçentomia persoñe, molte de quæ fun immediatamente amaççæ, mentre Emo,
doppo êse stæto ancon tormentao orribilmente, o l'ea serao in prexon. O fu
deliviao alloa da l'arcangeo Michê ch'o o condusse a Formia, e chie sette giorni
doppo plaçidamente o moì.

Da-o momento che o so martœuio o saiæ conscistio into tiâghe fœua e béle da-a
pança ingugendole a-o fuzo de 'n argàgno, sant'Emo o l'è invocao pe proteçion
contra e maotie de l'intestin.

Da lê piggia o nomme o fœugo de Sant'Emo, fenommeno elettrico a-o quæ poeiva
asciste i naveganti quande gh'ea aia de borasca.



https://lij.wikipedia.org/wiki/Sant%27Ambroeuxo

Ambrœuxo, santo, dottô da Gexa, vesco e patron de Milan (Treviri 333 ò 340 -
Milan 397). Patron di veschi, di prefetti e di avicortoî. Se festezza o 4
d'arvî.

O l'è uña de mascime figue de vesco do 4° secolo. Governatô imperiâ, o fu
proclamao vesco de Milan (374) e o vègne ghia aotoeive de l'episcopato de
l'Itallia do nord. O fu aotô de molte œuvie a caratte exegetico, dogmatico e
teologico. Avversaio de eretichi (tra i quæ i arien e i manichei), paghen e
discidenti, o fu difensô do primato da Gexa de Romma. O l'intrò ciu votte in
contrasto co-o poei de l'impiatô, che a so avvizo o doveiva ese consciderao
drento a Gexa, no a-o de sorva de questa (prinçipio chi improntò de lê tutto o
Medioevo).

Arestao orfano do poæ, che a Treviri o l'ea foscia prefetto a-o pretoio, o se
recò a Romma co-a moæ, a sœu Marçeliña (monega into 353 ò 354) e o fræ Satiro
(m. 378). Protetto da Sesto Petronio Probo, prefetto a-o pretoio, o vègne (370
circa) consularis de l'Emillia e Liguria, con rescidença a Milan. Morto o vesco
Aossençio, arian, l'Ambrœuxo, ancon catecumeno, o fu proclamao vesco e in pochi
giorni o l'ebbe o batteximo e a consacraçion (7 dex. 374: festa). O començò a
preparaçion teologica e o compose daprimma di scriti exegetichi e in lode da
verginitæ. Devegnuo influente, o persuase l'imperatô Graçian a repigiâ a
legislaçion antipagaña e a ordenâ (382) a rimoçion da stattoa da Vittoia da-a
curia do senato, provvedimento ch'o provocò de proteste e una vivaxe polemica
fra l'Ambrœuxo e o Scimmego. Inte quella ócaxon l'Ambrœuxo o reciamò a-i so
dovei de crestian l'inpiao Valentinian II (succeduo a Graçian), che lê o
l'affermò ese, comme tâ, posto inta Gexa e no a-o de sorvia. Valentinian e a moæ
Giustiña ghe doveivan gratitudine pe a miscion (uverno 383-384) inta Gallia
presso l'uxurpao Mascimo, ch'o s'astègne pe o momento da l'attaccâ l'Italia. Una
segonda miscion (385) a fallì. Ma za redigendo o De fide (378-380) pe Graçian e
into conçilio d'Aquileia (381), l'Ambrœuxo o s'ea fæto campion de l'ortodoscía
contra i arien. Questi ean favoii da-a Giustiña, a quæ a l'inzonse a l'Ambrœuxo
de cedighe una gexa; l'Ambrœuxo o rescistette (385), ma o conflito o se feççe
ciu aspio l'anno doppo, quande, vegnuo a Milan un vesco eretico, Aosençio,
l'Ambrœuxo pe no cedila a-o nœuvo vegnuo o feççe ocupâ a baxilica Porçia da-a
folla, a quæ ravvivâ inta so fè e da-o canto liturgico, mostrao da l'Ambrœuxo, a
sostègne un veo assedio, pe scin che a corte a dovette cede. Poco doppo (Pasqua,
387) o battezzò sant'Aostin.

A mæxima fermeçça mostrò l'Ambrœuxo verso Teodoxio, quande questi o l'ordinò a
riconstruçion, a speize do vesco, da scinagoga de Caliñego destruta da-i
crestien, e, sorvettutto, in ócaxon da feroxe represcion d'una sediçion, ordinâ
da Teodoxio a Tessalonica (390): i epizodi, sciben che despugiæ di abellimenti
lezendai, son una scignificativa apricaçion do prinçippio sorve aregordao (ch'o
passò a-o Medioevo) che l'imperatô o l'ea inta Gexa, no de d'ato a quella.
L'Ambrœuxo o l'è uña de mascime figue de vesco do sec. 4°. Teologo scarsamente
originâ, tributaio di greghi (specce di gren Cappadoci), ma coniatô efficaxe de
formule largamente acugeite, o fu eminente into governo ecclexiastego: aversaio
di eretichi ( i manichei ascì, Zovegnian e Apoinâ de Laodixea) e di discidenti
(l'antipappa Urscin; meno feliçe fu l'Ambrœuxo inti rapporti con Costantinopoli
e Antiochia, ostezzando Nettaio e Meleççio), e difensô do primato roman (Ubi
Petrus ibi Ecclesia); retrovatô de reliquie (di santi Gervaxo e Protaxo a Milan,
Vitâ e Agricola a Bologna, e Nazaio e Çelso a Milan); guida aotoreive de
l'episcopato de l'Italia settentrionâ; moralista exartatô da castitæ, da caitæ e
da giustiççia; regolarizzatô da liturgia, into canto ascì, e aotô de inni
(aotentichi, circa una dozeña, in strofe de quattro versci in dimetri zambeghi)
che son un di so titoli a-a gloia lettiaia, da lê meitâ ascì comme oratô
efficaxiscimo. Di tratæ exegetichi, inti quæ o dœuviò largamente l'allegorismo,
o ciu notto o l'è l'Hexaëmeron (in sce-i 6 giorni da creaçion); tra quelli moræ,
o De officiis ministrorum, recarcao insci-ô De officiis çiçeronian, o l'è o
primmo tentativo de scintexi de l'etica crestiaña. Importante, comme documenti
storeghi, e so lettie.

Inte l'iconografia l'Ambrœuxo, effixao comme vesco, o g'ha pe attributi: o
libbro, perché dotô da Gexa (rilevo in stucco de l'11° sec. inta Baxillica
ambroxiaña a Milan); l'arviâ, scimbolo de eloquença e alluxivo a-a lezendia che
i ave iniettessan l'amê a l'Ambrœuxo figgiœu, sença ponzilo (paliotto d'oo inta
mæxima Baxilica ambroxiaña, do 9° sec.); o fragello, alluxivo a-a penitença
imposta a Teodoxo. A ciu antiga effixe do Santo - sença nimbo e sença attributi
- a l'è quella, in mozaico, inta cappella di santi Vittô e Satiro da Baxilica
ambroxiaña, attribuia a-o 5° secolo.



https://lij.wikipedia.org/wiki/San_Z%C3%B2rzo

San Zorzo (c 23 Arvî 303), martire crestian, o fu, segondo a tradiçion, un
sordatto roman originaio d'a Palestiña, membro d'a guardia de l'impiatô
Diocleçian. O l'é un d'i santi ciu veneræ d'a gexa Crestiaña Catollica,
Anglicaña e Ortodossa. Famoso pe-a lezendia de San Zorzo e o serpente o l'é ascì
un d'i Quatorze Santi Aoxiliatoî e un d'i ciu importanti santi-guerê. Se
festezza o 23 d'arvî.

L'é probabile che San Zorzo o nascè inte 'na nobile famiggia crestiaña a Lydda,
ciamâ ascì Diospolis, int'a provinça romaña de Syria-Palæstina, l'odierna Lod in
Israele tra o 275 e o 285 DC e o moì a Nicomedia. So poæ Geronçio o l'ea un
ofiçiâ de l'eserçito roman d'a Cappadocia e so moæ Polychronia a l'ea d'a
Palestiña. Ean tutti doî crestien e de nobile famigge d'Anici, e coscì o figgiœu
o fu educao int'a fè crestiaña. O ciammon Georgios che in grego vœu dî "laoao
d'a tæra". A quattorz'anni ghe moì so poæ, e pochi anni doppo so moæ ascì. Aloa
o decise d'anâ a Nicomedia, a çitæ imperiale, e presentâse a l'impiatô
Diocleçian e fâ domanda pe-a carea militâ. Diocleçian o l'acugette a braççe
averte, scicomme o conosceiva so poæ Geronçio, un d'i so megio sordatti. O no
gh'aiva ancon 30 anni che Zorzo o fu promosso tribun e assegnao a-a guardia
imperiâ a Nicomedia.

Int'o 302 o Diocleçian (influençao da-o Galeio) o l'emanò un editto che ogni
sordatto crestian o foise arrestao e tutti i atri sordatti ófrissan sacrifiçio
a-i dê romen de quelli tempi. O Zorzo però o s'opose e co-o coraggio d'a so fè
davanti a-o so imperatô e a-i so camaraddi o se deciarò crestian devoto. O
Diocleçian, tutto sciaatao, pe no perde o so megio tribun e o figgio d'o so
ofiçiâ ciu bravo, Geronçio, o tentò de convertîlo ofrindoghe sciña d'e tære,
dinæ e scciavi s'o l'avesse sacrificao a-i dei romani. O Zorzo o refiò.

A lezendia de San Zorzo e o dragon a fu portâ inderê da-i croxæ e remanezzâ
segondo o stile d'a letiatua eroica de corte.

A verscion ciu comuña a l'é quella inclusa da Zacco da Vaaze, arçivesco de Zena
scin a-o 1298, int'a biografia de San Zorzo da so legenda aurea un di scriti
religioxi ciu diffuxi into medioevo (ancœu ne sorvevive ciu che 800 manoscriti
):

[...] San Zorzo o l'ea un cavaggeo e o nascè in Cappadocia. Un giorno o l'arivò
in ta provinça de Libya in ta çitæ de Silene . Vexin a sta çitæ gh'ea un stagno
in to quæ gh'ea un dragon ch'o l'attœuscegava tutta a contrâ. Una votta tutte e
gente se missan insemme pe andâlo a amaççâ , ma quande o vin, fuzzin. E quande
quello o s'arentiva a-a çitæ o l'inveninava e gente co-o so sciao, e pe questo i
çitten ghe davan ogni giorno doe pegoe da mangiâ, coscì ch'o no fesse mâ a-e
persoñe. Quande no ghe foì ciu de pegoe, ghe dessan un ommo e 'na pegoa. Aloa
s'ordenò che i figgiœu e i zoenetti d'a çitæ foisan tiæ a sciorte da dâ da
mangiâ a-o serpente, foisan povei o nobili.

Coscì ghe ne mandon tanti, scin che un giorno sciortì o nomme d'a figgia do re,
e lê, addolorao o disse a-o so popolo: "Pe l'amô di dei piggiæ l'oo e l'argento
e tutto quello che gh'ho, ma lasciæme mæ figgia".

Quelli dissan: "Messê, voî ei fæto a lezze e i nostri figgi aoa en morti, ma voi
vorriesci fâ o contraio. Che se ghe mande vostra figgia, donca abbruxiemo voî e
a vostra ca'"

Visto ch'o no ghe poeiva fâ ninte, o re o se misse a cianze e o disse a so
figgia: "Aoa no veddiò mai o giorno do to maiezzo" Quindi o tornò da-o popolo e
o domandò œutto giorni de tempo, e ghe l'accordon. Quande i œutto dì fun passæ,
tornon da lê e ghe dissan: "Veddei da voi ch'a çitæ a mœu".

Aloa o re o feççe vestî so figgia in sposægo, o l'abbraççò e o-a baxò, o-a
beneixì e o-a condusse a-o lœugo donde gh'ea o dragon.

De mentre ch'a l'ea la, San Zorzo o passava de li, e veddendo a damma o domandò
cose l'é ch'a fava.

Quande a vidde che lê o l'inscisteiva, a ghe spiegò ch'a l'ea stæta consegnâ a-o
serpente.

Aloa San Zorzo o disse: "Bella figgia, n'aggi poiia, che mi t'agiutiô int'o
nomme de Gexo Christo".

Mentre ch'ean a prœuvo a parlâ, sciortì fœua o dragon e o se misse a corî verso
de lô. San Zorzo o montò a cavallo, o se feççe o segno da croxe e o s'asbriò
contra o dragon ch'o ghe vegniva incontro, o-o corpì co-a so lança, o l'inciagò
de brutto e o l'atterrò. Pœuscia o disse a-a foenta: "Passa a to çenta in gio
a-o collo do serpente, e n'aggi poiia".

Lê a-o feççe e o dragon o se misse a andâghe a prœuvo, paxe comme 'n cagnin. Lê
a-o condusse inta çitæ e e gente scappon via criando: "Ohimemoæ! Ohimedê! Semmo
tutti morti!"

Aloa San Zorzo o ghe disse: "N'aggiæ poiia e aggiæ fè in Dê e Gexo Christe, fæve
battezzâ e mi amaççiô o dragon".

Aloa o re e tutto o so poppolo se feççan battezzâ, e coscì San Zorzo o tiò fœua
a spâ, o l'amaççò o serpente, o ghe taggiò a testa e o l'ordenò ch'o foise
cacciao inti campi. Ghe vosse quattro poæa de bœu pe portâ via o so corpo da-a
çitæ.

Quello dì fun battezzæ chinzemia ommi, senza contâ e donne e i figgiœu. Inte
quello lœugo o re o fondò una gexa in onô de Nostra Scignoa e de San Zorzo, in
ta quæ scin a-a giornâ d'ancœu sciorte 'na vivagna ch'a guarisce i marotti che
beivan a so ægua.

Dapœu o re o l'ófrì a San Zorzo tanti dinæ quante se ne poeiva alumiâ, ma lê o-i
refiò e o comandò che foisan dæti a-i povei pe l'amô de Dê. [...]

San Zorzo o l'ea o santo protettô de l'eserçito bizantin e difensô de l'Impeo
Roman d'Oriente contra i barbai. O so culto o zonse a Zena co-e nave do generâ
Belisaio, dove o l'asostò e so truppe durante a guæra grego-gottica (535-554);

A primma testimoniança documentâ d'o vescillo co-a croxe de San Zorzo a l'é d'o
1063, int'a cronaca d'a conquista d'a Seçilia d'i Normanni contra i Saraxin,
scrita da-o Gofrè Maatæra , mentre o primmo a dîne che a croxe de San Zorzo a
l'é rossa in campo gianco o l'é torna o Giacomo da Vaze, verso o 1275, sempre
inta vitta de San Zorzo, d'a so "Lezendia Aoria": "A l'assedio de Gerusalemme,
da-o momento che [i Crestien] no s'incallavan a montâ e scae pe via d'a
rescistença d'i Saraxin, San Zorzo o l'apparse in arme gianche e croxe rossa
faxendo segno de seguilo segui e de piggiâ a çittæ."

L'Accinelli o scrive into 1750 che "se sa" che into 1099 i Zeneixi a-a primma
croxâ piggion comme bandea a croxe rossa in campo gianco e San Zorzo comme santo
protettô e che "no gh'é dubbio" che o Ricardo Cœu de Lion a croxe de San Zorzo o
a piggiò da-i Zeneixi quande questi, co-e so nave, o porton in Tærasanta.

Questo fæto o parriæ ese confermao ninte de meno che da-o ducca do Kent ascì
into depliant do pavigion ingreise pe-e Colombiade d'o 1992: "A bandea de San
Zorzo, una croxe rossa in campo gianco, a fu adottâ da l'Inghiltæra e da-a çitæ
de Londra in to 1190 a ço che e so nave ch'intravan in to Mediterannio gódissan
d'a proteçion d'a flotta zeneize. O Monarca Ingleize o pagava 'na tascia annoâ
a-o Duxe de Zena pe questo privilegio."

Invece o cavaggeo ingreise Roggê de Hoveden, ch'o l'ea a-a terça croxâ insemme
a-o re Riccardo Cœu de Lion, o n'ha lasciao scrito che into 1188, partindo pe-a
croxâ, quande ghe fu da çerne i coî pe-e bandee, pe distingue e naçioin
crestiañe i uñe da i atre, a croxe rossa se-a piggion i Françeixi, a gianca i
Ingreixi e a verde i Fiaminghi.

O storico Laurence Gardner o sostegne che i Ingreixi a croxe rossa in campo
gianco se-a piggion comme bandea in quanto se conscideravan eredi legittimi d'i
re de França che ghe l'aivan comme bandea za da-a terça croxâ, mentre i re
d'Inghiltæra a croxe ghe l'avieivan avua gianca.



https://lij.wikipedia.org/wiki/San_Nichiozo

Nativo de Patara inta Liçia, o fu vesco de Mira into sec. IV. O moì verso o 350.
De fronte a queste scarse notiççie storiche, a lezendia a l'ha inricchio con di
particolæ maaveggioxi a so vitta e a l'ha fæto de questo santo o taomaturgo pe
eccellença, segge de l'Oriente grego e slavo, che de l'Occidente latin.

Segondo a lezendia, caitateive fin da-a zoeneçça, o l'aviæ d'arescoso provisto a
dœutta pe træ foente che se donque saieivan stæte inandiæ a-a prostituçion (cfr.
Dante, Purg., XX, 31-33), ço ch'o l'ha reizo protettô di figgiœu, a-i quæ o
porta d'arescoso i regalli a vigilia da so festa; o l'aviæ scciaffezao Ario in
pin concilio de Nicea (ma da-e liste superstite no risurta o so nomme tra quelli
di veschi presenti); o l'aviæ sedao a tempesta durante un so viægio a-i lœughi
santi, ço ch'o l'ha fæto patrono da navegaçion, successô di Diòscui e Poxidon di
crestien (ὁ Ποσειδῶν τῶν χριστιανῶν); o l'aviæ risciuscitao trei zoenetti fæti a
tocchi e missi in sarmoiia da un perfido albergatô .

Di mercanti de Bari rapin into 1087 da Mira o so corpo trasportandolo inta lô
patria, donde fu eretto in so onô a famoza baxilica, meta de pii pellegrinaggi
da-e tære d'Oriente e d'Occidente. Da-e so osse i canonneghi do santuaio
arecœuggian cotidianamente un liquido œuiozo, dîto "manna de San Nichioso", da
quæ ben se zova i devotti.

Dex'anni doppo, into 1099, a-i tempi d'a primma croxâ i Veneçien, raoxi pe ese
stæti precedui dai Bareixi into furto de reliquie, passon da Mira liatri ascì pe
vedde se ghe foise stæto ciu ninte da portâ via, e ghe trovon e reliquie de San
Tedoo, de San Nichioso de Pinara e de un atro San Nichioso barba de
quest'urtimo. Otr'a queste ghe trovon ancon meitæ de osse do San Nichioso "o
grande" che i Bareixi gh'aivan lasciao e i Mireixi aivan torna ascozo. Quindi
ancœu l'atra meitæ di osse do santo son a Veneçia inta gexa de San Nicoleto a-o
Lido.

In Occidente o so culto o penetra a-o tempo de Otton II, aprœuvo a-o fæto che
che so moggê a l'ea a bizantiña Teofano, e o se diffonde specce in Loreña
(Saint-Nicolas-de-Port), in Sviççera (a Friburgo), in Olanda (a Campen), in
Belgio (a Liegi). A Romma ascì San Nichioso o fu popolariscimo comme attesta o
numero de gexe ò otoi ò cappelle a lê dedicæ (una sciuscianteña) e quello de
superstite (S. Nichioso in prexon, S. Nichioso di prefetti, S. Nichioso di
Loreneixi, S. Nichioso di Incoronæ).

Into folklô american e di paixi transarpin San Nichioso o l'è vegnúo Santa Claus
(da Sanctus Nicolaus), "Poæ Dênâ", ch'o l'è o vegio benefico da-a barba gianca e
da-a sporta piña de regalli, ch'o passa a distribuî a-i figgiœu inta nœutte de
Dênâ. Into Medioevo o giorno 6 dexembre l'ea d'uzo elezze tra i figgiœu l'
episcopus puerorum (ò scholariorum), o quæ o rivestiva de solenne insegne
episcopæ, circondao da una piccena corte de coetanei, e o-e conservava fin a-o
giorno di Innoxenti (28 dexembre).

Inte l'arte grega e latiña S. Nichioso o l'è de longo rappresentao con di
attribuii episcopæ. E so caratteristeghe son: træ balle d'óo ò træ borse ò trei
figgiœu, távotta inte 'na vasca; l'àncoa ò a nave. E ciu comuñe figuraçioin da
so lezendia derivan da-a verscion de Iacopo da Vaaze: o santo o caccia
furtivamente e borse de dinæ inta cammia de træ sœu; o viægio pe mâ in Tærasanta
e a tempesta; a proteçion miacooza di naveganti in peigo de naofraggio; trei
figgiœu resciuscitæ; o sarvamento di trei condannæ a morte.

San Nicheroso confesor chi sei pin de pietae e aprestao secorreor en ogni
neccessitae a mi malvaxe peccaor tuto pin de iniquitae semper seai consolaor in
ognunchana aversitae.



https://lij.wikipedia.org/wiki/San_Fran%C3%A7esco_d%27Assisi

Françesco d'Ascixi, santo (Ascixi ca. 1182 - 1226), fondatô di fratti menoî de
clarisse e do terç'orde françescan. O l'è un di santi ciu veneræ da crestianitæ:
o voeiva ripercorî a vitta povia de Cristo e di apostoi e, comme liatri, mette
in pratica o Vangelo amando o proscimo.

O poæ, Pê de Benardon, sollito recâse in França pe o so commercio de tesciui, pâ
ch'o l'avesse conduto da-a Provença in Ascixi a spoza, madonna Pica; pe questo o
l'aviæ mutao in quello de Françesco ("françeize") o nomme de batteximo (Zane) do
figgio. Françesco, garçon, o studiò un po de latin, ciu e megio (ma no ben) o
françeize; o l'impreize ascì a scrive, ma assæ mâ (za çelebre o preferiva firmâ
con un segno de croxe).

A so zoeneçça, trascorsa seña e spenscerâ, a-o vidde in arme, a difende Ascixi
contra Perugia. Fæto prexonê doppo o scontro de Collestradda (1204) e cheito
gravemente marotto doppo a so libiaçion, o tentò torna a carrea di arme, ma,
mentre o l'andava a razonze in Puggia e truppe de Guartê de Brienne, o s'afermò
a Spoleto e o tornò inderê.

Començò coscì un remescio interiô ch'o curminò inta converscion. "Essendo mi in
peccao, troppo amâo me paiva vedde i leproxi, ma o Segnô mæximo o me condusse
fra lô e mi exerçitei mizeicordia con lô. E partindomene, ço che m'ea parsciuo
amao me fu convertio in doçeçça inte l'añimo e into corpo. E da pœu tardei poco
e sciortii da-o seccolo"; coscì lê mæximo a-a vigilia da morte o descrisse a so
"converscion" che, in lê, nasciúo e educao cattolicamente, a conscistette into
trovâ vivagna de gioia spiituâ e materiâ inte quello che a deboleçça umaña a
ritegne fonte de vergœugna e de dô. A l'ea, in âtri termini, una valutaçion de
quelli che son i obrighi do crestian verso i proppri fræ. A decixon a fu preiza
davanti a-o croxefisso da gexetta de S. Damian, a-i pê do monte Subaxo (aotunno
1206). Doppo un meize de retio, invan çercao da-o poæ, o Françesco, ancon
inçerto in sciâ via da seguî, o tornò a Ascixi. Chì scciupò o contrasto co-o
poæ; e percose i dinæ ean o pretesto pe o quæ Benardon o perseguitava o figgio,
questi, çitao a giudiççio de nanti a-o vescovo, o se spuggiò sciña di abiti ch'o
l'indossava, affermando che da alloa o no l'aviæ ciu invocao o poæ Peo ma o "Poæ
nostro chi è inti çê" (arv. 1207). Da alloa o l'andò sempre ciu affinandose a
vocaçion e l'esperiença interiô, ch'a portò Françesco a çercâ no una prattica de
ascetismo e de pua contemplaçion, ma di comparteçipi e di fræ. O 24 frev. do
1209 o sacerdote che inta cappella da Porçiuncoa o çelebrava a Messa a-a
prezença de Françesco, o parse formulâ, co-a lettua de Mattê 10, 5 segg. ch'o
riferisce da miscion affidâ da Gexo a-i Dozze, o programma a-o quæ o Françesco o
l'ea stæto ciammao. O mondo o l'aiva ancon bezœugno de êse riportao a consciderâ
comme meta unnica e proscima do so travaggio o Regno di çê e Dê o n'aiva
costituio lê, Françesco, arado. A-i pochi compagni (Benardo da Quintavalle, Peo
Cattan, Egidio d'Ascixi, Angeo Tancreddi, fræ Massê, fræ Lion, fræ Zeneivio),
che s'araccugettan in breve in gio a Françesco, o comunicò a miscion riçevua
ripetendo e paole de Gexo che l'aveivan tanto corpio. Inti pochi incixi do
Vangelo che prescriveivan de andâ predicando o Regno di çê, sença portâse
aprœuvo oo ni argento, ni bisacche, ni toneghe, ni sandole, ni baston e de intrâ
inte case saiando co-o dî "paxe a questa caza" (Mattê 10, 7 segg.; 19, 21; Lucco
9, 2 segg.), e che costituin a sostança da breve reggola da Françesco prezentâ
into 1210 a Innoxenço III, in Romma, l'è tutto o programma religiozo de
Françesco. Questo o no fu, ni vosse êse, a-e so origgine, che una rencarnaçion
pe i ommi do sec. 13°, da metànoia neotestamentaia. Françesco o l'ebbe
nettiscima sensaçion de l'importança ecceçionâ do compito ch'o gh'ea stæto
providençialmente affiao: "mi no vœuggio marcâ âtra via e fœuzza de vitta ch'a
no segge quella mizeicordiozamente mostraame e donaame da-o Segnô. O quæ o me
disse quod volebat me esse unum novellum pactum in hoc mundo et noluit nos
ducere per viam aliam quam per istam scientiam. O progetto tuttavia o sciuscitò
inta curia romaña - fæta guardinga da-o pullulâ di movimenti "apostolichi"
eterodosci - de difficortæ, superæ graçie a-a proteçion do vesco de Ascixi e do
cardenâ Zane de S. Paolo. A lezendia a l'attribuì ciu tardi a Innoxenço III o
çelebre sœunno; comunque o pappa o l'impartì a Françesco a tozua e o concesse
una primma aprovaçion.

O Françesco co-i compagni o tornò a Ascixi, fissandose a Rivotorto, quindi a-a
Porçiuncoa, onde o dette l'abito a santa Ciæa (1212). Ma za o pensava de predicâ
no soltanto in Italia. Doppo un viægio a Romma (foscia o conobbe alloa a nobbile
Iacopa Franzipan, notta ascì comme Iacopa di Settesoî), lasciao in Ascixi comme
so vicaio fra' Peo Cattan, o s'imbarcò a Ancoña in sce una nave ch'a sarpava pe
l'Oriente; una tempesta a-o gettò in sce-e coste darmate (1212-13; segondo âtri
1214-15) de donde o tornò in patria. Ni ciu afortunao o fu un tentativo de passâ
into Marocco (probabilmente 1214-15), perché in Spagna una grave maotia a o
l'obrigò a tornâ. Çelebrando inta Pentecoste do 1217 a primma adunança generâ di
so religioxi, o l'aiva affermao l'opportunitæ de allargâ o campo do travaggio
apostolico, dividendo in provinçe l'Italia e stabilindo de miscioin inti paixi
d'oltralpe e inta Sciria. L'entuxiasmo do santo o l'aiva coscì fæto reâtâ o cœu
de tutti, che into capittolo de l'anno doppo sei fratti menoî se recon in
Marocco, dove Benardo e i âtri subin o martœuio (1220). Françesco mæximo,
çelebrao a-a Porçiuncoa o segondo capittolo generâ, into 1219, o se diresse
torna a-a votta de Ancoña pe passâ in Oriente. In agosto o l'ea a Damietta
assediâ da-i Croxæ; da pœu, con fratte Inluminao, o se prezentò a-o surtan
al-Malik al Kāmil, pe annonçiâghe o Vangelo. O n'ariescì a convertîlo, ma o no
subì arcuña persecuçion, ançi o reçeve' da lê un sarvaconduto, munio do quæ o
vixitò indisturbao a Palestiña.

Ma e notiççie che ghe zonzeivan da l'Italia l'indussan a tornâ (1220, aotunno).
L'ea aprœuvo a determinâse in sen a-o movimento una crixi de sviluppo ch'a
menaççava de snaturâ l'essença do messaggio françescan. D'âtra parte a curia a
l'aiva compreizo che, se immenso vantaggio o ghe saiæ derivao da-o movimento
françescan, questo, nasciúo comme movimento de apostoi, no ligao a de sede fisse
e a una norma canonnega, privo de 'na regolâ discipliña interna, o no l'aviæ
posciúo costituî quarcosa de davei salutâ pe a vitta da Gexa, se no foise stæto
inquadrao inta so organizzaçion. L'ambiente into quæ ea stæto reclutao i primmi
seguaxi do santo o l'ea otr'a ço assæ eterogeneo: laichi e ecclexiasteghi, ommi
de cortua e anarfabeti, asceti e ommi d'açion ean fatalmente portæ a vedde e a
interpretâ ciaschedun a so moddo l'ideâ bandio da-o santo. Questo inconvegninte
o l'aiva za assonto de proporçioin allarmante quande, co-o mortipricâse di
fratti, o Françesco s'ea attrovao in gio no ciu una comunitæ de pochi entuxiasti
sozovæ da-a so personalitæ religioza, ma una folla de seguaxi che no saveivan
distingue l'ammiraçion e a devoçion pe lê da-i attezamenti a liatri
istintivamente suggerii da-a propria personalitæ. A stoia de l'œuvia savia co-a
quæ a curia a poze a poco a poco l'orde nascente sotta o so controllo diretto,
mentre Françesco o s'induxeiva a abbandonâ (aotunno 1220) inte moen de 'n so
vicaio (Peo Cattan, e doppo a morte de lê, da-o março 1221, fræ Elia) a carrega
de superiô generâ pù çercando a-o tempo mæximo de mantegnî l'âta direçion do
movimento, conservando a questo o carattere aotonomo e libero impressoghe a-e
origgine, a l'è ascì una stoia de tribolaçioin pe o santo, no sempre bon a
intende i scopi da curia, benché ascistio e, inti rapporti con questa, protetto
da-o cardenâ Ugoin di Conti (o futúo pappa Grigœu IX). Ma Françesco o no vosse
adotâ a reggola di Beneitin ò di Aostignen e o vosse dâne a-i so fræ uña
conforme a-o so spiito; solo doppo aomanco doi tentativi (un di quæ o l'è
rapprezentao da-a coscì díta "Reggola primma" - in realtæ segonda - do 1221
prezentâ a-o capittolo de quell'anno, foscia quello mæximo dîto de stœue e into
quæ fu ascì decizo l'invio di miscionai in Germania) o l'ariescì inte l'intento,
compilando una Regola, in grao de soddisfâ insemme e so aspiaçioin e i exigençe
da Gexa.

A Regola a fu aprovâ da Onoio III o 29 novembre 1223, dæta ch'a pœu êse asonta
comme quella da nascita de l'orde françescan. Ma a l'è ascì a dæta co-a quæ
comença a "pascion" do santo. No ghe dava paxe o disciddio fra quant'o l'aiva
asunnao e l'evidença di fæti; varie maotie minavan quello corpo che e fadighe e
i aosteritæ aveivan indebolio. Montao, comme di atre votte, in sciô Monte da
Verna, donaoghe da-o conte Orlando di Catten, là, durante a Quæxima do 1224,
mentre in oraçion o spaximava de sentî o martœuio ineffabile de Cristo e de
provâ insemme l'ardente e sciammezante caitæ, o sentì un che de misteiozo
travagiâ in lê: e moen e i pê mostravan di neigri cioi carnoxi e into peto s'ea
produto una ciaga sanguinante. Ma o sofriva ascì fixicamente, indebolio da di
doî visceræ e da-a maotia a-i œuggi ch'a o l'aiva reizo squæxi orbo. Ascì inta
sofferença - tornao inta valle de Rieti, a Fonte Combo e a Greccio - o trovava
motivo de doçe seenitæ: do 1223 l'è o prezeppio de Greccio, do 1225 o Cantego de
creatue. Tornao, pe moî (doppo a permanença inte l'episcopio de Ascixi), a-a
Porçioncoa, doppo avei ciammao a lê a so protettrixe Iacopa di Settesœuggi, o se
congedò da-i fræ e o l'espresse into so testamento (ch'o vosse foise oservao
comme supplemento a-a Reggola, vetando che questa e quello foisan ogetto de
glose ò interpretaçioin) tutti quelli prinçippi che, pù coscì vexin a-o so
spiito, no aveivan posciúo êse espresci inta Reggola; o moì, circondao da-i so
fratti, o 3 ott. 1226, doppo o tramonto.

A ciu antiga inmaggine de Françesco l'è dæta da un affresco do Sacro Speco, a
Subiaco, probabilmente eseguio ancon vivente o santo e de seguo anteriô a-a so
canonizzaçion; o Françesco o gh'appâ con un'esprescion doçe e seña, con di træti
caratteristeghi (œuggi ciæi) contrastanti co-a descriçion da so figua fixica
lasciâ da Tomaxo da Çelan. Da-o 13° sec. (Margaiton, Çimmabò, Giotto, ecc.) in
ça a lezendia de Françesco e a so figua fun ogetto de inalumieive
rapresentaçioin, e de intreghi cicli pittoeghi e scurtoii. Attributi abituæ son
l'abbito e e stimmate.

Con s. Cattæña da Siena, o lè o patrono prinçipâ de l'Italia. O l'è ascì o
protetô di animæ, de l'ecologia e di comercianti.



https://lij.wikipedia.org/wiki/Sa%C3%B1a

Puntu de riferiméntu pe chi vö andâ vers'â Rivéa de Pärme, oppüre inte
l'intrutèra.

Ö cappulögu Savuneize ö funxunn-a in ciü da "çentru metrupulitàn" pe' i
culegaménti in curiéra o stradda ferrô in direçiùn dö vexin cunfin françeize e a
Cósta Azurra.

A çittæ a se tröa in-scia Rivéa Ligüre de Punènte, äa cunfluènxa di sciümmi
Lavanestra e Letimbru (numme artificiò daetö int'o Seisentu aö Lavagnöa).

E spiaxe de Sann-a han ottegnüo a Bandéa Blö d'Európa int'o 2002, 2003, 2004,
2005, 2006 e 2007 . Anche ö portö türistegö dö Cü de Bö (a Végia Dàrsena; fòscia
da ö Françeize Quai de bois, da ö vegiu Mö de Casce dö X secolo) ö l'a otegnüo o
ricönuscimento int'i mæximi anni.

Antigö çentrö di Ligüri Sabasî, a çittae a l'è stæta alleä de Cartagine int'a
segunda guêra punica, cuntra Rumma (za alleä de Zena). Doppu differénti
avegniménti alterni, Rumma a suttumette a-a fin Sann-a a l'inçirca int'u 180
p.d.C. e a-a denominn-a Savo, Oppidum Alpinum. Cun l'inprinçipio de migrasiùin
de popöli Germanici, Sann-a a l'intra in decadensa e a vegne distrûta dö tüttö
int'ö 641 da ö re lungubärdu Rotari.

Sann-a a se retìa sciü sutta äi Franchi de Cärlumagnu, divégne cuntéa, e a
riprende a mercantezä in-scio mä. Doppu aspre lotte cu-i piräti saraceni, ch'i
obligàn a l'imbastì diverse töri de avìstamento, a se custituisce Liberu Cumüne
int'o 1191 (Hoc habet ex Coelis, q. sit Saona fidelis ö seiâ ö mottu mediêväle
do Libero Cumüne).

Int'o XI secolo Sann-a, a l'inprinçipiu alleä cu a Repubbrica de Zena, a
l'intraprende düe lotte ma anche forti intréççi cun lé, specialmente cö famiggia
di Campufregusu, che cun di sö espunenti (Giänu I de Campufregusu ma, in
pàrticoläre, Tumäsu de Campufregusu) a çerca d'inciantäghe inn-a scigniurìa
persunä.

E lotte cun Zena i finiàn tragicamente pé Sann-a int'u 1528, cun a definitiva
cunquista de Andrea Dóia. Stu fæto ö provòca 'na quantitæ de mórti e a
demuliçoin de l'antighiscima acropöli cun a Catedräle de Santa Maria de Castellu
(Santa Maria Assunta o, ascì, Santa Maria Maggiû) e in nümerö de custrussiuìn
civili e religiuse, fin'anch'äa ciü grande pôrte de töri de famigge nobili.

Ö disastru ecònomico ö vegne però dal'interamento dùö pòrto (ch'u se stimma o
fuisse, int'u primmo Trexento, int'i primmi 5 du Mâ Mediterraneo pe capacitæ de
pescaggio de grosse nävi da carego).

Aö pòsto do 21% circa dö tesc-üu urban d'a çitae, demulìu leteralmente pria
insce pria e reimpiegö pe'nterä ö bacin purtuäle, a séià custruìa l'impunente
Furtessa du Prìamar, insc'ei rüderi de l'antïgö Oppidum romàn.

Stòicamente a l'a viscüu uùö sôùö mumento de mascimo splendòre ecònomico intr'a
ä fin dö XIII e a meitè dö XIV seculo, ma anch'ö a l'è ricurdä da qarched'un
anche cumme "a çittae di Pappi". Ünn-a de famiggie ciü blasunnæ d'a çittæe, i
Della Rovere, a n'a avüu ben duì: Françesco della Rovere, ch'u seià Pappa Sisto
IV, e sö neu Giulian della Rovere, pappa cun u numme de Giulio II. Prufitandu
d'a parentella cun i Della Rovere, anche i Riario l'aviàn impurtanti puziçiuìn
de putére, cumme Giömu Riario, ch'u divégnià Segnù de Imula e de Furlì.

Sisto IV ö l'è stætu Pappa da Cappella Sistinn-a (inn-a segunda Cappélla
Sistinn-a a l'è propriu a Sann-a, cumme mausuleu di vëgi dö pappa), Giulio II ö
"mecenate" de Michel'Angiu e de Raffaello. Sutta Giulio II i cuminçan o sö
servixu e Guärdie Svissere, ch'ancùn inch'ö i portan in-sce a divisa o blâsùn da
ruvia savuneize.

Int'o 1809 a çittae a riçeive Pappa Pio VII, prixonné de Napuleun Buonapärte, da
ö quäle l'antîga Fossavaria a l'è battezzä Via Pia.

Cun Rumma e Avignùn, Sann-a - cappulögu dö dipartimento françeize n°108 u de
Muntenötte - a l'è staeta a 3a unica ätra sede üficiäle da storia da Gexia.

Int'o 1815 u Cungressu de Vienna u stabiliâ, cuntra u vurèi d'u Guvernu
legittimu (sensa ûn ezercitu pe poreise fä varei), e cuntra u vurèi du Populu,
l'annesciùn d'a cürtiscima Repübbrica Ligüre (zügnu-dixembre 1814) ai territóri
du Reamme de Sardegna, cu-u quäle a intrià in t'o növu Rêgnu d'Itallia da o
1861. Vitóiu Emanuele II u l'aiva definìu pochi anni primma u populu "Canaglia
Genovese", dunque u n'u gh'aea quellu ch'u se ciamieiva ûn raportu de amù fra o
Re növu e a sö Gente.

Sutta l'amministrasiùn Napuleonica du prêfettu Gilbert Chabrol de Volvic, a
çitae a vedde ûnn-a lenta ma següa repreisa, ch'a l'avià cumme nôdu vitäle a
vegnüa da ferruvia e pœ, in t'u 1861, l'avertüa du stabilimèntu de ferrée Tardy
& Benech, semensa da revuluçiùn indüstriäle savuneize.

Int'o periudo tra ö trenta arvì 1974 e mazzu dö 1975 Sann-a a l'è stæta vittima
de "Bömbe de Sann-a" cioè de attentöti terruristici che faxeivan pàrte de ûn
prögetto Naçionale.

Sann-a, Arbénga, Arasce, Nöi, Spotorno, Ôze, U funzo dìa Ciann-a, O Finà, A
Moenn-a d'Arbisseua, D'äto d'Arbisseua, Väze,

U prugettu u l'è du fiurentìn Giuliano da Sangallo, magister petrarum et
picator, giüttò da Mattê De Bixono, magister picator sive picha pietra. In t'u
1500 a u da Sangallo e a sö néu Bernardo i Ansièn d'a sitae i acórdan a
sitadinansa savuneize in benemerensa d'u prugèttu. U sélebre architettu
(1445-1516) u custruìsce ascì, pe' Loenzo o Magnifico, e ville fiurentinn-e de
Poggio Imperiale e de Poggio a Caiano. Sempre d'o Sangallo i sun diversi
trâvaggi a Rumma e a Perüggia. Fra i ätri, a l'è staeta aluggiò in te stu
palassiu a Reginn-a de Spagna Germana de Foix, muggié de Ferdinando II d'Aragona
(che u l'e staetu ospite in t'u Castéllu Növu ), da u 26 zugnu 1507 (in occaxiun
d'u vertixe eurupéu - Cunvegnu de Sann-a ).

Sann-a a l'è a sede vescuvile d'a Diocesi de Sann-a/Nöi. U Santuariu de Sann-a u
rivéste da seculi in-a impurtansa particuläre, cun i pelegrinaggi d'ogni pärte
de l'Itallia. A Madónna de Sann-a a l'è staeta incurunä da Pio VII - prexuné de
Napuleun Buonaparte a Sann-a - int'o 1815. Sann-a a l'è stæta cun Pio VII sede
ufficiäle dö Papätu, cumme Rumma e Avignùn , scibén pe' in periudu sci cürtu.

Ö pòrto de Sann-a ö l'è estremamente impurtante int'e l'ecunumìa dö cappulögu.
Difæti, pe' impurtansa, traffegö de mercansìe e cumme aprôdu de crûxæë, l'è ö
segundö dä Liguria doppu Zena. Tütto ö cumprensóiu purtuäle, trâvaggiandu in
sinergia, ö ófre impurtanti sbucchi au mä pë e indüstrie do Hinterland
piemuntèise e lumbärdu. Sann-a a l'è inn-a çittæe attiviscima int'o settöre
crûxeristigo, cun a sö modèrna ed efiçiente staçiùn marittima de reçente
costruìa, in Project Financing co a cömpagnia de navegasiùn Costa, dunde fan
atualménte scâ diverse ätre cumpagnìe. A Staçiùn Marittima a l'è stæta prugettà
da l'architettö catalàn Ricardo Bofill. A strûtüa a riseìve tütti i anni çirca
800.000 türisti. A quésti se dêvan zunze i passeggeri (quaexi 2.000.000 int'a
sûla aestae - annä 2006) ch'i se imbärcan da ö Terminäle Traghètti de Pórtiu
Vuè. Int'i anni settanta, primma da grande crisi industriäle da chimica e de
l'açò, Sann-a a l'è rivä a êse a 7a çittae d'Italia pe' redditö pro-capite

A ciü seguìa squaddra locäle a l'è quélla dö Sann-a (Savona Calcio). Intra i ciü
grandi campiuìn Savuneixi i van ricurdae Valerio Bacigalupo (naçionäle) e Felice
Levratto (vegnüu famöso pe a putensa dö sö tìu, che suvénte ö sgarbäva e rèi
(ch'i nu l'éan ancùn de nylon). Ö sport de Sann-a ö vanta inn-a Coppa Italia cun
ö Vuè (1922). Ö Sann-a ö l'è rivò, primma dö Girun Ünico, aö quärto pósto in
Serie A. Ai giörni nóstri ö Sann-a ö zöga inta Primma Divixion.

Sann-a a vanta inn-a squaddra de balla-nöu (Ballaneuo) da anni int'a serie A1: a
Rari Nantes Savona. Int'a sö stóia a l'a vintö: 3 Scudetti (1991 - 1992 - 2005);
2 Cöppe LEN (2005 - 2011, l'equivalente d'a "Cöppa UEFA" du futbàll); 3 Cöppe
Italia (1990 - 1991 - 1993)

Ö 6 zügnu 1991 a 11a tappa dö Gìu d'Italia 1991 a l'è rivô a Sann-a cun a vitöia
de Max Sciandri.

Eddy Merckx ö l'è legö aä Ligüria pe' l'avégniméntu foscia ciü misteriusu da sö
carriéra: int'o 1969 , cun indóssö a maggia rösa dö Gìö d'Itallia, ö l'è trûvö
puxitivu a l'antidóping doppu a tappa de Sann-a e ö vêgne squalificö. Ö
abandunn-a a gära cianzendu sensa riêscì a dä spiegaçoin. I culpevulisti i
trôvan a spiegaçoin de inn-a superiuritè cuscì fórte insce i ätri. I inucentisti
i sustégnan l'idéa dö cumplóttö anche pérchè i curridùi, in te stu periòdö dä
stóia dö ciclismö, i accettävan ancùn buttiggétte da beive da ö pübblicö, ch'i
purèivan dunque cuntêgne quarsciasci côssa.

Scindico: Federico Berruti (Centro-Sinistra) dal 30/05/2006 Çentralìn del
comune: 019 83101 Email del comune: informa@comune.savona.it

A Çittæ de Sann-a a l'è stæta decorâ cun a Medaggia d'Oö aö Valöre Militâ , ö 19
settembre 1974, cun a seguènte mutivaçoin:



https://lij.wikipedia.org/wiki/S._Nichioso_do_Boschetto

A badia de San Nichioso do Boschetto a se tröva in sce a sponda drita d'a
Ponçeivia, in via do Boschetto. Quest'ürtima a l'è unna traversa de corso
Perron, poco a valle de o bivio che o porta a Borzoi. Comme tütta a parte bassa
da valle da Ponçeivia, questa zona a l'è stæta incorporä in ta Grande Zena in to
1926. A gexa a remonta ao Trexento: ma de quell'epoca resta solo o campanin. In
to 1410 a l'ha visto l'arrivo d'i benedettin. Diventando monestê, o complesso o
riçeveiva donasioin da diverse famiggie nobili zeneixi, che ghe faxeivan
realizzä e proprie tombe. Diverse de queste seportüe son arrivæ ä nostra epoca.
Attualmente l'aspetto d'a gexa o l'è prevalentemente barocco, ma l'aspetto
preçedente o traspare ancun in t'a cappella de S. Beneito (do '400) e in te unna
serie de affreschi do '500 (in t'a cappella d'a Madonna). O convento -
çinqueçentesco - o l'ha dui ciostri, de aspetto rinascimentale. O monestê o l'è
passou da o 1960 a l'Opera don Orione, doppo che in te l'Öttoçento o l'aveiva
ospitou adreitüa un insediamento indüstriale e di appartamenti.



