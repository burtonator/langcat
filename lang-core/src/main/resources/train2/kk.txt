https://kk.wikipedia.org/wiki/%D2%9A%D0%B0%D0%B4%D1%8B%D1%80_%D1%82%D2%AF%D0%BD%D1%96

Қадыр түні (араб. |لَيْلَةِ الْقَدْرِ — Ләйләт-ул-Қадыр) — қасиетті түн. Ораза
(Рамазан) айының соңғы он күнінің бірінде болады. Бұл түн туралы Құран Кәрімнің
“Қадыр сүресінде” айтылған. Бес аяттан тұратын сүреде Құранның Қадір түнінде
түсірілгендігі, оның мың айдан қайырлы екендігі, бұл түнде Жәбірейіл періште
Алла әмірімен жер бетіне түсіп, адамдарға қызмет ететіндігі және таңға дейін
тыныштық болатындығы айтылады. Қадір түні періштелер мұсылмандарға дұға оқып,
тілеулес болады. Жасалған ғибадаттың мың айға, яғни сексен үш жылға тең
болатындығына байланысты мұсылмандар Қадір түнін құлшылықпен өткізуге тырысады.
Кейбір риуаяттарға қарағанда Қадір түні. Рамазан айының 27-ші түні, дегенмен
Қадір түнінің дәл қай түн екені белгісіз. Сондықтан тақуа кісілер Ораза айының
соңғы он түнін түгелдей құлшылықпен өткізеді.



https://kk.wikipedia.org/wiki/YouTube

YouTube ([ˈjuːt(j)uːb] — ютюб) — бұл бейнематериалдар хостингінің сервистерін
ұсынатын қызмет. Мұнда қолданушылар қандай да бір бейнежазбаларды қосуға,
қарауға не оларға түсінік беруге мүмкіндігі бар. You Tube қолдануға ыңғайлы және
қарапайымдылығының арқасында бейнефайлдарды орналастыруға арналған ең танымал
орындардың біріне айналды. Бұл сайтта кәсіби түсірілген фильмдер мен клиптермен
қатар әуесқойлық бейнежазбалар, сонымен қатар бейнеблогтар ұсынылады.

Бұл жобаның негізі 2005 жылы ақпанның 15-інде Калифорния, Сан-Брунодағы Paypal
фирмасының бұрынғы үш жұмысшыларымен салынған. Олар берілетін мәліметтердің аз
көлеміне қарамастан жазбаның жақсы сапалы болуына мүмкіндік беретін Flash Video
(flv) технологиясын қолданды. Бұл жоба жақсы көңіл көтеру құралына айналды және
өзінің бірлестігін құра отырып, Alexa аналитикалық компаниясының статистика
мәліметтері бойынша танымалдылығы жағынан MySpace әлеуметтік желісін басып озды.

2006 жылдың қараша айында You Tube қызметін Google компаниясы 1,6 миллиард
долларға сатып алды. You Tube-ті сатып алуға дейін Google компаниясында осыған
ұқсас бағыттағы қызметі – Google Video болған. Google өкілдері бұны жаппай, оны
барлық бейнехостингтік сайттар бойынша бейнелерді іздеу орны ретінде қолданбақ.
Қазіргі уақытта Google Video іздеуіне You Tube те кіреді.

You Tube-те ең алғаш бейне 2005 жылдың 23 сәуірінде орналастырылды:
http://www.youtube.com/watch?v=jNQXAC9IVRw.

2008 жылдың ақпан айында Пәкістанның өкімет билеушілері Исламға қарсы
мәліметтерді орналастыру себептеріне байланысты бұл сайтқа рұқсатты алып
тастады.

2015 жылы 15-сәуірде You Tube сайтына 15 жаңа тіл қосылды. Олардың қатарында
қазақ тілі де бар.

Жойылған деп белгіленген бейненің физикалық түрде жойылуы міндетті емес. Арнайы
қосымшалардың көмегімен, атап айтқанда Deleted YouTube Video Viewer секілді, бұл
файлдарды көруге болады.

YouTube ережесі бұл сайтқа құрамы бойынша авторлық құқыққа қатысты АҚШ заңымен
тыйым салынған бейнелерді ендіруге тыйым салады. Көпшілік жағдайда компания
қызметкерлері ұрланған (пиратский) контенттерді өшіріп тастайды. Алайда бұған
қарамастан, сервиске авторлық құқықпен қорғалған көптеген бейнелерді ендіру
тоқтар емес. Компания қызметкерлері бұған құқық иелерінен не сервис
қолданушыларынан шағым түскеннен кейін ғана назар аударады. Бірақ кейбір
жағдайда қолданушылардың шағымы заңды бейнетүсірілімдердің қарақшылықпен алыңған
деп белгіленуіне де әкеп соғады.

2006 жылдың жазында тележурналист Роберт Тур компанияға қарсы алғаш рет авторлық
құқықты бұзғаны туралы және бірнеше жаңа бейнетаспаларды құқық иелерінің
рұқсатынсыз еркін жария етуіне қатысты арыз берді.

2006 жыл 5 қазанда JASRAC Жапон ассоциацияның құқық иелерінің наразылықтары
қанағаттандырылды, яғни сервистен 29549 бейнетаспалар мен әйгілі жапон
әртістерінің қойған қойылымдары өшірілді.

2006 жыл 9 қазанда YouTube-пен CBS және Universal Media Group келісім шартқа қол
қойды, ол келісімшартқа сәйкес олар бейнені сервис арқылы тарата алады. Сонымен
қатар олар авторлық құқықпен қорғалған контентті іздеу және өшіру үшін жаңа
технологияны қолданатындықтарын жария етті.

2006 жыл 12 қазанда YouTube лицензионды бейнетаспалардың немесе басқа да
контенттердің төмен сапалы көшірмесін анықтай алатын бағдарламалық құралдарды
қолдану мүмкіндігі жөнінде келісімшартты қабылдағанын жариялады. Бұдан кейін
сервис автоматты түрде мұндай бенені өшіріп тастай алады.

2006 жыл 1 маусым кешкі сағат 6:30-дағы мәлімдемеде ITV News британ агенттігі
YouTube және соған ұқсас сайттар жасөспірімдердің арасында зорлық – зомбылық
және өшпенділікті насихаттайтындығы жөнінде, яғни ұялы телефондардың камерасына
әуелі төбелестерді түсіріп, одан кейін ол бенені сервиске жіберетіндігі жөнінде
жариялады. YouTube сайтында “шектен тыс қатігез бейнелерді хабарлау” деген
функция бар, бірақ қатігез бейнетүсірілімдерді өшіру үшін журналистер біршама
уақыт жұмсауға мәжбүр болды.

2006 жыл 5 қазанда New York Times қызметке ендірілген антиамерикандық бейне
туралы хабарлады.

YouTube-тің кенеттен шарықтауы америкалық компания Universal Tube and Rollerform
Equipment Corp. үшін қиындықтар туғызды, себебі оның http://www.utube.com
сайтына кіру қызметтің домендік атын теруде қателесіп кететін қолданушылардың
көптігінен жиі қиындықтарға әкеп соғады.

“Видеошериң”, “видеоблоггиң” түсініктері пайда болғаннан бастап (шамамен 2003
жылдан бастап) YouTube-тен бұрын да, кейін де айтарлықтай көптеген жобалар
туындады. Кейбір жобалар YouTube интерфейсін дәлме-дәл көшіріп алды десе де
болады (Revver алғашқы пайда болу кезінде, Clipshack). Осы бағыттағы сайттардың
барлығы дерлік бейнені тарату қызметінің бір құрылымын қолданады, олар
бір-бірінен тек бизнес-үлгілері (жарнамаларды қолдану, қызметтің тегін не ақылы
болуы), кейбір техникалық егжей-тегжейі және айқындамалары бойынша ерекшеленеді.



https://kk.wikipedia.org/wiki/%D2%9A%D2%B1%D0%B4%D0%B0%D0%B9%D0%B1%D0%B5%D1%80%D0%B3%D0%B5%D0%BD_%D2%9A%D1%83%D0%B0%D0%BD%D2%B1%D0%BB%D1%8B_%D0%96%D2%B1%D0%B1%D0%B0%D0%BD%D0%BE%D0%B2

Құдайберген Қуанұлы Жұбанов (19 желтоқсан 1899 жыл, Темір ауданы, Ақтөбе облысы
– 25 ақпан 1938 жыл) – тіл білімі саласындағы алғашқы қазақ профессоры (1932),
түркітанушы, педагог .

Грамматика оқулығынан тыс Қ. Жұбанов 1936 жылы орта мектептің 5-7 кластарының
қазақ тілі оқу бағдарламасын түзді. Бұл бағдарлама қазақ тілі пәнін ғылыми
зерттеудің объектісіне айналдыруды көздеген алғаш жарық көрген құжаттардың бірі
болды. Мұнда ғалымның құрмалас сөйлемнің синтаксисі жөніндегі көзқарасы мейлінше
толық баяндалған болатын. Республикадағы ағарту ісі қайраткерлерінің аға
өкілдерінің бірі А. Сытдықов бұл бағдарлама туралы былай деп жазған еді: «Жаңа
бағдарлама қазақ тілінің өсу, кемелдену жайын ескеріп жасалған тың еңбек
болды... Мұнда емлеміздің жаңа жазуымызға лайықталған нұсқасын жасау,
қоғамдық-саяси терминдер мен жер-су аттарын жаңаша жазу мәселелері толық
қамтылған».

Кезінде Қ.Жұбанов жазған оқулықтың мұғалімдер қауымынан жоғары баға алғаны
белгілі. Бірақ кісінің жеке басына табыну етек алып тұрған кезде оның
еңбектерінің орынсыз сынға ұшырағанын да білеміз. Қ. Жұбанов еңбектерінде ол
ұсынған грамматикалық қағидаларда зиянкестік бар деп жазғандар да болды. Енді
міне Қ. Жұбановтың құрметті есімі ақталып, аршылған тұста осы бір ғылым
еңбекқорының еткен ісін елге таныту – біздердің борышымыз. Қ. Жұбановтың
мақалалар сериясының енді бір тобының қазақ тілінің емле, терминология, методика
сияқты практикалық мәселелеріне арналғаны мәлім. Ол кісі – республикадағы тілдік
құрылысмәселесіне өте белсене араласқан адам. 30-жылдардағы қазақ емлесінің
жайын әңгіме қылатын бір архив дерегінде былай делінген: Бөгде тілден енген
сөздер мен терминологияның емлесінде күні қазірге дейін созылып келе жатқан
ала-құлалықтар бұл мәселені мықтап қолға алу туралы Ағарту халық комиссариатына
қозғау салғаны сөзсіз. Айталық, «коммунист немесе комиссарша» деген секілді
сөздерді бес-алты үлгіде жазып келгеніміз белгілі. Мұны қалай да жөндеуіміз
керек. Емле жобасын жасау, терминология ережелерін түзу жұмысы Қ. Жұбановқа
тапсырылған болатын. Ол өз жобасын алдымен Өлкелік комитеттің үгіт-насихат
бөлімінде талқылауға ұсынып, содан кейін оны Алматыдағы мәдениет
қызметкерлерінің кең талқысына салды. Талқылау төрт күні ҚазПИ-де өтті. Талқылау
өте қызу өтті, оған жергілікті халық өкілдері де, сондай-ақ студенттер де
қатынасты.

Қ. Жұбановтың бұл жобасын белгілі түрколог С.Е.Малов өте жоғары бағалады.
Қазақстандағы мәдени құрылыс жұмысына арналған 1935 жылғы мәслихатта: «Профессор
Қ. Жұбановтың жобасы әрі ғылыми, әрі ол принциптік жағынан маңызды» – деп атады.

1938 жылы қазақ емлесінің кей мәселелері ішінара жүйеге түсірілгені мәлім. Қазақ
әліпбиінде бұрын жоқ ф, х дауыссыздарының да енгізілгені осы кез болатын. Бұл
латынға негізделген жазу емлемізді орыс емлесіне қарай бейімдей түсуге
көмектесті. Асылында, ф, х әріптерін ендіру жөніндегі идея да Қ. Жұбановтікі
болатын, бірақ бір мәнәйі себептермен оны тоқтата тұруға тура келген-ді. Олай
дейтініміз, Мемлекеттік терминология комиссиясының Ағарту халық комиссариаты
жанындағы Бағдарлама-методика секторымен 1934 жылдың 27 қарашасында бірігіп
өткізілген бір мәжілісінің бағдарламасында Қ. Жұбанов өзінің термин жасау мен
оны бекітуге арнаған баяндамасында емле жобасын ұсынып, онда халықаралық
терминдерді дұрыс жазу үшін қазақ әліпбиіне ф, х дыбыстарының таңбасын ендірудің
қажет екендігін айтты деп көрсетілген. Бірақ мәжіліс: «Өкілетті орындармен
келісіп алғанға шейін ф, х әріптерін қазақ жазуына ендіруді әзірге тоқтата тұру
керек. Оған дейін бұл мәселе төңірегінде кең көлемді айтыс ұйымдастыру керек» –
деп қаулы алып, ұсынысты қабылдамай қойды.

у, и дыбыстарының жазылуын оңайлату жөніндегі ұсыныс та Қ. Жұбановтікі еді.
Бұлардың әрқайсысы қосар әріппен белгіленіп келген болатын. Бұл идеяның тек 1957
жылы ғана жүзеге асқанын бәріміз жақсы білеміз.

Жалғыз жастар ғана емес-ау, кім болса да, ғылымның қай саласымен айналысқысы
келсе де Қ. Жұбанов үшін... бәрібір еді, ол елдің бәріне де көмектесуге әзір
тұратын. Оның өнерге, техникаға ұмтылған адамдардың талайына ақыл-кеңес беріп,
білімін әрмен қарай жалғастыруға септік еткен жайлары көп. Өзінің туған інісі
Ахметтің музыкаға қабілетін ерте танып, өзімен бірге Петерборға ала кетіп,
консерваторияға оқуға түсіреді. Ахмет Жұбанов қазақ халқы тарихында – музыкалық
жоғары оқу орны – Санкт-Петербург консерваториясын бітірген тұңғыш қазақ болды.
Өзіне жақындап кеткен бір ғана адам болса, Құдекең бәріне шарапатын тигізгенше
асығатын. Оларды оқуға, білімге тартуды өзінің мойнына біреу міндеттеп қойғандай
борыш санайтын. Кейіннен КСРО Архитектура академиясының мүшесі болған, ол кезде
бала жігіт, белгілі қазақ архитекторы Төлеу Бәсеновтің Петербордағы инженерлік
құрылыс институтына түсіп кетуіне тікелей көмек көрсеткен адам – осы Құдайберген
болды. Қазақстанның еңбек сіңірген суретшісі Әубәкір Ысмайылов, Қазақстан
өнеріне еңбек сіңірген қайраткер Асқар Тоқпанов, тағы басқа да осындай көп
кісілер Қ. Жұбановты өзінің «әкесі» деп есептейді. Қазақтың белгілі жазушысы
Хамза Есенжанов Қ. Жұбановты «әти» деп кеткен. Бұл – ол кісіге ерекше ілтипат
білдіре айтқан «әке» деген сөз.

1935 жылы Қазақстан мәдени құрылысшылары съезінің ұйымдастыру комитетінің
төрағасы болып, осындай ірі форумды өткізуге тікелей араласқан да осы кісі.
Осыған іле-шала Кеңестердің бүкілресейлік XVI съезіне делегат болып, онда
Татарстан мәдениеті жайлы патриоттық сарында сөз сөйлеген де осы кісі. Қ.
Жұбанов Қазақ КСР Орталық Атқару Комитетінің мүшесі болды. Оның есімін біз қазақ
лингвистикасының негізін салушылардың бірі ретінде бұл күнде ерекше құрметпен
еске аламыз.

Жұбанов тіл білімі мәселелерімен 1920 жылдан бастап шұғылдана бастады. Ол қазақ
мектептері мен жоғары оқу орындары үшін қазақ тілін оқыту бағдарламаларын жасап,
оқулықтар мен әдістемелік құралдар жазды. Сондай-ақ, оның “Қазақ тілінің ғылыми
грамматикасының материалдары” (1-том), “Фонетика” (орыс тілінде), “Қазақ тілі
фонетикасының тарихын зерттеуге кіріспе”, “Қазақ тілінің ғылыми курсы жөнінен
лекциялар”, “Буын жігін қалай табуға болады”, “Қазақ тілінде біріккен сөздің
жазылуы”, “Қазақ сөйлеміндегі сөздердің орын тәртібі”, “Жаңа грамматиканың
жаңалықтары жайынан”, т.б. іргелі ғылыми жұмыстары қазақ тіл білімін
қалыптастыруға қосылған елеулі үлес болды. 20 ғасырдың 20 – 30-жылдарында
Жұбанов қазақ халқының рухани-мәдени өмірінде саяси-әлеуметтік, халықтық мәні
зор проблемалардың бірі – жазу, емле, термин мәселелерімен де шұғылданды. 1929
жылы Қызылордада өткізілген тұңғыш ғылыми-терминологиялық конференцияда Жұбанов
қазақ тілінің емлесі жөнінде ғылыми негізделген ұсыныстар жасады. 1935 жылы
қазақ әліпбиі мен емлесін жақсартудың жобасын ұсынды. Онда халықаралық және орыс
тілінен енген терминдерді орысша жазылуына жақындатып таңбалау, кейбір қосар
дыбыстарды жалаң әріппен беру, біріккен сөзді қосып жазу туралы пікір айтты.
Жұбанов 1933 жылдан саяси қуғын-сүргінге ұшырағанға дейін Қазақстанның
Мемлекеттік терминологиялық комиссиясының төрағасы болды. Бұл салада ол термин
жасау ісіне мамандарды жұмылдырып, олардың дайындаған материалдарын ғылыми
тұрғыдан реттеп, жұртшылық талқысына салып, тәжірибеге енгізуді қадағалады.
Жұбанов – 1935 жылы Қазақстан мәдениет қызметкерлерінің съезіне Мемлекеттік
терминкомның атынан ұсынылған жобаның негізгі авторы. Ол ұсынған принциптер
қазақ терминологиясын жасаудың үлгісі ретінде әлі күнге дейін қолданылып келеді.
1936 жылы ғалымның “Қазақ сөйлем мүшелерінің орны тарихынан” деген кітабы
баспадан шықты. Бұл кітабында ол қазақ тіліндегі сөйлем мүшелерінің тарихын
басқа түркі тілдерінен бөліп қарамай, өзі еркін игерген түркі халықтары тілдерін
бір-бірімен байланыстыра зерттеп, тарихи салыстырмалы әдісті шебер қолданды. Бұл
еңбегімен Жұбанов қазақстандық түркітану ғылымының қалыптасуына зор үлес қосты.
“Ауыл мұғалімі” (қазіргі “Қазақстан мектебі”) журналында мұғалімдерге арнап
қазақ тілін оқыту әдістемесі туралы, кітапты қалай пайдалану, оқулықтағы
материалдарды оқушыларға қалай нәтижелі игерту мәселелерін көтеріп отырды. Осы
журналда “Жаңа грамматиканың жақсылықтары”, “Шылаулар”, “Қос сөздер”, “Біріккен
сөздер”, “Әдіс, бағдарлама мәселелері”, т.б. мақалаларын жариялады. Жұбанов
қазақ әдеби тілі мен музыкалық өнері туралы да келелі пікірлер айтты. Ол өзінің
“Абай – қазақ әдебиетінің классигі” (“Әдебиет майданы”, 1934, №11 – 12) атты
аяқталмай қалған әдеби-публицистикалық еңбегінде Абайдың қазақ әдеби тілін
дамытудағы, әлеуметтік ой-санадағы орнын, ақындық шеберлігін, композиторлығы мен
өлең құрылысына енгізген жаңалығын тұңғыш көрсетіп, әділ бағалады. “Қазақ
музыкасында күй жанрының пайда болуы жөнінен” (1936) деген зерттеуінде “ән”,
“би”, “бақсы”, “жыр”, “домбыра”, “күй”, “қобыз”, “сыбызғы”, “толғау” сөздерінің
этимологиясын ашу арқылы қазақ музыка мәдениетінің тарихы ертеден басталатынын
көрсетті. Жұбанов тек ғылыммен ғана шұғылданып қоймай, Қазақстанның Оқу-ағарту
халық комиссариаты жанындағы әдістеме, бағдарлама, оқулықтар секторының
меңгерушісі міндетін атқара жүріп, бар ынта-жігерін аз уақыттың ішінде қазақ
мектептерін ғылыми негізде жазылған оқулықтармен қамтамасыз етуге жұмсады.
Мұғалімдердің білімін жетілдіру курстарында, семинарларында дәріс оқып,
ақыл-кеңес беріп отырды. Ол қазақ тіл білімі мамандарын баулып, тәрбиелеуде де
мол еңбек сіңірді. Республикадағы көрнекті тіл мамандары М.Балақаев, Ғ.Мұсабаев,
А.Ысқақов, Ә.Шәріпов, Т.Қордабаев, т.б. өздерін Жұбановтың шәкіртіміз деп
санады. Жұбанов республикамыздың саяси-әлеуметтік өміріне де белсене қатысты.
1935 жылғы Қазақстанның мәдениет қызметкерлері съезін ұйымдастыру комитетінің
төрағасы, 1935 жылдан Қазақстан КСР ОАК-нің мүшесі болды. 1937 жылы жалған саяси
айыппен тұтқындалып, ату жазасына кесілді. 1957 жылы 3 қазанда КСРО Жоғарғы Соты
Әскери алқасының шешімімен ақталды. Ақтөбе мемлекеттік университетіне, осы
қаладағы бір көшеге Жұбанов есімі берілген.

Қазақ КСР ҒА Халыққа білім беру министрлігі Абай атындағы Қазақ педагогика
институтында өткен ғылыми конференция

А. Байтұрсынұлы атындағы Тіл білімі институтында өткен республикалық
ғылыми-теориялық конференция

1999 Абай атындағы Алматы мемлекеттік университетінде өткен ғылыми-теориялық
конференция

1999 Қазақстан Республикасы Мәдениет, ақпарат және қоғамдық келісім министрлігі
Тілдерді дамыту департаментінде өткен ғылыми-тәжірибелік конференция

1999 А. Байтұрсынұлы атындағы Тіл білімі институтында өткен ғылыми-теориялық
семинар

2002 Қ. Жұбанов атындағы Ақтөбе мемлекеттік университетінде өткен Республикалық
ғылыми-теориялық конференция

Ақтөбе мемлекеттік педагогикалық институтында өткен Республикалық
ғылыми-теориялық конференция

2004 Абай атындағы Қазақ Ұлттық педагогикалық университетінде өткен
Республикалық ғылыми-практикалық конференция

2005 Ақтөбе мемлекеттік педагогикалық институтында өткен Халықаралық
ғылыми-теориялық конференция

А. Байтұрсынұлы атындағы Тіл білімі институтында өткен халықаралық
ғылыми-теориялық конференция

2009 Қ.Жұбанов атындағы Ақтөбе мемлекеттік университетінде өткен халықаралық
ғылыми конференция материалдары

2009 Абай атындағы Қазақ ұлттық педагогикалық университетінде өткен
республикалық ғылыми-практикалық конференция

Ақтөбе губерниясы, Темір уезі (қазіргі Мұғаджар ауданы) 9-шы ауыл, Ақжар деген
жерде 1899 жылы желтоқсанның 19 күні дүниеге келген. Бастапқы білімін әкесі
ашқан ауыл мектебінен алып, әрі қарай сол маңдағы Оспан ишанның мешітінде 3-4
жыл оқиды. Келесі бірнеше жыл жергілікті ауыл мектебінде өтеді. 1914-1916
жылдары Орынбор қаласындағы «Хұсайния» медресесінде оқуын жалғастырады,
1916-1917 жылдарда Жұрынның 2 кластық орыс мектебінің бірден 4-5 класына түсіп,
оны үздік аяқтайды. Ал 1917-1918 жылдары Күйік қаладағы (Елек) екі кластық орыс
училищесінің соңғы курсына қабылданып, орысша білімін жалғастырады.

1928 жылы Ленинградтың шығыс тілдері институтын (экстерн ретінде) бітіріп,
жоғарғы білімге ие болады. 1929-1932 жылдары Ленинградта аспирантурада оқиды: –
02.1929-09.1930 (1,5 жыл) шығыс тілдері институтында түрік тілдері мамандығы
бойынша; – 10.1930-09.1932 (2 жыл) КСРО Ғылым Академиясында (жалпы тіл білімі
бойынша). Анкетада өзінің көрсетуі бойынша мына тілдерді білген: неміс, араб,
парсы, түрік, моңғол, чуваш, коми, грузин, түркі тілдері.



https://kk.wikipedia.org/wiki/%D0%90%D1%81%D1%82%D0%B0%D0%BD%D0%B0

Астана — Қазақстан Республикасының елордасы. Астанада 880 191 адам тұрады (1
мамыр 2016). Қазір қаланың аумағы 710 км2 алып жатыр. Қала Қазақстанның орталық
бөлігінің солтүстігінде Ақмола облысында, Есіл өзенінің алабындағы өзен маңы
жазықтығында орналасқан.

Астана қаласының Бас жоспары — Астана қаласының тіршілік-тынысының қолайлы
ортасын құру және оны орнықты дамыту, экологиялық қауіпсіздікті, табиғат пен
мәдени мұраларды сақтау мақсатында жасалған қала құрылысының жоспары. Бұл жоба
Қазақстанның президенті Нұрсұлтан Назарбаевтың қолдауымен іске асып жатыр.

Бүгінгі заман қаласы-өзін қоршаған экономикалық кеңістікпен және табиғи ортамен
алуан түрлі экономикалық - географиялық қарым-қатынастағы, демографиялық жолмен
қалыптасатын , әлеуметтік - экономикалық күрделі жаратылыс. Антропоэкологиялық
тұрғыдан алғанда - ол, ең алдымен, адам өз қолымен жасаған ортада оның тығыз
қауымдастығы. Әлеуметтік-техникалық прогрестің көптеген белгілері осы "қала"
ұғымымен астатыс жатыр , алайда қалаға шоғырланған өркениет адам баласына тек
игілік сыйлай бермейді. Техногенді қалалық орта адамның әлеуметтік басты сапасы-
оның денсаулығына зор әсерін тигізеді. Қарқынды қала құрылысы , соған орай
тұрғындар санының артуы жылу мен су қорына, көлік пен коммуналдық инфрақұрылымға
деген сұранысты үдете түседі, осыдан келіп ауаны ластанудан тазарту, өндірістік
және тұрмыстық қалдықтарды жиыстырып отырудың жүйелі жолын қарастыру мәселері
туындайды. Табиғи ортаның басты көздері -су, ауа, жер атаулы, қалың көпірдің
қолданысына түсіп, үлкен өзгеріске ұшырайды. Мұндағы басты мәселе , ауа мен су
көзінің қашанда жаңарып , тазарып отыруы, табиғатты қоқысқа толтыратын
қалдықтардың мөлшерін мүлде азайту ғана қала өмірін жақсартуға мүмкіндік
әкеледі. Қаланың топырақ жамылғысы да ерекше күтімді қажет етеді. ҚР Үкіметінің
1999 жылғы 8 сәуіріндегі №381 қаулысымен Астана қаласының болашақтағы дамуы
ескеріліп, қала маңы аумағын қарқынды игеру жағдайына орай аумаққа Целиноград,
Шортанды және Ақмола облысының Аршалы ауданы жерінің бір бөлігі және Вячеслав
бөген іаймағы енгізілді. Астана қаласының аумағ ыҚР Үкіметінің 2000 жылдың 8
тамызындағы №432 жарғысымен Промышленный , Железнодорожный, Көктал,
Интернационал, Мичурин кенттері мен Күйгенжар, Пригородный, Тельман атындағ
ыауылдардың және Цилиноград пен Шортанды аудандары жерінің бөлігін қосу есебінен
ұлғайтылды. Бүгінде Астана -71014 га (1998 ж. -25,8 мың га болған) аумақты алып
жатқан ірі мегополис, соның ішінде Алматы ауданы- 46257 га; Сарыарқа ауданы
24757 га аумақты қамтиды. Тұрғынының саны 2007 ж. 574,4 мың адамнан асты.
Бүгінгі таңда Астана - мемлекет басшысы Н.Ә.Назарбаевтың сөзімен айтқанда, ол
жаңаны кейіптейтін , Қазақстанның динамикалық дамып келе жатқан жаңаруының,
біздің тәуелсіз республикамыздың нышаны. Статистикалық деректер бойынша
Астананың аймақтық жалп ыөнімі (АЖӨ) 2007 ж. 830,7 млрд теңгені құрады. Елдің
жалпы ішкі өнімінің 10% Астана қаласының үлесіне тиесілі.

Астана қаласы қуаң аймақта орналасқан, негізгі су қоры өзен және жерасты су
көздерінен құралады. Бастауын Нияз таулары бұлақтарынан алып, қысқы қар, жазғы
жауын суымен толысып отыратын Есіл өзені қаланың негізгі су артериясы болып
табылады. Есілдің қаладан ағып өтетін тұсынан шағын екі өзен Сарыбұлақ пен
Ақбұлақ келіп құяды. Қаланы 25-30 км төңіректе шағын өзен-көлдер қоршап жатыр.
Олардың кейбіреуі тұщы, кейбіреуі кермек сулы болып келеді. Негізгілері:
Сасықкөл, Жоламан, Тышқанкөл, Танакөл, Жылтыркөл, Тазкөл, Қайнарлы, Тағанкөл,
Майбалық, Бұзықты, Жалаңаш , Шенет, Ағанас, т.б. Есіл өзенінің арналы ағысының
ұзақтығы 562 км, су жиналу алабы 48 100 шаршы км. Оның Қазақстанды көктеп өтетін
ұзындығы- 1 100 км, ал жалпы ұзындығы -2450 км. Есіл Ресейдің Тюмень және Омбы
облыстары арқылы ағып өтетін Ертіс өзеніне барып құяды. Есіл көктемгі қар суымен
толысқан шақта ағысын үдетеді. Негізінен баяу ағысты. Қаланы сумен қамтамасыз
ететін негізгі өзен болғандықтан, Есілге "Ертіс-Қарағанды" каналынан арна тарту
жүзеге асырылды. Есіл баяу ағысты болғандықтан, оның табаны тереңде жатыр. Оның
қала аумағындағы су жиналу алқабы 7400 шаршы км, бұған Вячеслав бөгені
ауқымындағы 5310 шаршы км су жиналу алқабы қосылады. Есілге Мойылды, Тентек,
Қарасу, Сарыбұлақ, Ақбұлақ өзендері келіп құяды, сонымен бірге су таратқыш канал
арқылы Майбалық өзенімен жалғасып жатыр. Өзенде ақбалық, нәлім, мөңке, аққайран,
сазан, шортан, көксерке, алабұға мекендейді. Бұрыннан қоныс тепкен қала бөлігі
Есіл өзенінің солтүстігінде, оң жағалауға, темір жол магистралінен оңтүстікке
қаарй етек жая орналасқан. Қала аумағының негізгі бөлігі, Есілдің Ақбұлақ және
Сарыбұлақ тармақтарына келіп тұйықталады. Есіл өзенінің алабында үш ірі бөген
бар. Олар: Вячеслав (пайдалану көлемі-375,4 млн текше м), Сергеев (пайдалану
көлемі-635,0 млн текше м) және Птропавл (пайдалану көлемі -16,1 млн текше м)
бөгендері. Алғашқы екеуі судың жиналуын ұзақ мерзім бойына реттеуге арналған ,
сонымен қатар кешендік бағытта жұмыс атқарып, 3 топтық су құбырлары арқылы
Астана қаласын және ауылдық елді мекендерді сумен қамтамасыз етеді. Петропавл
бөгенінің аумағы шағын, маусымдық су жинауды жартылай ғана реттеуге арналған.
Қаланы тұрмыстық ауызсумен қамтамасыз етудің негізгі көзі-Вячеслав бөгені, оның
жылдық су шығымы 67,2 млн текше м (жобадағы сыйымдылығы 410,9 млн текше м).
Сарыбұлақ солтүстіктен оңтүстік бағытта қаланың батыс бөлігі арқылы ағып өтеді.
Оның аңғарының 8,5 км-дейі (ені 20-50 м) қыщ комбинантынан ӨМК-ға дейінгі
аралықты қамтиды. Бұлақтың 5,8 км бөлігі қаланың жеке меншік үйлер мен көп
қабатты үйлер салынған өңірі арқылы өтеді. Өнеркәсіп құрылыстарын бойлай өтетін
тұсы -3,3 км (ЖЭО-1-дің күлтөкпесінен темір жол қиылысына дейін), одан әрі 2,5
км селитебті өңірмен өтіп, Тілендиев даңғылынан 1,8 аралықпен Есілге ұласады.
Бұлақтың саға тұсын айтпағанда, қала арқылы өтетін арнасын шылау басып, қамыс
өсіп кеткен, кей тұстары үзіліп қалады. Ақбұлақ қаланың оңтүстік-шығыс бөлігімен
өтеді, оның табанына маусым аралығында ғана су жиналады, су жиналатын тұсы
ЖЭО-ның 2- нің маңы. Ақбұлақтың Абылай хан даңғылынан Есіл өзеніне барып құятын
аралықтағы жағалауы қайта қалпына келтіріліп, абаттандырылды. Қаланы тұрмыстық
ауызсумен қамтамасыз етудің тағы бір жолы- жерасты су көздерін пайдалану. Ол
жерасты жаңа су көздерін іздестіру-барлау және бұрыннан белгілі су көздері
мүмкіндіктерін жаңа талап тұрғысынан бағалау арқылы жүзеге асып отыр. Мұндай
жерасты су көздеріне :Ақмола су көзі кені (ол солтүстік-батыс жүлге (қаланың
солтүстігіне қарай 5-15 км) және шығыс жүлгеден (қала іргесіне, ішінара Есіл
өзені аңғарына таяу) тұрады) , Есіл су көзі кені (қаланың оңтүстігіне қарай
0,5-10,0 км); Рожденственский су көзі кені (Нұра өзені аллювийлік шөгінді
қыртысындағы жер асты суының жалпы пайдаға асу қоры 36,2 мың текше м/ тәуліті
құрайды) жатады.

Осы тенденция сақталса қала халқының саны бірнеше жылда миллионға жетеді.
Қазақстанның Алматы қаласынан кейінгі тағы бір миллионер қаласы тіркеледі.
2009-жылдың көрсеткіштерінде Астана қаласының миграциялық сальдосы 31 908 адамды
құрады – бұл республикадағы ең жоғарғы көрсеткіш.

Астана 1830 ж. Есіл өзенінің жағасында орыс әскерлері негізін қалаған бекіністен
бастау алады.

1862 ж. Ақмола қала мәртебесін алды. 1962 ж. қалаға Целиноград атауы берілді.
1997 ж. егемен Қазақстанның Президенті Н. Назарбаев Жарлығымен елорданы
Алматыдан Ақмолаға көшіру туралы шешім қабылдады. 1998 ж. 6 мамыр жаңа елорданың
атау Астана болып өзгертілді. 1998 ж. 10 шілде Қазақстанның жаңа елордасы —
Астананың халықаралық тұсауы кесілді. 1998 ж. ЮНЕСКО-ның шешімі бойынша Астана
қаласына «Бейбітшілік қаласы» жоғары атағы беріліп, медальмен марапатталды. Бұл
атақ қысқа мерзім ішінде әлеуметтік-экономикалық, саяси және мәдени дамуда
неғұрлым әсерлі әрі қуатты өсуге, тұрақты этникааралық қатынасты орнықтыруға қол
жеткізе алған ғаламшардың жас қалаларына беріледі. Бразилияда өткізілген бұл
конкурста Астана барлық өлшемдер бойынша әлемнің әр түрлі елдерінің он екі
қаласын басып озды.

Мәслихат жалпыға бірдей тең және тікелей сайлау құқығының негізінде құпия сайлау
арқылы қала халқымен 4 жылдық мерзімге сайланады. Астана қаласы мәслихатының
құрамына бір мандаттық аймақ бойынша сайланған 25 депутат кіреді. Депутаттар
арасынан сайланып, өз қызметтерін босатылған негізде атқаратын қалалық мәслихат
хатшысы мен тексеру комиссиясының төрағасынан басқа қалалық мәслихат депутаттары
өз қызметтерін босатылмаған негізде атқарады.

Астана өте серпінді дамуда. Елорда көшірілген кезден бастап қала экономикасына
салынған инвестиция көлемі 3,5 миллиард доллардан асты. 2007 жылға дейін
Астананың құрылысына 238,6 миллиард теңге көлемінде қаражат жұмсау жоспарлануда.

Астананың ойдағыдай дамып келе жатқанының белгілерін оның халқының жедел өсуінен
байқауға болады. Елорданы көшіру жарияланған жылы мұнда небәрі 225 мың адам
тұратын. 2004 жылы елорда тұрғындарының саны екі есе өсіп, жарты миллионнан асып
кетті.

1998 жылы Астана еркін экономикалық аймақтың WEPSA халықаралық қауымдастығына
кірді. Әлемнің 15 қаласы Қазақстан елордасының бауырлас қалалары болып табылады,
олардың арасында Мәскеу, Берлин, Варшава, Минск, Киев, Анкара, Бангкок және
басқалары бар.

2005 жылдың басынан бері барлығы 15 нысан тіркелді, оның ішінде 3 әкімшілік
ғимарат, әлеуметтік мақсаттағы 4 нысан, 4 тұрғын үй, 4 инженерлік, көлік
инфрақұрылымдары бар.

Сенат мен Үкіметтің әкімшілік ғимараттары, «Тұлпар» тұрғын үй кешенінің құрылысы
аяқталып келеді. Дипломатиялық қалашық, цирк ғимараты, «Сол жағалау — Абылай хан
даңғылы тас жолы мен Есіл арқылы көпірдің» құрылысы жалғасуда.

Есілдің сол жағалауын әкімшілік орталыққа айналдыру мақсатында құрылған «Астана
— жаңа қала» экономикалық аймағында 141 нысан салынып жатыр. 2010 жылға дейін
мұнда тағы 150 ғимарат бой көтеруі тиіс. Бұл құрылыс жұмыстары үшін 240 миллиард
теңге қаржы жұмсалмақ. Арнайы экномикалық аймақ Елбасы жарлығымен жаңа Астана
құрылысын қарқынды дамытуға қолайлы жағдай жасау үшін құрылған-ды. Ол үшін
Есілдің сол жағалауынан мың жарым гектар жер бөлінді. 2002-2007 жылдарға
арналған арнайы бағдарлама жасалып, оған 240 миллиард теңге инвестиция тарту
көзделді. Қазір құрылыс жұмыстарына 162 миллиард теңге құйылып, жаңа ғимараттар
бой көтерді. Аймақ құрылған осы 3-4 жылдың өзінде 141 нысан тіркелсе, оның 49-ы
толықтай салынып бітіп, пайдалануға берілді. Сондай-ақ 2005 жылдың соңына дейін
тағы 30 нысан іске қосылмақ.

Қаланың дәл жүрегінде орналасқан Бәйтерек мұнарасы жағаласындағы паркқа ұқсас
ашық аланында ұдайы арнайы мерекелер өткізіліп отырады. 2010 жылы осы жерде
Әкімшіліктің шақырумен Берлин қаласынан келген Аюлар достастығы көрмесінің
таныстыру мерекесі өткізіле алынды. Осы көрмеде дүниенің 125 елінен 125
өнерпаздар жасап шығарған 125 көркемөнер уникаттары, бірбірімен татулықпен тыныш
тұрып тұрған түрінде, көрсетілді.

Соңғы жылдары қалада мәдени-ағарту мекемелері желісі едәуір көбейді. 3 театр, 23
кітапхана, 5 мұражай, 1 клуб мекемесі, 2 кинотеатр, Мемлекеттік филармония, 2
сарай, 3 балалар музыка мектебі, өнер мектебі, көркемөнер мектебі жұмыс істейді.

Әлеуметтік қорғау саласында жүргізілген жұмыс кедейлік шегінен төмен өмір сүріп
жатқан халықтың, сондай-ақ халықтың әлеуметтік осал жіктерінің өмір сүру
деңгейін жақсартуға бағытталды. Астанада 2005 жылғы желтоқсанда орта есеппен жан
басына шаққандағы ең төменгі күнкөріс шамасы 6,2 мың теңгені құрады. Кірісі
кедейлік шегімен бірдей немесе одан төмен тұрмысы төмен азаматтардың саны 2006
жылдың 1 қаңтарына 2,9 мың адамды құрады, бұл 2000 жылмен салыстырғанда 4,2 есе
кем.

Қалада 11 жоғары оқу орны (оның 8-і жеке меншік), 22 колледж жұмыс істейді.
Оқудың барлық түрлері бойынша жоғары оқу орындары мен колледж студенттерінің
жалпы саны 58,3 мың адам. Оқушылар саны 1,9 мың адам болатын небәрі 5
мемлекеттік кәсіптік мектеп бастауыш және орта кәсіптік даярлықты жүзеге
асырады. Астанада 54 мемлекеттік жалпы білім беретін мектеп, 2 дарынды балаларға
арналған қазақ-түрік лицей-интернаты, арнаулы түзету мектеп-интернаты,
ұйымдардың деректері бойынша жалпы саны 60,1 мың оқушысы бар кешкі мектеп жұмыс
істейді. Мектеп жасына дейінгі білім беру жүйесінде 11,2 мың баланы қамтыған 36
мектеп жасына дейінгі ұйым жұмыс істейді. Бес-алты жастағы балалардың мектеп
алды дайындығын ұйымдастыру үшін жағдайлар жасалған.

2005 жылы Астана қаласының тұрғындарына барлық мамандықтағы 3,6 мың дәрігер және
4,2 мың орта медицина қызметкерлері еңбек ететін, жергілікті басқару
органдарының қарамағындағы 32 мемлекеттік медицина ұйымы және 100-ден астам
мемлекеттік емес медицина ұйымдары қызмет көрсетті.



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD

Координаттар: 48°57′00″ с. е. 66°14′00″ ш. б.﻿ / ﻿48.95000° с. е.
66.23333° ш. б.﻿ / 48.95000; 66.23333 (G) (O) (Я)

Қазақстан ( Қазақстан [qɑzɑqˈstɑn]), толық атауы Қазақстан Республикасы
( Қазақстан Республикасы) — Шығыс Еуропа мен Орталық Азияда орналасқан мемлекет.
Бaтысында Еділдің төмeнгі ағысынан, шығысында Алтай тауларына дейін 3000 км-ге,
солтүстіктегі Батыс Сібір жазығынан, оңтүстіктегі Қызылқұм шөлі мен Тянь-Шань
тау жүйесіне 1 600 км-ге созылып жатыр. Қазақстан Каспий теңізі арқылы
Әзірбайжан, Иран елдеріне, Еділ өзені және Еділ-Дон каналы арқылы Азов және Қара
теңіздерге шыға алады. Мұхитқа тікелей шыға алмайтын мемлекеттердің ішінде
Қазақстан - ең үлкені.

Қазақстан бес мемлекетпен шекаралас, соның ішінде әлемдегі құрлықтағы ең ұзақ
шекара солтүстігінде Ресеймен — 6 467 км құрайды. Оңтүстігінде — Түрікменстан —
380 км, Өзбекстан — 2 300 км және Қырғызстан — 980 км, ал шығысында — Қытаймен —
1 460 км шектеседі. Жалпы құрлық шекарасының ұзындығы — 13392,6 км. Батыста
Каспий теңізімен, оңтүстік батыста Арал теңізімен шайылады.

2017 жылдың 1 қаңтарға елдегі тұрғындар саны - 17 926 500 адам бұл әлем бойынша
64-орын. Жер көлемі жағынан әлем елдерінің ішінде 9-орын алады (2 724 900 км²).

Елдің астанасы - Астана қаласы. Мемлекеттік тілі - қазақ тілі. Ресми тілі - орыс
тілі.

Қазақстанның ұлттық құрамы aлуан түрлі. Хaлықтың үлкен бөлігін қазақтар құрайды,
пайыздық үлесі - 66,01%, орыстар - 21,05%, өзбектер - 3,07%, украиндар - 1,7%,
ұйғырлар - 1,44%, татарлар - 1,17%, басқа халықтар - 5,56%. Халықтың 70 пайызын
мұсылмандар құрайды, проваславты христиандар - 26%, қалғаны басқа дін өкілдері.

Экономикалық көрсeткіштері бойынша дамушы экономика ретінде қарастырылады. Елдің
жалпы ішкі өнімі ЖІӨ (номинал) = $225.619 млрд (2014). Экономиканың негізгі
бағыты отын-энергетика саласындағы шикізат өндіру, ауылшаруашылығы (егіншілік).
Елдің негізгі валютасы - теңге.

1991 жылдың 16 желтоқсан күні КСРО-ның ыдырауына байланысты өз егемендігін
жариялады және халықаралық қауымдастық тарапынан тәуелсіз мемлекет ретінде
мойындалды. 1992 жылдың 2 наурызынан бастап БҰҰ-ның толыққанды мүшесі. Сонымен
қатар Еуропадағы қауіпсіздік және ынтымақтастық ұйымына, Ұжымдық қауіпсіздік
келісімі ұйымына, Шанхай Ынтымақтастық Ұйымына және Еуразиялық Экономикалық
Қауымдастығы сияқты басқа да бірнеше халықаралық ұйымдардың құрамына кіреді.

Қазақстан сөзі Қазақ және Стан сөздерінен құралған, яғни Қазақ елі деген мағына
береді. Соңғы кездері халық арасында Қазақ елі, Ұлы дала елі және Қазақия деген
атаулар қолданылуда.

Қазіргі Қазақстан жерін ежелгі адамзат баласы бұдан 1 миллиондай жыл бұрын мекен
еткен. Қола дәуірінде Сібірдің, Жайық өңірінің, Қазақстан мен Орта Азияның
ұлан-ғайыр далаларын тегі және тарихи тағдырларының ортақтығы жағынан туыс
тайпалар мекендеді. Бұл тайпалар өзінше бір үлгідегі жарқын мәдениет қалдырды.
Мұны ғылымда Андрон мәдениеті деп атайды. Ерте темір ғасыры дәуірінде (біздің
заманымыздан бұрынғы I мыңжылдық ортасы) Қазақстанда тайпалық одақтар
қалыптасты. Қазақстанның оңтүстік, шығыс және орталық аудандарын мекендеген
тайпалар сақ тайпалар одағына, ал батыс, солтүстік аудандарындағы тайпалар
савроматтар тайпалық бірлестігіне бірікті. Біздің заманымыздан бұрынғы 3-ғасырда
Қазақстан жерінде кейбір тайпалар өз мемлекетін құрып, алыс-жақын елдермен саяси
қарым-қатынастарға түсті. Олардың алғашқылары сюнну (ғұндар) болатын.
Зерттеушілер ғұндарды түріктердің арғы ата-бабалары деп есептейді. Бұл
бірлестікті Мөде басқарған кезде ғұндар бүкіл әлемге танылды. Ғұндардың батысқа
жорығы “Халықтардың ұлы қоныс аударуына” түрткі болды. Жетісуда ежелгі
тиграхауда сақтарының жерін мұра етіп алған усундер (үйсіндер) біздің
заманымыздан бұрынғы 160 ж. шамасында Іле алқабында өз мемлекетін құрды. Олар
Қаңлы мемлекетімен шектесті. Бұл тайпалар құрған мемлекеттер Қытай, Парфия, Рим
және Кушан империясы сияқты елдермен саяси, экономикалық және мәдени байланыс
орнатқан.

VI ғасырдың басында бүгінгі қазақ жерінде аса күрделі бетбұрыстар болған.
Алтай-Сібір, Моңғолия жерінде түрік тайпаларының үстем тап өкілдері бірігіп,
әскер күшіне сүйенген Түрік қағанаты атты ерте феодалдық мемлекет құрды. Олардың
жері шығыс Кореядан бастап, Орта Азияның жерінде қамтылған. Қазақстанда бұл
қағандықтың құрамына кірген.

Бұл мемлекет туралы жазба деректер түрік тайпаларының өз тілінде жазылған «Үлкен
күлтегін», «Таныкөк» құлпытастарындағы жазуларынан белгілі. Махмұд Қашқари,
Рашид-ад-диннің тарихи жазбаларынан көптеген құнды деректер алуға болады.
Византия, Қытай тарихшылары да мол мәлімет береді. Қазақстанның тарихында бұл
мерзім «Түрік дәуірі» (VI-XIII ғ.ғ.) деген атпен белгілі. Қазақ жерінде
көрсетілген мерзімде бірнеше феодалдық мемлекеттер өздерінің саяси-әкімшілік
биліктерін жүргізді.

Қазақстанда алғашқы қауымдық құрылыстан кейін V ғасырдан феодалдық қатынастар
орнай бастады (немісше феод- «жер», аль- «иесі», яғни жердің иесі деген ұғымды
береді.). Ортағасырлық тайпалардың арасында негізгі екі тап: феодалдық табы мен
шаруалар табы қалыптасады. Феодалдар мал мен жердің негізгі иесі болады.
Феодалдық қатынастардың орнауы Қазақстанның оңтүстігінде басқа өңірлерге
қарағанда жедел жүрді. Орта ғасырлардағы Қазақстан тарихының басты
ерекшеліктерінің бірі осы феодалдық-патриархаттық қатынастардың орнауы болды.

Орта ғасырларда қазіргі Қазақстан жерін Қарахан, Қарақытай, Оғыз, Қимақ
хандықтары өмір сүрді.

Қазақстанды Ресейдің отарлауы 1731 жылы Кіші Жүз ханы Әбілқайырдың Ресейге
қосылуынан басталды. Бұл процесс 130 жылдан аса уақытқа созылып, 19 ғасырдың 60
жылдарының ортасына қарай толық жүзеге асырылды. 1731 – 1860 жылдары Қазақстан
Ресейге, көбіне сөз жүзінде ғана бағынып, іс жүзінде ру, тайпа билеушілері
дербес саясат жүргізді. Патша өкіметі халық көтерілістерін аяусыз басып
отырғанымен, елдің ішкі істеріне (сот жүйесіне, ру аралық мәселелерге)
араласпады. Ел ішіндегі беделді адамдарға, ру басыларына жалақы тағайындап, әр
түрлі атақтар беріп, екінші жағынан әкімшілік реформалар жасап, көнбегендерін
жазалау арқылы өз билігін күшейтті.

1991 жылы 8 желтоқсанда РКФСР, Украина, Беларусь басшылары Минск қаласында
кесдесті (Беловеж келісімі). Талқыланған негізгі мәселелер - 1922 жылғы КСРО
құру туралы келісім шартты жою, Тәуелсіз Мемлекеттер Достастығын құру. Бас
қосуда осы мәселелер туралы құжаттарға қол қойылды. Бұл кездесуге Қазақстан
Президенті Н.Ә.Назарбаев та, басқа Орта азиялық республикалардың басшылары да
шақырылмады.

1991 жылы 13 желтоқсанда Қазақстан, Өзбекстан, Қырғызстан, Түркіменстан,
Тәжікстан басшылары Ашхабадта бас қосты. Орта Азия мемлекеттерінің басшылары
Минск (Беловеж келісімі) шешімін қолдайтындықтарын білдірді. 1991 жылы 20
желтоқсанда Қазақстан, Қырғызстан, Өзбекстан, Тәжікстан, Түркіменстан, РКФСР,
Украина, Белорусь, Армения, Молдова Алматыда бас қосты. Оған Грузия бақылаушы
есебінде ғана қатысты.

1991 жылы 21 желтоқсанда аталған 11 республиканың басшылары КСРО-ны ыдыратып,
ТМД-ны құру туралы келісімге қол қойды.

Кеңестік жүйенің құрсауынан босап шыққан республикалар «кеңестік», «социалистік»
деген атаулардан бас тарта бастады. 1991 жылғы желтоқсанның 10-ы Республика
Жоғарғы Кеңесінің сессиясында Қазақ Кеңестік Социалистік Республикасының атауын
Қазақстан Республикасы деп өзгертті.

Алматы кездесуі кезінде келісілген мәселелердің аса бір маңыздысы - ядролық
қаруға қатысты бірлескен шара жөніндегі келіссөз еді. Оған қолдарында ядролық
қаруы бар мемлекет есебінде Белорусь, Қазақстан, Ресей Федерациясы және Украина
республикаcының басшылары қол қойды. Мемлекеттер келісімі бойынша - қатысушылар
ядролық мәселе жөніндегі саясатты бірлесе жасап, Тәуелсіз Елдер Достастығына
енетін барлық республиқалардың ұжымдық қауіпсіздігін қамтамасыз етуге тиісті
болды.

КСРО-ның ыдырау процессін тездеткен 1991 жылғы тамыз бүлігі 1991 жылдың қазанына
қарай көптеген республикалардың өз тәуелсіздігін жариялауына септігін тигізді.
1991 жылы 16 желтоқсанда Республиканың Жоғарғы Қеңесінің жетінші сессиясында
« Қазақстан Республикасының Мемлекеттік тәуелсіздігі туралы» Заң қабылданды. Осы
күні Қазақстан өз тәуелсіздігін жариялады. Сонымен, 1991 жылғы 16 желтоқсан
Республиканың тәуесіздік алған күні.

Республика Еуразия құрлығының орталығында барлық мұхиттардан бірдей қашықтықта
орналасқан. Республика батысында Еділ өзені алабынан шығысында Алтай тауы
шыңдарына дейін 3 мың км дейін, солтүстіктегі Батыс Сібір жазығынан (Солтүстік
Қазақстан жазығы) оңтүстігінде Қызылқұм шөлі мен Тянь-Шань тау жүйесіне 1600
км-ге дейін созылып жатыр. Қиыр солтүстік нүктесі (55 26 с.е.) Шығыс Еуропа
жазығының орталық бөлігі мен Британия аралдарының оңтүстігіне, ал оңтүстік
нүктесі (40 56 с.е.) Кавказ сырты мен Оңтүстік Еуропаның Жерорта теңізі
өңіріндегі елдердің ендігіне сәйкес келеді. Қазақстан қоңыржай белдеудің орта
және оңтүстік ендіктерінде орналасқан. Географиялық орнына қарай орманды дала,
дала, шөлейт және шөл зоналары қалыптасқан. Елдің батыс шеті (46 27 ш.б.) Эльтон
және Басқұншақ көлдері маңына, ал шығыс нүктесі (87 20 ш.б.)Бұқтырма өзенінің
бастауына тұспа тұс келеді.

Аумағының 10%-ы биік таулы өңірлер, қалған бөлігі ойпат, жазық, үстірт, қырат
жерлер. Қазақстанның ең биік жері – Хантәңірі шыңы (6995 м, қар құрсауымен қосып
есептесе 7010 м). Ол Тянь-Шань тау жүйесінде орналасқан. Каспий теңізінің шығыс
жағалауында елдің ең ойпат жері Қарақия ойысы теңіз деңгейінен 132 м төменде
орналасқан.

Қазақстан Республикасы — унитарлы мемлекет. Әкішілік құрылымы бойынша құрамына
14 облыс, 86 қала, соның ішінде 3 республикалық маңызы бар қалалар (Астана,
Алматы, Байқоныр), 168 аудан, 174 ауылдық округ кіреді.

Қазақстан — 1995 жылғы 30 тамыздағы респ. референдумда қабылданған Конституция
бойынша – өзін демократиялы, зайырлы, құқықты және әлеуметті мемлекет ретінде
орнықтырды. Қазақстан Республикасы – президенттік басқару формасындағы біртұтас
мемлекет. Республиканың ең жоғ. өкілді органы – Парламент. Ол республиканың заң
шығару құзіретін жүзеге асырады.

Парламент тұрақты жұмыс істейтін екі Палатадан: Сенаттан және Мәжілістен тұрады.
Сенатқа әр облыстан және респ. маңызы бар 2 қаладан екі адамнан сайланады.
Сенаттың 15 депутатын Парламент өкілеттігі мерзіміне Республика Президенті
тағайындайды. Мәжіліс республиканың әкімш.-аумақтық бөлінісі ескеріле отырып
құрылған, сайлаушылар саны шамамен тең болатын бір мандатты аумақтық сайлау
округтары бойынша сайланатын алпыс жеті депутаттан және партиялық тізім бойынша
сайланатын 10 депутаттан тұрады.

Президент Үкіметті Конституцияда белгіленген тәртіппен құрады. Тағайындалғаннан
кейінгі он күн мерзім ішінде Премьер-Министр Үкіметтің құрылымы мен құрамы
туралы республика Президентіне ұсыныс енгізеді. Қазақстан Республикасының
Конституциялық Кеңесі жеті мүшеден тұрады, олардың өкілеттігі алты жылға
созылады. Конституциялық Кеңестің төрағасын республика Президенті тағайындайды.

Қазақстан Республикасында сот төрелігін тек сот қана жүзеге асырады. Ол заңмен
құрылған Қазақстан Республикасының Жоғ. Соты және республиканың жергілікті
соттары болады. Жергілікті мемл. басқаруды тиісті аумақтағы істің жай-күйіне
жауапты жергілікті өкілдік (мәслихат) және атқарушы органдар (әкімдік) жүзеге
асырады.

Қазақстанның қазіргі жер бедері палеогеографиялық дамудың талай ұзақ
кезеңдерінен кейін, теңіздік және континенттік жағдайлардың алмасып отыруынан,
климаттың үнемі өзгеріске ұшырауынан және тектоник. қозғалыстардың нәтижесінде
қалыптасқан. Республиканың орт. бөлігінде болған варийлік (герциндік) тау
жүйелері жоғ. палеозойдан бастап қарқынды континенттік мүжілуге ұшырау
салдарынан, қалдық қырқалы денудациялық жазықтар мен аласа тауларға айналды. Тек
қана Торғай қолаты мен республиканың солт.-шығыс бөлігін кайнозойдың мореналық
алаптарының жекелеген шығанақтары, ал оңт.-батыс бөлігін тұтасымен бор және
неогендік теңіз басып жатты. Төрттік кезеңде ғана Маңғыстау түбегі мен оған
жапсарлас аудандар климаты қуаң жазық құрлыққа айналды. Қазақстанның
оңт.-шығысында неоген-төрттік кезеңде түзілген биік таулы аймақтың қалыптасу
процесі бүгінге дейін созылуда. Оған жер қыртысының осы аймақтағы қозғалыстары
мен сілкінулері дәлел. Таулы өңірді табиғат тарихында 3 рет мұз басқан, соның
салдарынан мұнда қар, мұздықтық аңғарлар, мореналық жыныстар ұшырайды.

Қазақстан Шығыс Еуропа платформасының оңт.-шығыс шетін (Каспий маңы
синеклизасын) және Орал-Моңғол қатпарлы белдеуінің батыс бөлігін алып жатыр.
Қатпарлы белдеу өзінің оңт.-батысында Тұран ойпатына (тақтасына) жалғасады.

Қазақстанның климаты шұғыл континентті. Климаттың континенттігі оның өзіндік
ерекшеліктерінен көрінеді. Оларға: қыс пен жаз температурасының үлкен
айырмашылықта болуы, ауаның құрғақтығы, республиканың көп жерінде атмосфералық
жауын-шашынның әркелкі түсуі, қыстың солтүстікте ұзақ әрі аязды, оңтүстікте
қысқа әрі жұмсақ болуы жатады.

Қазақстан өзі орналасқан географиялық ендігі бойынша климаты ылғалды
субтропикалы Жерорта теңізі елдеріне және қоңыржай континентті орталық Еуропаға
сәйкес келеді. Бірақ еліміз орасан зор Еуразия құрлығының ортасында
орналасқандықтан климатының шұғыл континенттігімен ерекше. Өйткені Дүниежүзілік
мұхиттардан мыңдаған километр қашық жатқандықтан олардың климат жұмсартарлық
әсері өте аз.

Қазақстан коңыржай климаттық белдеудің оңтүстігінде жатыр, сондықтан жылдың төрт
мезгілі (жаз, күз, қыс, көктем) айқын білінеді. Қыста Сібірдің қатты суығы
келеді. Жазда Орта Азияның жылы, тіпті ыстық ауасының әсері жақсы байқалады. Жыл
мезгілдерінің арасындағы температуралық айырмашылықтар климаттың континенттігін
арттырады.

Кең байтақ Қазақстан жерінде оның географиялық орнына (яғни атмосфералық
ылғалдықтың негізгі көзі – мұхиттардан тым шалғай орналасуына) және жер бедеріне
байланысты қуаң континенттік климат қалыптасқан. Басқа кез келген аумақты
аймақтар сияқты республика климатына да радиациялық және циркуляциялық факторлар
кешені ерекше әсер етеді.

Радиация. Қазақстан аумағы үстінде бүкіл жыл бойы жоғары қысымды ауа қабаты
үстемдік етеді, ал оған көршілес аймақтарға (солт., батыс және оңт.) төм.
қысымды қабаттар тән келеді. Жалпы республика аумағының көп бөлігінде
антициклондық ауа райы басым. Сондықтан мұнда шұғылалы ашық күндер ұзақт. жылына
солт-тен оңт-ке қарай 2000 сағ-тан 3000 сағ-қа дейін артып отырады. Жылына
солт-те 120, оңт-те 260 күн ұдайы ашық болады, бұлтты күндер саны тиісінше 60
күннен 10 күнге дейін (Балқаш ойысында) кемиді. Міне, осылардың нәтижесінде
жиынтық радиация мөлшері де солт-тен оңт-ке қарай 4200-ден 5500 МДж/м2-ге дейін
біртіндеп артады. Сол сияқты төсеніш беттің (жер бетінің) сәуле қайтару
қабілетіне байланысты сіңірілетін радиация мөлшері де оңтүстікке қарай
бірқалыпты көбейеді. Сәуле қайтару қабілетін қыста тұрақты қар жамылғысы
қалыптасқанда ең жоғары шегі 70 – 80%-ға жетіп, жазда көп жерде 20 – 30%-ке
дейін төмендейді. Радиацияның жылдық тиімді сәулелену мәні солтүстікте 1500-ден
оңтүстікте 2100 МДж/м2-ге дейін өзгереді. Теріс мәнді радиациялық баланстың
маусымдық ұзақт. солт-те 3,5 – 4,5 ай (қараша – наурыз), оңтүстікте – 1 ай.

Қазақстанның жер үсті суларының ресурсы сулылығы бойынша орташа жылдық көлемі
100,5 км3; соның ішінде не бары 56,5 км3-і ғана республика аумағында
қалыптасады, қалған көлемі Орта Азия мемлекеттерінен, Ресей Федерациясынан және
Қытай Халық Республикасынан келетін өзен суларынан құралады. Өзен су ағынының
көлемі бойынша Қазақстан планетаның сумен ең аз қамтылған елдерінің қатарына
жатады. Қажетті су тұтыну көл. 54,5 км3-ді құрайды, мұның сулылығы бойынша
орташа жылдық бағаммен шаруашылыққа пайдаланылу мүмкіндігі 46,0 км3-ден аспайды.
Су тапшы жылдары су ресурстарының көл. 58 км3-ге дейін, ал пайдаланылатын су
тиісінше 26 км3-ге дейін төмендейді. Тұщы жер асты су қоры 15,1 км3-ді құрайды,
оны пайдалану деңгейі 11,3% немесе 1,7 км3. Қайтымды сулардың көл. 4 км3, су
көздеріне қайта құйылған су 2 км3-ден аспайды, қалған ағынды құрамы сейіледі
немесе жерге сіңіп кетеді. Қайтымды сулар табиғи сулар мен қоршаған ортаны
ластаудың негізгі көзі болады.

Топырақ — табиғат компоненттерінің бірі. Жердің геологиялық тарихында алдымен
пайда болған топырақ. Палеогеографиялық зерттеулердің деректері бойынша алғашқы
жұқа топырақ қабаты 500 млн жыл бұрын кембрий дәуірінде пайда болыпты. Бұл кезде
әлі өсімдік жамылғысы қалыптаспаған. Топырақ жамылғысын зерттейтін топырақтану
ғылымы - жас ғылым. Оның негізін салған XIX ғасырдың 80-жылдары орыс ғалымы В.
В. Докучаев - топырақтың табиғи және тарихи дене екенін анықтады.

Қазақстанда өзге елдерде кездесетiн топырақ түрлерiнiң түгелдей дерлiгi тараған.
Мұнда тайга, тундра топырағына дейiн бар, тек ылғалды субтропик белдемiне тән
топырақ қана жоқ.

Қазақстанда интродукцияланған, мәдени дақылға айналдырылған және кездейсоқ
әкелінген түрілерін қоспағанда шамаммен 6025 өсімдік түрі бар. Жабайы
өсімдіктердің 18 түрі космополит (Антарктикадан басқа құрлықтарда өседі), 285-і
голарктикалық түр (Евразия мен Солтүстік Америкада өседі). Бұлардың ішінде 535-і
(шамамен 11%-і) тек Қазақстанда кездеседі (эндемиктер). Мұнда бірнеше
ботаникалық зона бар. Тау өсімдіктері өздеріне тән биіктік зоналар құрайды.
Өзен-көл, батпақ, жайылма, шалғындық, көлтабан өсімдіктері ешқандай зонаға
жатпайды. Су өсімдіктерінің түрі аз (63 гидрофильді түрі). Олардың құрамында
барлық космополиттердің жартысы (шылаңдар мен руппияларды қосқанда 9 түрі), 24
голарктикалық түр (сальвиния, тұңғиқ т.б.) бар. Бұлар су өсімдіктерінің 52%-і,
яғни ең көне өсімдіктер. Палеоботаникалық тұрғыдан да осылай; шылаңдар туысы (21
түрі бар) бұдан 70-100 млн жыл (бор дәуірінде), сальвиния, жестер, телорез 40-70
млн жыл бұрын болған. Тегі тропикалық, гидрофильді өсімдіктер тобына жататын су
өсімдіктері Қазақстан жерінде 25-40 млн жыл бұрын (олигоценде) қаулап өскен.
Батпақ, өзен жайылмасы мен көлтабан өсімдіктерінің 450-ден астам түрі бар.
Шалғынды, кейде батпақты жерлерде бидайық, тарғақ, айрауық, шалғын атқонағы,
шалғын бедесі, шалғын ноғатығы, кәдімгі бекмания, қамыс, қоға, қияқ сияқты
азықтық шөптер көбірек. Олардың топтасуынан өнімділігі әркелкі шабындық
қалыптасады.

Далалық зонада бөденешөп, қызылбояу, боз, бетеге, қырғыз бетегесі, қылтық
бетеге, көде, еркекшөп бітік өседі. Реликт өсімдіктері - сібір бетегесі, ши мен
көп тамырлы жуа.

Оңтүстік Алтай, Сауыр, Жоңғар Алатауы, Солтүстік және Батыс Тянь-Шань
өсімдіктері далалық, ормандық және альпілік белдеулерге бөлінеді. Оңтүстік Алтай
мен Тарбағатайдағы далалық белдеу далалық зонамен ұласып жатыр, бірақ мұндағы
өсімдіктерге бадам, майқарағай, тобылғы араласқан. Жоңғар Алатауы мен
Тянь-Шаньда (шөл зона) бетеге, боз шалғын, бидайық (түкті бидайық), арпа
(баданалы арпа) тұқымдастары өседі, мұнда итмұрын, қызыл шие т.б. өсімдіктер
көп. Қазақстан тауларында бірнеше орман түрлері бар:

Тау ормандарының мұншама кең алқапта орналасуына, республиканың батысында еменді
және қарағашты, ал солтүстүігінде қайыңды және қарағайлы ормандардың бар болуына
байланысты ормандар мен орман шалғындарының құрамындағы өсімдіктер Қазақстандағы
барлық өсімдіктердін 40%-інен асады. Олардың ішінде 1 космополит (кәдімігі
қыранқұлақ), 30-дан астам голарктикалық түр - орман папоротнигі, қауырсын
папоротник, усасыр, құлмақ, күреңот, ұртшөп бар. Олар көне заман ормандарынан
келіп жеткен реликтілер. Мұндай орман өсімдіктеріне грек жаңғағы, семенов
үйеңкісі, лепсі таспасы, тянь-шань цицербитасы, семенов айдаршөбі сияқты аз
тараған реликтілер, сондай-ақ "Қазақстанның Қызыл кітабына" енгізілген қырғыз
қайыңы, бекара терегі, Мушкетов түйесіңірі, мыңжылқы усасыр қырыққұлағы сияқты
эндемдер айырықша сипат береді.

Ұлан байтақ Қазақстан жерінде сүтқоректілердің 172, құстың 485, бауырымен
жорғалаушылардың 52, қосмекенділердің 12, балықтың 150-ге жуық түрі бар.
Омыртқасыз жәндіктер (насекомдар, шаян тәрізділер, ұлулар, құрттар т.б.) бұдан
да көп. Тек жәндік түрлерінің өзі-ақ 30 мыңнан асады. Жануарлар түрінің
осыншалық көп болуы республиканың географиялық орнына, жер бедерінің дамуы мен
жануар түрлері қалыптасуының ұзақ та күрделі тарихына байланысты.

Ерекше қорғалатын табиғи аумақ — ерекше қорғау режимi белгiленген мемлекеттiк
табиғи-қорық қорының табиғи кешендерi мен объектiлерi бар жер, су объектiлерi
және олардың үстiндегi әуе кеңiстiгiнiң учаскелерi.

Ерекше қорғалатын аумақ — кеңістігінде бағалы табиғи немесе колдан жасалған
(бағалы экожүйе, гейзерлер, бау- саябақ ескерткіштері, инженерлік құрылыстар,
т.б.) немесе қоршаған ортаға қолайлы әсер ететін кеңістіктер (орман жолағы,
көгерген аймақтар), аумақтар, акваториялар. Мүндай аумақтар тек заңмен ғана
емес, арнайы бақылауда болып, адамдармен қорғалады.

Қазақстан — 1995 жылғы 30 тамызында республикалық референдумда қабылданған
Конституция бойынша — өзін демократиялы, зайырлы, құқықты және әлеуметтік
мемлекет ретінде орнықтырады. Қазақстан Республикасы — президенттік басқару
формасындағы біртұтас мемлекет. Республиканың ең жоғары өкілді органы —
Парламент. Ол республиканың заң шығару қызметін жүзеге асырады. Парламент
тұрақты жұмыс істейтін екі Палатадан: Сенаттан және Мәжілістен тұрады.

Сенат әр облыстан, республикалық маңызы бар қаладан және Қазақстан
Республикасының елордасынан екі адамнан, тиісінше облыстың, республикалық маңызы
бар қаланың және Республика елордасының бірлескен отырысында сайланатын
депутаттардан құралады. Сенаттың 15 депутатын Парламент өкілеттігі мерзіміне
Республика Президенті тағайындайды.

Мәжіліс дәрежелi өкiлеттiлiк және бiртұтас жалпыұлттық сайлау округiнiң аумағы
бойынша партиялық тiзiм негiзiнде сайланған 98 депутаттардан құралады, және 9
депутатты Қазақстан халқы Ассамблеясы сайлайды.

Президент Үкіметті Мәжілістегі көпшілік алған партия ұсынысымен құрады.
Республика Премьер-Министрі тағайындалғаннан кейінгі он күн мерзім ішінде
Премьер-Министр Үкіметтің құрылымы мен құрамы туралы Республика Президентіне
ұсыныс енгізеді. Премьер-Министр Республиканың бүкіл аумағында міндетті күші бар
өкімдер шығарады.

Қазақстан Республикасының Конституциялық Кеңесі жеті мүшеден тұрады, олардың
өкілеттігі алты жылға созылады. Конституциялық Кеңестің Төрағасын Республиканың
Президенті тағайындайды.

Қазақстан Республикасында сот төрелігін тек сот қана жүзеге асырады. Заңмен
құрылған Республиканың Жоғарғы Соты және Республиканың жергілікті соттары
Республиканың соттары болып табылады.

Жергілікті мемлекеттік басқаруды тиісті аумақтағы істің жай-күйіне жауапты
жергілікті өкілдік (мәслихат) және атқарушы органдар (әкімдік) жүзеге асырады.

Қазақстан Республикасының ішкі жалпы өнімі - $188 млрд. (2011 жылға), адам
басына шаққанда $11,245 құрайды . Бұл көрсеткіш бойынша Қазақстан орташа
экономика ретінде қарастырылады ..

Қазақстан экономикасының әлемдік экономикадағы үлесін анықтаудың негізгі
көрсеткіші - елдің халықаралық саудадағы үлесіне қарап анықтауға болады.
Қазақстанның сыртқы сауда айналымы жылдан жылға өсіп келеді: 1995 жылы $9 млрд
болатын болса 2008 жылы $109 млрд болды. Негізгі өсім мұнай өндіру және
металлугрия саласыныңеншісіне тиесілі. Экспорт өндірілетін өнім көлемінің өсуіне
жәнебағаның қымбаттауына байлнысты. Ал импорттың өсуі тиісінше өнімді өндіруге
қажетті машиналар мен жабдықтарды сатып алудың нәтижесінде өсті.



https://kk.wikipedia.org/wiki/%D0%A1%D0%B0%D0%BB%D0%B8%D0%B4%D0%B0%D1%82_%D0%97%D0%B5%D0%BA%D0%B5%D0%BD%D2%9B%D1%8B%D0%B7%D1%8B_%D2%9A%D0%B0%D0%B9%D1%8B%D1%80%D0%B1%D0%B5%D0%BA%D0%BE%D0%B2%D0%B0

Қайырбекова Салидат Зекенқызы (1961 жылғы 1 тамызда Қарағанды облысында дүниеге
келген) -мемлекет және қоғам қайраткері, ҚР Денсаулық сақтау министрі.

2002 жылы Е.А.Букетов атындағы Қарағанды мемлекеттік университетін «құқық тану»
мамандығы бойынша бітірген.

2006–2008 жылдары – Қазақстан Республикасының Президенті Әкімшілігінің
әлеуметтік-экономикалық талдау бөлімінің бас сарапшысы, бас инспекторы,
әлеуметтік-экономикалық мониторинг бөлімінің сектор меңгерушісі.

2009 жылғы 5-қазаннан бастап Қазақстан Республикасы Денсаулық сақтау министрлігі
Медициналық қызметке ақы төлеу комитетінің төрайымы. Қазақстан Республикасы
Үкіметінің қаулысымен 2010 жылғы 23 сәуірінде Қазақстан Республикасының
Денсаулық сақтау вице-министрі болып тағайындалды.

2014 жылдың тамызынан - 2015 жылғы 9 қазанға дейін - Қазақстан Республикасының
Денсаулық сақтау және әлеуметтік даму бірінші вице-министрі. 2015 жылғы 13
қазанда Салидат Қайырбекова «Ұлттық медицина холдингі» АҚ басқарма төрайымы
қызметіне тағайындалды. Медицина ғылымдарының докторы.



https://kk.wikipedia.org/wiki/%D0%A2%D2%AF%D1%80%D0%BA%D0%B8%D1%8F

Түркия, Түркия Республикасы (түр. Türkiye, Türkiye Cumhuriyeti) — Азия мен
Еуропа құрлықтарында орналасқан мемлекет. Жер көлемі жағынан 37-шы орын алады
(783,562 км²). Жұрт саны - 72,600,000 адам. Тәуелсіздігін 1923-жылы алған. Осман
империясының ыдырауының нәтижесінде пайда болды. Кіші Азия түбегінде орналасқан,
оны Қара, Жерорта, Эгей мен Мәрмәр теңіздері жан-жақтан қоршайды. Шығысында
Грузия, Әзірбайжан, Иранмен және Армениямен, батысында Болгариямен, Грекиямен,
оңтүстігінде Ирак және Сириямен шекаралас.

Жағрафиялық орны, табиғат жағдайы. Түркия дүниенің екі бөлігінде орналасқан
мемлекет. Жерінің 97 % -ы Азияда, ал 3 %-ы Еуропада жатыр. Батысы мен шығысы
1600 км-ге, солтүстігі мен оңтүстігі 550 км-ге созылған. Жағалауын солтүстігінде
Қара теңіз, батысында Эгей теңізі, оңтүстігінде Жерорта теңізі сулары шайып
жатыр. Жағрафиялық орнының ерекшелігі Еуропа мен Азия құрлықтың тоғысқан жерінде
орналасқандығы. Боспор бұғазы үстінде салынған көпір Азия мен Еуропа құрлықтын
жалғастырып тұр. Көпір 1973 жылы қазан айының 30-да Түрік Республикасының 50
жылдық құрметіне ашылған. Ұзындығы 1074 м, биіктігі 64 м. Оның құрылысында
түріктермен қатар ағылшындар, немістер, жапондықтар еңбек етті. Қазір бұл көпір
жаңа Түркияның нышаны сияқты.

Босфор, Дарданелл бұғаздары мен Мәрмәр теңізі халықаралық маңызы бар су жолы.
Боспор, Дарданелл бұғаздары тек Азия мен Еуропа арасындағы шекара емес, сонымен
қатар Қара теңізді Дүниежүзілік мұхитпен жалғастырып жатқан су көлігі жүйесі.
Түркияның «Анадолы» деп аталатын бөлігі Кіші Азия түбегінде, қалған бөлігі
Еуропаның Балқан түбегінде. Боспор бұғазының жарлауытты жағалауларында Түркияның
үлкен ірі портты қаласы Ыстамбұл орналасқан.

Түркияның оңтүстігінде Жерорта теңізі жағалауында Тавр күрделі тау жотасы
орналасқан. Тавр таулары Батыс, Орталық және Шығыс Тавр жоталары болып бөлінеді.

Батыс Тавр таулары. Анталья бұғазы мен ойпатын доға тәрізді қоршап жатыр. Ең
биік жері Бедағ ( 3086 м.) тауы. Тау жоталары арасында тұщы көлдерден Бейшехир,
Эгридир, Сугла, ал тұзды көлдерден Аджиғөл, Ақшекер бар.

Шығыс Тавр. Тау жоталары Мұрат өзені мен Ван көлінен Шығыс шекараға дейінгі
аралықта жатыр. Осы аралықта Джило тау торабының биіктігі 4168 м. Тау жоталары
Фыратт және Джиле өзендерінің аңғарымен тілімделген. Шығыс Таврдан оңтүстікке
қарай кең алқапты Диярбақыр қазаншұңқыры алып жатыр. Шығыс Анадолының табиғаты
әсем, теңіз деңгейінен 1720 м биіктікте Ван көлі орналасқан.

Республика аумағында ішкі сулар бірнеше түрге бөлінеді. Олар: өзендер, көлдер,
жер асты суы, мұздықтар және бөгендер мен каналдар.

Түркия аумағында ірілі-ұсақты көп өзен бар. Олардың ішінде 1 өзен
(Қызылырмақұзындығы 1000 км-ден асады. Басқа өзендер: Ефрат, Сакария, Мұрат,
Қарасу, Тигр).

XI ғасырдың соңында Кіші Азия түбегіне Орта Азиядан оғыз тайпаларынан бөлінген
көшпенді селжүк тайпалары кірді. Сол кездегі ірі, қуатты Византия империясы да
оларға тойтарыс бере алмады. 1071 жылы Манцикерт (түрікше Маназкерт) маңындағы
шайқаста селжүктер византиялықтарды күйретті. Нәтижесінде селжүктер олардың Кіші
Азиядағы, Сүрия мен Палестинадағы иеліктерді тартып алды.

Бірақ та Ирак, Иран, Сүрия, Палестина, Кіші Азияны қамтыған Селжұқ империясы
біраздан кейін бірнеше бөлікке бөлінді. Оның Кіші Азиядаға бөлігі өзін Конья
сұлтандығы деп жариялады оның астанасы Конья (бұрынғы Иконий) қаласында болды.
Крестшілердің жорықтарына, Кіші Азия мен Қиыр Шығыстың корольдіктеріне
(Антиохия, Кіші Әрменстан, т.б.) тойтарыс бере алған Конья сұлтандығын 1318
жылда Хулагу хандығы құлатты.

Соған дейін, XII ғасырдың басында, Шыңғысханның және оның ұрпақтарының
шабуылдардан құтылып, Хорасаннан Сүлеймен ханның басшылығымен оғыздар
Әрменстанға, одан кейін, оның баласы Ертоғырыл ханның кезінде Кіші Азияға көшіп
кетті де, Кония сұлтаны Ала-эд-дин Византиямен соғыста көмектесті, сондықтан ол
оғыздарға Ангора(Анкара) мен Брусса (Бурса) қалаларының арасындағы жерлерді
берді.

Босфор бұғазы үстінде салынған көпір Азия мен Еуропа материктерін жалғастырып
тұр. Көпір 1973 жылы қазан айының 30-да Түрік Республикасының 50 жылдық
құрметіне ашылған. Ұзындығы 1074 м, биіктігі 64 м. Оның құрылысында түріктермен
қатар ағылшындар, немістер, жапондықтар еңбек етті. Қазір бұл көпір жаңа
Түркияның символы сияқты. Босфор бұғазының жарлауытты жағалауларында Түркияның
үлкен ірі портты қаласы Ыстамбұл орналасқан. Ертеде Ыстамбұл Шығыс Рим
империясының (Византияның) елордасы болған. Қала ол кезде Константинополь деп
аталатын, 1453 жылы қаланы түріктер басып алып, жаңадан Ыстамбұл деп атаған.
Генерал Мұстафа Кемал Ататүріктің басқаруымен түрік халқының ұлт – азаттық
көтерілісі нәтижесінде ( 1918 – 1923 ж.) 1923 жылы қазанның 29-да Түркия
Республикасы құрылып, Түркия Республикасының тұңғыш президенті болып Мұстафа
Кемал Ататүрік сайланды.

Ыстамбұл - бұл екі құрлықтың, Еуропа мен Азияның арасында орналасқан жалғыз
қала. Мыңдаған жылдар бойы Ыстамбұл тарихтағы үш империяның астанасы болды.
Олар: Рим, Византия және Осман империялары. Көптеген археологтар мен библеистер
Нұх пайғамбардың кемесi Шығыс Түркиядағы Арарат тауында қалған деп есептейді.
Әлемдегі барлық орман жаңғағының 70%-ын Түркия өндіреді. Хазіреті Мария өмірінің
соңғы жылдарын Түркияда өткізді.



https://kk.wikipedia.org/wiki/%D0%98%D0%BB%D1%8C%D1%8F_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87_%D0%98%D0%BB%D1%8C%D0%B8%D0%BD

Илья Александрович Ильин (24 мамыр 1988, Қызылорда) - Қазақстандық зілтемірші
(ауыр атлет). Қазақстандық тұңғыш олимпиада ойындарының екі дүркін чемпионы
(2008, 2012), әлемнің төрт дүркін чемпионы (2005, 2006, 2011, 2014) және
Қазақстан чемпионы . Қазақстанның еңбек сіңірген спорт шебері. "Динамо" спорт
клубының құрамында өнер көрсетеді. Қазақстан Республикасы Ұлттық қауіпсіздік
комитеті Шекара қызметінің аға лейтенанты.

Илья Ильин 1988 жылдың 24 мамырында Қызылорда қаласында дүниеге келген.
Отбасында үш ұл баланың кенжесі. Спорт залға алғашқы рет алты жасында үлкен
ағасы Андрейге еріп келді. Ағасы Андрей бокстан Қазақстан біріншілігінде бірнеше
рет жеңімпаз атанған спортшы болатын.

Ауыр атлетикамен айналысып жүрген ағасы Алексейдiң жанынан бiр елi қалмайтын
кiшкентай Ильяның дарынын байқаған Вилори Викторович Пак оны бiрден өзiне
тартқан көрiнедi. Сөйтiп, тоғыз жасында Қазақстан чемпионы атанған Ильин осы
уақытқа дейiн тоғыз рет шет елге шығып, ешқайсысында жеңiлiстiң кермек дәмiн
татып көрмептi. Жарақатына байланысты бiр жыл спорттан тыс жүрген Ильяның өзiнiң
айтуынша, 99 пайызға бұрынғы қалпына келген тәрiздi.

Ол жастар мен ересектер арасында екі рет әлем чемпионы атанды. Дәл осындай
балғын шағында дүние-жүзінің теңдессіз атлеті атанған азаматтар жер бетінде жоқ.
Оның асқан шеберлігіне, мінсіз техникасына, жеңіске деген құштарлығына таңданбау
мүмкін емес. Ауыр атлетика саласындағы ең жас әлем чемпионы ретінде Гиннестің
рекордтар кітабына енген.

Серпе көтеру сайысында Илья 233 кг көтеріп жаңа әлем рекордын орнатты. Екі сайыс
қорытындысы бойынша 418 кг көтеріп Илья әлем рекордын екінші рет жаңартты. Бұған
дейінгі әлем рекордын Олимпиада ойындарының үш дүркін чемпионы Каха Кахиашвили
1999 жылы орнатқан еді .

Ресейлік "Советский спорт" газеті өз спортшысының Илья Ильин деп аталатын
"терминаторға" жеңілгендігін айтыпты .

Қос сайыс бойынша соңғы көрсеткіштер келесідей болды:. Илья бұл жетістіктерінің
мүмкін болуына ресейлік екі атлеттің көрсеткен бәсекелестігінің арқасында
жеткенін айтады. Егер олар болмағанда әлемдік рекордқа бару қиын болар еді деп
мәлімдеді

Қызылорда облысының әкімі Илья Ильин мен оның бапкерлеріне 75 млн теңгеге
арналған сертификат тапсырды .



https://kk.wikipedia.org/wiki/%D2%9A%D2%B1%D1%80%D0%B0%D0%BD

Құран немесе Құран Кәрім (араб.: القرآن‎, al-qurʾān, [qurˈʔaːn]) — Ислам
дініндегі негізгі киелі кітап. Мұсылмандар оның Мұхаммед пайғамбарға ﷺ ақиқатты
баян ету үшін түсірілгендігіне, адамзатқа одан үзілместен жеткен Аллаһтың сөзі
екендігіне сеніп, иман келтіреді. Оны оқу (тиләуәт) арқылы Аллаһқа құлшылық
қылады. Құран Тәурат пен Інжілден кейінгі аспандық кітап ретінде және араб
тіліндегі кітаптардың ішінде шешендік тұрғысынан ең байы саналады. Құран уахидың
түскен жері мен уақытына байланысты меккелік және мединелік боп бөлінген 114
сүреден тұрады.

Мұсылмандар Құран Мұхаммед пайғамбар ﷺ 40 жасқа жеткеннен бастап өліміне шейін
(632 жыл/11 һ.ж.) 23 жыл бойы Аллаһ тарапынан Жәбірейіл періште арқылы
түсірілгеніне сенеді. Сонымен қоса мұсылмандар Құранның сахабалармен дәлме-дәл
сақталғанына, оның аяттарының анық және баяндалған екендігіне, оның барлық
замандағы күллі адамзатқа уағыз ретінде жіберілгеніне сенеді.

Мұхаммед пайғамбардың ﷺ өлімінен кейін Құран әділетті халифа Әбу Бәкр
әс-Сиддиқпен Омар ибн әл-Хаттабтың ұсынысына сәйкес бір нұсқаға жиналады. Екінші
халифа болған Омардың өлімінен кейін Құранның бұл нұсқасы иман келтіргендердің
анасы Хафса бинт Омарда сақтаулы қалды. Бұл жағдай үшінші халифа Осман ибн
Аффанның мұсылмандардың Құран оқудағы түрлі диалекттердің себебінен болған
қайшылықтарын көргенге дейін жалғасады. Осман Хафсадан Құрайыш диалектіне сәйкес
жазылған нұсқаны ортақ үлгі болу үшін сұрап алып, көшірмелерін жасауды, оған
сәйкес емес нұсқаларды жоюды әмір етеді. Османның бұл жинақтаған Құранның
нұсқасы халифат аумағына таратылып, ол бір нұсқасын өзіне қалдырады. Бұл нұсқа
Османның мусхафы (Құранның экземплярын «мусхаф» деп атайды) аталып кетті.
Зерттеушілер Осман жинаған Құранның нұсқасы Әбу Бәкр жинаған нұсқаға толығымен
сәйкес санайды.

«Құран» сөзі араб.: قرأ‎ деген түбір сөзден шыққан, ал оның негізі «жинау»
мағынасын беретін араб.: قرء‎ сөзі. араб.: ‎ деген сөз «суды хауызға жинадым»
деген мағына береді. Құранның бұлай аталу себебі, оның аяттар мен сүрелерді
жинап, бір-біріне жалғастыруында. Бірақ «Құран» сөзінің шығу тегі турасында
басқа пікірлер де бар. Әш-Шафиғи айтқан:

Ал әл-Фарраның айтуы бойынша «ол қарāин (араб.: قرائن‎) (жұбайлар, достар;
жекеше түрі: қарӣна) сөзінен шыққан, себебі Құранның аяттары бір-бірін растайды
және бір-біріне ұқсайды, міне сол „қарāин“»

«Құран» сөзі «фа′лāн» өлшемі (уазны) бойынша жаслаған, және ол көптеген
қарилердің оқуындағыдай һамзалы боп келеді, және Абдуллаһ ибн Касир әл-Мәккидің
оқылуында жуан болып келеді (араб.: قران‎). Құран сөзінің шығу тегіне сирия
тіліндегі «қасиетті кітапты оқу» немес «дәріс» мағынасын беретін «қарйана»
(قريانا) сөзі сәйкес келеді. Көптеген батыстық зерттеушілер «Құран» сөзі осы
сөзден шыққан деп тұжырымдайды, бірақ мұсылман ғалымдардың көбісі бұл сөздің
негізін «қара′» түбіріне қайтарады. Қалай болса да «Құран» сөзі Мұхаммед
пайғамбардың ﷺ заманында араб терминіне айналды. Құран сөзінің тағы бір маңызды
мағынасы — оқу (қыраат). Ғалым әт-Табраси айтқан: «Құран сөзінің негізгі
мағынасы — оқу. Және де ол „қара′ту“ (оқыдым) немесе „тәләуту“ сөзінің түбірі,
бұл Ибн Аббастан риуаят етілген».

Құранның бұдан басқа көптеген Құранның ішінде ишарат етілген атаулары бар.
Мысалға: «әл-Фурқан», «әл-Һуда», «әз-Зикр», «әл-Хикма», «Каламу-Ллаһ»,
«әл-Китаб», және мұсылман жазушылар Құранның атулары мен мағыналары туралы
еңбектер жазды. Ал «мусхаф» деп аталу Құранның жазылған нұсқасын айтылуға
қолданылады. Бұлай аталу бастапқыда қолданылмағанымен, Әбу Бәкр Құранды
жинақтағаннан кейін осы сөз оның атауына айналды. Құранға «Фурқан» деп айтылу
себебі, ол ақиқат пен өтіріктің арасын айырушы (фариқ), анық құжат және оның
дәлелдері, парыздары, шектері мен басқа да білдіретін мағыналары хақ пен
өтірікті айырушы. Бұл айыру ақиқатты көрсету мен өтірікті негізін жою арқылы.
Аллаһ тағала әл-Фурқан сүресінде айтады:

Бұдан мақсат — Мұхаммедке ﷺ түсірілген Құран еске алам дегендерге зікір, уағыз
тыңдаймын дегенге уағыз. Муфассир-ғалымдар Құранның атаулары үш топтан тұратынын
айтқан.

Мұсылман ғалымдар Құранның атауларын жинап, оларды түсіндірумен айналысқан.
Мысалға әз-Замахшари өзінің тәпсірінде Құранның 32 есімін жинаған, ал
кейбіреулер болса оның 47 атауын жинаған. Қазы Әбул-Мағали Азиз ибн Абдул-Мәлик
айтқан: «Аллаһ Құранды елу бес есіммен атаған», ал әл-Харралидің санағы бойынша
Құранда 90-нан астам атау бар екен.

Мұсылмандар Құран Кәрімнің Аллаһ тарапынан Мұхаммед пайғамбарға ﷺ түсірілген
ақырғы қасиетті кітап екеніне иман келтіреді. Сондықтан олар Құранды тиләуәт
етіп оқу, оны тыңдау, оған сәйкес амал ету адамды Аллаһқа жақындататын, жүрегін
тыныштандыратын ғибадат екеніне сенеді. Олар Құранның олардың мәдениеті мен
дәстүрінің бастауы екеніне, сол Құран арқылы олардың діни және дүнияуи өмірде
дәуірлегеніне күмән келтірмейді.

Құранның артықшылықтары мен он үйренудің сауабы турасында көптеген хадистер
келген.

Мұсылмандардың сенімі бойынша әрбір адам Құранға мұқтаж; мұсылманның жүрегі
Құранмен өмір сүреді, көзі нұрланып, тура жолға ілеседі. Мұсылманның бүкіл өмірі
осы Кітаппен байланысты: оның сенімі одан сусындайды, ол Аллаһ разы болатын
ғибадаттарды содан біледі, қарым-қатынас пен мінез-құлықтағы тура жолды білуге
керек болған нәрселерді содан алады, кімде-кім тура жолды бұл Кітаптан іздемесе,
оның өмірі, болашағы мен ақыретте баратын жері құрдымға айналады, надандық пен
адасудың зұлыматына ұшырайды. Бұл тұжырым Құранда келген аяттар мен Сүннетте
келген хадистерге негізделген. Мысалға:

Құранның ішінде ақиданың, ораза, зекет секілді ғибадаттардың, сауда-саттық,
үйлену мен айырылысу, мұрагерлік құқық сияқты адамдар арасында қарым-қатынастың
және әдеп пен мінез-құлықтың үкімдері жинақталып, баяндалған. Ислам ғұламалары
ерте заманнан бастап адамдарға жеңілдету үшін Құран аяттарынан алынған фиқһ,
ғибадат, мауамалат сияқты үкімдерге қатысты дәлелдерді жинақтауға арналған
еңбектер жаза бастаған. Мұсылмандар Құранда тура жол мен дүниелік мәселелерді
реттейтін бұрынғы қасиетті кітаптарда келген барлық нәрсе жиналғанына сенеді.
Бұған дәлел ретінде олар әл-Мәида сүресіндегі келесі аяттарды келтіреді:

Тәпсір ғалымдары Құранның Забур, Тәурат, Інжіл секілді кітаптардың ішінде
айтылған заттарды қамтитынын айтады және оған қоса құдайлық мәселелері мен
рухани этикетті баяндайтынын айтады.

Алланың елшісі Мұхаммедтің ﷺ пайғамбарлығы ол 40 жасқа толғанда басталып, келесі
23 жыл бойы өмірінің ақырына шейін созылды. Ол пайғамбарлық кезеңінің алғашқы 13
жылын Меккеде, қалған 10 жылын Медине қаласында өткізді.

Ең алғашқы уахи Мекке маңындағы Нұр тауындағы Хира үңгірінде дүйсенбі күні, 17,
21 немесе 24 рамазанда (милади күнтізбе бойынша 620 жылдың 10 тамызын) және
шииттердің пайымдаунша Раджаб айының 27 жұлдызында түскен.

Бұл оқиғадан кейін Хадиша Мұхаммед пайғамбармен ﷺ бірге немере ағасы Уарақа ибн
Нәуфалға барады. Ол христиан дінін қабылдап, Інжілден яһудилердің жазуы арқылы
керек нәрселерін жазатын болған. Бұл кезде ол жасы үлкен қарт еді. Мұхаммед ﷺ
пайғамбардан болған оқиғаның сипатын естіген соң, ол оған Мұса пайғамбарға
жіберілген құпиялардың сақшысы (Намус) келген екенін айтады. Сонымен қоса ол
болашақта халқынан қуғын-сүргінге ұшырайтынын ескертеді, себебі кімде кім бұндай
затпен халқына келсе, олар онымен жауласатын еді.

Бірінші аяннан кейін Мұхаммед пайғамбарға ﷺ біршама уақыт бойы уахи түспейді.
Кейбір ғалымдар бұл үзіліс үш жылға созылды дейді, бірақ оның алты ай екенін
тұжырымдаған ғалымдар да болған. Бірақ уахидың түспеуі деген Құранның аяттарының
түспегенін білдіреді, ал Жәбірейіл оған келген жоқ дегенді емес. Джабир ибн
Абдуллаһтан келген хадисте Пайғамбар ﷺ айтқан:

Бұл аяттар Хира үңгіріндегі Аләқ сүресінің алғашқы аяттарынан кейінгі алғашқы
аян болды. Ғалымдар Мұхаммед пайғамбар ﷺ Аләқ сүресінің алғашқы аяттарының
түсуімен пайғамбар, Муззәммил сүресінің аяттарының түсумен елші (расул) болды
деп есептейді.

Мұхаммед пайғамбардың Меккеде өмір сүрген 13 жылда 83 немесе 85 сүре түскен,
олардың ең алғашқысы Аләқ сүресі, ал ең соңғысы әл-Муминун немесе әл-Анкәбут
сүресі саналады.

Құрайыш тайпасының қысымы төзімсіз болып кеткесін Мұхаммед пайғамбар ﷺ Ясриб
қаласына һижра жасауға мәжбүр болады. Содан бері ол қала «Мәдина ән-нәбәуийа»
(Медине) деп аталатын болды. Мединеде түскен сүрелер саны 31 немесе 29 сүре деп
есептеледі. Мединеде түскен алғашқы сүре әл-Мутаффифин сүресі, ал соңғы сүре
Тәубе сүресі болды. Бірақ Ибн Хаджар әл-Асқаланидің «Сахих әл-Бұхариге» жазған
түсініктемесінде Мединедегі ең алғашқы сүре Бақара сүресі болғаны айтылған, ал
ән-Насафидің тәпсірінде ең алғашқы Мединелік сүре Қадр сүресі делінген.

Уахи Мұхаммед пайғамбарға ﷺ Аллаһтан әртүрлі сипатта келетін болған. Ең алғашқы
аяндарды ол түсінде көріп, олар таңның атуы секілді орындалатын болған. Уахидың
бұл түрі оған пайғамбарлық міндеті жүктелмей тұрып келген.

Уахидың екінші кейіпі — иландыру. Жәбірейіл періште уахиды Мұхаммед пайғамбарға
ﷺ иландырып, ол оның ақылы мен жүрегіне жететін болған. Әбу Умамадан келген
хадисте Мұхаммед пайғамбар ﷺ айтқан:

Үшінші түрі — періштенің адам кейпінде келіп, Аллаһтың аянын жеткізуі. Оның
мысалы ретінде Омар ибн әл-Хаттабтан имам Муслим келтіретін «Жәбірейіл хадисы»
деген атпен танымал хадис. Ол хадисте Жәбірейіл періштенің Мұхаммед пайғамбарға
ﷺ аппақ киім киген, қара шашты ер адам түрінде келгені туралы айтылған. Ән-Нәсәи
жеткізген хадисте Жәбірейіл Дихйа әл-Кәлбидің түрінде келгені туралы айтылған.

Төртінші түрі — періштенің қоңыраудың үні сияқты дауыспен бірге келуі. Айша
Мұхаммед пайғамбардан ﷺ уахидың қалай түсетіні туралы сұрағанда ол былай жауап
берген:

Айша айтқан: «Мен оған уахидың қатты суық күні келгенін көрдім — уахи тоқтағанда
оның маңдайынан тер құйылып тұратын еді» (Сахих әл-Бұхари). Аянның бұл түрінің
ауырлығы соншалықты Айшадан келген тағы бір хадисте айтылған: «Пайғамбар түйенің
үстінде отырып аян алғанда, ол түйе тізерлеп отырып, қозғала алмай қалатын еді».

Бесінші түрі — Жәбірейілдің шынайы түрінде келуі. Бұл Мұхаммед пайғамбардың ﷺ
өмірінде екі рет болған. Ол туралы Құранның өзінде және Айшадан келетін хадисте
айтылған.

Алтыншы түрі — Аллаһтың ешбір делдалсыз Мұхаммед пайғамбарға ﷺ тікелей аян
беруі. Бұған мысал ретінде бес уақыт намаздың парыз болған кезін айтуға болады.

Жетінші түрі — Мұхаммед пайғамбардың ﷺ Аллаһпен жамылғының артынан тікелей
сөйлесуі. Бұл секілді Мұса пайғамбар да Аллаһпен сөйлескен. Бұл туралы Мұхаммед
пайғамбардың ﷺ Миғраж түніндегі саяхаты туралы мәшһүр хадисте айтылған.

Кейбір тәпсір ғалымдары Мұхаммед пайғамбардың ﷺ Аллаһты ешбір жамылғысыз тікелей
көріп, сөйлесуі туралы айтып, соны уахидың сегізінші түрі деген. Бірақ бұл пікір
Айшадан келген хадиске және Аллаһты бұл дүниеде ешкім көре алмайтыны туралы
аяттарға қайшы. Барлық сахабалар Айшаның хадисіндегідей пікірді ұстанған.

Құран Лаух әл-Махфуздан Рамазан айындағы Қадір түнінде түсірілген. Аллаһ айтады:

Қадір түнінің нақты қай күні екені белгісіз. Ибн Хаджар әл-Асқалани өзінің
«Сахих әл-Бұхари» кітабының түсіндірмесінде бұл туралы қырықтан астам пікір
келтіріп, ең дұрыс пікір бойынша Қадір түні Рамазан айының соңғы он күнінің тақ
күндерінде әр жылы әр түрлі күндерде келетінін тұжырымдаған.

Қасиетті Құран Мұхаммед пайғамбарға ﷺ 23 жыл бойы үзік-үзік болып түсірілген —
бұл оның бірден түсірілген басқа қасиетті кітаптардан айырмашылығы боп табылады.
Пайғамбарға ﷺ аят түскен сайын, ол қасындағы хатшы сахабаларға оларды оқитын
болған. Олардың саны қырыққа дейін жетіп, тіпті пайғамбарлықтың ең ауыр
кезеңінде де олар Пайғамбардың ﷺ қасында жүріп, Құранды жазуды тоқтатпаған.

Меккедегі Құранды ең бірінші болып жаза бастаған адам Абдуллаһ ибн Сағд ибн Сарх
болған. Ал Мединеде ең бірінші жаза бастаған адам Убәй ибн Кағб болған. Құранды
хатқа түсірушілердің ішінде Әбу Бәкр, Омар ибн әл-Хаттаб, Осман ибн Аффан, Әли
ибн Әбу Талиб, әз-Зубайр ибн әл-Аууам, Халид ибн Сағид ибн әл-Ас және т.б.
болған.

Құран түсіп жатқан заманда оны құрма ағашының жапырақтарына, тастарға, теріге
және т.б. материалдарға жазатын болған. Бұл жазбалар аяттардың түсуіне
байланысты жасалатын болған. Сүрелер мен аяттар аралас түсетін болғасын,
Мұхаммед пайғамбар ﷺ сахабаларына қай аятты қай сүреге жазу керек екендігі
туралы айтатын болған. Ибн Аббас Осман ибн Аффаннан жеткізген хадисте айтылған:

Жазуға түсірумен қатар Құранды сақтауда оны жаттап алған адамдар үлкен роль
атқарды. Құранды жатқа білетін, оны оқитын адамдарға уәде етілген сауап
турасында көптеген аяттар мен хадистер келеді. Аллаһ айтады (әл-Анкәбут сүресі,
49 аят):

Сонымен Мұхаммед пайғамбар ﷺ жыл сайын Құранды Жәбірейіл періштеге оқып,
тексеретін болған. Әбу Һурайрадан жеткен хадисте Жәбірейілдің осы үшін жыл сайын
бір рет, ал Пайғамбар ﷺ қайтыс болатын жылы екі рет келіп тексергені айтылған.
Фатимадан келген хадисте Мұхаммед пайғамбардың ﷺ сол жылы Құранды екі рет
тексерілгенін айтып, өмірінің соңы жеткенін сезгені туралы айтылған.

Мұхаммед пайғамбардың ﷺ тірі кезінде Құранның жазбалары бір қалыпқа
бекітілмегенмен, сахабалар сүрелерді өздері хатқа түсіріп, арнайы тізімдер
жасайтын болған. Бұндай тізімдер Абдуллаһ ибн Масғұдта, Убәй ибн Кағбта, Зәйд
ибн Сабитта және т.б. сахабаларда болған. Абдуллаһ ибн Амр ибн әл-Астан келген
хадисте айтылған:

Бұл аталған есімдермен қатар Құранды жатқа білген және оның сақтаушысы (хафиз)
болған адамдардың қатарына Әбу Бәкрді, Омар ибн әл-Хаттабты, Осман ибн Аффанды,
Әбу Мұса әл-Ашғариды, Сағд ибн Әбу Уаққасты, Хузайфа ибн әл-Йаманды, Әбу
Һурайраны, Амр ибн әл-Асты және т.б. сахабаларды атайды. Әйелдердің арасынан
Құранды Айша, Хафса бинт Омар, Умм Сәләмә және т.б. жатқа білген. Мұхаммед
пайғамбардың ﷺ кезіндегі көптігінің мысалы ретінде Маун құдығының қасындағы
шайқасты атауға болады. Бұл шайқаста мушриктердің қолынан 70-тен аса Құранды
тоығымен жатқа білетін сахаба қайтыс болған.

Әбу Бәкр әс-Сиддиқтың халифалығы кезінде мұсылмандар өзін пайғамбармын деп
жариялаған Мусайлиманың жақтастарымен Халид ибн Уәлидтің басшылығымен «өлім
бағының» қасында шайқасады. Әл-Йамаманың тұрғындарымен болған бұл шайқаста
700-ден астам сахаба мерт болады. Көптеген хафиздердің өлімін көріп, Құранның
жоғалуынан қорыққан Омар ибн әл-Хаттаб халифа Әбу Бәкрге Құранды толығымен жазып
жинауға ұсыныс айтады. Онымен келіскен Әбу Бәкр Мұхаммед пайғамбардан ﷺ Құранды
жазып жүрген Зәйд ибн Сабитке осы ұсынысты айтады. Зәйд ибн Сабиттің айтуы
бойынша «оның ұсынысы бойынша Құран жинағаннан гөрі тауды орнынан қозғалту
оңайырақ еді». Бұл істе жақсылық бар екеніне келіскен ол құрма ағашының
жапырақтарына, тегіс тастарға және адамдардың жүрегіне сақталған Құранды жинай
бастайды. Бұл парақтар бірінші Әбу Бәкрде, сосын Омарда, оның өлімінен кейін
Хафса бинт Омарда сқатаулы болды. Ибн Әбу Дәуд «әл-Масахиф» кітабында Әли ибн
Әбу Талибтың мынадай сөзін келтірген:

Құранның Мұхаммед пайғамбардың ﷺ кезінде-ақ жинала бастағаны туралы Құранның
өзінде айтылған: «...Тазартылған парақтарды оқитын Аллаһтың елшісі» (әл-Бәйинә
сүресі, 2 аят). Қазы әл-Бақиллани айтады:

Мұхаммед пайғамбардың ﷺ өлімінен кейін сахабалар өздері білген әдіске сәйкес
жеті түрлі оқитын болған. Бірақ Ислам діні әлемге таралып, мұсылмандардың
қоластына көптеген жаңа жерлер енгесін, сол сахабалар дінді қабылдағандарға
Құранды өз әдісімен үйретіп, ол оқушы Құранның басқа әдіспен оқылуын естігенде
жанжалдар пайда бола бастады. Мысалға Ирактың мұсылмандары Құранды Абдуллаһ ибн
Масғұдтың әдісімен, ал Шамның тұрғындары Убәй ибн Кағбтың әдісімен оқыитын
болған.

Һижра жыл санағы бойынша 14 немесе 15 жылы халифа Османның әскерлері Арменияны
бағындыруға аттанады. Халифаның әмірімен Ирақ пен Шамны әскерлері бір-бірімен
қосылады. Ирақ әскерлерінің құрамындағы әл-Мадаинның әскерінің қолбасшысы болған
Хузайфа ибн әл-Йаман осы жерде жиналған қолдың арасында Құранды оқу әдісінің
кесірінен болған жанжалдың куәгері болады.

Соғыстан қайтқан соң, Хузайфа өз үйіне кірместен халифа Осман ибн Аффанға барып,
болған жайтты айтады:

Жанжалдардан қорыққан халифа Осман Зәйд ибн Сабитке, Абдуллаһ ибн әз-Зубайрға,
Сағид ибн әл-Асқа, Абдуллаһ ибн әл-Харис ибн Һишамға Хафса бинт Омарда сақталған
Әбу Бәкр кезінде жиналған Құран нұсқасын көшіріп, таратуға әмір етеді. Ол
парақтарды көшіріп болғаннан кейін, Осман түпнұсқаны Хафсаға қайтарып, жиналған
Құранды түрлі аудандарға жіберіп, оған сәйкес емес Құран нұсқаларын өртеп
жіберуге бұйырады.

Османның бұл шешімі тек атақты да сыйлы сахабалармен болған келісімнен кейін
іске асты. Әли ибн Әбу Талиб айтқан:

Ақыр соңында Зәйд ибн Сабиттың және басқа да сахабалардың атқарған үлкен
еңбегінен кейін Құран бір қалыпқа келіп, оның жалғыз оқу әдісі болып
құрайыштардың диалекті танылады. Осман жинаған Құран нұсқаларының саны жөнінде
әртүрлі пікірлер бар: олардың саны төрт, бес немесе жетеу болған деген пікірлер
бар. Ибн Әбу Дәуд Әбу Хатим әс-Сиджистанидің мынадай сөзін жеткізген: «Құранның
Мекке, Шам, Йемен, Бахрейн, Басра және Куфа үшін жазылған және Медине қаласында
қалған жеті нұсқасы жазылды».

Ал осы нұсқалардын басқа Құранның нұсқалары өртелуге немесе өшіруліге бұйырылды.
Әли ибн Әбу Талиб айтқан: «Османның Құранның нұсқаларын жағу шешімі туралы
жақсылықтан басқа ештеңе айтпаңдар!».

Құранның бір нұсқасы бекітіліп, халифа Осман басқа барлық Құран нұсқаларын жоюға
бұйырғанымен, Хафса бинт Омарда Әбу Бәкр кезінде жиналған Құран нұсқасы сақтаулы
қалып қойды. Медине қаласының әмірі болып Маруан ибн әл-Хакам тағайындалғанда ол
Хафсадан сол парақтарды өзіне беруін сұрайды, бірақ Хафса оған келісімін
бермейді. Тек Хафсаның қайтыс болуынан кейін ғана Абдуллаһ ибн Омар сол нұсқаны
Маруанға беріп, ол өз кезегінде оның жазуын сумен шайып, жойды (немесе басқа
риуаятта: жағып жіберді).

Аяттардың түсу себептері (араб.: أسباب النزول‎) туралы ғылым Құранның
үкімдерінің түсу себептері мен мағынасын түсінуге, оны нақтылау мен
түсінбеушіліктерді кетіруге көмектесетін ғылым.

Бұл аят тікелей қабылданатын болса, намазды құбылаға қарамастан кез-келген жаққа
бұрылып оқи беруге болады деп түсінуге болады. Бірақ бұл аяттың түсу себебін
қарағанда, оның жолда оқылатын нәпіл намаздар туралы ғана айтылғаны белгілі
болады.

Құранның ең ежелгі басылымдары шамамен X ғасырда ксилографиялық қалыптарда
басылған екен. Ал баспасөзде басылып шыққан алғашқы Құран нұсқасы 1694 жылы
Германияның Гамбург қаласында жасалды. Бұл мәтінде барлық харакаттары жазылған
болған. Ал мұсылмандар басып шығарған ең алғашқы Құран «Мулай Османның баспасы»
деп аталып кеткен 1787 жылы Санкт-Петербург қаласында басылған болуы мүмкін.
Одан кейін Құран Қазан қаласында (1828), Персияда (1833) және Ыстамбұлда (1877)
басылды.

Қазіргі заманда бүкіл әлем бойынша Құранның басылуы ең жаңа технологиялар арқылы
мұсылман және мұсылман еместер мемлекеттерінде басылуда. Мысалға 1984 жылдың 30
қарашасында Медине қаласында Құран Шәрифті басып шығаруға арналған Комплекс
салынды. Оның мақсаты әртүрлі елдерге арналған арабша Құран нұсқаларын, түрлі
тілдерге аудармаларын, тәпсірлерін басып шығару болды. Сонымен қатар ол
Комплекстің мақсаттарына Құран ғылымдарын сақтап, оларды дамыту кірді. Һижра
бойынша 1422 жылға қарағанда бұл комплекс 170 миллионнан астам Құран кітапты
басып шығарып, оның 153 миллионы тегін таратылды.

Құран кітабы басқа әдебиеттерден «кіріспе» немесе «негізгі бөлім» деген әдеттегі
бөліктерден құралмаған, тізбекті емес, тармақталған құрылымнан тұрады. Сонымен
қатар Құрандағы сүрелер мен қиссалар біріне-бірі ерген түрде келмеген, аралары
үзік. Сахабалар мен олардың ізбасарлары Құран Кәрімді Рамазан айында хатым етуді
(яғни толықтай оқып шығу) жеңілдету үшін оны айдың отыз күніне сай келетіндей
бірдей бөліктерге (джуз немесе пара) бөлген. Бұл бөліктер сахабалардың
иджтиһадының жемісі болғасын, бұл бөліну міндетті түрде орындалуы керек емес.
Отыз параға бөлінген секілді кей ғалымдар Құранның парасын екі хизбке бөлген, ал
хизбты төртке (рубғ) және т.с.с. бөлген.

Құран «сүре» деп аталатын ұзындығы әртүрлі 114 бөліктен тұрады. Олардың
орналасқан ретінің түсу тарихына қатысы жоқ — ертерек түскен сүрелер Құранның
аяқ жағында да келуі мүмкін. Өз кезегінде бұл сүрелер түсу мерзіміне байланысты
меккелік сүре және мединелік сүре деп екіге бөлінеді. Меккелік сүре дегеніміз
Мұхаммед пайғамбардың ﷺ һижрасына дейін аян етілген сүрелер, ал мединелік
дегеніміз оның Медине қаласына қоныс аударуынан кейін түскен сүрелер.

Тәубә сүресінен басқа Құранның барлық сүре «басмаламен», яғни «бисми-Лләһ
әр-Рахман әр-Рахим» деген сөзбен басталады. Тәубә сүресінің басмаламен басталмау
себебін ғалымдар әртүрлі түсіндіреді. Біреулердің пайымдауынша бұл сүреде
екіжүзділерге қарсы айтылған ескерту болғасын басмаласыз басталған, себебі араб
халқында тайпалар арасындағы келісімді бұзу үшін хат жібергенде оған басмала
жазбайтын болған. Басқалардың айтуынша Құранда басмала сөзері 114 рет келген
(ән-Нәмл сүресінде екі басмала бар: басында және ортасында Сүлеймен пайғамбардың
сөзі ретінде), сондықтан олардың саны сүре санына сай келу үшін Тәубә сүресінде
басмала айтылмаған.

Мұхаммед пайғамбардың ﷺ кезінде аяттардың арасын бөлу жүзеге аспағаннан соң,
олардың саны аят арасын бөлу үлгісіне байланысты болып келеді. Аяттардың саны
уахидың мәтініне қатысы жоқ, тек олардың арасын бөлуге қатысты.

Құран сөздері мен әріптерінің сандары туралы мұсылман ғалымдарының бірнеше
пікірі бар, себебі Ислам дінінің бастапқы кезеңінде араб жазуы жаңа тұрақтана
бастағаннан соң кей ғалымдар әріп деп санаған белгілерді басқалары әріп деп
есептемеген, сондықтан сандар арасындағы қайшылықтар туған.

Құран бүтіндей бір діннің негізгі кітабы болғасын, оның әртүрлі ғылымдары,
зерттейтін мамандары бар. Кейбір ғалымдардың пікірінше Құранды тек оқып шықпай,
терең түсіну үшін тек араб тілі жеткіліксіз, Құран кітабының өзіне тән
ғылымдарын оқу керек. Бұл ғылымдардың саны елуден астамға жетеді. Құран
ғылымдарына бізге Құранның оқу тәсілдерінің (қыраат) жету тарихын зерттеу
жатады. Ол тәсілдер көп таралған (мутауатир), жалғыз (ахад) немесе ауытқуы бар
(шаз) болуы мүмкін. Бұл ғылым сонымен қатар Пайғамбардың оқу әдісін (харф),
жеткізушілердің (руат) және Құран білгірлерінің (хуффаз) оқу әдісін зерттейді.
Сонымен қатар бұл ғылым бұдан басқа алты ғылымды зерттейді: тоқтауды (уақф),
бастаманы (ибтида), ималаны, дауыстыларды ұзартуды (мадд), һамзаны жұмсартуды
(тахфиф әл-һамза) және дауыстарды біріктіруді (идғам) зерттейді.

Бұған қоса Құран ғылымдарына атауларды (كنى), атақтар-лақаптарды (ألقاب),
нақтыланбаған сөздерді (مبهمات) білуді қосуға болады.

Бастапқыда Құранды түсіндіру Мұхаммед пайғамбардың ﷺ Сүннеті арқылы, яғни оның
белгілі бір аяттарға қалай амал еткені, оларды қалай түсіндіргені туралы
хадистермен және оның ең жақын сахабаларының сөздерімен жүзеге асты. Мұхаммед
әл-Бұхари мен Муслим ибн әл-Хәджадж секілді мухаддис ғалымдар өздерінің хадис
жинақтарында Құранның белгілі бір аяттарының түсіндіруге арналған хадистер мен
асарларды жинақтады. Ибн Джарир әт-Табари және Ибн Әбу Хатим сияқты тәпсір
ғылымын зерттеген ғұламалардың арқасында бұл ғылымның ерте кезеңі аяқталып,
Исламның ерекше бір пәні ретінде қалыптасты.

Арабтың тәпсір (араб.: تفسير‎, тафсӣр) сөзі «баяндау, мағынасын ашу» ұғымын
білдіреді. Шариғаттағы тәпсір сөзінің мағынасы: қасиетті кітапты дұрыс түсінуге,
аяттардың мағынасын дұрыс жеткізуге және дұрыс үкімдер шығаруға көмектесетін
барлық әдістерді қолдану арқылы Құранды түсіндіру, «тәпсірлеу».

Бұның мысалы ретінде Ади ибн Хатимның «қара және ақ жіптер» туралы аят түскенде
оны тікелей түсініп, таң уақытын білу үшін қара және ақ жіптерді байлауын
келтіруге болады. Бұл затты пайғамбардан ﷺ сұрағанда, ол бұл аяттардағы «қара
және ақ жіп» дегеніміз таңның ағаруы мен түннің қараңғысы екенін түсіндіреді.

«Тауил» сөзі «негізіне қайтару» деген мағына береді. Бұл термин «аяттың өзінің
ішіндегі мағынаға жүгінуі» деген мағына береді. Бұл сөз «ийала» (басқару) деген
сөзден шыққан деген пікірлер бар, сонда сөзді түсіндіріп тұрған адам оны
басқарып, мағыналарын орынды-орнына қойып тұрған секілді болады.

Тәпсір мен тауилдің арасындағы айырмашылық туралы әртүрлі пікірлер бар. Тіпті
кей ғалымдар бұл сөздер бір мағына береді деп те санаған. Ибн Хабиб ән-Найсабури
айтады: «Қазіргі заманда көптеген атақты тәпсіршілер тәпсір мен тауилдің
арасында қандай айырмашылық бар деген сұраққа жауап бере алмас еді».

Бастапқыда айырмашылығы аз болған тәпсір мен тауил терминдері уақыт өте келе
мұсылман үмметі Құранды анық дәлелдерге жүгініп түсіндіретіндерге және
рационализм, символикалық-аллегориялық тәсіл арқылы тәпсірлейтіндерге межеленді.
Ақыр соңында тауил дәстүрлілікті ұстанған ғалымдардың көзінде еш
жауапкершіліксіз, тәпсірдің ғасырлар бойы созылған дәстүріне қарамастан Құранды
түсіндіруге айналды.

Ислам дінін ұстанатын кейбір адамдар Құран тәпсірлеуде мұсылмандардың алғашқы
ұрпағы қолданбаған әдісті — қасиетті мәтіндердің «жасырын мағынасын» қолдана
бастады. Кейде бұл «жасырын мағыналар» Құран аяттарының ашық мағынасына сай
келмей, тіпті қарама-қайшы келіп те жатады. Мұсылман ғалымдарының арасында бұл
әдісті қолданатындар «батынинилер» (батын — жасырын, құпия) деп аталады.

Құран Кәрімнің атақты муфассиры және ханафи мазһабының фақиһы Әбу Хафс ән-Насафи
айтады:

Құран аяттары бір сәтте түспей, әртүрлі себептерге байланысты бөлшектеніп
түсірілген, сондықтан Құранның кей аяттары өзінен кейін түскен аяттардың заңдық
күшін жойып тұратын болған. Бұл әдіс «насх» (өшіру, жою) деп аталады. Оның
шариғат терминологиясындағы анықтамасы — қасиетті мәтінмен дәлелденген екінші
дәрежелі практикалық үкімді, басқа қасиетті мәтінмен дәлелденіп, одан кешірек
түсірілген екінші дәрежелі үкіммен ауыстыру. Аллаһ Құранда айтады:

Әбу Мұса әл-Ашғаридан жеткен хадисте оның Тәубә сүресі сияқты сүрені білгені
туралы айтылған, алайда оның үкімі жойылып, оны ұмыттырылған. Сонымен қатар Омар
ибн әл-Хаттабтан келген хадисте Құранда зинақорларды таспен атып жазалау туралы
аяттар болған және олардың Құраннан Аллаһтың қалауымен өшірілгені, бірақ
үкімінің сақталғаны туралы айтылған.

Мұсылман ғалымдардың айтуы бойынша Құран аяттарын басқа тілге дәлме-дәл аудару
мүмкін емес, тек түсінігін жеткізуге, интерпретация жасауға болады. Құранның Әли
Имран сүресінің 7 аятында Аллаһ айтқан: «Ол Аллаһ, саған Кітапты түсірді. Оның
ашық мағыналы аяттары бар — олар кітаптың негізі. Ал басқалары түсінуі қиын
аяттар». Сондықтан Құранды араб тілінде оқыған абзалырақ саналады.

«Құран» сөзі тұрмыста қолданылуына байланысты екі түрлі мағына береді. Кейде
«Құран» деп оригиналын да, оның аудармаларын да атайды, бірақ мұсылмандар
«Құран» сөзімен тек Аллаһтың сөзі саналатын араб тіліндегі қасиетті Құранды
атайды, ал әртүрлі аудармалар мен түсіндірмелерді «Құранның мағыналары» немесе
«Құранның түсініктемелері» деп атайды.

Құранның артықшылықтары мен оң үйренудің сауабы турасында көптеген хадистер
келген.

Әбу Мұса әл-Ашғаридан жеткен хадисте айтылған: «Құранды оқып оған сәйкес амал
еткен иманды адам тәтті иісі мен дәмі бар тәтті лимон тәрізді, ал Құранды
оқымай, бірақ оған сай амал еткен иманды адам тәтті дәмі бар, бірақ иісі жоқ
құрма тәрізді. Құранды оқитын екіжүзді тәтті иісі бар, бірақ дәмі ащы райхан
тәрізді, ал Құранды оқымайтын екіжүзді ащы дәмі мен иісі бар колоквинт тәрізді».

Бұдан басқа Құран мен Сүннетте келген аяттар мен хадистерді Құран оқып, оны
жаттап басқаларға үйреткендердің әртүрлі сауаптары айтылған, олардың Жәннәттан
биік орын алатыны, Аллаһ оларды өз мейіріміне бөлейтіні, періштелер оларға
кешірім сұрайтыны туралы деректер келген. Құран оқу адам жанын ретке келтіріп,
оны жақсылыққа тәрбиелейтін себеп саналады, оны оқу — мұсылман салихалығының
нышаны.

Құран әдебі — мұсылманға Құран оқыған кезде сақтауы жөн ережелер мен
міндеттердің жиынтығы. Құран оқу сүннет, тыңдау парыз.

Құран оқудағы әдепке оны асықпай, мағынасы туралы ойланып, әріптерін дұрыс
шығарып, сөздерді анық шығарып оқу жатады. Бұл мақсатқа жету үшін мұсылман
«тәджуид» деп аталатын Құран оқылуын зерттейтін ғылымды білу керек. Бұл ережелер
Мұхаммед пайғамбардың ﷺ сахабалары арқылы біздің заманға дейін жетіп, мұсылман
ғалымдары оларды ереже ретінде бекіткен.

Қыраат (араб.: قراءة‎) деп Құран оқу тәсілдерін айтады және оқу тәсілі (қыраат)
және оқылу (харф) деген терминдердің арасында айырмашылық бар — қыраат деген
бір-бірінен айырмашылығы аз Осман ибн Аффан жинаған Құран нұсқасының оқу тәсілі,
ал «харф» дегеніміз әуелгіде түсірілген Құранның арабтардың жеті диалектіне
негізделген оқылулар (бірақ бұл туралы басқа пікірлер де бар).

Шын мәнінде аталған Құран ғалымдары өз кезеңінің ең танымал әрі білгір Құран
зерттеушілері болмаған, бірақ бастапқыда Құран оқу тәсілдері көбейіп кеткесін
сол кездің атақты мұсылман ғалымдары халифаттың басты қалаларындағы оқу
тәсілдерінің бірін таңдап, соны эталон ретінде қабылдаған.

Бұл қырааттаррдың пайда болу себебі Ибн Әбу Һишамның айтуынша бастапқыда Осман
ибн Аффанның кезінде жинақталған Құран нұсқалары мұсылмандар мемлекетінің
аймақтарына жіберілген ол жақтағы адамдар Құран оқуды сахабалардан үйренген және
соның себебінен айырмашылығы аз бірнеше Құран оқу тәсілі пайда болды. Бірақ бұл
оқылулар Құран мағынасын өзгертпей, Осман жинаған және барлық сахабалар растаған
Құран нұсқасына негізделген.

Қазіргі кезде Құран оқу тәсілдерінің ішінен Хафстың Асымнан жеткізген қырааты ең
танымалы саналады және Құран мусхафтарының көбісі осы оқылуға сай жазылған.
Мысырдан басқа Африка елдерінде Уарштың Нафиғтан жеткізген қырааты танымал. Ал
Әбу Амрдың қырааты тек Суданның кей аудандарында қолданылады. Айта кетерлігі
Құранның барлық қырааттары қабылдана бермейді және олардың жету санатын
білмейінше Құранды оларға сәйкес оқуға болмайды. Сонымен қатар кей қырааттар тек
бір жолмен ғана жеткесін қабылданбай, «шазз» (ақауы бар) саналады.

Арабтар Ислам діні келгенге дейін де жазумен жақсы таныс болған. VII ғасырда
араб жазуы тек негізгі белгілерден құралып, олар тек бір әріпті емес, әріптер
тобын білдіретін болған. Мысалға арабтың «ب, ت, ث» әріптерін қазіргі заманда
асты-үстіндегі нүктелер арқылы оп-оңай айыруға болатын болса, Мұхаммед пайғамбар
ﷺ заманында олар түртіктерсіз, бірқалыпты жазылған. Бұл әліппенің негізі
Солтүстік Арабияда Ислам келмей тұрып мың жыл бұрын қолдана басталған набатей
жазуынан алынған, ал ол кезегінде ежелгі сириялық жазу әсер еткен.

Одан кейін бұл жазу үлгісі араб жазуының екі қарпіне: куфалық және хиджаздық
жазу үлгісіне дамыды. Куфалық жазу қатаң геометриялық тәртіпті ұстанған, шағын
емес жазу болды. Ал хиджаздық жазу куфалыққа қарағанда шағын болды және жазғанда
оң жаққа қисайтылып жазылатын болды. Қай жазу үлгісінің ертерек шыққаны туралы
зерттеушілер арасында келіспеушіліктер бар, алайда хиджаздық қаріптің куфалыққа
қарағанда ресми деңгейі төмен болды.

Құдси хадис (араб.: الحديث القدسي‎) деп Исламда Мұхаммед пайғамбардан ﷺ емес, ол
арқылы тікелей Аллаһтан жеткен деп саналатын хадис түрі. Яғни бұл хадистердегі
сөздерді Аллаһ айтып, оны Жәбірейіл періште Мұхаммед пайғамбарға ﷺ жеткізген.
Осылай құдси хадистер Құранның аяттары секілді Аллаһ түсірген уахидың бір бөлігі
болды, бірақ олар Құранға кірмей, оның аяттары қатарлы саналмайды. Хадис
қудсилерге сену үшін басқа хадистер секілді оның сенімділігін (яғни сахих немесе
хасан екенін) анықтау керек, ал Құран аяттары олай тексерілмейді. Қудси
хадистерді намаз ішінде сүрелер секілді оқуға болмайды. Кейбір ғалымдардың
ойынша Құранды дәрет алмаған адамға ұстауға болмайды, ал қудси хадистерде ондай
тыйым жоқ.

Құдси хадистердің саны басқа хадистерге қарағанда азырақ және олар көбінесе
мутауатир емес, ахад хадис болып келеді. Бұндай хадистердің бар-жоғы жүз данасы
белгілі. Кей мухаддис-ғалымдар тек құдси хадистер жиналған жинақтар жазған.
Мысалға: Абдуррауф әл-Мунауидің «әл-Итхафат әс-Сәния бил-Ахадис әл-Қудсия»
жинағы.

620 жылы Византия әскері парсылардан үлкен жеңіліске ұшырайды және бұрын
Византия қарамағында болған Киликия, Сирия, Палестина, Армения, Мысыр жерлері
парсылардың қол астына өтеді. Византияның әлсіреген жағдайына қарамастан 627
жылы Византия императоры Ираклий Ниневияның маңына өз әскерлерін жеткізіп, 12
мыңдық парсы әскерін жеңеді. Бірнеше айдан соң Персия Византияға басып алынған
жерлерді қайтаруға мәжбүр болады. Құранның аятында бұл болашақта болатын оқиға
дәл айтылып, сонымен қоса Византия әскерінің жеңілген жері дұрыс сипатталған —
шайқас Өлі теңізге жақын аумақта орын алған. Ал Өлі теңіз әлемдегі теңіз
деңгейінен ең төмен ойпат саналады.

Мұхаммед пайғамбардың ﷺ кезінде шындығы анық болған тағы бір болашақ туралы аят
мұсылмандардың һижри 6 жылы Меккеге кіре алмағаннан кейін олардың Меккеге қайтып
келетіні туралы түсірілген:

Бір жылдан кейін һижраның 7 жылының Зул-Қағда айында мұсылмандар Меккеде умра
(кіші қажылық) орындайды және оның соңында шариғатқа сәйкес бастарын қырып,
шаштарын қияды.



https://kk.wikipedia.org/wiki/%D0%9E%D1%80%D0%B0%D0%B7%D0%B0

Ораза (араб.: صوم‎ «ас-саум» – өз нәпсісін тыю, жаманнан алыстау, парс روزه
«ураза» – күндік) – тәуліктің күндізгі уақытында ауыз бекіту, исламның негізгі
бес парызының үшіншісі. Ораза ұстаған адам таң атқаннан күн батқанға дейін
ниетін бекітіп, ішіп-жеуден, басқа да оразаны бұзатын нәрселерден аулақ болады.
Мұсылмандарға рамазан айында ораза ұстау – парыз. “Рамазан – адамдарға тура жол
нұсқаушы, ақ пен қараны айырушы, бекем тұтынатын дәлел ретінде Құран түсіріле
бастаған ай. Рамазан айы туғанын көрген адам ораза ұстасын. Кімде-кім ауру
болып, әйтпесе сапарда жүрсе, онда басқа күндерде өтесін. Алла сендерге жеңілдік
болуын қалайды, ауырлық түсіргісі келмейді” (Бақара/187) – деген аяттарда парыз
оразаның мәні, негізгі сипаттары, уақыты, қазасын өтеу жайлы айтылады. Ораза
шартты ғибадат болғандықтан оны парыз ретінде кімнің орындауға міндеттілігі
немесе кімдердің босатылатыны, қабыл болу-болмауының шарттары, бұзылатын немесе
бұзылмайтын жағдайлары шариатта бекітілген. Ораза адамның рухани-интеллектуалдық
өсуіне, тақуалыққа жетіп, Құдайға жақындай түсуіне ықпал ететін ғибадат екендігі
жайлы көптеген хадистер бар. Ораза – адам нәпсісін тыйып, рухани өсуге, өз
бойындағы жаман әдеттерден арылып, көркем мінезін тәрбиелеп қалыптастыруға
мүмкіндік беретін ғибадат. Қазақ дәстүрлі қоғамында ораза ғибадатын өтеуге
байланысты ислам әдебімен орайлас, халықтың тұрмыс-салтына етене болып
қалыптасқан игілікті дәстүрлер бар. Пайғамбар өсиетіне сай оразаның мұстахабын
(орындаса сауап, орындамаса күнәсі жоқ) орындау үшін “таң сәресін” шүйіркелесіп
ішу отбасының берекесін кіргізеді. Рамазан айында өзара “ауызашарға” шақырысу
дәстүрге айналған. Хадистерде ораза кезінде мұсылманның өзін-өзі тәрбиелеп,
мінез-құлқын қалыптастыруының негізгі шарттары белгіленген. Аузы берік адамның
бос сөзден, орынсыз әрекеттерден бойын аулақ салып, жаман істерден тыйылуы,
ғибадатын арттырып, бос уақытын дін іліміне тереңдеп, зікір, салауат айтумен
өткізуі абзал. Бұл да оразаның сауабын арттыратын амалдар. Оразаның қоғамдағы
пайдасы – жаратушы мен адам, адамдар мен әлем арасындағы түсіністік артып,
мейірім артады. Адамдар ырзық-несібенің қадірін түсініп, дәулетті мен жоқ-жітік
арасында байланыс орнайды. Парыз оразадан басқа уәжіп, сүннет, мұстахаб, мәндүп,
нәпіл, мәкру оразалар бар. Ораза белгілі бір себеппен бұзылған жағдайда қазасын
өтеуге болады, ал себепсіз қасақана бұзылған ораза өтеуіне кәфәрат оразасын
тұтынады.

Ораза - бір нәрседен алыстау Шариғат терминінде Ораза - ұстауға күші жеткен
адамның ниет етіп, екінші шанақтан бастап, күн батқанға дейін Оразаны бұзатын
нәрселерден сақтануы. Ораза белгілі бір уақыт ішіп-жеуден, нәпсі қалауларынан
тыйылу. Мұның парызы - ішіп-жеу мен құмарлық сезімдерден сақтану.

Таңның атуынан күннің батуына дейінгі уақыт. Күн мен түн болмаған жерлерде сол
аймаққа ең жақын жердегі күн мен түні бар аймақты негізге ала отырып, Ораза
ұстанды. Аллаһ Құранда былай дейді: «Таңнан, қара жіптен ақ жіп ( қараңғылықтан
сәуле) ажыратылғанға дейін ішіңдер, жеңдер, сосын оразаны кешке дейін ұстаңдар»
(«Бақара», 187-аят). Мұнымен күн мен түннің арасындағы шекараны айтқан.
Пайғамбарымыз (с.а.у.) «Біләл түн уақытында азан оқиды, ибн Умми Мәктумның
азанына дейін ішіп-жеңдер» (Бухари, Азан, ІІ). Яғни, Біләл сәресі үшін ибн
Мәктум болса, таң намазы үшін азан оқтын.

Оразаның парыз болуы. Рамазан оразасы - Исламның бес парызының біреуі. Оған
Құран мен сүннет дәлел. Құранда Аллаһ Тағала былай дейді: «Ей, иман еткендер!
Сендерге бұрынғыларға парыз етілгендей ораза парыз етілді» (Бақара, 2/185).
Пайғамбарымыз (с.а.у.) былай дейді: «Ислам бес нәрседен тұрады: Аллаһтан басқа
Құдай жоқ екеніне, Мұхаммедтің Аллаһтың құлы және Елшісі екеніне куәлік ету,
намаз оқу, зекет беру, Рамазан оразасын ұстау, шамасы келгендерге қажылықка
бару» (Бухари, Имам, 34).

1) Рамазан мен айт мейрамы. «Рамазан келерде сансыз сезімдер мен толып тасыған
ойлар салтанат құрады. Күн мен түн де тұтастай илаһи (Құдайлық) рақымдылық пен
кешірімділікке толып тасалы. Мезғілі біткен сәтте жүректерге өзіне деген қимас
сезім мен сағыныш-сазы тұнады. Бірақ солбір жүректері Рамазанға айналған
жандарды жасытпай, оларды іші құт-береке мен қуаныш-шаттық толған айт күніне
аманаттайды. Рамазаннан кейін аштың келуі біз үшін тосын оқиға болмаса да, бейне
бір жаңа атқан таңдай жан-сарайымызды нұрға бөлеп, санамызды сәулесімен
қытықтал, көкжиектен көрінеді. Рамазанмен ыстық ықылас құрған адам баласы айтты
илаһи шарапаттан төгілген сиқырлы уақыт сезініп, оның терең тылсым-сырын
аңғарады. Оның илаһи тартымдылығы мен сиқырына малтып, уақытша болса да,
рамазаннан айрылысқан қасірет сезімінен жеңілдегенін сезініп, алып рақым айының
қоштасуы мен терең шарапат күнінің мейрамын бірге тартады. Айт - дүние мен
ақыретке тән әсемдіктердің бір-бірімен етене араласып, адамдардың Рамазан бойы
әртүрлі ғибадаттар арқылы бейне бір періштеге айналып, періштелер де осы ұқсасқа
бет бұрып, сол бір рухы саф жандар арасында сайрандап, айнала илаһи әсемдік пен
сұлулыққа оранып, осынау ғажайып тылсым дүниені көргендер, өздерін оянғысы
келмейтін түс әлемінде деп ойлайтынын айтуға тіл жетпес күн.Осы мүбәрак күнде
Рамазан болған барлық жер-жүзі періштелер мен рухани жандардың көктегі тылсым
әлеміндей көрініп, шаттыққа бөленген рухани ғаламатқа тең бір сырлылыққа
оранады. Сол сәттен қасиетті айт мұсылмандарды өзіне баурап алып, оларды жүрек
пен рухани өмірінің тұңғиығына қарай тартады. Оларға ай мен күн тіпті құс жолын
қамти алатын кеңістік дайындау «құпия қазынаға» жап-жарық айна болу жолдарын
көрсетеді. Көңілдері алабұртып, алып ұшқан әркім өз дәрежесіне қарай аштың
көрсеткен жолдарымен ұшуға даяр құстай бола қалады. Тылсым сырдың есігі ашыла
кеткендей қанаттарын тағатсыз қағады. Кейде айттың келуімен, көкірек көзі ояу
жандарды Ұлы Жаратушы жақтан ескен «илаһи самал» баурап алады. Сол сәтте олар
жай адамдардың тамаша еткен әлемінің арғы жағын көргендей ғажайып күйге еніп,
бейне бір екі әлемнің ортасында тұрғандай сезіледі. Тақуалықган жүректері діріл
қағып, өздерін «қорқу-үміт» аясынан табады. Кейде адам айтта барлық нәрсені
болмысынан басқаша сезініп, өзгеше бағалайды. Тіпті ол өзін баураған кейбір
сезім иірімдері арқылы көктер мен жерді бір-бірімен бірігіп кеткендей көріп,
жерден ұзап, көкке ұшып, періштелердің арасына кіріп, олардың әлемінде жүргендей
сезініп, ашылып, кеңейіп «мекенсіз» күй кетеді. Сонда ол өзін бейне бір түпсіз
тереңдікке бойлай, шексіздікке жеткендей сезінеді. Айтта сезімдер өте жұмсал,
адам жаны қатты жеңілдейді де, ақыл мен жүрек бір- бірімен қосылып кетеді.

2) Ораза жамандықтан сақтайды. Ораза адам жайын тазартыл жаман қылықтардан
сақтайды. Құранда Аллаһ Тағала былай дейді. «Ей, иман еткендері Күнәлардан
сақтанып, тақуалыққа жетулерің үшін сендерге бұрынғыларға парыз етілгендей ораза
парыз етілді» («Бақара», 185-аят). Бұл аятта ашылғандай Оразаның мақсаты -
мұсылманды тазартып, тақуалық дәрежеге жеткізу. Осыны әуелі ұғынып, тұтыныл
алайық. Тақуа - сақтану, қорқу, сыйыну, Ұлы Жаратушының қорғаныш кіру.
Тақуалықтың үш дәрежесі бар: 1) Мәңгілік өлімнен сақтану. Яғни, өзін жаратқан
Аллаһ Тағалаға сену, иман ету. Ұлы Жаратушыға иман етпеген адамның басына бақ,
қолына құс қонғанмен қашан да жан-сарайы қараңғы болмақ. Өйткені ертеңгі күн
өлімге басы тігілгелі тұрған жанның бүгінгі татқан балы да у болып келеді.
Ендеше бүгіні жоқтың ертеңі де жоқ. Алайда тілін кәлимаға келтіріп, Аллаһ
Тағалаға иман етіп, мойын ұсынған жан мәңгілік жаһаннам отынан құтылып, мәңгілік
бақыттылық сарайы жәннатқа қарай қадам басады. Яғни, иман еткен өзін мәңгілік
өлімғе деген соқыр-сенім мен күпірліктен сақтайды. 2) Ұлы Жаратушыға қарсы
келуден сақтану. Аллаһ Тағаланың көптеген бұйрықтары бар. Осы әмірлерді орындау
- парыз және көптеген тыйымдарынан әрі алыс тұру - парыз. Оның тыйым
салғандарына қол сұққан - Оған қарсы келу деген сөз. 3) Тікелей Аллаһ Тағаланың
қорғаныш кіріп, Одан өзгені жүрекке алмау. Тақуалық - иманды, көркем мінезді,
парасатты жан болып, Аллаһ Тағалаға мойынұсынып, «толық адам» шыңына қарай
«нұрлы ақылды» шырақ, «жылы жүректі» пырақ етіп, ыждаһаттылықпен қадам басып
қайраттану. Оразаның мақсаты - жанды рухани кірден тазартып, көркем мінезге
тәрбиелеу, нәпсіге ауыздық салып,тізгінді қолға алу. Ойшыл ибн Рушд былай дейді:
«Егер кімде-кім еркі мен нәпсісіне ие болса, онда ол өзін әлемнің ең, бақытты
адамымын деп санасын». Адам баласының толық адам шыңына жетуі мен көркем мінезді
болуының негізі нәпсіге ие болуында жатыр. Нәпсі - бойдағы құмарлық сезім. Ол
өзіне хош келетін барлық нәрсеге қол сұққысы, татқысы келеді. Оның өлшемінде шек
жоқ. Бүгінін, тіпті бір сәттік ләззатын ертеңі мен мәңгілік бақытына айырбастал,
яки сатып жіберуге қашан да құмбыл тұрады. Асылында, ол үшін ертең жоқ. Міне,
осы кезде ақыл рөл ойнай бастайды. Ақыл - жақсы мен жамандықты айыра білетін
адамның негізгі құралы. Бірақ сол ақылдың да өлшемі шектеулі. Оның бүгінгі жақсы
дегені, ертең жаман, жаман дегені, жақсы болуы әбден ықтимал. Міне, осы кезде
ақылға бүгіні мен ертеңінде жаңылыспайтын өлшем қажет. Бұл - илаһи өлшем. Егер
адам баласы нәпсісіне ие бола алмаса, нәпсі адамның еркін қадаған жағына
бағыттай алады. Кей кезде илаһи өлшемді білген ақылды тұтқындап тастап, еріксіз
өзіне мойын ұсындырып тыйым салған нәрсеге қол сұқтырады. Сондықтан ақыл
жүрекпен бірігіп, Аллаһ Тағаланың бұйрығын орындал, ауыз бекітеді. Нәпсінің
барлық күш-қуаты осы ауыз арқылы кетеді. Нәпсі қаншама ақыл мен ерікті ауыз
ашуға зорласа да, ол екеуі Ұлы Жаратушының бұйрығынан аса алмайды. Ашыққан
нәпсінің құмарлық сезім-қолы әлсіреп, деңгейі төмендеп кетеді. Осы сәтте адам
бойына рухани қарғын жүре бастайды да, жүректің түпкірінде, нәпсінің
қалтарысында қалған ар-ождан күллі адамгершілік сезімдерді оятып, туралыққа
бастайды. Яғни, негізгі рөл мен тізгінді ар-ождан қолға алып, адам жаны рухани
ләззатқа шомыла бастайды. Бәлкім ол сонда ғана құмарлық сезімдердің татқан
ләззатынан, рухани сезімдердің алған ләззаттары әлдеқайда басым екенін аңғарып,
оның бұдан кейінгі бар арман-тілегі - толық адам шыңы бола бастайды.Толық адам
шыңы - адамның Ұлы Жаратушының мінезіне ұқсауы. Оразаның осындай хикметтері бар.
Нәпсіні тәрбиелен, жолға салуда аштық пен шөл өте үлкен рөл ойнайды. Бірақ бұл
Аллаһ Тағала үшін болуы керек. Кісі өздігінен аш қалып, діттеген мақсатына жете
алмайды. Өйткені Ораза - Аллаһ Тағалаға жасалатын ғибадат. Толық адам болу
жолындағы барлық қадам Ұлы Жаратушы үшін арналуы керек. Қасиетті (қудси) хадисте
Аллаһ Тағала: «Аузы берік адам ішіп-жеуін мен үшін доғарды. Ораза - Мені мен
құлымның арасындағы ғибадат. Оған берілетін сыйды Мен ғана өлшеп, Мен беремін.
Аузы берік кұлымның аштық пен сусағандықтан шыққан ауыз исі мен үшін миск
әтірінен де тамаша», - дейді.

3) Қоғамдық пайдасы. Оразаның аузы берік адамға ғана емес, сонымен қатар
қоғамдық пайдалары бар. Ораза - елдегі дәулетті адам мен жоқ-жітік арасында
байланыс жасайды. Көбінесе ауқатты адам жасынан өмірдің ауыр тіршілігін көріп,
тауқыметін арқаламай өскендіктен, жанашырлық сезімнен мақрұм қалады. Кейде адам
байлыққа батқан соң, айналасын ұмыта бастайды. Осы сәтте оның өмірге деген
көзқарасы өзгереді. Нәпсісі бойдағы жанашырлық сезімін тұншықтырыл тастайды. Бір
мемлекетте өмір сүрсе де, бай басқа әлемде, тұрмысы нашар халық басқа бір әлемде
жүреді. Мұндай қоғам ауыр дертке душар болып, елде жүйе бұзылады. Ауқатты
адамдар қол астындағы жұмыс істеген адамдарына төбедей қарайды. Адам Ораза
ұстап, сәресіден кешке дейін аш қалғанда ғана айналасына басқаша қарай бастайды.
Аш адамның бойында тасыған нәпсі бірте-бірте әлсірейді де, жүректің тереңіндегі
мейірім-шапағат сезімі оянады. Ол сонда ғана аштықтың қандай екенін аңғарады.
Өзінің де жай ғана пенде екенін сезінеді. Ал оянған мейірім-шапағат жалпы
адамзатқа, тіпті әлемге деген сүйіспеншілікті өзімен бірге ала келеді. Рамазан
айының - рақым айы болуының сыры осында жатыр. Адам мен адамның, адам мен
әлемнің арасында достық, махаббат байланысы құрылады. Адамның бойында
мейірім-шапағат туып, оны айналасына нұрлы шашу етуі - Ұлы Жаратушыға арнаған
нағыз шүкірі.

5) Ораза, сабырлылық пен төзімділікке үйретеді. Ай бойы аш қалып, күндіз аузын
ашпауға бекініп, әбден дағдыланған адамның бойында сабырлылық пен шыдамдылық
сезімі күшейіп, өркен жаяды. Аштық пен құмарлық сезімге сабыр қылған, өзгеге де
сабыр ете алады. Бойдағы ашу мен жеңілдігіне сабыр-тізғінін салып, жанарында
ойлылық пайда бола бастайды. Бұл ғұмырда нағыз сабыр - өз нәпсісін жеңе біліп,
Аллаһ Тағаланың ақ жолында жүруге бел байлау. Ақырет әлеміндегі асқақ тыңнан көз
айырмау. Оразаға төзе білген өзге ғибадаттарға да шыдамдылық таныта алады.
Сабырлылық күшіне ие болған жан ғана, діттеген мақсатына жете алады. Құранда
жетпіске жуық аятта сабыр мадақталған. Мысалы: «Аллаһ сабыр еткендермен бірге»,
- дейді. «Асыр» сүресінде де Аллаһ Тағала: «Заманға ант етейін. Шынында адам
баласы сөзсіз қасіретте. Бірақ иман етіп, ізгі іс істегендер, бір-біріне
ақиқатты айқындап, сабырлықты насихаттағандар ондай күйге душар болмайды», - деп
баян етеді. Заманының үлкен ойшылы имам Ғазали Оразаның үш түрі бар екендігін
айтады: 1. Жалпыға тән Ораза Яғни, ішіп-жеуден, жыныстық қатынастан аулақ тұру.
2. Аллаһ Бағаланып елден ерек құлдарына тән Ораза. Бұл - көз бен құлағын,
аяқ-қолы мен өзге де мүшелерін күнәдан сақтауы. 3. Аллаһ Тағалаға жақын
адамдардың Оразасы. Жүрегі мен ой-сана әдемі Аллаһ Тағаладан өзге нәрседен пәк
болуы. Осылай Ораза ұстағанға Аллаһ пен ақыреттен өзге ой келсе, Оразасы
бұзылады. Бірақ діннің байрағын желбіретіп, көкке қадау үшін, дүниені ойласа
болады. Бұл - толық адамның бейнесі.

1. Мұсылман болу: Ораза мұсылмандарға парыз. Сондықтан жаңа мұсылман болған
жандарға өткен жылдардағы Ораза секілді ғибадаттарына қаза керек емес. Олардың
бейне бір жаңа туған сәбидей барлық күнәсі кешіріледі: Құранда Аллаһ Тағала:
(Мұхаммед) «Күпірлік еткендерге егер олар жамандықтан тыйылса, өткен күнәлары
кешіріледі. Ал егер олар қайталаса, сонда өткендегілердің де үкімі орындалады
де» (Әнфәл, 8/38).

2. Балиғат жасыңда болуы және ақылесі түзу болу: Бала мен ақыл-есі ауысқан,
талған адамға немесе мас адамға Ораза ұстау парыз емес. Бұлардың санасы толық
болмағандықтан, мұндай әмір оларға жүктелмейді. Пайғамбарымыз (с.а.у.) былай
дейді: «Үш адамға қалам жазылмайды: Балиғат жасына жетпейінше балаға, ақыл-есі
түзу болғанға дейін ақылы нұқсанға, оянғанға дейін ұйқыда жатқан адамға»
(Бухари, Талақ, ІІ. Өбу Дәуд, Худуд, 17). Яғни, сана аса маңызды. Аллаһтың өмірі
саналы жандарға келген. Жеті жасқа кірген кездей оразаға күші жететін қыз бала
мен ер балаға ата-анасы Ораза ұстатып үйрету керек. Мақсат - балаларды Оразаға
баулу. Акыл-есі кемтар мен есінен танып қалған адамдар уақытша болса да оларға
Ораза парыз емес. Ақылы орнына келсе, казасы өтелмейді.

3. Ораза ұстауға күші жету және тұрғын болу: Науқас немесе жолаушыларға Ораза
парыз емес. Бірақ Ораза ұстаса, Оразасы дұрыс. Ал Ораза ұстамаса, басқа күндері
Оразасын қаза етеді. Құранда олар жөнінде былай дейді: «Ораза санаулы күндерде.
Кімде-кім наукастанса, яки жолаушы болса, басқа күндері өтесін». Кәрілік жасқа
келіп, Ораза ұстауға шамалары келмеген жандарға Ораза парыз емес. Сонымен катар
хайыз, нифас кезіндегі әйелдер және өзі немесе баласына зиян тиюі ықтимал екі
қабат әйелдер мен бала емізген әйелдерге де парыз емес. Кәрі адамдар Ораза
орнына пидия береді. Олар Оразаның қазасын да өтемейді. Жолаушыға келсек, ол 90
шақырымнан аса жерге жолаушылап шықса, жолаушы саналып, Ораза ұстамауына рұқсат.
Бірақ кейін ұстамаған күндерінің қазасын етей ді.

1. Хайыз бен нифастан таза болу: Хайыз бен нифас жағдайындағы әйелдер уақыты
өткеннен кейін Оразаның казасын өтейді. Бірақ бір адамның түнде немесе күндіз
жүніп күйінде болуы, Ораза ұстауына кедергі емес. Бірақ мүмкіндігіне қарай, ауыз
бекітпес бұрын, ғұсыл алу - абзал.

2. Ниет: Барлық Оразаға жүрекпен ниет ету - жеткілікті. Бір адам түн жарымында
ертеңгі күннің Ораза екенін біліп, бұл айда Ораза ұстайтынын жүректен өткізсе
немесе сәресіге тұрса, бұл ісі Ораза ұстауға ниет саналады. Бірақ тілмен айту
мәндүп. Барлық Оразаға түнде немесе таң уақыты кірмей тұрып ниет ету - абзал.
Рамазан Оразасына ниет етерде әрбір күніне жеке-жеке ниет ету шарт. Себебі
әрқайсысы өз алдына жеке ғибадат. Бұл - факихшілердің басым көпшілігінің пікірі.
Оразаға ниет ету екіге бөлінеді. Бірінші -түнде ниет ету. Бұларға қарыз болған
Оразалар жатады. Яғни, Рамазан қазасы, ұстап, бірақ аяқталмай қалған нәпіл
Оразаның казасы және кәффәрат Оразасы мен жалпы атау (нәзір) Оразасы осы топқа
жатады. Міне, мұндай Оразаны ұстайтын адамдар түнде немесе таң атпай тұрып, ниет
етуі шарт. Ақшам уақытында шешім қабылдау мен сәресіге тұру да ниетке жатады.
Екінші - түнде ниеттену мен анықтау шарт емес Оразалар: Бұған Рамазан Оразасы,
уақыты белгіленген атау Оразасы және мұстахап, мәкрүһ, сонымен қатар, барлық
нәпіл Оразалар жатады. Мұндай Оразаларға ақшамнан бастап, ертесі күні түске
дейін ниет ете алады. Бірақ бесіннен бұрын мұндай Оразаға ниет ететін адам
екінші шанақтан бері ешнәрсе ішіп-жемеген болуы керек. Бесіннен бұрын нәпіл
Оразаға ниет ете алуға мына хадис дәлел: Аллаһ Елшісі (с.а.у.) бір күні Айшаға
былай деді: «Бесінғе тамақ бар ма?». Айша: «Жоқ», - деп жауап қайтарды. Сонда
Аллаһ Елшісі: «Онда мен ораза ұстаймын», - деді. Кісі түнде қандай да бір
Оразаға ниет етсе, бірақ екінші шапақ атпай тұрып, ниетінен бас тартса, бұл бас
тартуы дұрыс саналады. Сол секілді Оразасын бұзуға ниет етіп, аузын ашпаса,
Оразасы дұрыс болып саналады. Ниет еткенде екі ойлы немесе шарт қою арқылы ниет
етпеу керек. Мысалы: «Ертең пәленше қонаққа шақыра қалса, аузымды ашуға, егер
шақырмаса, ораза ұстауға ниет еттім» дегендей ниет жарамсыз. Рамазан түні немесе
күндіз есінен танып қалып, түс уақытынан бұрын айығып ниет етсе, Оразасы
жарамды. Бір адам Рамазан айында уәжіп немесе нәпіл Оразаға ниет етсе, ол
Рамазан Оразасына ниет еткен болып саналады. Бұл мәселеде мейлі тұрғын, мейлі
жолаушы, тіпті науқас адам болсын ешқандай айырмашылық жоқ. Сол секілді бір
Оразамен әрі кәффарат, әрі нәпіл Оразаға ниет етсе, Оразасы кәффарат ниеті үшін
жарамды. Бірақ бір Оразамен әрі қазаға, әрі ант кәффаратына ниет етсе, екеуі де
жарамсыз. Мұндай Ораза нәпіл Оразаға айналады. Бір әйел хайыз кезінде түнде
Оразаға ниеттенсе, екінші шапақтың атуынан бұрын хайыз мерзімі аяқталса, Оразасы
жарамды. Қапастағы жандар Рамазан айының келгенін біле алмай күмәнданса,
өздерінің иштиһаттар - болжамдары бойынша, шешім қабылдап, бір ай Ораза ұстайды.
Бұл - құбыла мен намаз уақытының анықталуына ұқсайды. Кейіннен Рамазан күнінен
кем ұстаған болса, ұстамай қалған күндерінің қазасын өтейді. Егер Рамазаннан
бұрын ұстаған болса, бұл тек нәпіл Оразаға жатады.

Ораза ұстағандарға мына нәрселерді жасау - мұстахап. 1. Бір жұтым су да болса
сәресіде тұрып, ішіп-жеу. Пайғамбарымыз (с.а.у.) бұл тұрғыда: «Сәресіғе
тұрыңдар. Өйткені сәренің тамағында берекет бар» (Бухари, Саум, 20). Басқа бір
хадисінде: «Сәресі тамағы берекет. Бір жұтым су да болса, оны тастамаңдар.
Өйткені Аллаһ сәресіде тамақтанғандарға рақымдылық етіп, періштелері де олар
үшін кешірім тілейді» (Ханбал, ІІІ, 44), - дейді. Екінші шапақ атқанға дейін
сәресіні кешіктіру де - мұстахап. Пайғамбарымыз (с.а.у.) «Үмбетім ауыз ашарда
асығып, сәресіні кешіктірген уақытта әрқашан жақсылықта»(Бухари, Саум, 45), -
деген. 2. Ауызды ақшам намазынан бұрын ашу. Намазда адамның көңілі ауыз ашуға
ауып тұратындықтан, ауыз ашуға асығу - мұстахап. Бұған жоғарыда айтылған хадис
куә. Сонымен катар ауызды құрма немесе сумен ашу - сүннет. Пайғамбарымыз
(с.а.у.) осылай ашқан. 3. Ауыз ашарда мына дұғаны оқу - сүннет: Оқылуы:
«Аллаһуммә ләкә сумту уә бикә әәмәнту уә а'лайкә тәуәккәлту уә а'ала ризқикә
әфтарту уә саумәлғади мин шәһри Рамалат нәуәйту, фәғфирлии мәә қаддамту уз мәә
аххарту». Мағынасы: «Аллаһым! Сенің ризалығың үшін ораза ұстадым. Сенің берген
ризығыңмен аузымды аштым. Саған иман етіп, саған тәуекел жасадым. Рамазан айының
ертеңгі күніне де ауыз бекітуге ниет еттім. Сен менің еткен және келешек
күнәларымды кешір». 4. Аузы берік жандармен бірге ауыз ашу және жоқ-жітіктер мен
кедейлерге қол ұшын беру - мұстахап. Пайғамбарымыз (с.а.у.) былай дейді: «Аузы
берік жанды ауызашарға шақырып тамақ берген - Ораза ұстаған адамның алатынындай
сауап алады. Аузы берік адамның сауабынан да еш нәрсе келмейді (Тирмизи, Саум,
82; Ибн Мажа, Сиям, 48.). 5. Таң уақытты кірмей жүніптік, хайыз және нифастан
тазалану: Мұндағы мақсат - Оразаны таза бастау. Бірақ аузы берік тұрып, жуынуға
да болатынын ескерте кетейік. Мұндай кезде судың тамаққа кетіп қалмауын қатты
қадағалау керек. Әйелдің хайыз яки нифас мерзімі түнде аяқталып, Оразаға ниет
етсе, және де жүніп кісі жуынбай Ораза ұстаса, Оразасы жарамды. 6. Аузы берік
адамның жақсы сөздер сөйлеуі, бос сөз бен орынсыз іс-қимылдардан бойын аулақ
ұстап байсалдылық танытуы - мұстахап. Пайғамбарымыз (с.а.у.) былай дейді:
«Жалған сөйлеу мен жалған сөздермен әрекет етуді қоймаған адамның ішіп-жеуді
ғана доғаруы Аллаһқа қажет емес» (Ханбал, VI, 34). Басқа бір хадисінде: «Небір
ораза ұстағандар бар. Олардың оразасында шөлдеу мен аштықтан басқа ешқандай
табысы болмайды. Небір түнде тұрып, нәпіл ғибадат еткендер бар. Бірақ бұл
әрекетінен ұйқысыздықтан басқа ешқандай табыс таппайды» (ибн Мажа, Сиям, 21).
Сонымен катар, Рамазанда «Мен оразамын» деу - сүннет. Пайғамбарымыз (с.а.у.)
былай дейді: «Кімде-кім аузы берік болса, жаман сөз сөйлемесін. Дауыс көтеріп,
айқай шығармасын. Біреу оған тіл тигізсе немесе онымен керіскісі келсе оған:
«Мен оразамын» десін» (Бухари, Саум, 2.). 7. Аузы берік адам бос уақыттарын
нәпіл ғибадаттармен, ғылыммен, Құран оқумен, зікір, салауат айтумен өткізу
керек. Пайғамбарымыз (с.а.у.) Рамазанда Жебірейіл екеуі бір-біріне кезек-кезек
Құран оқып, тыңдасатын» (Бухари, Бәдул-Уахи, 5). 8. Рамазан айының ең соңғы он
күнінде иғтиқафқа кіру - сүннет. Пайғамбарымыз (с.а.у.) Рамазанның ең соңғы он
күнінде көп ғидабат жасайтын (Муслим, И'тиқад, 8).

Бұлар екіге бөлінеді: 1. Ешқандай себепсіз азық немесе азықтық ерекшелігі бар
барлық заттарды әдейі біліп жеу. Мысалы: әдейі жеу, ішу, темекі шегу. Бұлардың
барлығы тамаққа кеткен кезде әрі қаза, әрі кәффарат керек. Бірақ азық ауызда
езіліп, жұтылмайтын болса, дәмі де тамақтан өтпесе, Ораза бұзылмайды. Сонымен
қатар біреуді ғайбаттағаны үшін қан алдырғаннан кейін немесе сүйіскеннен кейін
Ораза бұзылды деп ойлап, әдейі жеу де кәффаратты қажет етеді. Сол секілді
аузындағы жаңбыр тамшыларын әдейі жұту кәффаратты қажет еттіреді. Тұз жеу де
осындай. Бұл жайлы Хазіреті Әлидің риуаят еткен мына хадисі дәлел: «Ораза
кіргеннен ғана бұзылады, шыққаннан емес». 2. Аузы берік жанның зайыбымен
жақындасуы. Мұның дәлелі Рамазан күнінде әйелімен жакындасқан бір адам
Пайғамбарымызға (с.а.у.) білдіреді. Пайғамбарымыз оған кәффарат үшін бір құл
азат ету, оған шамасы жетпесе, екі ай қатарынан үзбей Ораза ұстау керектіғін яки
оған да күші жетпесе алпыс жоқ-жітікті тойдыру қажеттігін айтады. Екі ай Ораза
ұстауға шамасы жеткен адам жоқ-жітіктерді тойдыру мүмкіндігін кәффарат жолына
пайдалана алмайды.



https://kk.wikipedia.org/wiki/%D0%90%D0%B9%D1%82

Айт - мұсылмандардың ұлы мейрамы. Ислам дінінде екі айт мейрамы бар. Ол ораза
айт, Құрбан Айт деп аталады. Ораза айт отыз күн ораза біткеннен кейін шәууал
айының 1-3 күндері өтеді. Ораза аяқталған соң мұсылман қауымы таңертең мешітте
айт намазын оқуы парыз. Ораза айын рамазан айы деп те айтады. Пітір садақасы осы
айда беріледі. Оны әр мұсылман мешітке апарып береді. Мұхаммед (с.ғ.с.)
пайғамбар Алла тағаланың сөзін осы рамазан айында естіген. Құрбан айт Ораза
айттан 70 күннен кейін басталып, үш күнге созылады. Бұл Меккеге қажылықка бару
кезінің аяқталуына сәйкес келеді. Қажылыққа баратын ай зұлхижа деп аталады.
Құрбан айтта таңертеңгі айт намазынан кейін әр мұсылман мал сойып, құрбан
шалады. Ауру, ақсақ, соқыр, жаралы, қотыр малды құрбандыққа шалуға болмайды.
Құрбандық еті көпшілікке беріледі. Құрбан шалушыға жұрт «Құрбандық қабыл
болсын!» дейді. Айт күндері әр үйде дастарқан жайылып, таза киінген адамдар
бір-біріне айтқа құтты болсын айтып, құттыктайды, «айттық» сұрайды. Ашу-араздық
болса татуласады, қателігін кешіреді. Айт күндері, ораза кезінде қайтыс
болғандар жақсы, иманды адамдар деп саналады. «Айт мүбәрәк болсын, айт мереке
болсын! Айт құтты болсын! Айттын, жақсылығы бірге болсын!» деген жақсы тілектер
айтылады. Айт күндері үлкен кіші сәнді киінеді, жеңіл-желпі ойын сауыққа тыйым
салынбайды, бірақ дарақылыққа жол берілмейді. Ораза айт, Құрбан айт мейрамы
қазақтар арасында ежелден ұлы мейрам санатына қосылып, адалдық, мейірбандық,
қайырымдылық, ынтымақтастықтың көрінісіне айналды.



https://kk.wikipedia.org/wiki/%D0%91%D0%B8%D0%BB%D0%BB_%D0%93%D0%B5%D0%B9%D1%82%D1%81

Уи́льям Ге́нри Гейтс III (ағылш. William Henry Gates III; қазанның 28, 1955,
Сиэтл), немесе Билл Гейтс (ағылш. Bill Gates) — АҚШ кәсіпкері әрі қоғам
қайраткері, бағдарламалық қамсыздандыру саласының әлемдік көшбасшысы болып
табылатын Microsoft Corporation компаниясының негізін қалаушысы (Пол Алленмен
бірге) және бұрынғы президенті, негізгі акционері. 2008 жыл маусым айына дейін
оның басқарушысы болған, ал одан бері директорлар кеңесінің атқарушы емес
төрағасы лауазымында. Қайырымдылық Билл және Мелинда Гейтстер қоры төрағаларының
бірі.

Билл Гейтс — Forbes журналы бойынша әлемдегі екінші бай адам. Оның байлығының ең
биік шыңы 120 млрд. долларға дейін жеткен еді. «Майкрософт» акцияларына биржалық
бағалардың ауытқуына байланысты Гейтс санаулы секундтар ішінде миллиардтарын
жоғалтып, оны қайта қалпына келтіре алды. Мемлекет «Майкрософтпен» соттасады, ал
президенттер Гейтсті құрметпен қабылдайды. Алайда қазір ол ақша табудан гөрі,
жоқшылықпен күреске ақшасын жұмсауға ерекше мән беруде. Гейтс өсиет хатына
сәйкес оның үш баласының әрқайсы тек $10 млн. алады. Қалғаны оның кенже баласы
қайырымдылық қорының еншісіне тиеді. Microsoft жүйелері әлемде пайдаланылатын
компьютерлердің 93%-да орнатылған. Монополияға қарсы комитеттің талабы бойынша
Президенттіктен бас тартқан Билл Гейтс қазіргі кезде компанияның
басқарушыларының бірі және бағдарламалық қамсыздандыру өнімдерін дайындау
бойынша бас инженер болып табылады. Сонымен қатар, ол компания акциялары
бөлігінің үлкен үлесінің иесі. Бүгінгі таңда ол 75 миллиард доллардың иесі және
Forbes тізімінде байлығы бойынша 1-ші орынды алады.

Гейтс 1955 жылдың 28 қазанында Сиэтлда (Вашингтон штаты) корпоративті адвокат
Уильям Генри Гейтс II және First Interstate Bank, Pacific Northwest Bell
директорлар кеңесінің және United Way ұлттық кеңесінің мүшесі Мэри Максвелл
Гейтс отбасында дүниеге келді.

Билл Гейтс сол кезде Гарвардты бітірмегені қызықты жайт. Гарвард университетінің
дипломының орнына дүниеге «Майкрософт» компаниясы келді.



https://kk.wikipedia.org/wiki/OpenGL

OpenGL(Open Graphics Library - ашық графикалық кiтапхана, графикалық API) -
платформалы тәуелсiз программалық интерфейс, екi өлшемдi және үш өлшемдi
компьютерлік графиканы қолданушы қосымшаларды жазу үшiн программалау тiлінен
тәуелсiз анықтайтын спецификация.

Негiздi деңгейде, OpenGL - бұл жай ғана спецификация, яғни функциялардың жиыны
және олардың дәл мiнез-құлықтарын суреттейтiн құжат . Осы спецификацияның
негiзiнде жабдықтың өндiрушiлерi iске асыруларды құрауда - функциялар,
спецификацияның функцияларының тиiстi жиындарының кiтапханасы. Іске асыру
жабдықтың мүмкiндiктерін мүмкiндігі бар жерде пайдаланады. Егер аппаратура
қандай болмасын мүмкiндiкті жүзеге асыруға мүмкiндiк бермесе, ол программалы
эмулдануы керек . Іске асыру OpenGL түрде классифицияланғанға дейiн, өндiрушiлер
ерекше тесттер (conformance tests - сәйкестiкке тесттер) өтуі керек. Сайып
келгенде, программалық қамтамасыз етудiң өңдеушiлерiне аппаратты қамтамасыз
етудiң соңғы өңдеушiлерiнiң тиiмдi iске асыруын қалдырып, суреттеп айтылған
спецификацияны, функцияны пайдалануды үйренудің өзі жеткiлiктi .

Windows, Unix - платформа, PlayStation 3 және Mac OS үшiн OpenGLның тиiмдi iске
асырулары бар. Бұл iске асырулар видеоадаптерлердiң жасап шығарушыларымен әдетте
жеткiзiлiп берiледi және соңғы мүмкiндiктердi белсене пайдаланады. Сонымен бiрге
OpenGL спецификациясының таза программалық iске асыруларының бірі Mesa
кiтапханасы болып табылады. Кодтардың деңгейiнде толық олармен үйлесiмдi
болғанымен, лицензиялық пiкiрлерiнен Mesa OpenGLның бейресми iске асыруы болып
табылады.

1992 жылы ұйымдастырылған OpenGL спецификациясы ARB Консорциумымен(Architecture
Review Board ) қаралады. Консорциум қол жетімді және кең таралған API жасауға
қызығушылығы танытатын серiктестiктерден тұрады. OpenGLның ресми сайтына сәйкес,
ARB мүшелерiмен 2004 жылдың қарашасына шешушi дауыспен кәсiби графикалық
аппаратты құралдарының өндiрушiлері SGI, Matrox және Evans & Sutherland(әскери
қосымшалар), ATI және NVIDIAның тұтынушы графиклық аппаратты құралдарының
өндiрушiлері, Intel процессорлардың өндiрушiсi, компьютер және және IBM, Apple,
Dell, Hewlett-Packard және Sun Microsystemsтiң компьтер жабдықтарын жасап
шығарушылар,сонымен бiрге компьютер ойын индустриясының жетекшiлерінiң бiрi id
Software болып табылады. Консорциумның бастаушыларының бiрi Microsoft, оны 2003
жылдың наурызында тастап кеттi. Тұрақты мүшелерден тысқары, жылма-жыл OpenGL
ARBдың бiр бөлiгi болуға бiр жыл iшiнде дайындалатын басқа серiктестiктердiң
үлкен саны шақырылады. Түрлi қызық шеңберіне қатыстырылған мұндай үлкен сандағы
серiктестiктер OpenGLның мүдделердiң қолданбалы, үлкен санымен, кең интерфейс
тағайындауға мүмкiндiк бердi.

•Аппаратты платформалардың мүмкiндiктерiндегi айырмашылығын программалық
эмуляция көмегiмен жетiспеушiлiкетiн функционалдықтың iске асыруы талап ете
жабу.

OpenGL жұмыстар негiзгi қағида жадтағы және/немесе векторлық графикалық
қарапайымдардың жиындарының нүктелер, сызықтар және алған мәлiметтердiң келесi
математикалық өңдеуi бар көпбұрыштарының түрiндегi алу және растрлық суреттiң
құрастыруы пердеде болып табылады. Векторлық өзгерулер және растеризация мән
дискреттi автомат болатын (graphics pipeline ) график түрiнде конвейермен
орындалады. OpenGLның командаларының басым көпшiлiгi топтар екеуiнiң бiрiлер бiр
нәрсеге тиедi: немесе олар конвейерге графикалық қарапайымдар кiруге
толықсытады, немесе өзгерулердi әр түрлi орындауға конвейерлердi кескiндейдi.

OpenGL бағдарламашы (тегеурiндi жол) қорытынды растрлық графиктi құрастыру үшiн
адымдардың дәл тiзбегiн ерiксiз көндiрдiре алатын төмен деңгейлi процедура
APIлерi болып табылады. Бұл барлық сахна қаралудан өтiп пердеде салатын (ағаш
жиiрек) мәлiметтер құрылымының түрiнде берiлгенде дескриптор жолдарынан негiзгi
айырмашылық болып табылады. Бiр жағынан, тегеурiндi жол үш өлшемдi графиканың
заңдарының терең бiлiмнiң бағдарламашысы және математикалық үлгiлерден талап
етедi, басқа жағынан - әр түрлi инновациялардың енгiзуi бостандық бередi.



https://kk.wikipedia.org/wiki/%D0%A3%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Уикипедия (ағылш. Wikipedia, IPA: /ˌwiːkiːˈpiːdi.ə/, не /ˌwɪkiːˈpiːdi.ə/, немесе
/ˌwɪkɪˈpiːdi.ə/) — Уики технологиясының негізінде жасалған оқырмандар мен
авторлар үшін тегін және ашық, көптілді, онлайн энциклопедия. Энциклопедия
Уикимедиа қорының www.wikipedia.org доменінде орналасқан. Жобаның иесі және оның
дамуына жауапты Уикимедиа қоры болып саналады. Жобаның атауы «уики» немесе wiki
(сайт құру технологиясы) және энциклопедия сөздерінен құрылған. Қазіргі уақытта
энциклопедияның 285 тілде тараулары бар. Барлық тілдердегі мақалалардың жалпы
саны 35 миллионнан асты.

Тұңғыш рет 2001 жылдың қаңтар айында Джимми Уэйлс мен Ларри Сэнгер іске қосқан
«Уикипедия» бүгінгі күні ғаламтордағы ең ірі және ең әйгілі мағлұматнама болып
отыр. Көлемі мен қамтитын тақырыптар саны жөнінен «Уикипедия» әлем тарихындағы
ең толық энциклопедия болып саналады және оның үлкен ең артықшылықтарының бірі -
ондағы мақалалардың әлемнің түрлі тілдерінде болуы. Уикипедия - гаваи тілінде
(wiki-жылдам) деген мағынаны білдіреді.

Уики - (ағылш. Wiki) арнайы құралдармен сайт құрылымын әр тұтынушыға өзгертуге
мүмкіндік беретінт веб-сайт. «Уики» терминін тұңғыш рет 1995 жылы сайттарды
сипаттау үшін Уорд Каннингем қолданды, Wikiwikiweb деп аталатын ен алғашқы
уики-жүйенің атауы гавай тілінен аударғанда «жылдам» деген мағынаны білдіреді.

Уорд Каннингем және оның көмекшісі Бо Леуф өздерінің «The Wiki Way: Quick
collaboration on the web» кітабында «Уики» концепциясын былай тұжырымдаған:



https://kk.wikipedia.org/wiki/%D0%98%D1%81%D0%BB%D0%B0%D0%BC

Ислам (араб.: إسلام‎) — әлемдік монотеисттік-ибраһимдік дін. Христиандықтан
кейін дүниедегі ең көп таралған дін болып табылады. «Ислам» сөзі «бейбітшілік»,
(Аллаһтың заңдарына) «мойынсыну, бағыну» болып табылады. Ал шариғат
терминологиясында «ислам» — толық мойынсыну, Аллаһтың алдында парыздарды
орындау, одан басқа құдайларға табынбау болып есептеледі. Ислам дінін ұстанушы
жан мұсылман деп аталады. Мұсылмандардың негізгі діни кітабы Құран Кәрім (араб.:
القرآن الكريم‎) — классикалық әдеби араб тілінде (араб.: الفصحى‎) Аллаһ
тарапынан түсірілген.

Исламдық көзқарас бойынша, жаратушы Аллаһ әрдайым адамзат баласын тура жолға
салып тұру үшін әр түрлі пайғамбарлар жіберіп отырған. Олардың ішінде Ибраһим
(Авраам), Мұса (Моисей), Иса (Иисус) т.б. бар.. Мұсылмандардың сенімі бойынша ең
соңғы пайғамбар — Аллаһтың елшісі Мұхаммед ﷺ.

Имам Муслим хадистер жинағында Омар ибн әл-Хаттабтан жеткен хадисте Мұхаммед
пайғамбар ﷺ Исламның үш мәртебесін айтып, олардың негіздерін атайды

Иман (араб.: الإيمان‎) — мұсылмандықтың ең үлкен дәрежесі. Иман алты негізден
құралып, көбінесе адамның ішкі қасиеттерін реттейді:

Иман сөзі — араб тіліндегі «ә-мә-нә (араб.: آمن‎)» етістігінен шығып, ифғал
(араб.: إفعال‎) бабында қолданылған масдар (араб.: مصدر‎ — түбір сөз) болып
саналады. Ал жалпы иман ұғымы — бір адамның сөйлеген сөзін қуаттау, айтқанын
қабыл ету, шын көңілімен қабыл ету, күмәнға жол берместен нақты, жүрекпен, шын
ықыласпен сену деген мағыналарды береді. Иман еткен кісі «мумин (араб.: مؤمن‎)»,
иман етілген нәрселерге де «муминун би… (араб.: مؤمن بـ‎)» дейді.

Алла́һ (араб.: الله‎‎‎) — «ләфз әл-джәләлә» (ұлықтық сөзі), бiр ғана құдай бар
екенін бiлдiретiн араб сөзi. «Аллаһ» сөзі кейбір ғалымдардың пайымдауынша
арабтың «иләһ (құдай)» сөзіне «ال» артиклін жалғау арқылы пайда болған. Бұл есім
Аллаһтың ең әуелгісі және ең ұлысы саналады. «Аллаһ» есімін тек қана Аллаһқа
қолдануға болады. Әдеттегіде «Аллаһ» сөзімен қоса «Тағала» немесе «Субханаһу уә
Тағала» деген оның ұлықтығын білдіретін сөздер қолданылады.

«Аллаһ» сөзі Аллаһ Тағаланың барлық көркем есімдерін жинақтаушы есім. Арабтар
бұл сөзбен құлшылық етілетінді, яғни сол құлшылыққа лайықтыны атайды. Құранда
айтылған:

Яғни жерде де, аспанда да оған құлшылық қылынады. «Аллаһ» сөзінің мағынасы:
Жаратылыстар махаббатпен, ұлықтаумен және бағыныштылқпен құлшылық қылатын Құдай.
Барлық көркем сипаттар жиналған Құдай, Кәміл, Ұлық және Көркем. Барлық
жаратылыстарды білімімен қамтыған Білуші, күшінен ештеңе айра алмайтын
Құдіретті.

Араб тілінде «ширк» (араб.: شِرْكٌ‎) сөзі «екі затты тең қылу» деген мағына
береді. Ал шариғатта бұл терминнің жалпы және жалқы мағынасы бар:

Ислами сенім (ақида) бойынша Аллаһқа серік қосудың зардабы өте ауыр, тіпті сол
ширкте қайтыс болған адам мәңгі-бақи тозақта қалады деп есептелінеді. Аллаһ
айтады:

Аллаһтың көркем есімдеріне сену мұсылманның жанына және оның Жаратушыға деген
ғибадатына үлкен әсер етеді. Аллаһқа жан-тәнімен құлшылық қылудағы мән-мағынаны
табу — бұл әсердің бір нәтижесі болып табылады. Сонымен қатар Аллаһқа сену, Оның
есім-сипаттарына сену — адам баласына Аллаһтан қорқыныш сезімін ұялататын ең
үлкен факторлардың бірі, себебі адам Жаратушысын көбірек таныған сайын, Одан
қорқынышы көбейе береді.

Арабтың «китаб» (араб.: كتاب‎) сөзі «жазу» мағынасын беретін «китаба» (араб.:
كتابة‎) сөзінен шыққан. «Жазба», «жазуы бар бет» мағынасын береді. Ал «қасиетті
кітаптар» деп Аллаһтың елшілеріне түсірілген Аллаһтың сөздері жазылған кітаптар
мен парақтарды атайды. Бұл кітаптар жазылған күйде (Тәурат сияқты) немесе
түскеннен кейін жазылған аян түрінде түсіріледі.

Арабтың «періште» (жекеше: мәләк араб.: ملك‎, көпше түрде: мәләикә араб.:
ملائكة‎) сөзі «жолдау» (улук араб.: ألوك‎) сөзінен шыққан.

Арабтың «нәбий» (пайғамбар араб.: نبيّ‎) сөзі «нәбә» (хабар араб.: نبأ‎) сөзінен
шыққан. Ислам дінінде иман негіздерінің төртіншісі — Аллаһ тарапынан жер бетіне
жіберілген пайғамбарларға иман келтіру. Аллаһ Құранда оларды «расул» (елші) және
«нәбий» (пайғамбар) деп атаған. Ислам дініндегі ең соңғы пайғамбар Мұхаммед ﷺ
болып есептеледі. Ислами сенім бойынша одан кейін пайғамбарлар жіберілмейді.

Ал пайғамбарлардың саны туралы кейбір хадистерде олардың саны 124 мың болғаны
айтылған. Бірақ кей хадис ғалымдары оларды әлсіз санаған

Исламда «нәбий» мен «расул» ұғымдарының арасында айырмашылық бар. Шейх әл-Ислам
Ибн Таймийа айтады:

Мұсылман ғалымдарының пікірінше пайғамбар мен елшінің айырмашылығы — елшілер
қауымға жаңа шариғат әкеліп, оларға кітаптар берілген, ал пайғамбарлар болса
өздерінің алдындағы Кітапқа шақырып, алдыңғы елшінің шариғатын бекіткен.

Бұл пайғамбарларға Нұх, Ибраһим, Мұса. Иса және ақырғы және ең жақсы пайғамбар
Мұхаммед кіреді ﷺ.

Ақырет күніне иман ету иман негіздерінің бірі. Бұған адамдардың қабірде
сыналуына, олардың қайта тірілетеніне, адамдардың Аллаһ алдында есеп беретініне
және т.б. қияметтің оқиғаларына сену кіреді. Исламда оған сену — парыз деп
есептеледі. Құранда Аллаһқа иман етумен байланысты айтылған аяттарда ақырет
күніне (араб.: يوم الآخر‎) иман ету де бірге айтылады.

Пайғамбардан ﷺ келген хадиске сәйкес Исрафил періште Сұрға үрлегеннен кейін
Аллаһ қалағандардан басқа аспан мен жердегі барлық жаратылыс жан тапсырады. 40
күн, ай немесе жылдан соң Сұрға қайта үріліп, аспаннан жаңбыр жауады. Адамдар
көкөніс сияқты өлгеннен кейін сақталып қалатын құйыршықтағы сүйектен өсіп
шығады. Ал ең бірінші боп жерден шығатын адам — Мұхаммед пайғамбар болады.

Иман шарттарының алтыншысы — тағдырға иман. Тағдыр — араб тіліндегі «қадар»
сөзінен шығып «өлшеу, бір нәрсені белгілі бір өлшем бойынша жарату, белгілеу»
ұғымдарын білдіреді. Ал діни терминологиядағы мағынасы ‑ әлем жаратылғаннан
бастап, болмыста болатын бүтін құбылыстар мен жаратылыстардың қашан
болатындығын, мезгілін, орнын, мекенін, ерекшеліктері мен сипатын Аллаһ
Тағаланың ежелден яғни әу бастағы ілімімен белгіленіп, өлшеніп қоюымен
байланысты. Әһлі Сүннет уәл-жамағат ғалымдары адам кез келген істі өз қалауымен
жасайды, оны ешкім мәжбүрлемейді, бірақ оның қалауы Аллаһтың қалауына тәуелді
және тек Аллаһтың рұқсатымен іске асады дейді

Ислам дінінің екінші мәртебесі — Ислам. Бес негізден құралып, көбінесе адамның
сыртқы қасиеттері мен істерін реттейді:

«Лә иләһә илл-Аллаһ (Аллаһтан басқа құлшылыққа лайықты нәрсе жоқ)» куәлігінің
талап ететін бірнеше шарттары бар:

Соләт (араб.: صلاة‎) — араб тілінде «дұға» мағынасын береді. Шариғатта:
Тәкбирден («Аллаһу әкбар» сөзі) басталып, тәслиммен («әс-сәләму ғалейкум» сөзі)
аяқталатын белгілі амалдар мен сөздер жиынтығы. Намаз екі куәліктен кейінгі
Исламның ең маңызды тірегі. Аллаһ Тағала намазды Мұхаммед пайғамбарға ﷺ Миғраж
түнінде жеті аспанның үстінен парыз еткен.

Саум (араб.: صوم‎) — тілдік мағынасы: «бір нәрседен ұстану». Шариғатта: оразаға
ниет етіп таң намазының уақытынан бастап күн батқанға шейін ішіп-жеуден, басқа
да оразаны бұзатын нәрселерден тыйылу. Оразаның екі негізі бар:

Зәкәт (араб.: زكاة‎) — тілдік мағынасы: «артық зат», «өсу (егіннің)». Шариғатта:
белгілі адамдардың тобының белгілі мөлшерге жеткен дүние-мүлкінен алынатын
ақысы. Бұл Аллаһтың құлының жаны үшін тазарыну саналды. Және зекет беру мұсылман
жамағатының арасын жақындастырудың, махаббат пен бірліктің себебі.

Хажж (араб.: حجّ‎) — тілдік мағынасы: «ниеттену, мақсат, қалау, жөнелу».
Шариғатта: Сүннетке сәйкес белгіленген жерде белгілі уақытта діни рәсімдерді
орындау. Қажылық Ислам дінінің тірегі саналады, және мұсылман ғалымдары
қажылықты өмірінде бір рет орындау парыз екеніне бір ауыздан келіскен.

Ислам дінінің үшінші мәртебесі — ихсан (араб.: الإحسان‎). Ихсанда бір негіз бар:

Ислам шариғаты — ол адамның Аллаһпен, басқа адамдармен, қауыммен және қоршаған
ортамен қарым-қатынасын, рұқсат етілген және тиым салынған нәрселерді реттейтін
Құран, Сүннет және сәләфтардың (шииттерде — Әһлі-бейттің) сөздерімен,
ғалымдардың иджтиһадымен міндетті болған заңдар жинағы. Бұл заңдардың ең
маңыздысы — Исламның бес парызы.

Құран — «Фатиха» сүресінен басталып, «Нас» сүресінен бітетін ақырғы пайғамбар
Аллаһтың елшісі Мұхаммедке ﷺ түсірілген Аллаһтың сөзі. Құранда 114 сүре, 6236
аят бар. Құран әдеби араб тілінде түсіріліп, Ислам шариғатының негізі боп
табылады. Аллаһ Тағала Құранды өзгертулер мен қосымшалардан сақтауға уәде
берген. Оның ішінде наным-сенім, ғибадат, адамдардың ара-қатынасы және т.б.
мәселелердің үкімдері жалпы және жекеше түрде баяндалған.

Ең алғашқы түсірілген уахи болып Құранның Аләқ сүресі саналады, ал елшіліктің ең
алғашқы аяты деп Муддәссир сүресінің бастапқы аяттары саналады. Сондықтан кейбір
ғалымдар Мұхаммед ﷺ «Алақ» сүресінің түсуімен пайғамбар, «Муддассир» сүресінің
түсуімен елші болды деп санайды.

Қасиетті Құран Мұхаммед пайғамбарға ﷺ еруге, оған бағынуға бұйырады, сондықтан
Сүннет Ислам шариғатының екінші негізі болып саналады. Сүннет деп пайғамбардың
кез келген сөзін, ісін немесе бір нәрсені іштей қолдауын атайды. Бастапқыда
Мұхаммед пайғамбар өзінен хадистер жазуды құптамаған. Мысалға мына сөздері:

Ижмағ (араб.: إجماع‎) — Пайғамбардан ﷺ кейінгі заманда мұсылман ғалымдарының бір
үкімге бір ауыздан келісуі. Ижмағқа сахабалардың пайғамбарлық заманда істеген
істері жатпайды, себебі сахабалардың ол кезде істеген амалдары өздігінен шариғи
дәлел болып саналады. Егер ғалымдар бір үкімге ижмағ қылса, ешкімге оны бұзуға
немесе жоққа шығаруға рұқсат етілмеген, себебі Пайғамбар ﷺ айтқан:

Қияс — Ислам фиқһында кең таралған ұқсастық бойынша (аналогия) үкім шығару
әдісі. Мұсылман ғалымдарының арасында қияс Құран, Сүннет және ижмағтан кейінгі
орын алады. Алайда қиястың рұқсат етілген және тыйым салынған түрлері бар. Тыйым
салынған түрлеріне біреудің Құран мен Сүннеттен дәлелі болып тұрып қияс арқылы
үкім шығаруы жатады. Ибн Масғұд айтқан:

Әл-Хасан әл-Басри мен Мұхаммед ибн Сирин осы аятқа сүйеніп ең бірінші боп тыйым
салынған қиясты Ібіліс қолданған деп санаған.

Ижтиһад: шариғи үкім шығарудағы ғалымның ізденіс қылып, еңбек етуі. Ижтиһад
жасаудағы муджтаһидтің шарттары:

Фиқһ (араб.: فقه‎) — тілдік мағынасы «түсіну». Бұл мағынада «фиқһ» сөзі Құранда
бірнеше жерде қолданылады. Мысалға:

Фиқһты білудің әсері Аллаһтың құлының салихалылығында, оның амалдарының
дұрысталуында, әдебінің түзелуінде білінеді. Ал егер мұсылман дұрысталса —
жамағат та дұрысталып, оның нәтижесі осы дүниедегі бақытты өмір мен Аллаһтың
Ақыреттегі ризалығы болмақ. Мұхаммед пайғамбар (Аллаһтың оған салауаты мен
сәлемі болсын) айтқан:

Фиқһ мазһабтарының ішінде бір ғалымның ойлары мен шариғи мәселелерге
көзқарастары болып, бірақ оны тарататын, нақтылайтын шәкірттер болмағасын
толықтай дамымаған, бізге көп үкімдері жетпеген жеке мазһабтар бар. Сонымен
қатар негізін салған муджтаһид-ғалымдардың көзқарастары шәкірттері арқылы дамуын
тауып, кең таралған көпшілік-жамағи мазһабтар бар. Бұл мазһабтар негізін қалаған
имамдардың атымен аталып осы күнге шейін жеткен. Бұл мазһабтардың қатарына пайда
болу реті бойынша: ханафи мазһабы, малики мазһабы, шафиғи мазһабы және ханбали
мазһабы жатады. Оған қоса кейде заһири мазһабы да қосылады. Міне осы мазһабтар
«Әһлі-Сүннет» мазһабтары деп аталады. Әһлі-Сүннет мазһабтарынан бөлек шиғалардың
«джафари» және «зәйди» мазһабтары, харижиттердің «ибади» мазһабы бар.

Ханафи мазһабы — Имам Ағзам Әбу Ханифаға телінетін Әһлі-Сүннет фиқһ мектебі.
Қалаушысының есіміне сәйкес «ханафи мазһабы» деп аталады. Шын аты Нуғман ибн
Сәбит болған Әбу Ханифа һижраның 80 жылы (699 ж.) Куфа қаласында дүниеге келіп,
һижраның 150 ж. (767 ж.) сол жерде қайтыс болады. Ханафи мазһабына кіретін
ғалымдар Әбу Ханифаны «Имам Ағзам» (ұлы имам) деп атайды. Кейбір тарих ғалымдары
Әбу Ханифаны сахабаларды көрген табиғиндерден деп есептейді, себебі ол сахаба
Малик ибн Әнәстан хадистер риуаят еткен. Бірақ басқа тарихшылар оны
табиғиндердің ізбасарларынан деп санайды.

Имам Әбу Ханифа Исламның көптеген мәселелерін білген ғалым болғанымен, оның
негізгі еңбегі фиқһ саласында болған. Абдуллаһ ибн әл-Мубарак ол туралы айтқан:

Малики мазһабы — Имам Малик ибн Әнәсқа телінетін Әһлі-Сүннет фиқһ мектебі. Оның
негізін қалаған Мәлик ибн Әнәс һижри 96-шы жылы (711 ж.) Медине қаласында
дүниеге келіп, 179-шы жылы (795 ж.) қайтыс болған. Имам Мәлик Йеменнен көшіп
келген Хумайр патшалық аулетінен шыққан. Оның отбасы шариғи біліммен танымал
болып, оның өзі де «Имам дар әл-Һижра („дар әл-һижра“ — Медине қаласы)» деген
атақты алған. Имам Малик хадистерге үлкен көңіл бөліп, өзінен кейін «Муатта»
хадистер жинағын қалдырған.

Шафиғи мазһабының негізін салушы — Мұхаммед ибн Идрис әш-Шафиғи. Һижра жыл
санауы бойынша 150 жылы Палестинадағы Газа қаласында дүниеге келген. Жеті
жасында Құранды жаттап бітірген Мұхаммед ибн Идрис, 15 жасында пәтуа беруге
рұқсат алады. Имам әш-Шафиғи атақтығалымдар: Имам Маликтен, Суфйан ибн Уяйнадан,
Имам Мұхаммед әш-Шайбаниден білім алған. Өзінің қысқа ғұмырында әш-Шафиғи
Меккеде, Йеменде, Иракта, Мысырда білім алып, сол жерлерде сабақ берумен
айналысты. Имам әш-Шафиғи ең бірінші болып «усуль әл-фиқһ» ғылымын енгізіп, сол
жайлы «Рисалә» кітабын жазады. Имам Ахмад ибн Ханбал оны өз ұстазы санап, оны
Аллаһтын дінді жаңартуға жіберген «муджәддиді» санаған. Һижра жыл санауы бойынша
204 жылы дүниеден озды.

Мазһабтың негізін салушы — Имам Ахмад ибн Мұхаммед ибн Ханбал әш-Шәйбани. Һижра
жыл санауы бойынша 164-ші жылы (778 ж.) Мерв қаласында дүние келіп, һижри жыл
санауы бойынша 241-ші жылы (855 ж.) қайтыс болды. Жастайынан әкесінен жетім
қалған Имам Ахмад шариғат пәндеріне, оның ішінде хадис іліміне көп көңіл беріп,
ұлы мухадди атанады. Ол Әбу Ханифаның атақты шәкірті Имам Әбу Юсуфтан, Имам
әш-Шафиғиден, Уәкиғ ибн әл-Джаррахтан білім алған. Тіпті оның ұстаздары болған
Әбу Дәуд, Имам Муслим, Имам әл-Бұхарилер одан хадис риуаят ететін болған.

Имам Ахмад билікке келген мутазилиттік сенімді ұстанатын халифтерден көп қысым
көреді. Ұзақ уақыт түрмеде қамалып, азапталса да Ислами сенімнен бас тартпаған
ол әлі күнге шейін ең атақты діни авторитеттердің бірі саналады.

Бұл мазһабтың бастаушысы деп шиғалар Джафар әс-Садиқты санайды. Ол һижри 80-148
(702-765) жылдары Мединеде өмір сүрген. Әһлі-Сүннет ғалымдары арасында ол
білімді саналып, Имам Әбу Ханифа мен Мұхаммед ибн Идрис әш-Шафиғи оның
мәжілістеріне қатысқан. Он екі имамды мойындайтын шиитттерде ол алтыншы имам
саналады. Джафари мазһабын ұстанушылар сахабалардың ешбір ижмағын мойындамайды,
тек сол сахабалардың қатарында Әли ибн Әбу Талиб болмаса. Сонымен қатар олар Әли
ұрпағынан шыққан имамдарды күналар мен қателерден сақталған шариғат көзі
санайды. Олар ижтиһад құқығына тек қана «имамдар» ие, басқаларына ижтиһад
жасағанда олардың пікірлеріне қайшы келуге болмайды деп есептейді.

Имам Дәуд ибн Әли әл-Асфаһани әз-Заһири (815-883) қалаған мазһаб. Бұл мазһабтағы
шариғат негіздері Әһлі-Сүннет мазһабтарына ұқсас. Мазһабтың «заһири» аталу
себебі олар үкім шығаруда аят-хадистердің сыртқы мағынасын ғана алуды қолданады.
Заһири мазһабының атақты ғалымдарының бірі — Имам Ибн Хазм әл-Андалуси. Заһири
мазһабы Испанияда кең таралғанмен, ол жақтағы халифаттың құлауымен толығымен
жойылып кетіп, тек жазба еңбектері жеткен.

Зәйди мазһабының үкімдері Әһлі-Сүннет мазһабтарының, оның ішінде ханафи
мазһабының үкімдеріне ұқсас болып келеді, себебі бұл мазһабтың негізін салушы
саналатын Зәйд ибн Әли «Зәйн әл-абидин» ибн әл-Хусәйн ибн Әли ибн Әбу Талиб
(һижри 80-122 жж.) Ирактың Әбу Ханифа білім алған ғалымдарынан білім алуы. Бұл
мазһабта Құранмен қоса Сүннет те шариғаттың көзі саналады және хадистер тек қана
Әһлі-Бәйтпен шектелмейді, басқа сахабалардан да алынады.

Ибади мазһабының негізін қалаушысы Джәбир ибн Зәйд әл-Азди. Бұл мазһаб
Әһлі-Сүннет мазһабтарына көптеген мәселелерде ұқсас болғанымен, кейбір
үкімдерінде оларға қайшы келеді Ибади мазһабы Оман сұлтандығында көп тараған.

Әбу Амр Әбдуррахман ибн Амр әл-Әузағи (707-774) негізін қалаған Әһлі-Сүннет
мазһабы. Әл-Әузағи өз кезінің ұлы ғалымы болған адам. Оның мазһабы Шам
өлкесінде, содан кейін Андалусияда таралған. Бірақ Шамда шафиғи мазһабы,
Андалуста малики мазһабы таралуымен бұл мазһаб әлсіреп, уақыт өте жойылып
кеткен.

Мысырлық ғұлама Ләйс ибн Сағдтың да Әһлі-Сүннет мазһабы саналған мектебі болған,
бірақ уақыт өте жойылып кеткен.

«Джиһад» сөзі «күрес, күш жұмсау, соғыс» мағыналарын береді. «Қазіргі заманның
араб тілінің сөздігіндегі» «джиһад» сөзінің анықтамасы: «Келісімге отырмаған
кәпірлермен соғыс немесе Аллаһтың жолындағы соғыс. Дінді немесе отанды қорғау
үшін соғысу». Бірақ бұл сөз тек жаулармен соғысу мағынасында ғана емес,
нәпсімен, шайтанмен күресу мағынасында да жұмсалады. Имам Ибн әл-Қаийм
әл-Джәузия айтады:

Ислам күнтізбесі һижрадан, яғни Аллаһ Елшісінің ﷺ Меккеден Мединеге жер аударған
күнінен басталады. Һижра есебін пайғамбарымыз Мұхаммед (Аллаһтың оған салауаты
мен сәлемі болсын) дүниеден өткен уақытанан кейін 5 жыл өткенде, 637 жылы халиф
Омар ибн әл-Хаттаб (634 — 644) жасаған. Нақты жылдан 11 күн кем болғандықтан,
Ислам күнтізбесіндегі жылдың басы жылжи береді. һижраның Күн қозғалысына қатысы
жоқ. Ол тек Айға негізделген.

Ислами әдеп деп шариғаттан бастау алатын жақсы іс саналатын амалдар мен сөздер
жиынтығын атайды. Мысалға: «әс-сәләму ғалейкум» деп амандасу, оған «уә ғалейкум
әс-сәләм» деп жауа қайту, ас ішуді «бисми-Лләһпен» бастау, тамақты оң қолмен
ішу, тамақтан кейін «әл-хамду ли-Лләһ» деу, ер балаларды сүндетке отырғызу,
қажетілікті өтегеннен кейін тазалану, адам қайтыс болғандағы рәсімдер, оған
жаназасын оқу; бұған әртүрлі дұғалар да жатады: үйден шыққандағы дұға, мешітке
кіргендегі дұға, әжетханаға кіргендегі дұға; сонымен қатар басқалардың әуретіне
қарамау да әдепке жатады.

Мұсылманға тәкәппарлыққа әкелетін киім киюге тыйым салынған. Сол сияқты,
қоршаған қауымнан өзгеше киімді киюге тыйым салынған. Адамдардан өзгешелену үшін
киім киюге болмайды, мейлі ол киім қымбат болсын, арзан болсын, басқа
адамдардыкіне ұқсаса да, ұқсамаса да, себебі бұл тәкәппарлыққа апарады. Оған
қоса мұсылманнаң киімі кәпірлердің киіміне ұқсамауы керек, денеге жабысып
тұрмауы керек және мөлдір болмауы керек.

Хиджаб — әйелдің бүкіл денесі мен әшекейлерін бөтен ер кісілердің көзінен
жасыру. Шариғат бойынша иман келтірген қыздар мен әйелдерге бөтен ер кісілерден
жүздері мен қолдарын, онымен қоса бүкіл денесін және құлақ, қол, мойын, омырау,
аяққа тағатын әшекейлерін толық жабу парыз етілген.

Ер адамдардың әуреті кіндігінен бастап тізелеріне шейін, яғни бұл жерлерді
киіммен жауып, бөгде адамдарға көрсетуге болмайды. Күң әйелдердің де әуретінің
шегі осы.

Тамақ ішкеннен кейін ауыз қуысын қалдықтардан тазалау үшін және жағымсыз иіс
кетіру үшін мұсылмандар Арак ағашының (Salvadora Persica) тамырын қолданады. Бұл
амал Мұхаммед пайғамбардың ﷺ Сүннетінен саналады. Ол айтқан:

Мисуак дәрет алған кезде, ұйқыдан тұрғанда, ауыздың иісі бұзылғанда, Құран
оқырда, намаз алдында қолданылады. Айша ананың айтуы бойынша, Пайғамбар ﷺ үйге
кіре салысымен мисуак қолданатын болған.

Исламда мейрам ретінде екі айт — Ораза айты мен Құрбан айт, Арафат күні және
Ташриқтың үш күні бекітілген. Пайғамбар Мединелік адамдар бір мейрамды
тойлағанын көргенде былай деген:

Рамазан айындағы оразаның аяқталғаннан кейінгі Шәууәл айының бірінші күні Ораза
айт (араб.: عيد الفطر‎ — 'ид әл-фитр) деп аталады. Бұл күні мұсылмандар мешітте
жиналып жамағатпен Айт намазын оқиды. Ораза ұстауға тыйым салынған күн.

Құрбан айт (араб.: عيد الأضحى‎ — 'ид әл-адха) Зул-Хиджа айының оныншы жұлдызы.
Қажылықтың аяқталуына байланысты мұсылмандар Айт намазын оқып, құрбандық шалатын
күн. Бұл күні ораза ұстауға болмайды.

Мәулид (араб.: مولد‎) — араб тілінде «туған күн, туған жер» мағынасын білдіреді.
Мұхаммед пайғамбар ﷺ мен оның сахабалары тойламағанмен, мәулид кейбір мұсылман
елдерінде Пайғамбардың өмірбаянын оқумен, оған арнап өлең жазуменен аталып
өтіледі. Мәулидті һижри VII ғасырда Сирияның Ирбиль мекенінің әмірі Мұзаффар
әд-Диннің бұйрығымен тарихта алғашқы рет атап өткен. Кейбір мұсылмандар бұл
амалды Ислам дініне қатысы жоқ бидғат пен Иса пайғамбардың туған күнін тойлайтын
христиандарға еліктеу деп санайды, себебі бұл амал Құран мен Сүннетте әмір
етілмеген, соған қоса алғашқы мұсылмандар оны істемегені белгілі.

Алкогольді мас қылатын ішімдіктер кез келген мөлшерде харам боп саналады.
Мұхаммед пайғамбар айтқан:

Бірақ егер бір нәрсенің құрамына алкоголь қосылып (мыс.: дәрілер, шоколад
өнімдері) оның мөлшері мардымсыз және бұл өнімді көп мөлшерде қолданғанда мас
қылмайтын болса — бұл тағамды не дәрілік препараттарды қолдануға рұқсат етілген.

Мұхаммед пайғамбардың кезінде темекі болмағасын Құран мен Сүннетте темекіні анық
харам дейтін аят-хадистер жоқ. Бірақ мұсылман ғалымдары оны бірнеше себеппен
харам санайды:

Исламда неке қиюдағы мақсат тек қана табиғи қажеттіліктерді өтеумен шектелмей,
сонымен қоса жақсы отбасы мен салауатты қауым құруды мақсат етеді. Мұхаммед
пайғамбар ﷺ мұсылмандарды үйленіп, отбасы құруға шақырып, бұл істің зинадан
сақтап, тақуалыққа апаратынын айтқан. Ал үйленуге халі жетпейтін жастарға ораза
ұстауды насихат еткен, себебі бұл тыйым салынған заттардан тыяды.

Шариғат бойынша мұсылман ерге мұсылман немесе кітап иелерінен (яһуди мен
христиан) әйелдерге үйленуге рұқсат етілген. Ал мұсылман әйелдерге кез келген
кәпірге үйлену, мейлі ол христиан, атеист, индуист болса да қатаң тыйым
салынған, себебі Ислам бойынша күйеуі әйеліне қамқоршы саналады, әйелі оған
бағынуы тиіс, ал иман келтірген әйелдерге басқа діндік адамның қамқоршы болуы
мүмкін емес. Бұндай неке харам саналады

Көпшіліктің арасында таралған нанымға қарамастан, Исламда әйел адамды, не ер
адамды мәжбүрлеп неке қидыртуға болмайды. Некенің шарты болып екі жақтың
келісімі саналады. Неке заңды болу үшін әйел адамның қамқоршысы (уәли — әкесі,
атасы, ағасы, көкесі немесе жақын тумалары) келісім беру керек. Уәлидің
келісімінсіз қиылған неке заңсыз саналады.

Ақиқа (араб.: عقيقة‎) — араб тілінде «кесу, қию» мағынасын беретін «иқ» (араб.:
عقّ‎) сөзінен шыққан және негізінде жаңа туған нәрестенің шашына қолданылады.
Шариғатта: нәресте туғаннан кейін оның шашы қиылғанда мал сойып, құрбан шалу.
Және бұл баланың ата-анасындағы ақысы саналады. Бірнеше хадистерге сәйкес ақиқа
бекітілген сүннет саналады. Мысалы:

Ақиқаны бала туған соң жеті күннен бастап балиғат жасына жеткенге шейін
орындауға болады. Сүннет бойынша ер балаға екі қой, қыз балаға бір қой сойылу
керек. Және осы күні балаға ат қойылу керек. Есім таңдағанда жақсы мағыналысын
таңдап, жаман мағына беретіндерімен атауға болмайды. Ибн Омардан келген хадиске
сәйкес ең жақсы аттар: Абдуллаһ (араб.: عبد الله‎) пен Абдуррахман (араб.: عبد
الرحمان‎). Сүннет бойынша баланың ата-анасы ақиқа күні қиылған шашты өлшеп, сол
мөлшердегі күміспен садақа ету керек. Пайғамбар ﷺ немересі Хасанға ақиқа
жасағанда айтқан:

Имам әт-Тирмизи келтірген хасан хадсте Пайғамбардың ﷺ Хасан ибн Әли туғанда оның
оң құлағына азан айтып, сол құлағына қамат айтқан.

Ислами сенім бойынша Исламнан басқа діндер тура жолға жетелеп, адамның жұмаққа
кіруіне себеп бола алмайды. Яһудилер мен христиандардың шариғаттары әу баста
Аллаһтан тұскен тура жол болғанымен, Мұса пайғамбардан кейінгі яһудилер және Иса
пайғамбардан кейінгі христиандар діндеріне көп жаңалық пен адасу кіргізіп, таза
шариғаттарынан түк қалмаған деп саналады. Сондықтан Ислам туралы естіген әрбір
яһуди мен христианға мұсылман болу парыз, Исламға қарсы болғандары Аллаһтан
келген аянды өтірікке шығарғаны үшін мәңгі азапқа ұшырайды. Аллаһ Құранда
айтады:

Мұсылмандарға олармен қатынас ұстау рұқсат етілген, бірақ оларды бауырлар сияқты
жақсы көру, соғыста оларға көмектесу харам. Ислам дініне қарсы христиандармен
немесе басқа кәпірлермен бірігіп соғысу, оларға көмектесу діннен шығаратын күпір
саналады.

Христиандар Құдайдың ұлы санайтын Иса пайғамбарды мұсылмандар яһудилерге
жіберілген Аллаһтың елшісі санайды. Құранда Иса пайғамбардың кейбір кереметтері,
оның аспанға көтерілуі баяндалған. Шариғат басқа пайғамбарларға құрмет етуді
әмір еткен секілді Иса пайғамбарға да құрмет көрсетуді бұйырады, оны сөгуге,
өтірікке шығаруға болмайды. Исламда Иса мен оның анасы Мәриям Аллаһтың керемет
белгілері саналады, бірақ оларды құдай немесе жаратушы санатына көтергендер
кәпір саналады.

Ислам яһудилермен жақсы қатынасты ұстауға тыйым салмағанмен, олардың әртүрлі
қулықтары мен сатқындықтары үшін Араб түбегіндегі яһудилермен соғысқан. Мұхаммед
пайғамбардың ажалының бір себебі болған уды яһуди әйел асына араластырған. Аллаһ
Құранда айтады:

Индуизм, буддизм, конфуцийшілдік және басқа да діндер Исламға «зұлымдық жасамау,
тағдырға сену, әке-шешеге құрмет көрсету» мәселелерінде ұқсағанымен, олардың
өкілдері шариғат бойынша көпқұдайшы-мушриктер ретінде саналады, себебі индуизм
сенімі бойынша олардың пұттары «бір құдайдың әртүрлі көріністері» саналғанмен,
шариғат бойынша бұл ширк — Аллаһтан басқаға құлшылық саналады. Сонымен қатар
олар Ақырет күнін, Аллаһтың алдындағы есепті жоққа шығарып, кейбіреулері
реинкарнацияға сеніп, жанның мәңгі-бақи бір денеден бір денеге көшуіне сенеді.
Ал буддизм діні әу баста атеисттік сипаттағы құдайды мойындамайтын дін
болғанымен, уақыт өте Будданың өзі құдайға айналды. Конфуций ілімі мен синтоизм
де тау-тастарды пұт қылып, ата-баба әруақтарына сиынуды дұрыс санайды.

Мешіт (араб.: مسجد‎ — араб тілінен «сәжде қылатын жер», «құлшылық қылатын жер»
деген мағына береді. Ең бірінші салынған мешіт ғимараты болып Медине қаласына
жақын жерде Мұхаммед пайғамбар ﷺ қалаған Құба (араб.: قباء‎) мешіті саналады.
«Мешіт» деп тек қана арнайы салынған ғимараттарды атамайды, сондай-ақ кез келген
намаз оқып, Аллаһқа құлшылық қылатын жер «мешіт» аталады.

Әлемде 1.62 миллиард өздерін мұсылман санайтын адамдар бар. Олар әлем халқының
20% құрайды. Мұсылман елдері негізінен Таяу Шығыс, Солтүстік Африка,
Оңтүстік-Оңтүстік-Шығыс Азия және Орта Азия Аумағында орналасқан. Сонымен қатар
негізгі халқы мұсылман болмағанмен, халықтың біршама бөлігін мұсылмандар
құрайтын Европа мен Азиядағы бірнеше мемлекет бар. Мысалға Қытайдағы
мұсылмандардың саны Сирия мұсылмандарынан көп, ал Ұлыбританиядағы мұсылмандар
саны Ливандағы мұсылмандардан көп. Осыны дәлелдейтін зерттеуді 2010-шы жылы Pew
Research Center өткізіп, 2011ж. қаңтар айында жариялады.

Пайғамбардың өлімінен кейін осы хадистерде айтылғандай мұсылман үмметі көптеген
тармақтар мен ағымдарға бөлініп кетті. Олардың пайда болуына билік үшін күрес
(шииттер мен харижилер). Кейбір ағымдардың Исламнан алыстағаны соншалықты, олар
жеке, Исламнан бөлек дінге айналып кетті (баһаилар).

Әлем бойынша өздерін мұсылман санайтын адамдардың басым көпшілігі (90%-ға жуық)
өздерін Әһлі-Сүннетке (Әһл әс-сунна — сүннетті ұстанушылар) жатқызады. Сүннетті
ұстанушылар Мысыр, Сауд Арабиясы, Сирия, БАӘ, Қатар, Түркия, Алжир, Ливия,
Марокко, Мавритания, Судан, Сомали, Палестина, Иордания, Пәкістан, Ауғанстан,
Малайзия, Индонезия, Бангладеш, Орта Азия елдерінде, Татарстан, Башқұртстан,
Солтүстік Кавказ елдерінде мұсылмандардың көпшілігін құрайды. Иракта,
Әзірбайжанда, Ливанда, Бахрейнде мұсылмандардың айтарлықтай бөлігі сүнниттер.

Сәләфия (араб.: سَلَفِيَّة‎‎) — Ислам дінінің негізі боп табылатын Құран мен
Сүннетті «әс-сәләф әс-салих» (араб.: السلف الصالحون‎‎), яғни Мұхаммед
пайғамбардың ﷺ сахабалары, олардың ізбасарлары мен Ислам үмметінің имамдары
қалай түсінсе солай түсіну деген. Сәләфия қозғалысының ең атақты өкілдері Шейх
әл-Ислам Ибн Таймийа, Ибн әл-Қаийм әл-Джәузия, хафиз Ибн Кәсир, хафиз әз-Зәһәби,
Мұхаммед ибн Абдуль-Уәһһаб және т.б. ғалымдар "сәләфия" ағымының өркендеуіне зор
үлес қосқан. «Сәләф» (араб.: سَلَفٌ‎) сөзі тілдік жағынан Ибн Манзур айтқандай:
"алдыңғы өткен халық" деген мағына береді.

Тасаууф-сопылық (араб.: تصوّف‎) — Басралық Абдуль-Уахид ибн Зәйд бастау салған
ілім. Бастапқыда нәпсіні тазалау, дүниеден безу мақсатында құрылған, сенімдері
Құран мен Сүннетке сай келген бірлестік болғанымен, артынан сопылар көптеген
мәселелерде шектен шығып, кей мұсылман ғалымдарының пайымдауынша Әһлі-Сүннеттен
бөлек ағымға айналып кетті. Сопылардың көзқарастарының ішінде Үнді
философтарының «уахдәт әл-уджуд» сенімі (яғни Аллаһ пен жаратылыстардың арасында
шек жоқ, барлығы Аллаһтың ішінде араласқан деген пікір), тақуалар мен әулиелерге
табыну, олардан шапағат тілеу, шариғатты екіге бөлу және оның «тылсым» бөлігін
тек белгілі бір топ ұстанады деп сену; Аллаһқа деген құлшылықты тозақтан қорқу
мен жәннәтты үміт етуге емес, тек қана Оған болған махаббатқа негіздеу және т.б.
пікірлер мен көзқарастар.

Ашғария (араб.: أشاعرة‎) —Әбул-Хасан әл-Ашғари негізін қалаған философия
мектебі. Бастапқыда мутазила жолын ұстанған ол, артынан бұл пікірлерден бас
тартады. Ашғари пәлсапасы Құран мен Сүннетте келген Аллаһтың «келу, түсу, разы
болу, көтерілу» және т.б. сипаттарын Аллаһты «жаратылыстарға ұқсатпау»
мақсатында жоққа шығарады. Олар Аллаһтың жеті сипатын («Өмір, Құдырет, Білім,
Қалау Есту, Көру және Сөйлеу») мойындап, қалған есім-сипаттардың мағынасын
өзгертіп, «тәуиль» жасайды. Ашғари және матуриди мазһабтары иман мәселесінде
мурджияларың көзқарасын ұстанады.

Матуридия (араб.: ماتريدية‎) — Әбу Мансур Мұхаммед әл-Матуриди негізін қалаған
діни мектеп. Қазақстан мұсылмандарының көп бөлігінің ақидада ұстанатын мектебі.
Матуридилер өздерінің сенімдерін Имам Әбу Ханифаның сенімдері санап, өздерін Әбу
Ханифаға еретіндер санайды. Ханафи мазһабынын ұстанатын мұсылмандардың көп
бөлігі әл-Матуридидің ізбасарлары боп табылады. Матуриди сенімі Ашғари сеніміне
ұқсас болғандықтан, бұл пәлсапа мектептерін көбінесе бірге атайды.

Мутазила (араб.: معتزلة‎)— Басралық Уасыл ибн Ата және Амр ибн Убайд негізін
қалаған ағым. Бұл адам иман мәселесіндегі таластан кейін әл-Хасан әл-Басридің
мәжілісінен шығып кеткен. Мутазилиттер адамның ақылын нақылдан (яғни Құран мен
Сүннеттен) артық қойып, көзқарастары сол ақылға негізелген. Мутазилиттер
хауариждерге күнә жасаған мұсылман мәселесінде ұқсап, ондай адамды мұсылман
санамайды, тозақта мәңгі азапталады деп есептейді. Мутазила ағымы батапқыда бір
сенімде негізделгенмен, соңынан көптеген мазһабтарға бөлініп кетті. Бір кездері
халифаттағы билікті басып алған олар көп ұзамай бұл мансабынан айырылып,
біртіндеп жойылып кетті. Бірақ қазіргі күнге дейін Ислам әлемінде кейбір адамдар
мутазилалардың пікірлерін ұстанады.

Джәһмия (араб.: جهمية‎)— Джәһм ибн Сафуан құрған ағым. Джәһмилер Аллаһтың барлық
дерлік есім-сипаттарын жоққа шығарады. Аллаһтың сөйлейтінін, Оның еститінін,
көретінін мойындамайды. Джәһмилер адамдардың Аллаһты Ақыретте көретінін де
өтірікке шығарады. Олар Құранды мақұлық (яғни жаратылған) санап Әһлі-Сүннет
сеніміне қайшы келеді..

Қадария (араб.: قدرية‎)— Аллаһтың тағдырын, Аллаһтың бір зат болар алдындағы ол
туралы білімін жоққа шығаратын ағым. Ислам ғалымдары бұндай сенімді Исламнан
шығаратын күпір санайды, себебі Аллаһ Құранда айтқан:

Сонымен қатар Абдуллаһ ибн Амр ибн әл-Астан Имам Муслим риуаят еткен хадисте
Аллаһтың жаратылыстардың тағдырын жаратудан 50 мың жыл бұрын жазып қойғандығы
баяндалған.

Джәбрия (араб.: جبرية‎)— адамдардың өз қалауы жоқ, барлық Аллаһтың құлдарын
мәжбүрленген, таңдауы жоқ деп санайтын ағым.

Ирджа (араб.: إرجاء‎) — араб тілінде «қалдыру» мағынасын білдіреді. Шариғатта
«амалдарды қалдыру, амалдарды иманға кіргізбеу» мағынасын береді. Мурджиялар
Әһлі-Сүннет пен харижилерге қарама-қайшы пікір ұстанып, иман деп тек «ішкі сенім
және тілмен растауды» айтады. Олардың сеніміне сәйкес иман деңгейі көтерілмейді,
барлық адамның иманы бір деңгейде дейді..

Харижилік — Сахабалардың заманында пайда болған Исламның ең ерте ағымдарының
бірі. Бастапқыда хауариждердің белгілі сенім жүйесі болмай, тек билікке және
әмірлерге өзгеше көзқарасы болған саяси топ болды. Харижилердің Әһлі-Сүннеттен
ең үлкен айырмашылығы — олардың жолына қайшы келетін билік басындағы әмірге
қарсы шығуға рұқсат берді. Және осы топтың атауы да осыған байланысты (араб.:
خروج‎ «хурудж» — «қарсы шығу»). Олар үлкен күнә жасаған мұсылмандарды діннен
шығарып, екі халифты (Осман ибн Аффан мен Әли ибн Әбу Талиб) мойындамайды. Олар
зина жасаған адамды таспен соғу жазасын мойындамай, әйел адамның етеккір
кезіндегі намаздарының орнын толтыру керек деп санайды.

Ибадилер (араб.: إباضية‎) — харижилердің орташа көзқарасты фракциясы саналатын
сүнниттер мен шииттерге ұқсамайтын ағым. Һижри VII-ші ғасырда пайда болып,
негізін қалаған Абдуллаһ ибн Ибадтың есімімен аталған. Халифаттың билігіне қарсы
шығып, өздерінің имаматтарын құрған (мыс.: Солтүстік Африкадағы Тахертте). Оман
мемлекетінің көп бөлігі ибадилер. Алжир, Тунис, Ливия елдерінде, Занзибар
аралында қауымары бар.

Құраншылар (құраниттер) — Сүннетті мойындамай, тек қана Құранға еретін топ. Олар
Сүннетте қателер бар, кей жерде Құранға «қайшы келеді» деп, Сүннетке еруді парыз
санамайды, оны ойдан шығарылған санайды. Мұсылман ғалымдары бұл пікірлерді адасу
санап, Сүннетсіз намаз, ораза, зекет секілді құлшылықтар мен басқа да үкімдерді
реттеу мүмкін еместігін айтады. Аллаһ Құранда айтқан:

Шиизм (араб.: شيعة‎ — топ, ағым, секта) — Мұхаммед пайғамбардың ﷺ өлімінен кейін
пайда болған ағым. Шиғалар Әли ибн Әбу Талибті Пайғамбардан кейінгі билікке ең
лайықты адам санап, алғашқы халифтер болған Әбу Бәкір мен Омарды зұлымдық жасады
деп айыптайды. Олардың көзқарасы бойынша Әли және оның ұрпағы қателерден
сақталған, олардың сөздері шариғат саналады. Олар көптеген сахабаларды Мұхаммед
пайғамбардан ﷺ кейін Ислам дінінен қайтқан кәпір санап, сондықтан Сүннеттен
жеткен хадистерді мойындамайды. Осыған қоса олар Құран Кәрім өзгертілген
санайды, оның дұрыс нұсқасы Әлиде болды деп ойлайды. Шиғалардың сенімі бойынша
«нағыз» Құранды Мәһди алып келеді. Шииттердің кейбіреулері Айша ананы Әлиге
қарсы шыққаны үшін балағаттап, зина жасады деп айыптайды, оны тозақтық санап,
қайтыс болған күнін тойлайды.

Шиитер билікке тек Әлидің ұрпағы лайықты деп, басқа әмірлер мен халифтардың
билігін заңды деп санамайды. Олардың ойынша Әлидің ұрпағынан 12 имам шығып, оның
он екіншісі қазір «ғайыпта». Осыған байланысты оларды «әл-Исна Ашария» (он
екіліктер) атайды. Бұл соңғы имам Ақырет алдында Мәһди болып қайтып келеді
дейді. Олардың сенімі бойынша бұл имамдар ғайыпты біліп, «тылсым» дүниелерден
хабары бар. Алтыншы имам саналатын Джафар әс-Садиқтан кейінгі имамды таңдауда
таласқан шииттер екіге бөлініп, Исмаилды қолдағандар өзіндік сенімдері бар
исмаилия ағымына айналып кетеді. Олардың имамдары жәй діни көсем емес, Аллаһтан
аян алатын, жаратылыстар мен Аллаһтың арасын жалғастыратын, дұғалар мен
тілектерге жауап беретін Аллаһтың орынбасарлары. Оларды сүю — иман, оларды
мойындамау — үлкен күпір.

Әһлі-Сүннет сеніміне қайшы келетін шииттердің тағы бір амалдары — тақийа.
«Тақийа» деп шииттердің өздерінің шын көзқарастары мен сенімін жасырып, өздері
жау санайтындарға өтірік айту практикасы. Әһлі-Сүннет ғалымдары тақийаны өтірік
пен екіжүзділік болғасын харам санайды.

Зәйдилік (араб.: زيدية‎) — өздерінің негізін қалаушысы деп Зәйд ибн Әли «Зәйн
әл-абидин» ибн әл-Хусәйн ибн Әли ибн Әбу Талибты санайтын шиғалардың ағымы.
Кезінде Иран, Ирақ және Хиджаз жерлерінде көп таралып, өздерінің бірнеше
мемлекетін құрған: Солтүстік Африкадағы Идрисилер мемлекеті (һижри 789-926 жж.),
Табаристанда (һижри 863-928 жж.), Йеменде (һижри 901 ж.). Олардың Йеменнің
кейбір бөлігіндегі билігі 1962-шы жылдың 26-шы қыркүйегіндегі революцияға шейін
жалғасты. Сенімдерінде мутазилиттік жолы ұстанып, шииттердің ағымы болғанымен,
олардың жолы басқа шииттерге қарағанда сүнниттерге жақынырақ. Олар «жасырын
имамға» сенбейді, Әбу Бәкір мен Омар ибн әл-Хаттабты сөкпейді, күнадан сақталған
деп тек Әлиді, Фатиманы және екі баласын атайды. Оларда басқа шииттер рұқсат
берген уақытша неке харам саналады. XX-шы ғасырдың соңындағы саны 7 миллионға
жуық. Йемен халқының біраз бөлігін құрайды.

Исмаилия (араб.: إسماعيلية‎) (батыния, қарматтар, т.б.) ағымы өздерін Джафар
әс-Садиқтың үлкен ұлы Исмаилмен байланыстырады. Олар оны жетінші имам санап,
басқа шииттерге қайшы пікірді ұстанады. Кейбір мұсылман ғалымдары оларды
христиандар мен яһудилерден жаман Исламның жаулары санап, оларды мұсылман
санатына кіргізбейді. Атауларына сәйкес («батын» —жасырын) олардың
наным-сенімдері жасырын, жарияланбайды. Олардың кейбіреулері Құранды
мойындамайды, Мұхаммед пайғамбардан ﷺ кейін де пайғамбарлар болады деп санайды,
Ақырет күнін, жәннәт пен тозақты мойындамайды. Олардың шектен шыққандары
соншалықты, Әли ибн Әбу Талибты құдай санап, оған құлшылық қылады.
Исмаилиттердің кейбіреулері өздерін пайғамбар санаған (мысалға исмаилит болған
атақты араб ақыны Әбу Таийб әл-Мутанабби). Намаз оқитын исмаилиттер намаз
оқығанда өздерінің діни басшысы және имамы Аға Хандарына қарап оқып, өздерінің
зекеттерін соған береді.

Таблиғи жамағат — Үндістандық Мұхаммед Ілияс Кандеһләуи (1303-1364) құрған ағым.
Исламға шақыру, Исламды тарату мақсатында құрылған. Бұл ағым өкілдері дін
таратуға 3 күнге, бір жетіге, 40 күнге шығып, елді мекендерді аралап уағыз
айтумен айналысады. Бұл ағымның негізін салушылар сопылық тариқаттардың өкілі
болып, матуриди сенімін ұстанған.

Хизб ут-тахрир (араб.: حزب التحرير‎) — Тақи әд-дин ән-Нәбһани құрған Ихуан
әл-Муслиминнен бөлініп кеткен ағым. Олар шариғаттан тек ақылымызға келетін
нәрсені аламыз деп, қабір азабын, Мәсих Дәжжәлдің шығуын, т.б. заттарды
мойындамайды.

Ихуан әл-муслимин (мұсылман бауырлар) — 1928-ші жылы Мысырда Хасан әл-Банна
құрған саяси партия. Ихуан әл-муслимин жамағаты негізінен саясат пен билікке
ұмтылып, мұсылмандардың сенімін түзеуге, оларды тура жолға бастауға ұмтылмайды.
Бұл партия өздерінің Сүннетті ұстанатынын айтқанымен, олардың қатарында Сүннетке
қарсы бидғат иелері де кіре береді.

Ислам тарихы әдеттегіде сол заманда билік құрған халифалардың шыққан тегіне
байланысты аталады. Мысалы: Аббаси халифтері Пайғамбардың ﷺ көкесі Аббастан
тараған. Аллаһтың елшісі Мұхаммедтің заманын пайғамбарлық ғасыры атайды. Осы
заманда Ислам діні араб тайпаларының арасында тарап, олар мұсылмандықты қабылдай
бастады. Пайғамбардың өлімінен кейін Ислам үмметін кезекпен 4 ұлы сахаба — Әбу
Бәкір, Омар ибн әл-Хаттаб, Осман ибн Аффан және Әли ибн Әбу Талиб басқарып,
халифтер болды. Бұл кезді «Әділетті халифтер» (араб.: خلفاء الراشدون‎) заманы
деп атайды. Бұл заманда Ислам халифаты Арабия түбегінің сыртына тарала бастады.
Әділетті Халифтерден кейін билік басына Умәйя әулетінің халифтері келіп, олардың
кезеңі «Умәуи заманы» (араб.: العهد الأموي‎) аталды. Умәуилер заманында халифат
Иберия түбегіне (қазіргі Испания) шейін жетіп, сол жақта халифат билігі орнады.
Халифаттағы билікке Пайғамбардың ﷺ көкесі Аббас ибн Абдуль-Мутталибтың әулеті
таласып, Умәуи халифтерінен билікті тартып алды. Аббасилер кезеңі (араб.: العهد
العبّاسي‎) сонымен қатар «Исламның алтын ғасыры» деп аталады, себебі осы
халифтердің кезінде ғылым мен әдебиет бұрынғы арабтардың жетістіктерінен асып
түсіп, үлкен даму алды. Аббасилердің билігі көптеген себебтермен әлсіреп,
бұрынғы халифат жерлерінде дербес Тулунилер, Фатимилер, Селжұқилер және т.б.
мемлекеттер пайда болды. Осы кезде кресшілердің Иерусалим қаласын басып алуды
мақсат еткен жорығы баталып, 194 жылға созылған крест жорықтары басталды.

Кейбір мұсылман мемлекеттері кресшілерге қарсы соғысқа шығып, олардан басып
алынған қалаларды қайтарды. Бұл жағдай Мысырда мәмлүктердің билігі келіп,
кресшілерді Шам қалаларынан қуып шыққанға шейін жалғасты. Осы кезде шығыста
Шыңғыс ханның немересі Хұлағу халифаттың астанасы болған Бағдадты басып алды.
Аббасилер халифат атанасын Әл-Қаһираға (Каир) көшірді және осы уақыттан бастап
аббасилердің билігі тек формальды түрде сақталып, нағыз билік мәмлүк
сұлтандарының қолында шоғырланды. Осыдан кейін Аббасилер заманындағыдай
мұсылмандарды біріктіретін мемлекет Ұлы Османлы Мемлекеті құрылғанға шейін
болған жоқ. Османлы сұлтандары мұсылмандардың қол астына бұған дейін жауланбаған
көптеген жерлерді қосты. Оның ішінде Еуропадағы Балқан түбегін жаулау мен сол
жақта Ислам дінін тарату болды. 7-ші османлы сұлтаны II Мехмет кезінде
Константиние қаласы мұсылмандардың қол астына өтті. 1516 жылы сұлтан I Сәлім Шам
мен Мысыр жерлерін басып алып, ақырғы аббаси халифінен халиф атағын алды. Осыдан
кейін 408 жыл бойы Османлы әулеті халифтер ретінде билік құрды. Және бұл кезең
«Османлылар заманы» (араб.: العهد العثماني‎) аталып кетті. Бұл кезде Ұлы Османлы
Мемлекетінен бөлек Ирандағы Сефевидтер мемлекеті, Әмір Темір мемлекеті сияқты
бірнеше мемлекеттер құрылды. Ұлы Османлы Мемлекеті құлағаннан кейін мұсылмандар
бір-бірін ортақ дін, тіл мен мәдениет біріктіретін дербес мемлекеттерге бөлініп
кетті.

Ислам дінінің негізін салушы Һашим әулетінен шыққан Мұхаммед ибн Абдуллаһ ибн
Абдуль-Мутталиб ﷺ. Һашим әулеті өз кезегінде арабтың Құрайш тайпасының бір
бөлігі. Ол Ислам уағыздауын бастамай тұрып та пұттарға табынбай, бірқұдайшылық
жолын ұстанған. Ол Аллаһқа құлшылық қылып, дұға ету үшін Рамазан айында
керек-жарақтарын алып Меккенің қасындағы Нұр тауындағы Хира үңгіріне баратын
болған. Міне, бір күні Хира үңгірінде отырған сәтінде оған Аллаһ жіберген
Жәбірейіл періште ең бірінші рет аян етеді. Бұл «Аләқ» сүресінің алғашқы аяттары
болатын.

Мұхаммед пайғамбар ﷺ Аллаһтың уахиын адамдар арасында жасырын уағыздай бастайды.
Оған ең бірінші боп оның әйелі Хадиджа бинт Хууәйлид, көкесінің ұлы Әли ибн Әбу
Талиб, ең жақын досы Әбу Бәкір сеніп, иман келтіреді. Ол құрайштардың арасында
пұттарға табынбай, тек бір Аллаһқа ғана құлшылық қылуға шақырады. Осыны білген
олар Мұхаммедке ерушілерді азаптап, діннен қайтуға мәжбүрлей бастайды. Бұны
көрген Мұхаммед пайғамбар ﷺ ізбасарларына һижра жасауға рұқсат береді. Ең
бірінші дін үшін көшу Эфиопия еліне болып, 80 адамнан тұратын топтың ішінде
Осман ибн Аффан мен Джафар ибн Әбу Талиб болады.

Көмекшілері мен тірегі болған көкесі Әбу Талиб пен әйелі Хадиджа қайтыс
болғаннан кейін көпқұдайшылардың мұсылмандарға деген қысымы күшейе түседі. Ясриб
(Медине) қаласының бір топ адамы Ислам дінін қабылдап, Мұхаммедке көмектесуге
уәде етеді. Дінді аман сақтау үшін мұсылмандар жасырын түрде Медине қаласына
көше бастайды. Ең соңғылардың қатарында һижраны Мұхаммед пайғамбар мен Әбу Бәкір
жасап, Медине қаласына келеді. Осы кезден бастап Ясриб қаласы Медине (яғни
«мәдинә ән-нәбәуийә» — пайғамбардың қаласы) атана бастайды.

Һижраның екінші жылы меккелік көпқұдайшылармен Бадр құдықтарының қасында шайқас
болып, мұсылмандар Ислам тарихында алғашқы рет жеңіске жетеді. Бұған жауап
ретінде келесі жылы меккеліктер Ухуд тауының қасында мұсылмандарды жеңіп, олар
шегінуге мәжбүр болады. Келесі жылы мұсылмандар мен меккеліктер арасында
«Худайбия келісімі» аталған он жыл бойы соғыспауға келісім жасалады. Меккеліктер
жағынан қауіп сейілгеннен кейін мұсылмандар осыған дейін жауласып келген
яһудилерге шабуыл жасап, оларды жеңеді.

Меккеліктермен болған келісімнен кейін сегіз жыл өткеннен кейін, Мұхаммед
пайғамбар еш шайқассыз Меккені басып алады. Исламға қарсы өлең жазған 10 адамнан
басқасының барлығы кешіріліп, оларға амандық беріледі. Меккені мұсылмандар басып
алғаннан кейін Қасиетті Қағбаның ішіндегі барлық пұттар сындырылып,
көпқұдайшылық белгілірінен тазартылады.

Меккені алғаннан кейін Мұхаммед пайғамбар ﷺ екі жыл өмір сүріп, өмірінің соңғы
жылы жүздеген мың мұсылманмен бірге қажылық жасайды. Арафатта отырған кезінде
оған Аллаһ тарапынан ең соңғы аят түседі:

Мұхаммед пайғамбар ﷺ 632-ші жылдың 8-ші маусым күні қайтыс болып, Медине
қаласында өзінің сүйікті жары Айшаның бөлмесінде көміледі.

Пайғамбардың өлімінен кейін мұсылмандардың халифасы болып оның ең жақын досы Әбу
Бәкір болады. Әбу Бәкір билік құрған кезеңде бұған дейін мұсылмандықты
қабылдаған кейбір тайпалар Исламнан бас тартады. Бұлар мен болған соғыстарды
«Ридда (діннен қайту» соғыстары деп атайды. Сонымен қатар араб жазирасында
өздерін пайғамбармын деген бірнеше адам пайда болып, бүлік жасай бастайды. Әбу
Бәкір заманында мұсылмандар алғашқы рет Арабия түбегінің сыртындағы аймақтарды
жаулай бастайды. Халид ибн Уәлид бастаған мұсылман әскері Парсы мен Византияға
сәтті жорықтар жасайды.

Әбу Бәкір қайтыс болғаннан кейін оның өсиеті бойынша халифатты Омар ибн
әл-Хаттаб басқаратын болды. Омар билік құрған кезде мұсылмандар Византия
әскерлерін жеңіп, Шам өлкесін басып алады. Парсы еліне болған жорықта Басра,
Куфа және т.б, қалалар қолға түседі. Мұсылман әскерлері Хорасан жерлеріне,
Әзірбайжан мен Арменияға шейін жетеді. Амр ибн әл-Ас басқарған әскер Мысыр жерін
толығымен жаулап алып, жергілікті копттарға амандықты уәде етеді. 644-ші жылдың
1-ші қарашасында Омарды намаз оқып тұрған сәтінде парсылық Әбу Лу-лу қатты
жарақаттайды. Көп ұзамай Омар жан тапсырады.

Омардан кейін халифатты Мұхаммед пайғамбардың ﷺ күйеу баласы Осман ибн Аффан
басқарады. Оның кезінде мұсылмандар Солтүстік Африкада жеңіске жетеді. Османның
заманында Әбу Бакр кезінде жиналған Құран нұсқасы бекітіліп, барлық қалаларға
таратылады. Осман ибн Аффанды Һашим әулеті мен өзі шыққан Умәйя әулетінің
қақтығысы себебінен көтерілісшілер өлтіреді.

Османнан кейін Медине қаласындағы сахабалар халифа қылып Әли ибн Әбу Талибті
таңдайды. Әли ибн Әбу Талибтің әскері бұл шешімге келіспеген Шам өлкесінің әмірі
Мағауия ибн Әбу Суфйанмен «Сыффин шайқасы» аталып кеткен шайқаста шайқасады. Ал
Айшамен болған шайқас «Түйелер шайқасы» аталып кетеді. Әли мен Мағауия келісімге
келу үшін келіссөз жүргізуге Әлидің жағынан Әбу Мұса әл-Ашғари, Мағауия жағынан
Амр ибн әл-Ас тағайындалады. Ұзақ келіссөзден кейін, олар Әли мен Мағауияның
билікті тастап, халифаны қайта таңдауға келіседі.

661-ші жылдың 24-қаңтар күні Әли ибн Әбу Талибты Куфа қаласында таңғы намазға
бара жатқан кезінде Әбдуррахман ибн Мулджим уланған қылышпен басына жарақат
салады. Үш күннен кейін Әли қайтыс болады. Оның нақты қай жерде көмілгені
белгісіз.

Умәйя әулеті — Араб халифатын билеген әулет (661-750). Негізін Меккедегі құрайыш
тайпасының умәйя руынан шыққан Мұғауия I (т.ж.б.-680) қалаған. Умәйя әулетінен
шыққан халифтар мемлекет құрамына Солтүстік Африка, Пиреней түбегінің көп
бөлігін, Орталық Азияны, Иран, Ауғанстан, Ирак, Кавказдың біраз жерлерін қосып
алды. VIII-ші ғасырдың ортасына таман мемлекеттегі бірлік әлсірей бастады. Әбу
Муслим бастаған шииттік қозғалыс (747-750) Умәйя әулетін тақтан тайдырған соң,
билікке Аббас әулеті келді.

Аббас әулеті — Араб халифатын билеген әулет (749-1258). Мұхаммед Пайғамбардың ﷺ
немере ағасы Аббас ибн Әбділмүттәліп ибн Хашимнен тараған. Мұхаммед ибн Әлидің
ұлы Ибраһим жіберген өкіл Әбу Мүслім бастаған шииттік қозғалыс Умәйя әулетін
тақтай тайдырған соң, Аббас әулеті үкімет басына келген. Аббас әулетінің алғашқы
халифасы Әбуль Аббас әс-Саффах (750-754) болды. 762 жылы Аббас әулетінің
астанасы Шамнан Бағдадқа ауыстырылды. Аббас әулетінің мемлекеті әдебиеттерде
кейде «Бағдадия халифаты» деп те аталады. Ол «Мұсылман ренессансы» дәуірінде
мәдениеті, ғылымы, әдебиеті, философиясы, математикасы, географиясы, саудасы,
т.б. әлемдік дамудың алдыңғы қатарындағы мемлекет болды. Бұл халифат
төңірегіндегі көптеген халық өкілдері оған өзіндік үлестерін қосып отырды.
Ежелгі Шығыс, Грек, Рим өркениетінің жетістіктеріне сүйенген араб мәдениеті
Еуропа елдерінің дамуына көмектесті. Аббас әулеті арасынан Һарун әр-Рашид
(786-809), Мамун (813-833), әл-Мутасим (833-842) қызметтері айрықша аталды.
Кейін VIII ғасырдың ортасында мемлекет бірлігі әлсіреді. Әр аймақта Аббас
тұқымдары немесе жергілікті билеуші топтар билік жүргізе бастады. X ғасырда
буидтер, одан селжұқтар Аббас әулетін ығыстырып шығарды да, олар тек діни
тістерге ғана араласатын болды. 1258 жылы Хулагу хан бастаған моңғолдар Бағдадты
басып алып, Аббас әулетін жойды. Тірі қалған әл-Мустансирге Мысыр сұлтаны
Бейбарыс 1261 жылы әл-Қаһирада халифа атағын берген. 1517 жылы османлы сұлтаны I
Сәлім халиф III Мүтәуеккелді Ыстамбұлға көшіріп, кейін халиф атағы османлы
сұлтандарына өтті.

Ұлы Османлы Мемлекеті — 1299-1922 жылдары өмір сүрген көпұлтты мемлекет. 1517
жылдан бастап бұл мемлекеттің басшылары халиф аталады. Османлы халифтері
бұрын-соңды мұсылман иелігінде болып көрмеген көптеген елдерді басып алды. Оның
ішінде Грекия, Албания, Болгария, Сербия, Македония жерлері болды. Өзінің
шарықтау шегінде Ұлы Османлы Мемлекеті Венадан Парсы шығанағына шейін, Қырымнан
Мароккоға шейін созылып жатты. 1453 жылы 7-ші османлы сұлтаны II Мехмет Шығыс
Рим империясының елордасы болған Константинополь қаласына басып кіреді. Бұл қала
қазір Ыстамбұл деп аталады.

Осы кезде Шығыста мұсылмандардың бірнеше мемлекеті пайда болды. Оның ішінде Әмір
Темір құрған Тұран мемлекеті және Иран, Әзірбайжан мен Ирактың шығысында
орналасқан Сефевидтер әулетінің мемлекеті болды. Сефевидтер мемлекетінің негізін
қалаушы шаһ I Ысмайыл болды. Ол қоластындағыларға шиизмді ұстануды парыз қылып,
Анадолы түбегіндегі шииттерді османлы сұлтандарына қарсы қойып отырған.
Шииттердің көтерілісін басқан I Сәлім, ендігі назарын Сефевидтермен келісімге
отырған Мәмлүк сұлтандығына аударды. 1517 жылы I Сәлім мәмлүктерге қарсы жорыққа
аттанып, мәмлүк иелігінде болған Мысыр мен Шам өлкесін басып алады. I Сәлімнен
кейін таққа отырған оның ұлы I Сүлеймен мемлекетті кеңейтуді тоқтатпай, көптеген
жерлерді, оның ішінде Белград қаласын жаулап алады. Вена қаласын екі мәрте
қоршағанмен, оны ала алмайды.

I Сүлейменнен кейін Ұлы Османлы Мемлекеті әлсіреп, тек IV Мехметтің кезінде ғана
жандана бастады. Одан кейін османлы сұлтандары біртіндеп бұрынғы ұлылығынан
айырыла бастады. Арабия түбегінде Мұхаммед ибн Абдул-Уәһһаб бастаған Исламды
өткен ғасырлар бойы қосылған заттардан тазарту қозғалысы басталды. Османлы
сұлтандары бұндай қозғалыстарды жою үшін күрескенмен, толығымен өшіре алған жоқ.
Оған қоса Балқан түбегінде ұлт-азаттық қозғалыс өрши түсті. Ұлы Османлы
Мемлекеті Бірінші дүниежүзілік соғыстан кейін Түркия Республикасының президенті
Мұстафа Кемал Ататүріктің шешімімен өмір сүруін тоқтатты.

Ұлы Османлы Мемлекеті құлағаннан кейін, Ұлыбритания, Франция сияқты Дүниежүзілік
соғыста жеңіске жеткен елдер бұрынғы мемлекеттің иеліктерін өз қарамағына алды.
Соңынан бұл елдер бір-бірімен дін, мәдениет пен тілден басқа еш қатысы жоқ
дербес мемлекеттерге айналды. Мысыр президенті Ғамал Әбділ Насыр Сирия мен
Мысырды біріктіруге әрекет жасап, онысы сәтсіздікке ұшырады.

Израиль экстремисттерінің Ақса мешітін өртеуінен кейін 1969 жылы Ислам
Конференциясы Ұйымы құрылып, оған барлық дерлік мұсылман мемлекеттері кірді.

XX ғасырдың соңында Иранда Ислам төңкерісі болып, ондағы билікке шииттер келді.
Сонымен қатар Ливандағы "Хезболла", Ауғанстандағы "Қағида" сияқты бірнеше топтар
құрылды.

2001 жылдың 11 қыркүйек күнінде Нью-Йорк қаласындағы Дүниежүзілік сауда
орталығына ұшақ соғылып, көптеген адамдардың қазасына әкеп соқтырды. Бұл оқиғаны
"Қағида" лаңкестік тобы ұйымдастырды деген айып тағылды. Бұл Ислам дінінің
әлемдегі беделіне үлкен нұқсан келтірді.



https://kk.wikipedia.org/wiki/%D0%90%D0%B1%D0%B0%D0%B9_%D2%9A%D2%B1%D0%BD%D0%B0%D0%BD%D0%B1%D0%B0%D0%B9%D2%B1%D0%BB%D1%8B

Абай (Ибраһим) Құнанбайұлы (1845-1904) — ақын, ағартушы, жазба қазақ
әдебиетінің, қазақ әдеби тілінің негізін қалаушы, философ, композитор,
аудармашы, саяси қайраткер, либералды білімді исламға таяна отырып, орыс және
еуропа мәдениетімен жақындасу арқылы қазақ мәдениетін жаңартуды көздеген
реформатор. Абай ақындық шығармаларында қазақ халқының әлеуметтік, қоғамдық,
моральдық мәселелерін арқау еткен.

Абай Шығыс пен Батыс мәдениеті мен өркениетін жетік білген. Бірқатар әлем
ойшылдарының еңбектерімен жақсы таныс болған. Философиялық трактаттар стилінде
жазылған «Қара сөздері» - тақырып ауқымдылығымен, дүниетанымдық тереңдігімен,
саяси-әлеуметтік салмақтылығымен құнды.

Орта жүздің Арғын тайпасының Тобықты руынан шыққан билер әулетінен. Әкесі
Құнанбай Өскенбайұлы өз заманындағы атақ даңқы алысқа кеткен адамдардың бірі
болған. Патша өкіметі XIX ғасырдың ортасындағы бір сайлауда оны Қарқаралы
ауданының аға сұлтандығына бекіткен. Шешесі Ұлжан Орта жүздің Арғын тайпасынан
Қаракесек руының шешендікпен, тапқырлық, әзіл әжуамен аты шыққан шаншарлардың
қызы «Абай» деп жас Ибраһимді анасы Ұлжан еркелетіп атаған. Содан бері бұл
есіммен Абай тарихқа енді.

Осындай текті ортадан шыққан Құнанбай мен Ұлжаннан туған төрт ұлдың бірі Абай
жастайынан ақ ерекше қабілетімен, ақылдылығымен көзге түседі. Балаға сыншы әкесі
осы баласынан қатты үміт етеді. Әкесі оның зеректігін байқағаннан кейін, 10
жасқа толған соң Семейдегі Ахмет Риза медресесіне береді.Медреседе төрт жыл
оқығаннан кейін, оқудан шығарып алып, қасында ұстап, ел басқару ісіне баули
бастайды. Әкесінің төңірегінде ел жақсыларымен араласып, өз халқының рухани
мәдениет жүйелерімен жете танысады. Өзі билер үлгісінде шешен сөйлеуге төселеді.
Ұтымды сөзімен, әділ билігімен елге танылып, аты шығады. Көп ұзамай, жетпісінші
жылдардың бас кезінде Қоңыр Көкше дейтін елге болыс болады. Билікке араласып,
біраз тәжірибе жинақтағаннан кейін ол халық тұрмысындағы көлеңкелі жақтарға
сәуле түсіруге күш салып бағады. Бірақ онысынан пәлендей көңіл тоятындай нәтиже
шығара алмайды. Сондықтан халқына пайдалы деп тапқан істерін көркем сөзбен,
әсіресе, өлеңмен насихаттамақ болады. Абай бір жағынан шығыс классиктері Низами,
Сағди, Қожа Хафиз, Науаи, Физули, Жәми тағы басқаларды оқыса, екінші жағынан А.
С. Пушкин, А.И. Герцен, М.Е. Салтыков-Щедрин, Н.А. Некрасов, М.Ю. , Л.Н.
Толстой, И.А. Крылов, Ф.М. Достоевский, И.С. Тургенев, Н.Г. Чернышевский
мұраларын оқып, терең таныс болған, Батыс әдебиетінен Гете, Джордж Байрон сияқты
ақындарды оқып, Дрепер, Спиноза, Спенсер, Льюис, Дарвин сынды ғалымдардың
еңбектерін зерттейді.

Абай 10 тамыз 1845 ж. қазіргі Семей облысының Шыңғыс тауларында Қарқаралының аға
сұлтаны Құнанбайдың төрт әйелінің бірі, екінші әйелі Ұлжаннан туған.

Ақынның арғы тегі Орта жүз Тобықты Арғын ішіндегі Олжай батырдан басталады.
Олжайдан Айдос, Қайдос, Жігітек есімді 3 ұрпақ тарайды. Бұлардың әрқайсысы кейін
бір-бір рулы ел болып кеткен. Айдостың Айпара деген әйелінен: Ырғызбай, Көтібақ,
Топай, Торғай, деген 4 ұл туады.Бұлардың әкесі момын, шаруа адамы, ал шешесі
өткір тілді, өр мінезді әйел болған. Сол Айпара балаларына:

Ана айтқанындай, шынында, бұлардың ішінде Ырғызбай ортасынан оза шауып, ел
басқарған. Ырғызбайдан Үркер, Мырзатай, Жортар, Өскенбай тарайды. Өскенбай
шаруаға жайлы, билікке әділ кісі болғандықтан, “Ісің адал болса Өскенбайга
бар,арам болса Ералыға бар” деген мәтел сөз қалған.Өскенбайдың әйелі Зереден
Құнанбай туады.

Құнанбай 4 әйел алған адам. Оның бәйбішесі Күңкеден – Кұдайберді, інісі
Құттымұхамбетке айттырылып, қалыңдық кезінде жесір қалған соң өзі алған екінші
әйелі: Ұлжаннан – Тәңірберді (Тәкежан), Ибраһим (Абай), Ысқақ, Оспан, үшінші
әйелі Айғыздан – Халиулла, Ысмағұл туады. Қартайған шағында үйленген ең кіші
әйелі Нұрғанымнан ұрпақ жоқ. Абайдің “ Атадан алтау, анадан төртеу едім дейтіні
осыдан. Болашақ ақын сабырлы мінезімен, кең пейілімен ел анасы атанған “кәрі
әжесі” Зеренің таусылмайтын мол қазынадай аңыз ертегілерін естіп, абысын-ажынға
жайлы, мінезі көнтерлі, әзіл-қалжыңга шебер, жөн-жобага жетік өз анасы Ұлжанның
тәрбиесінде өсті. Абай әуелі ауылдағы Ғабитхан молдадан сауатын ашады да, 10
жасқа толған соң 3 жыл Семейдегі Ахмет Риза медресесінде оқиды. Бұл медреседе
араб, парсы тілдерінде, негізінен, дін сабағы жүргізілетін еді. Құрбыларынан
анағұрлым зейінді бала оқуға бар ықыласымен беріліп, үздік шәкірт атанады. Ол
енді дін оқуын ғана місе тұтпай, білімін өз бетінше жетілдіруге ұмтылады. Сөйтіп
көптеген шығыс ақындарының шығармаларымен, араб, иран, шағатай (ескі өзбек)
тілінде жазылған ертегі, дастан, қиссалармен танысады, Шығыстың Низами, Науаи,
Сәғди, Қожа Хафиз, Фзули сияқты ұлы ғұлама, классик ақындарына бауыр басады.
Медресенің үшінші жылында Абай Семей қаласындағы “Приходская школаға” да қосымша
түсіп, орысша сауатын аша бастайды. Бірақ бұл оқуын әрі жалғастыра алмай, небәрі
3 жылдан соң оның мұсылманша да, орысша да оқуы аяқталады.

Патша үкіметінің отаршылық саясаты мен парақор орыс әкімдерінің жергілікті
би-болыстардың арамза әрекеттерін айнытпай танып, көкірегінде жиркеніш сезімі
оянып, соларға қарсы күресуге бел буды, “ елге пайдалы, адамгершілігі бар, әділ
басшы болсам ғана жақсы адам боламын” деген тұжырымға бекіді. Осы мақсатпен
болыс сайлауына түсіп, жеңіп шығады да, 1876-1978 ж. Қоңыр-Көкше еліне болыс
боладі. Бұл жылдары Абай өз қолындағы билікті пайдаланып, әділдік таразасын тең
ұстауға күш салды. Әлсізге зорлық көрсеткендерді, ұрлық жасағандарды қатты
жазаға тартып, халық қамқорына айналды. Оның ел басқарудағы бұл бағыты халықты
қалауынша езіп-жаншып жүрген шонжарлар тарапынан қатты қарсылыққа ұшырады,
үстінен оязға жалган арыз айтушылар көбейді. Соның бірі Үзікбай Бөрібаевтың
“Таймақкөл деген жерімді тартып алды ” деген жалған арызы бойынша көтерілген іс
10 жыл сүргінге созылып, ақыры Е. П. Михаэлистің көмегімен аяқсыз қалды. П. В.
Маковецкий бұл істі 1884 ж. 27 тамызда жалған жала деп тауып, қысқартып тастады.
Ақын үстінен жазылған “Абай барымта алды, ауыл шайып әйел қорлады” деген бір топ
шонжар дұшпандарының арызы да нәтіжесіз қалды.

Ақын саяси қызметі үшін 1870 жылдары Санкт-Петербургтен Семейге айдалып келген
Михаэлиспен, 80-жылдарда орыс демократтары Н. И. Долгополов, А. А.Леонтьевпен
танысады. Бұл озық ойлы азаматтардың Абайдың саяси-әлеуметтік көзқарасына игі
ықпалы тигізгені сөзсіз. Бірақ Абай Құнанбаев орыс мәдениетімен, әдебиетіменен,
демократтық көзқарастарымен осы кісілер арқылы деу ағат айтқандық болар еді. Бұл
тұста М. О. Әузовтың “Ал, кейін орыс тілін біліп, орыстың ұлы мадениетін мол,
терең тани бастаған Абай озгын ойды бұлардан үйренбейді. Пушкиннің өзінен,
Белинский, Герцен, Чернышевский, Салтыков-Щедрин, Некрасовтардың өз мұраларын
оқып, кең, терең тарбие алды. Абайдың классик ақын болған маңызын, әлеументтік
көзқарасын тек Михаэлис әсерінен деп қойсақ, әрі Абайға, әрі орыс халқының ұлы
мұрасына жане ұлы даналарына қиянат сөз айтқан болар едік ” деген тұжырымын
келтірсек те жеткілікті. Абай осылайша Европаның Гете, Байрон сияқты ақындарын,
Спенсер, Спиноза, Льюис, Дарвин, Дрепер] сынды ғұламаларының туындыларын оқыды.
Сөйтіп Әуезовтың сөзімен айтқанда “1884 жылдары, жасы қырыққа таман іліңенде, ол
дүниеден көп мағлұматы бар кісі болды.” Абай осы тұста, 1886 ж. досы Михаэлистің
ұсынысымен, Семей облысы Статистика комитетінің толық мүшесі болып сайланды.

1875 жылы Қоңыркөкше елінде өткен сайлауда жеңіп шығып, 1878 жылға дейін болыс
болады. Қазақ халқының дәстүрлі ел билеу жосындарын, әдет-ғұрып заңдарын жетік
білетін Абай ел ішіндегі әр алуан әкімшілік-құқықтық реформаларға белсене
араласады. Егде тартқан шағында әкімқара биліктен, атқамінерліктен іргесін аулақ
салып, шығармашылықпен ғана шұғылданады. Абайдың көптеген шығармаларында Адам,
Болмыс және Ралам тақырыбы, сондай-ақ, абсолюттік ақиқат сыры тұрақты орын
алады.

1885 ж. мамыр айында Шар өзенінің бойындағы Қарамола деген жерде Семейдің
ген.-губернаторы Цеклинцкийдің басқаруымен Семей губернасиясына қарайтын 5
уездің 100-ден астам би-болыстары бас қосқан төтенше съезі өткізілді. Осы съезде
төбе би болып сайланған Абайға “Семей қазақтары үшін қылмысты істерге қарсы заң
ережесін” әзірлеу тапсырылды. Абай бастаған комиссия барлығы 93 баптан тұратын
ережені 3 күн, 3 түнде әзір етті. Бұл қазақ қауымында ежелден қалыптасқан
кертартпа әдет-ғұрып заңдарына да, патша өкіметінің халықты қанаушылыққа
,зорлық-зомбылыққа негізделген заңына да ұқсамайтын, өзгеше құжат еді. Оның
әсіресе ұрлық, қылмыс пен әйел мәселелеріне арналған баптары ерекше құнды. Бірақ
Абайдің атақ-даңқын осынша көкке көтерген Қарамола съезінен кейін оның
дұшпандары тіпті еліріп кетті. 1890 ж. Байғұлақ, Кұнту деген жуандардан бастаған
16 атқамінер Жиренше қыстауының шетіндегі Ши деген жерде Абайға қарсы дұшпандық
әрекетке сөз байласады.

1891 жылдан бастап Абай басына ауыртпалық түсіп, бір-біріне ұласқан қайғы бұлты
ашылмай қояды. Осы жылы ақынның сүйікті інісі Оспан жарық дүниеден өтеді. Одан
кейін орысша әскери білімі бар, үлкен үміт күткен баласы Әбдірахманнан
айырылады. Бұлардың қазасының ақын жанына қандай батқаны оның осы тақырыпқа
арнаған топтама өлеңдерінен айқын көрінеді. Сөйтіп жүргенде соңғы тіренішіндей
болған дарынды ақын баласы Мағауия да қайтыс болды. Осындай қабаттасқан қайғы
қасіреттен күрт сынған Абай Мағауияның қазасынан кейін қырық күннен соң, өзі де
дүние салады. Ақынның сүйегі Шыңғыстаудың ығындағы Жидебай мекенінде, інісі
Оспанның жанына жерленеді. Бұл күнде ол арада қазақтың ұлы екі перзенті — Абай
мен Шәкәрімге деген ұрпақтың өшпес махаббатының, ізгі құрметінің белгісіндей
болып, сәулет өнерінің соңғы үлгісімен салынған қос мұнаралы кешенді алып мазар
тұр.

1891 ж. Оразбай бастаған дау 1897 жылға дейін созылады. Бұл шиеленістің аяғы
1898 жылғы Мұқыр сайлауындагы жанжалға, Абай өміріне қастандыққа әкеп соқтырады.
Ақын бұл жанжалдың барша жиренішті сырын, өзінің ақ екендігін Сенатқа хатында
барынша айғақты деректермен дәлелдеп береді. Абай өлең жазуды 10 жасында (“Кім
екен деп келіп ем түйе қуған…”) бастаса, өз өлеңдеріне шығаруды шамамен
1880-1997 ж. аралығында көбірек қолға алған. Өлеңдерін әркімдердің атымен
таратып, Көкбай атынан бастырған ақын жазған өлеңдерін “жинауды ” шәкірттеріне
1896 ж. ескерткен. Ал қара сөзбен жазылған ғақлия-өсиеттерін 1890-98 ж.
аралығында қолға алған. Абай 3 әйел алған. Байбішесі Ділдадан: Ақылбай,
Әбдірахман, Кұлбадан, Әкімбай, Мағаұия, Райхан; екінші әйелі Әйгерімнен Тұрағұл,
Мекайыл, Ізкаіл, Кенже деген 7 ұл, 3 қыз сүйген. Келіндей алған әйелі Еркежаннан
ұрпақ көрген жоқ.

Абай өлең жазуды 10 жасында («Кім екен деп келіп ем түйе қуған...») бастаған.
Одан басқа ертеректе жазылған өлеңдері — «Йузи-рәушән», екіншісі — «Физули,
Шәмси». «Сап, сап, көңілім», «Шәріпке», «Абралыға», «Жақсылыққа», «Кең жайлау»
өлеңдері 1870 — 80 жылдар аралығында жазылған. Ақындық қуатын танытқан үлкен
шығармасы — «Қансонарда» 1882 ж. жазылған. Алайда жасы қырыққа келгеннен кейін
ғана көркем әдебиетке шындап ықылас қойып, көзқарасы қалыптасып, сөз өнерінің
халық санасына тигізер ықпалын түсінеді. Шығармалары үш жүйемен өрбиді: бірі —
өз жанынан шығарған төл өлеңдері; екіншісі — ғақлия (немесе Абайдың қара
сөздері) деп аталатын прозасы; үшіншісі — өзге тілдерден, әсіресе орысшадан
аударған өлеңдері.

Абай өлеңдері түгел дерлік лирикадан құралады, поэма жанрына көп бой ұрмағаны
байқалады. Қысқа өлеңдерінде табиғат бейнесін, адамдар портретін жасауға,
ішкі-сыртқы қылық-қасиеттерін, мінез-бітімдерін айқын суреттермен көрсетуге өте
шебер. Қай өлеңінен де қазақ жерінің, қазақтың ұлттық сипатының ерекшеліктері
көрініп тұрады. Ислам діні тараған Шығыс елдерінің әдебиетімен жақсы танысу
арқылы өзінің шеберлік — шалымын одан әрі шыңдайды. Шығыстың екі хикаясын
«Масғұт» және «Ескендір» деген атпен өлеңге айналдырады. Ислам дініне өзінше
сенген діни таным жайындағы философиялық көзқарастарын да өлеңмен жеткізеді.
Абайдың дүниетанудағы көзқарасы XIX ғасырдың екінші жартысында Қазақ халқының
экономикасы мен ой-пікірінің алға ұмтылу бағытта даму ықпалымен қалыптасты.
Дүниетану жолында сары-орыстың төңкерісшіл демократтарының шығармаларын оқып, өз
дәуірінің алдыңғы қатарлы ой-пікірін қорытып, басқаларға қазақ өміріндегі аса
маңызды мәселелерді түсіндіруге қолданады. Дүниетану өңірінде екі қасиеттің —
сезім мен қыйсынның , түйсік пен ақылдың қатынасын таразылайды. Сондықтан да:
«Ақыл сенбей сенбеңіз, Бір іске кез келсеңіз» деп жазады.

Абайдың көркемдік, әлеуметтік гуманистік және дінге көзқарастары терең білінген
еңбегі - қара сөздері. Абайдың қара сөздері (Ғақлия) - ұлы ақынның сөз
өнеріндегі көркемдік қуатын, философиядағы даналық дүниетанымын даралап
көрсететін классикалық стильде жазылған прозалық шығармасы. Жалпы саны қырық бес
бөлек шығармадан тұратын Абайдың қара сөздері тақырыбы жағынан бір бағытта
жазылмаған, әр алуан. Оның алты-жеті үлгісі қысқа болса, қайсыбіреуі мазмұн,
тақырып жағынан өзгешелеу, ауқымды болып келеді. Абай өзінің қара сөздерінде
шығарманың ажарына ғана назар аударып қоймай, оның тереңдігіне, логикалық мәніне
зор салған.

Сөйтіп көркемдік шеберлік пен ғылыми зерделік арқылы көркемдік сана мен
философиялық сананы ұштастырады. Абайдың қара сөздеріндегі гуманистік,
ағартушылық, әлеуметтік ойлары дін туралы пікірлерімен бірігіп, тұтас бір қазақ
халқының философиялық концепциясын құрайды. Абайдың кара сөздері сондай-ақ жалпы
адамзат баласына ортақ асыл сөзге айналды.

Оның қара сөздерінің бірнешеуі ең алғаш 1918 ж. Семейде шыққан "Абай" журналында
жарық көрді. Кейіннен, Абайдың қара сөздері орыс, қытай, француз, т.б. көптеген
әлем тілдеріне аударылды.

Абайдың "Жетінші сөзінде" ұшырасатын "жанның тамағы" деген күрделі философиялық
ұғым бар. Оны Абай біздің санамыздан тыс өмір сүретін объективті дүниенің санада
сәулеленуі нәтижесіңде пайда болатын ғылым, білімнің жинақталған қоры ретінде
қарайды. Осы себептен де Абай:

— деп қайыра түсінік беріп отыр... Абайдай ұстаз ақынның бұл "Жетінші сөзде"
көздеген мақсаты адамның бойыңда туа пайда болатын жан құмары арқылы өз
ұрпағының санасына тек қана жанның пайдалы тамақтарын сіңдіру еді. Міне, Абайдың
ағартушылық көзқарасының тамыр алған бір саласының қайнар көзі осы жақта жатыр.

Абай бұл бағыттағы ойларын өзге сөзбен "Ғылым таппай мақтанба" т.б. өлеңдерінде
айтқан. Мұнда ол "жанның тамағы туралы" ұғымды өз заманынын тұрғысынан келіп,
"адам болу" үшін қажет көп керектермен ауыстырады. Ақын толық адам болу туралы
өзінің жүйелі де қалыптасқан көзқарасының тезисін ұсынады. Онысы:

- деген жолдарда жатыр. Ақынның бүкіл шығармаларындағы негізгі бір тұтас
тақырыпта өзекті идея болған. Абайдың пікірінше, ішкі рухани казынамыздың
молығуы тікелей өзіміздің қолымыздағы іс. Осы реуішті пікір Абайдың "Он
тоғызыншы сөзінде" де қайталанады. Абайдың дүние танымы бойынша сананың, ақылдың
пайда болуы күнделікті өмір тәжірибесінің нәтижесінен ғана туындайтын табиғи
құбылыс. Соңдықтан да Абай "Он тоғызыншы сөзінде":

Абай тілінің негізі қазақтың жалпы халықтық сөйлеу тілі мен ауызша әдеби тілі
болғандықтан, оның лексика-фразеолия қазынасы тегі жағынан, ең алдымен, қазақтың
төл сөздерінен, одан соң шағын мөлшерде араб-парсы және орыс сөздері қабатынан
құралады. Өз тұсындағы қазақ қоғамының саяси-әлеуметтік, мәдени-экономикалық
күй-жағдайына орай қазақ лексикасында болған өзгеріс-жаңалықтарды Абай тілі
айқын көрсетеді. Мысалы, кейбір атаулар ескіріп, қолданыстан шыға бастаса, Абай
ондай сөздерді көбінесе көнені суреттеу үшін немесе образ үшін пайдаланады.

Хан, уәзір, аламан, абыз, жылыс, тоғыс, наурыздама сөздері көбінесе Қара
сөздерінде тарихты баяндайтын тұстарда қолданылады. Ал, өмірге келген жаңа
атауларды жатсынбай қабылдап, өзі де бұларға қоса жаңаларын жасайды (қ. Жаңа
сөздер). Абай шығармаларының тақырыбына орай төл лексиканың ішінен
этнографизмдерді де (шілдехана, үш тоғыз, қынаменде, ақшомшы, ықтырма, күзеу т.
б.), көне киім-кешек, сауыт-сайман, құрал-жабдық атауларын да (дәндәку, жарғақ
шалбар, пыстан, шақпақ, шөншік, дулыға, шарайна т. б.) пайдаланады. Сондай-ақ
сыртқы тұлғасы жағынан көнерген сөздерді (мыс, Ұлы дегеннің орнына ұлық, кіші
сөзінің орнына кішік, тураның орнына туғры тұлғалары) ұйқас құрау, мағыналық
реңк үстеу сияқты белгілі бір мақсатпен қолданады. Дегенмен, Абай тұсында
бірқатар сөздердің кенеру дәрежесі қазіргі көздегіден әлдеқайда солғындау
болғаны байқалады. Мысалы, ағайын, туысқан мағынасындағы қарындас сөзі, ел,
жақын және жат, алыс семантикалы алаш, әскери мағынасындағы қол сөздерінің әлі
де осы ұғымдарда еркін және жиі қолданылғандығын сол көзеңдегі қазақ әдеби тілі
де, Абай тілі де көрсетеді. Қоғам өмірімен етене қабысқан тіл, әсіресе, оның
лексикасы сол қоғамның әр кезеңдегі тыныс-тіршілігіне орай өзгеріп отырады, яғни
бірқатар сөздердің мағыналары ауысады, бірсыпырасы терминдік дәрежеге
кетеріледі, енді бір алуанының қолданылу жиілігі артады. Бұл процеске қалам
қайраткерлері белсене қатысады. Осы ретте Абайдың еңбегі көзге түседі.

Абай тілі лирикасының келесі қабаттары - араб және парсы сөздері. Бұрыннан
қазақтың жалпы халықтық тілінде қалыптасқан шығыс сөздерін Абай жатсынбай, еркін
қолданады. Олар дінге, оқу-ағартуға, өнер-білімге, әкімшілікке, сауда-саттыққа
т. б. қатысты болып келеді. Араб-парсы сөздерінің басым көпшілігін, жалпы
халықтық тілдегі сияқты, Абайда да дерексіз ұғым атаулары құрайды (ар, абырой,
мейір, нала, парыз, қаһар, қиял, қудірет, дәурен т. б.). Абай тілі лирикасының
бір ерекшелігі - мұнда қазақ тіліне енбеген араб-парсы сөздерінің де
қолданылғандығы. Олар, негізінен, Абайдың қарасөздерінде, онда да барлығында
емес, тақырыбына қарай белгілі біреулерінде ғана шоғырланған. Ол шығармалар
жүрегінің қуаты перзентлеріне арналған атақты Отыз сегізінші сөзі мен қазақ
оқырмандарына иман деген - алла табарақа уатағаланың... жарлығына... мойынсұнып,
инанмақ» екенін баяндаған 13-сөзі. Бұларда философия мен моральға қатысты
ой-пікірін айтуда автор осы салалардағы ұғымдардың араб тілінде қалыптасқан
атауларын қазақшаламай, сол күйінде пайдаланды.

Абай лирикасының келесі қабаты - орыс сөздері. Олар сан жағынан араб-парсы
қабатынан әлдеқайда кем болганымен, әрі қарайғы орын тебу бағыты жағынан басым
тұседі. Бұл бағытқа себепкер, ең алдымен, қазақ қоғамының сол кезеңдегі және әрі
қарай әлеуметтік, саяси, экономика күй-қалпы болса, екіншіден, қазақтың ұлттық
жазба тілінің демократтық сипатта дамуы еді. Абай мен Ыбырай орыс тілі
элементтерін текжалпыхалықтық сөйлеу тәжірибесінен емес, тікелей орыс әдеби
тілінен алды. Абайдың жалпы халықтық қолданыс тауып пайдаланған сөздерінің
көпшілігі әкімшілік, заң, шаруашылық салаларына қатысты. Олар: болыс, кандидат,
ояз, сияз, старшын, майыр, шен, партия, сот, шар, закун, закуншік, кателешке,
бодан, расход, кір, лапке, барқыт, самаурын, пәтер, сома, бақалшік, мәліш
(сауда), аршепке, барабан, зауыт, машине.

Абайда өзіне дейінгі және өз тұсындағы қазақ әдеби үлгілерінде көздеспейтін бір
топ орыс сөздері бар. Олар адвокат, доктор, губернатор, начальник, визит,
монастырь, ладан, штык, картечь, такт, номер, химия, трагедия, единица, ноль,
образование, назначение, посредник, жеребе, прошение, дезнание, прямота, икра,
фабрик, электр, румке, стакан, счет дегензат есімдер мен уөздный, военный,
здравомыслящий, уголовный, самородный (сары алтын), виноват деген сын есімдер
және гуляйттау, пошел, занимайся деген етістіктер.

Аудармашыға екі қасиет қажет. Бірі талғампаздық, екіншісі ой тереңдігі.
Талғампаздық деп отырғанымыз Абайдың хакімдігінің бір қыры. Абай бас салып кім
көрінгенді аудармағаң ол аудармақшы болған автормен өзі бәсекеге түскен. Абайдың
аудармалары, шын мәнінде, ой жарыстыру. Сондықтан Абай жасаған аудармаларын оның
ой кеңістігінің өрісі деп қабылдаған жөн. Абай тілін еркін меңгерген орыс
халқынан таңдап, талғап, әсіресе екі ақынды аударғаң олар Александр Пушкин және
Михаил Лермонтов. Абайдың талғампаздығына таң-тамаша қаласың. Орыс елімен, оның
мәдениетімен мәңгілік қалатын, ешқандай өзге құндылық өлшемдеріне түспейтін екі
генийді Абай бұлжытпай таныған және қазақ халқына таныстыру мақсатында, олардың
шығармаларын қазақтіліне аударған.

Абай орыс ақыны Александр Пушкиннің өлеңмен жазылған "Евгений Онегин" деген
романын толық аудармағаң одан үзінділер тәржімалағак Абай: "Онегиннің сипаты,"
"Татьянаның Онегинге жазған хаты," "Онегиннің Татъянаға жауабы," "Онегин сөзі,"
"Онегиннің Татьянаға жазған хаты," "Татьянаның сөзі," "Ленскийдің сөзінен" және
"Онегиннің өлердегі сөзі" - деп жеке-жеке сегіз шығарма етіп аударған Неге Абай
романды қазақ тіліне толық аудармаған, әрине оның себебін дөп басып айту қиың
бірақ мен ойлаймың егер "Евгений Онегинді" толық аударса, оны қазақ оқырмандары
қабылдамас еді, сірә, Абай соны түсінген, Қазақ оқырмандары махаббат, ғашықтық
тақырыбына "Ләйлі Мәжнүннен" бастап өңкей классикалық ғажап туындылармен
сусындап келе жатқан қауым, сондықтан болар Онегиннің Татьянаға шалажансар
сезімін қалайша қабылдамақ. Әрине, қабылдай алмайды. Шығыстық дәстүрде ғашықтар
құрбандыққа дейін барулары керек, айталық Қозы Көрпеш-Баян сұлу сияқты. Осыны
түсінген Абай "Евгений Онегиннен" үзінділерді таңдап алып аударып, олардың өзін
қазақы ұғымдармен сөйлетіп қойғаң ол "Татьяна сөзін" "Тәңірі қосқан жар едің
сен", деп бастайды.

Ұлы ақын, ағартушы Абай музыкалық саласында да айта қалғандай мұра қалдырды.
Өзінің асыл өлеңдерін, қара сөздерін қағазға түсіріп, кейінгі ұрпаққа жазып
қалдырса, музыкалық жөнінде оның мұндай мүмкіншілігі болмады. Өйткені, Абай өмір
сүрген көзеңде қазақта музыканың жазба мәдениеті жоқ еді, халықтық музыка ауыз
дәстүрлік қалыпта еді. Сондықтан Абай әндері де қазақтың басқа халықтық
ән-күйлері сияқты, ауыздан-ауызға, заманнан заманға ауыса отырып жетті. Музыка
саласында жазба мәдениеттің болмауына қарамастан, Абай әндерінің бізге толық
жеткен себебі - олардың халықтың жүрегінде сақталуға сапасы сай келетін
шығармалар болғандығында, халық санасынан өшпес орын алғандығында. Абай
әндерінің өзгешелігі - мелодиялық, ырғақтық жақтарындағы жаңалықтарында, идеялық
мазмұнының ашықтығында. Бұл өзгешелік алғашқы көзде тыңдағандардың бәріне бірдей
тұсінікті бола қоймады, болмақшы да емес еді. Мәдениеттің дамуына кедергі
болатын феодалдық жағдайда кейбіреулер үшін ол әндердің жаңа тілдері қазақтың
халықтық ән дәстүрінен шығып кеткендік болып көрінуі де мүмкін еді. Бірақ жаңа,
прогресшіл мәдениет күрескері болған Абай өз бетінен қайтқан жоқ. Сейтіп, Абай
әндері алғашқыда оның өз айналасына - ауыл-аймағына, кейін жалпы қазақарасына
тарай бастады. Абай әндері халықтық негізден нәр алғандықтан, халық әндерімен
тамырласып жатқандықтан, нотаның жоқ кезінде-ақ, ауыздан ауызға көше отырып,
қалың бұқараның игілігіне айналды. Бұған бұрын-соңды халықтың музыкалық салтында
болмаған жаңа өткір тілмен өлең тексіне құрылуы да себеп болды.

Абайтану қазақ әдебиеттану ғылымының саласы. Абайтану Абайдың өмірі мен
шығармашылық өнері, философиясы, қоғамдық, эстететикалық көзқарастары, қазақ
поэзиясындағы өлең жүйесін, ақындық тілді дамытудағы үлесі, музыкалық мұрасы
жайлы сан-салалы зерттеу еңбектерін қамтиды. Абайдың өмірі мен шығармашылық
мұрасын зерттеу шын мәнінде Әлихан Бөкейханов, Ахмет Байтұрсынұлы, Міржақып
Дулатұлы мақалаларынан басталды деуге болады.

Ахмет Байтұрсынұлы 1913 ж. «Қазақ» газетінде басылған «Абай – қазақтың бас
ақыны» атты мақаласында «Одан асқан бұрын-соңғы заманда қазақ баласында біз
білетін ақын болған жоқ» – деп Абайды аса жоғары бағалады. Абай шығармаларын
жинап, қағазға түсіріп, реттеп баспаға дайындау ісі ақын қайтыс болған соң
ұзамай-ақ қолға алынғанын дәлелдейтін нақтылы деректер жетерлік. Жарық көруінен
бірнеше жыл бұрын құрастырылып, 1909 ж. Санкт-Петербургте басылған Абай
өлеңдерінің жинағында ақынның жүз қырықтай өлеңі (аударма өлеңдерін қосып
санағанда) мен «Ескендір», «Масғұт» поэмалары басылғаны, яғни осы күнгі белгілі
поэзиялық шығармаларының көрнектілері түгелге жуық қамтылды.

Абайдың дінге көзқарасын бағалап, тұжырымдауда екі түрлі қате пікір орын алып
келді. Кейбір зерттеушілер Абай «ислам дінінің қазақ ішінен шыққан өкілі» деп
келсе, екінші бір зерттеушілер Абайдың дін туралы ойлары ақын шығармашылығының
әлсіз, кертартпа жағы деп түсіндіреді. Алғашқы пікір Абайға тағылған жала болса,
соңғысы - ақынның дін туралы түсініктеріне тарихи, диалектикалық тұрғыдан
қарамай, тұрпайы социологияға бас июдің салдарынан туған болжам. Абайдың дін
туралы толғамдарын дұрыс түсініп, бағалау оған тарихи тұрғыдан қарауды талап
етеді. Абай заманында қазақ даласында қос дінділік орын алды, ресми өмірде ислам
діні үстемдік еткенімен, күнделікті тіршілікте шаманизмдік түйсіктер мен
түсініктер басым болды. Қос дінділік қазақ халқының сол кезеңдегі наным-сенімі
мен дүниетанымынан айқын байқалады. Шаманизмдегі негізгі категория-«Тәңірі»,
исламдағы - «Алла» қазаққа тән ұғымдар. Шаманизмде тәңірінің, аруақтардың
адамдармен ұштастырушы «жын» болса, исламда Алланың адамдармен байланыстырушысы
«періштелер» деп саналды. Қазақтың күнделікті өміріңде шаманизмнің өкілі, іс
жүргізушісі - жын шақыратын бақсылар, ал ислам дінінде - өздерін пайғамбардың
ұрпақтары санайтын қожалар болды. Абай «Біраз сөз қазақтың түбі қайдан шыққаны
туралы» еңбегінде қазақ жерінде ислам дінінің қалай тарағандығын және оның
шаманизммен байланысын арнайы талдайды.

Абайдың дін мәселелері - құдай мен адамның, өмір мен өлімнің, жан мен тәннің,
иман мен ұяттың, дін мен ғылым, дін мен дін иелерінің өзара байланысы туралы
түсініктері антиклерикалдық бағыттағы талдау. Құдай мен адамның қарым-қатынасын
Жиырма жетінші, Жиырма сегізінші сөздерінде арнайы талдап, гректің ұлы ойшылы
Сократпен пікір таластырады.

Абай Құнанбаев 1845 жылы қазіргі Шығыс Қазақстан облысының Абай ауданындағы
Шыңғыс тауында дүниеге келген. Азан шақырып қойған аты Ибраһим екен.

Болашақ ақынның дүниеге көзқарасының қалыптасуына оның озық ойлы орыс зиялы
қауымының өкілдерімен араласуы орасан зор ықпал етті. Ол кезде өз Отанының
тәуелсіздігі жолындағы ұлт-азаттық қозғалыстарға белсене қатысушылар Қазақстан
аумағына жер аударылып келіп жатты. Олар, атап айтқанда, Украина мен Польшадағы
зиялы қауымның неғұрлым білімді өкілдері болатын. Жер аударылып келгендердің
арасында патша үкіметінің саясатына қарсы шыққан орыс зиялы қауымының өкілдері
де аз емес еді. Олар Абайдың саяси көзқарасының қалыптасуына ықпал етті. Атап
айтқанда, Е. Михаэлис, А. Леонтьев, С. Гросс, А. Блек, П. Лобановский, Н.
Коншин, Н. Долгополов және басқалары еді.

Абай И.А. Крыловтың мысалдарын қазақ тіліне аударумен де айналысты. Қазақтар
ұлт-азаттық қозғалысының көрнекті жетекшісі Ә. Бөкейханов өзінің қырғыз
даласындағы әртүрлі уездерде болған кезінде ондағы ақындардың Пушкин мен
Лермонтовтың Абай аударған өлеңдерін жақсы білетініне, оларды домбырада әнге
қосып айтатынына көз жеткізіп қайтқанын жазады.Орыс тілінен Абай аударған
шығармалар қазақ әдебиетін байыта түсті. Абай орыстың ұлы акындарының 50-ден
астам өлеңін қазақ тіліне аударды.

Абайдың өз өлеңдері мен қара сөзбен жазылған ғибраттарында қазақ қоғамы өмірінің
барлық жақтарын ашып көрсетті. Одан ақыл-кеңес сұраған дала тұрғындары ағылып
келіп жатты. Атап айтқанда, оған Баянауыл өлкесіндегі белгілі шежіресі, әрі ақын
Мәшһүр Жүсіп Көпейұлы келіп тұрды. Абаймен Семейге саяси жер аударылып келгендер
де санасатын. Міне, мұның бәрі патша үкіметі шенеуніктері мен олардың жергілікті
кейбір итаршыларының тарапынан қызғаныш пен көре алмаушылық, тіпті саяси күдік
туғызды. Ақынның үстінен өсек айту мен жала жабу әрекеттерін күшейтті. Патша
үкіметінің әкімшілігі Абайдың соңына шам алып түсіп, аңду орнатты. Тіпті 1903
жылы Семей полицмейстері ақынның және оның балаларының үйіне тінту жүргізді.

Ақын өзінің талантты шәкірттерін тәрбиелеп өсірді. Абайдың ізбасар шәкірттері
Шәкәрім, Көкбай, Ақылбай, Кәкітай және Мағауия болды.

Абай көзі тірісінде өзінің өлеңдерін жинаған емес. Олардың әрқайсысын бір
жапырақ қағазға жазып, жастарға таратып бере берген. Олар Абайдың өлеңдерін
жаттап алып отырған. Сөйтіп Абай өлеңдері қазақ даласында ауыздан ауызға таралып
кете барды. Оның өлеңдері қолдан қолға көшіріп алынды. Ондай қолжазба көшірмеге
ие болу әрбір сауатты қазақ үшін зор ғанибет болатын. Кейінірек Абайдың
туындыларын оның ұлы Тұрағүл жинастыра бастады. Абай өлеңдерінің ең алғашқы
жинағы 1909 жылы ақын Кәкітайдын арқасында Қазан қаласында басылып шықты. Абай
Құнанбаевтың өлең- дерін жинауға және бастырып шығаруға көп күш-жігер жұмсап,
игі ықпал еткен адал ақын Көкбай Жанатайұлы (1864—1927) болды. Ол өлеңдер
белгілі қоғам қайраткері Әлихан Бөкейханұлының редакциясымен басылып шықты.

Абай отандық тарихымыз бен әдебиетімізде аса көрнекті орын алады. Абай қазақтың
ұлттық жазба әдебиетінің негізін қалады. Абай есімі дүниежүзі халықтары
әдебиетінде Шекспир, Пушкин, Гётелермен қатар тұрады. Ақынның мол әдеби мұрасы
тек бір халықтың ғана емес, бүкіл адамзаттың рухани қазынасы саналады.
Қазақстанда ұлы Абайдың есімі көптеген елді мекендер мен көшелерге, Алматы
Ұлттық университетіне, Алматы қаласындағы Мемлекеттік академиялық опера және
балет театрына берілген. Ұлы ақынның құрметіне Қазақстан мен Ресейде
ескерткіштер орнатылған. Қазақстанның жоғары оқу орындарында Абай
шығармашылығына арналған халықаралық және республикалық ғылыми конференциялар
жыл сайын өткізіліп тұрады. Ұлы ақынның 150 жылдық мерейтойы 1995 жылы
дүниежүзілік ЮНЕСКО көлемінде аталып өтті.



https://kk.wikipedia.org/wiki/%D0%9D%D2%B1%D1%80%D1%81%D2%B1%D0%BB%D1%82%D0%B0%D0%BD_%D3%98%D0%B1%D1%96%D1%88%D2%B1%D0%BB%D1%8B_%D0%9D%D0%B0%D0%B7%D0%B0%D1%80%D0%B1%D0%B0%D0%B5%D0%B2

Нұрсұлтан Әбiшұлы Назарбаев (6 шілде 1940 жыл, Шамалған ауылы, Алматы облысы) —
Қазақстанның мемлекет қайраткері, ғалым, Қазақстан Республикасының тұңғыш
президенті.

Нұрсұлтан Назарбаев 1940 жылы 6 шілдеде Алматы облысының Қарасай ауданына
қарасты Шамалған ауылында Әбіш пен Әлжанның отбасысында дүниеге келген. 1940
жылы 6 шілдеде Іле Алатауының баурайындағы Үшқоңыр жайлауында Әбіш пен Әлжан
Назарбаевтардың шаңырағында дүниеге келді. Оған әке-шешесі Нұрсұлтан деп ат
қойды.Сәбиге ат таңдаудың өзі жатқан бір хикаяға айналды. Тойға жиналған
ағайын-туыс түрлі есімдерді тұс-тұстан айтып жатты. Ең ақырында жаңа туған ұлдың
әжесі Мырзабала мынадай ұсыныс білдірді: «Менің сүйікті немерем екі бірдей
есімді алып жүрсін. Оның аты Нұрсұлтан болсын».Әлемдегі барлық әжелер секілді
Мырзабала да немересінің азамат болып қалыптасуына ерекше еңбек сіңірді.

1960 жылы Днепродзержинск техникалық училищесін, 1967 жылы Қарағанды металлургия
комбинатына қарасты жоғары техникалық оқу орынын, 1976 жылы Кеңес Одағы
коммунистік партиясы Орталық комитетіне қарасты Жоғары партия мектебін бітірген.

Еңбек жолын 1960 жылы Теміртау қаласындағы Қарағанды металлургия комбинатында
қатардағы жұмысшы болып бастап, домна пешінің аға газдаушылығына дейінгі жолдан
өтті.

Жаңа тәуелсіз мемлекет – Қазақстан Республикасының (16.12.1991) – дамуы, барлық
атрибуттары – ұлттық қауіпсіздік, мемлекеттік басқару және биліктің бүкіл
тармақтарының өзара әрекет ету жүйесі – бар ұлттық мемлекеттіліктің қалыптасуы
Назарбаев есімімен тығыз байланысты. Назарбаев басшылығымен конституциялық
құрылыс процесі жүзеге асты, ол 1995 жылдың тамызында еліміздің Негізгі Заңын
қабылдаған бүкілхалықтық референдуммен аяқталды. Қазақстанда демократиялық
институттарды құру Назарбаевтың аса зор еңбегі болып табылады. Сөз бен баспасөз
бостандығы, сайлау және сайлану құқығы, партиялар мен қоғамдық бірлестіктер құру
құқығы, дін бостандығы сияқты азаматтық қоғамның мызғымас құндылықтары нақ соның
тұсында ғана конституциялық нормаларға айналды. Назарбаев басшылығымен кеңестік
өкімшіл-жоспарлы әкімшілік жүйе бұзылғаннан және бірегей халық шаруашылық кешені
күйрегеннен кейін алапат дағдарысқа тап болған қазақстандық экономиканы
өзгертуге бағытталған аса ауқымды шаралар әзірленіп, іске асырылды. Экономикалық
саясатты және демократиялық өзгерістерді ойдағыдай жүзеге асыруға мемлекеттік
құрылымның президенттік республика ретіндегі халық таңдаған үлгісі көп септігін
тигізді. Түбегейлі экономикалық ырықтандыру мен саяси реформалар белгіленген
өзгертулерді пәрменді жүргізуге асыруға көмектесті.

2011 ж желтоқсан айында Маңғыстау оқиғасы орын алды. ВВС-дің айтуы бойынша бұл
Назарбаевтің билікте болған уақытындағы оппозицияның ең үлкен қозғалысы. 2011
жылдың 16 желтоқсан күні Жаңаөзен мұнай қаласында мемлекеттің Тәуелсіздік Күніне
орайы демонстрацияғы шыққандар мен полиция қызметкерлерінің арасында қақтығыс
туды. Қарулы күштер қару қолдану салдарынан 15 адам оққа ұшты, 100 астам адам
жараланды.

Қазақстан Республикасы Ұлттық ғылым академиясының, Халықаралық инженерлік
академияның, Ресей Федерациясы әлеуметтік ғылымдар академиясының академигі.
Әл-Фараби атындағы Қазақ мемлекеттік ұлттық университетінің құрметті профессоры.
Беларус ғылым академиясының құрметті мүшесі. М.В. Ломоносов атындағы Мәскеу
мемлекеттік университетінің құрметті профессоры.

Назарбаев – Қазақстанның ең жоғары ерекшелік белгісі – ерекше үлгідегі «Алтын
Қыран» орденімен, сондай-ақ әлемнің көптеген елдерінің, халықаралық және
қоғамдық ұйымдардың жоғары наградаларымен марапатталған.

Әлемдік сарапшылардың мойындауынша, Қазақстандағы Назарбаев пен оның
пікірлестері жүргізіп келе жатқан өзгерістер XX ғ. соңында пайда болған жаңа
тәуелсіз мемлекеттер тарихындағы ең табыстылардың бірі болып есептеледі.



https://kk.wikipedia.org/wiki/%D0%90%D1%85%D0%BC%D0%B5%D1%82_%D0%91%D0%B0%D0%B9%D1%82%D2%B1%D1%80%D1%81%D1%8B%D0%BD%D2%B1%D0%BB%D1%8B

Ахмет Байтұрсынұлы (5 қыркүйек 1872 жыл, қазіргі Қостанай облысы, Жангелді
ауданы Сарытүбек ауылы – 8 желтоқсан 1937, Алматы қаласы) — қазақтың ақыны,
әдебиет зерттеуші ғалым, түркітанушы, публицист, педагог, аудармашы, қоғам
қайраткері. Қазақ халқының 20 ғасырдың басындағы ұлт-азаттық қозғалысы
жетекшілерінің бірі, мемлекет қайраткері, қазақ тіл білімі мен әдебиеттану
ғылымдарының негізін салушы ғалым, ұлттық жазудың реформаторы, ағартушы,
Алаш-Орда өкіметінің мүшесі.

Атасы Шошақ немересі Ахмет өмірге келгенде ауыл ақсақалдарынан бата алып, азан
шақырып атын қойған. Әкесінің інісі Ерғазы Ахметті Торғайдағы 2 сыныптық
орыс-қазақ мектебіне береді. Оны 1891 жылы бітіріп, Орынбордағы 4 жылдық
мектепке оқуға түседі. 1895-1909 жылы Ақтөбе, Қостанай,Қарқаралы уездеріндегі
орыс-қазақ мектептерінде оқытушы, Қарқаралы қалалық училищесінде меңгеруші
қызметін атқарады. Ол өте кемеңгер, білімді тұлғаның бірі болған.

Байтұрсынұлының саяси қызмет жолына түсуі 1905 жылға тұс келеді. 1905 жылы
Қоянды жәрмеңкесінде жазылып, 14500 адам қол қойған Қарқаралы петициясы
(арыз-тілегі) авторларының бірі Байтұрсынұлы болды. Қарқаралы петициясында
жергілікті басқару, сот, халыққа білім беру істеріне қазақ елінің мүддесіне
сәйкес өзгерістер енгізу, ар-ождан бостандығы, дін ұстану еркіндігі, цензурасыз
газет шығару және баспахана ашуға рұқсат беру, күні өткен Дала ережесін қазақ
елінің мүддесіне сай заңмен ауыстыру мәселелері көтерілді. Онда қазақ даласына
орыс шаруаларын қоныс аударуды үзілді-кесілді тоқтату талап етілген болатын. Сол
кезеңнен бастап жандармдық бақылауға алынған Байтұрсынұлы 1909 жылы 1 шілдеде
губернатор Тройницкийдің бұйрығымен тұтқындалып, Семей түрмесіне жабылды.

Ресей ІІМ-нің Ерекше Кеңесі 1910 жылы 19 ақпанда Байтұрсынұлын қазақ
облыстарынан тыс жерге жер аудару жөнінде шешім қабылдады. Осы шешімге сәйкес
Байтұрсынұлы Орынборға 1910 жылы 9 наурызда келіп, 1917 жылдың соңына дейін
сонда тұрды. Байтұрсынұлы өмірінің Орынбор кезеңі оның қоғамдық-саяси қызметінің
аса құнарлы шағы болды. Ол осы қалада 1913–1918 жылы өзінің ең жақын сенімді
достары Ә.Бөкейхан, М.Дулатұлымен бірігіп, сондай-ақ қалың қазақ зиялыларының
қолдауына сүйеніп, тұңғыш жалпыұлттық «Қазақ» газетін шығарып тұрды. Газет қазақ
халқын өнер, білімді игеруге шақырды.

Байтұрсынұлының Орынбордағы өмірі мен қызметі Ресей үкіметінің қатаң жандармдық
бақылауында болды. Ол «Қазаққа» жабылған негізсіз жала салдарынан абақтыға
отырып шықты. Байтұрсынұлы 1917 жылы рев. өзгерістер арнасында өмірге келіп,
қазақ тарихында терең із қалдырған Қазақ съездері мен Қазақ комитеттері сияқты
тарихи құбылыстың қалың ортасында жүрді, оларға тікелей араласып, «Қазақ газеті»
арқылы саяси теориялық бағыт-бағдар беріп отырды.

Байтұрсынұлы Алаш партиясы бағдарламасын даярлаған шағын топтың құрамында болды.
Байтұрсынұлы пен Дулатұлы қазақ арасында бұрыннан келе жатқан ру – жүзаралық
алауыздыққа байланысты Алаш Орда үкіметінің құрамына саналы түрде енбей қалды,
бірақ олардың қазақ ұлттық мемлекеттік идеясын жасаушы топтың ішінде болғандығын
замандастары жақсы біліп, мойындады.

Алаш Орда құрамын бекіткен 2-жалпықазақ съезі Оқу-ағарту комиссиясын құрып, оның
төрағасы етіп Байтұрсынұлын бекітті. 1919 жылы наурызға дейін Алашорда
үкіметінің Торғай облысы бөлімінің мүшесі болды. Байтұрсынұлы 1919 жылы наурызда
Алашорда үкіметі атынан Мәскеуге Кеңес үкіметімен келіссөзге аттанды, осы жылғы
шілдеде РКФСР Халық Комиссарлар Кеңесі мен Қазақ әскери-революциялық комитеті
төрағасының орынбасары болып тағайындалды.

Байтұрсынұлының ықпалымен сәуірде Алашорда басшылары мен мүшелеріне Кеңес
үкіметінің кешірімі жарияланды. Байтұрсынұлы бұл тарихи кезеңде «патшалардың
төрінде отырғаннан, социалистердің босағасында өлгенім артық» деген пікірде
болды (ҚР ҰҚК архиві, 78754-іс, 6-т., 44-п). 1920 жылы В.И.Ленинге үкіметінің
Қазақстанды басқару ісіндегі алғашқы қадамын қатал сынға алған хатын жолдады.
Қазревком мүшесі ретінде Қазақстанның Ресеймен шекарасының қалыптасу ісіне
белсенді түрде араласты.

Бүкілресейлік ОАК-нің 1919 ж. 27 тамызда Қостанай уезін Челябі облысына қосу
туралы шешіміне қарсы Б-тың жазған саяси наразылығы Қостанай уезін Қазақстан
құрамына қайтаруға негіз болды. Ол 1920 ж. тамызда құрылған Қазақ АКСР-і
үкіметінің құрамына еніп, 1920–1921 жылы Қазақ АКСР-і халық ағарту комиссары
қызметінде болды.

1921–1925 жылы Орынбордағы, 1926–1928 жылы Ташкенттегі Қазақ халық ағарту
институттарында қазақ тілі мен әдебиеті, мәдениет тарихы пәндерінен сабақ берді.
1928 жылы Алматыда Қазақ мемлекеттік педагогика институтының ашылуына байланысты
ректордың шақыруымен осы оқу орнына профессор қызметіне ауысты. 1929 жылы 2
маусымда 43 Алаш қозғалысы қайраткерлерімен бірге ол Алматыда тұтқынға алынып,
осы жылдың соңына қарай тергеу үшін Мәскеудегі Бутырка абақтысына жөнелтілді.
КСРО Халық комиссарлар кеңесі жанындағы ОГПУ «үштігінің» 1930 ж. 4 сәуірдегі
шешіміне сәйкес Байтұрсынұлы ату жазасына кесілді. Бұл шешім бірнеше рет
өзгерістерге ұшырады: 1931 жылы қаңтарда 10 жылға концлагерьге ауыстырылса, 1932
ж. қарашада 3 жылға Архангельскіге жер аударылсын деп ұйғарылды.

1933 жылы мамырда денсаулығы нашарлап кетуіне байланысты қалған мерзімді Батыс
Сібірде айдауда жүрген отбасымен (әйелі мен қызы) бірге өткізуге рұқсат
беріледі. 1934 жылы М.Горькийдің жұбайы Е.П.Пешкованың көмегімен Байтұрсынұлы
отбасымен мерзімінен бұрын босатылып, Алматыға оралады. Бұл жерде тұрақты
жұмысқа қабылданбай, түрлі мекемелерде қысқа мерзімдік қызметтер атқарады. 1937
жылы 8 тамызда тағы да қамауға алынып, екі айдан соң, яғни 8 желтоқсанда атылды.
Тұтас буынның төл басы болған Байтұрсынұлының алғашқы кітабы – «Қырық мысал»
1909 жылы жарық көрді. Ол бұл еңбегінде Ресей отаршыларының зорлық-зомбылығын,
елдің тұралаған халін жұмбақтап, тұспалдап жеткізді. Байтұрсынұлы мысал жанрының
қызықты формасы, ұғымды идеясы, уытты тілі арқылы әлеум. сананың оянуына ықпал
етті. Ақынның азаматтық арман-мақсаты, ой-толғамдары кестеленген өлеңдері «Маса»
деген атпен жеке кітап болып жарық көрді (1911). «Масаның» негізгі идеялық
қазығы – жұртшылықты оқуға, өнер-білімге шақыру, мәдениетті уағыздау, еңбек
етуге үндеу. Ақын халықты қараңғылық, енжарлық, кәсіпке марғаулық сияқты
кемшіліктерден арылуға шақырды. Абайдың ағартушылық, сыншылдық дәстүрін жаңарта
отырып, Байтұрсынұлы 20 ғ. басындағы қазақ әдебиетін төңкерісшіл-демократтық
дәрежеге көтерді. Сондай-ақ Байтұрсынұлы қазақ тіліне А.С.Пушкин, М.Ю.Лермонтов,
Ф.Вольтер, С.Я.Надсон өлеңдерін аударды. Бұл аудармалар Байтұрсыновтың
тақырыпты, идеялық-көркемдік деңгейі жоғары туындылар. Ел тағдырының келешегіне
алаңдаулы ақын көп қырлы ісімен, даналық саясатымен қазақ жастарының рухани
көсемі болды.

Байтұрсынұлының «Қазақтың бас ақыны» деген көлемді мақаласы – әдебиеттану
ғылымындағы алғашқы зерттеу еңбектердің бірі. Мақалада ұлы ақын Абайдың тарихи
миссиясы, рухани болмысы, өлеңдерінің ұлттық сөз өнеріндегі маңызы,
көркемдік-эстетикалық сипаты баяндалды. Ол Абай өлеңдерінің даралығын, «сөзі аз,
мағынасы көп, тереңдігін», сыншылдығын ұғындырды. Байтұрсынұлының Абайдың
ақындық шеберлігі, поэзияға деген көзқарасы туралы ғылыми тұжырымдары қазақ
әдебиеттану ғылымында жалғасын тапты. Оның «Әдебиет танытқыш» деген зерттеуі
(1926) қазақ тіліндегі тұңғыш іргелі ғылыми-теориялық еңбек. Байтұрсынұлы
әдебиет тарихына, теориясы мен сынына, методологиясына тұңғыш рет тиянақты
анықтама беріп, қазақ әдебиеттану ғылымының жүйесін жасады. Халық тілінің бай
қоры көзінен мағынасы терең, ұғымдық аясы кең сөздерді термин етіп алып, соның
негізінде қазақ әдебиетінің барлық жанрлық формаларын топтап, жіктеп берді.
Мысалы, сөз өнері, шығарма, ауыз әдебиеті, толғау, т.б. ғылыми-теориялық еңбекке
қазақ әдебиетінің ең бейнелі, мазмұны мен мағынасы терең шығармаларын мысал
ретінде пайдаланды. Сөз өнері жайында жазылған әлемдік ғылымның ең үздік
үлгілерін пайдалана отырып, әдебиеттанудағы ұғым, термин, категориялардың соны
ұлттық үлгілерін жасады. Мысалы, меңзеу, теңеу, ауыстыру, кейіптеу, әсірелеу,
алмастыру, шендестіру, үдету, түйдектеу, кекесіндеу, т.б. «Әдебиет танытқышта»
ақындық дарын табиғаты, шығарм. психологиясы, шабыт стихиясына ғылыми тұжырым
берілді. Өлеңге жан-жақты зерттеу жасап, шумақ, тармақ, бунақ, буын, ұйқас, т.б.
ұғымдарға анықтама берді.

Байтұрсынұлы қазақ әдебиетінің даму кезеңдерін ғылыми негізде топтап берген.
«Әдебиет танытқыш» – сан-салалы әдебиет табиғатын жан-жақты ашып,
талдап-түсіндірген ғылыми зерттеді. Байтұрсынұлы «Әдебиет танытқышымен» қазақ
әдебиеттану ғылымының негізін салды. Сондай-ақ ол – әдебиет тарихының мұрасын,
ауыз әдебиеті үлгілерін жинаған зерттеуші ғалым. Көркемдігі айрықша «Ер Сайын»
жыры (1923) мен қазақ тарихының төрт жүз жылын қамтитын «23 жоқтау» жинағын
(1926) кітап етіп шығарды. Халық мұрасына үлкен жанашырлықпен қараған Ахмет
Байтұрсынұлы «әдебиет тіліне негіз етіп ел аузындағы тіл алынбаса, оның адасып
кететіндігін» айтты. Байтұрсынұлы – қазақ кәсіби журналистикасын қалыптастырған
ірі қайраткер. Ол қазақ халқына, зиялы қауымға газеттің қоғамдық қызметін
ұғындырып, баспасөздің өркениетті, тәуелсіз елге аса қажет нәрсе екенін жанкешті
іс-әрекетімен көрсетті. Байтұрсынұлы ұйымдастырып, бас редактор болған «Қазақ»
газеті қоғамдық ойға ірі қозғалыс, рухани санаға сілкініс әкелді. «Қазақ» газеті
халықтың рухын сергіткен ірі құбылысқа айналды. Байтұрсынұлы – әлеуметтік
мәселелерге, қоғамдық ой-пікірге ықпал жасаған публицист. Оның мақалалары ғылыми
байыптауымен, өткір ойларымен сол кезеңнің шындығынан хабар береді. Абайдың
қоғам өмірінің демокр. құрылысы туралы ойларын дамытып, саяси-әлеум. жағдай,
оқу-ағарту, халықтың тұрмыс-тіршілігі туралы мәселелерді қозғады. Қазақ
зиялыларының жан-жақты білімдар әрі саяси күресте шыңдалған легін қалыптастыруда
Байтұрсынұлының публицист, баспасөз ұйымдастырушы ретіндегі еңбегі ұшантеңіз. Ол
– қазақ ғылымы тарихында ұлттық әліпби жасап, жаңа үлгі ұсынған реформатор.

Байтұрсынұлы әліпбиі қазақ тілінің табиғатына бейімделген араб жазуы негізінде
жасалды. Ол Қазақ білімпаздарының тұңғыш съезінде (Орынбор, 1924), құрылтайында
(Баку, 1926) араб жазуындағы әліпбидің қажеттілігін, құндылығын жан-жақты
тұжырыммен дәлелдеген ғылыми баяндама жасады. Бұл әліпби ұлттық жазудың
қалыптасуындағы ірі мәдени жетістік болып табылады. Ол халыққа ғылым-білімнің
қажеттілігін түсіндірумен ғана шектелмей, білім беру ісін жолға қоюға күш салды.
Орыс, татар мектептерінен оқып шыққан ұлт мамандарының өз тілін қолданудағы
кемшіліктерін көріп: «[[Әр жұрттың түрінде, тұтынған жолында, мінезінде қандай
басқалық болса, тілінде де сондай басқалық болады. Біздің жасынан не орысша, не
ноғайша оқыған бауырларымыз сөздің жүйесін, қисынын нағыз қазақша келтіріп жаза
алмайды не жазса да қиындықпен жазады, себебі, жасынан қазақша жазып
дағдыланбағандық» деп жазды. Байтұрсынұлының «Оқу құралы» (1912) – қазақша
жазылған тұңғыш әліппелердің бірі. Бұл әліппе оқытудың жаңа әдістері тұрғысынан
өңделіп, 1925 жылға дейін бірнеше рет қайта басылды. «Оқу құралы» қазіргі
әдістеме тұрғысынан әлі күнге дейін маңызды оқулық ретінде бағаланады.
Байтұрсынұлы қазақ тілінің тазалығын сақтау үшін қам қылды. Өзі жазған
«Өмірбаянында» (1929): «...Орынборға келгеннен кейін, ең алдымен, қазақ тілінің
дыбыстық жүйесі мен грамматикалық құрылысын зерттеуге кірістім; одан кейін қазақ
әліпбиі мен емлесін ретке салып, жеңілдету жолында жұмыс істедім, үшіншіден,
қазақтың жазба тілін бөтен тілдерден келген қажетсіз сөздерден арылтуға,
синтаксистік құрылысын өзге тілдердің жат әсерінен тазартуға әрекеттендім;
төртіншіден, қазақ прозасын жасанды кітаби сипаттан арылтып, халықтық сөйлеу
тәжірибесіне ыңғайластыру үшін ғылыми терминдерді қалыптастырумен айналыстым»
деген. Б. қазақ мектептерінің мұқтаждығын өтеу мақсатында қазақ тілін пән
ретінде үйрететін тұңғыш оқулықтар жазды. Оның үш бөлімнен тұратын «Тіл – құрал»
атты оқулығының фонетикаға арналған бөлімі 1915 жылы, морфологияға арналған
бөлімі 1914 ж., синтаксис бөлімі 1916 жылдан бастап жарық көрді. «Тіл – құрал» –
қазақ тілінің тұңғыш оқулығы. Оқулық қазіргі қазақ тілі оқулықтарының негізі
болып қаланды. «Тіл – құрал» қазақ тіл білімінің тарау-тарау салаларының
құрылымын жүйелеп, ғылыми негізін салған зерттеу. Оның тілдік ұғымдарға берген
анықтамаларының ғылыми тереңдігі, дәлдігі қазіргі ғылым үшін өте маңызды. Ол
тұңғыш төл граммат. терминдерді қалыптастырды. Мысалы, зат есім, сын есім,
етістік, есімдік, одағай, үстеу, бастауыш, баяндауыш, пысықтауыш, шылау, сөз
таптары, сөйлем, құрмалас сөйлем, қаратпа сөз, т.б. жүздеген ұлттық терминдерді
түзді. Сондай-ақ Байтұрсынұлы практикалық құрал ретінде «Тіл жұмсар»,
мұғалімдерге арналған «Баяншы» деген әдістемелік кітаптар жазды. Ол – қазақ
тілін оқыту әдістемесінің іргетасын қалаған ғалым-ағартушы. Байтұрсынұлы
оқулығындағы тілдік категорияларды ұғындыру мақсатында енгізген «сынау»,
«дағдыландыру» деген арнайы бөлімдер қазіргі заманғы әдістеме ғылымы үшін де өз
маңызын жойған жоқ. Байтұрсынұлының ақын, аудармашы, ғалым-тілші, әдебиеттанушы
ретіндегі ұлан-ғайыр еңбегі өз дәуірінде зор бағаға ие болды. 1923 жылы
Байтұрсыновтың 50 жасқа толғаны Орынбор, Ташкент 1922 жылы қалаларында
салтанатты түрде аталды. С.Сәдуақасов, С.Сейфуллин, М.Әуезов, М.Дулатұлы,
Е.Омаров сияқты замандастары баспасөзде мақалалар жариялап, Байтұрсынұлының
қазақ халқына сіңірген еңбегін өте жоғары бағалады. Өмірі мен қызметіне,
шығармашылығына ғылыми пікір-тұжырымдар айтылды. Әуезов Ахмет туралы «Ақаңның
елу жылдық тойы» деген мақаласында «...Кешегі күндерге дейін бәріміз жетегінде
келгенбіз. Қаламынан туған өсиеті, үлгісі әлі есімізден кеткен жоқ. Патша
заманындағы хүкіметтік өр зорлыққа қарсы салған ұраны, ойымызға салған пікірі
... әлі күнге дейін үйреніп қалған бесігіміздей көзімізге жылы ұшырайды,
құлағымызға жайлы тиеді» деп жазды. 1929 ж. шыққан «Әдебиет энциклопедиясында]]»
(Мәскеу) Байтұрсынұлы тұлғасына «аса көрнекті қазақ ақыны, журналисі және
педагогы. Ол қазақ тілі емлесінің реформаторы және қазақ әдебиеті теориясының
негізін салушы» деген ғылыми әділ баға берілді. 1933 жылы шыққан М.Баталов пен
М.С.Сильченконың «Қазақ фольклоры мен қазақ әдебиетінің очерктері» деген
кітапшасында: «оның негізгі бағыты қазақ халқының қоғамдық-мәдени оянуына ықпал
ету болды» деп Б-ның қоғамдық қызметін қорытындылады. Кейінгі коммунистік
идеология Б. есімін ауызға алуға көп жылдар бойы тыйым салып, ол туралы сыңаржақ
пікірлер айтылды. Саяси қысымның қаупіне қарамастан белгілі түркітанушы,
академик А.Н.Кононов «Отандық түркітанушылардың биобиблиографиялық сөздігі»
деген еңбегінде (1974) Байтұрсынұлының толық өмірбаянын беріп, әлеум.-қоғамдық
қызметін, басты еңбектерін нақты айтты. Оның қазақ әліппесінің авторы екендігі,
қазақ тілінің фонетикасы, синтаксисі, этимологиясы, әдебиет теориясы мен
мәдениет тарихы оқулықтарын жазғандығы көрсетілді. 1988 жылдан кейін
Қазақстандағы көптеген көше, мектептерге Байтұрсынұлы есімі берілді. Тіл білімі
институты, Қостанай мемлекеттік университеті Байтұрсынұлының есімімен аталды.
1998 жылы оның туғанына 125 жыл толған мерейтойы салтанатпен атап өтіліп Алматы
қаласынданда республика ғылыми конференция өткізілді, Байтұрсынұлының
мұражай-үйі мен ескерткіші ашылды.

Туған жері — бұрынғы Торғай уезінің Тосын болысы (қазіргі Қостанай облысының
Жангелдин ауданындағы Ақкөл ауылы).

Байтұрсынұлы шығармашылық жұмысын өлең жазудан бастаған. Онда ол еңбекші
халықтың ауыр халін, арман-тілегін, мұң-мұқтажын көрсетіп, жұртшылықты оқуға,
білім-ғылымға, рухани биіктікке, адамгершілікке, мәдениетті көтеруге, еңбек
етуге шақырады. Патшалық Ресейдің қанаушылық-отаршылдық саясатын,
шенді-шекпендінің алдында құлдық ұрған шенеуніктердің опасыздығын сынады.

Ақынның алғашқы өлеңдері «Қырық мысал» атты аударма жинағында 1909 ж.
Санкт-Петербургте жарық көрді. Бұл кітабы арқылы қалың ұйқыда жатқан қараңғы
елге жар салып, олардың ой-санасын оятуға бар жігер-қайратын, білімін жұмсайды.
Ақын әрбір аудармасының соңына өзінің негізгі ойын, айтайын деген түйінді
мәселесін халқымыздың сол кездегі тұрмыс-тіршілігіне, мінезіне, психологиясына
сәйкес қосып отырған.

Байтұрсынұлының екінші кітабы — «Маса» (1911). Бұл кітапқа енген өлеңдерінде
ақын қараңғылық, надандық, шаруаға енжарлық, кәсіпке марғаулық сияқты
кемшіліктерді сынады. Көптеген өлеңдері сол кездегі ағартушылық бағытпен үндес
болды. Ол Шоқан, Абай, Ыбырай қалыптастырған дәстүрлерді, гуманистік,
демократиялық бағыттағы өрісті ойларды өзінше жалғастырушы ретінде көрінді.
Қоршаған ортаға ойлана, сын көзімен қарайды, қоғам қалпына көңілі толмайды.
«Қазақ салты», «Қазақ, қалпы», «Досыма хат», «Жиған-терген», «Тілек батам»,
«Жауға түскен жан сөзі», «Бақ» т.б. өлеңдерінің мазмұны осыны танытады. Кітаптың
ішкі сазы мен ой өрнек, сөз орамы қазақ поэзиясына тән өзіндік жаңалық, ерекше
өзгеріс әкелді.

Ахмет Байтұрсынұлы қазақ әліппесі мен қазақ тілі оқулықтарын жазуды 1910
жылдардан бастап қолға алады. Онымен қоса қазақ графикасын жасауға кіріседі.
Қазақ графикасының негізіне қазақтың мәдени дүниесінде көп ғасырлық дәстүрі бар,
өзге түркі халықтарды да пайдаланып отырғандықтан, туыстық, жақындық сипаты бар
араб таңбаларын алады. Оны қазақ фонетикасына икемдейді, ол үшін қазақ дыбыстары
жоқ таңбаларды алфавиттен шығарады, арабша таңбасы жоқ дыбыстарына таңба қосады,
қазақ тілінің жуанды - жіңішкелі үндестік заңына сай жазуға ыңғайлы дәйекші
белгі жасайды. Сөйтіп, 24 таңбадан тұратын өзі «қазақ жазуы» деп, өзгелер
«Байтұрсынов жазуы» деп атаған қазақтың ұлттық графикасын түзеді. Одан осы
жазуды үйрететін әліппе жазады. Сөйтіп, оқу- ағарту идеясына сол кезіндегі
интелегенциясы жаппай мойын бұрды. Әрбір зиялы азамат халқына қара танытып,
сауатын ашуды, ол әрекетті «Әліппе» құралдарын жазудан бастауды мақсат етті. Сол
1911-1912 жылдары жасалып, Уфа, Орынбор қалаларының баспаханаларында жарық
көрген. Ахмет Байтұрсынұлының әліппесі «Оқу құралы» деген атпен 1912-1925
жылдары арасында 7 рет қайта басылып, оқыту ісінде ұзақ әрі кең пайдаланылды.
1926 жылы ғалым «Әліп-бидің» жаңа түрін жазды. Ахмет Байтұрсынұлының қазақ
тілінің табиғатын, құрылымын танып-танытудағы қызметі енді мектепте қазақ тілін
пән ретінде үйрететін оқулықтар жазумен ұласады. Осы тұста оның атақты «Тіл –
құрал» атты үш бөлімнен тұратын, үш шағын кітап болып жарияланған оқулықтар
жазылды. «Тіл-құрал» тек мектеп оқулықтарының басы емес, қазақ тілін ана
тілімізде танудың басы болды, қазіргі қазақ тілі атты ғылым саласының, іргетасы
болып қаланды. Жалпы қазақ тіл білімін қалыптастырып, зерттеп, танып-білу
тарихымызда Ахмет Байтұрсынұлының «Оқу құралы» мен «Тіл құралдарының» орны
айрықша. Қазақ тіл білімінің ана тіліміздегі іргетас қалаудағы Ахметтің тағы бір
зор еңбегі - ғылымының осы саласының терминдерін жасауы. Ғалым қазақ тілі
грамматикасына қатысты категориялардың әрқайсысына қазақша атау ұсынды. Осы күні
қолданылып жүрген зат есім, сын есім, етістік, есімдік, одағай, үстеу, шылау,
бастауыш, баяндауыш, жай сөйлем, құрмалас сөйлем, қаратпа сөз деген сияқты сан
алуан лингвистикалық атаулардың баршасы Ахмет Байтұрсынұлынікі. Бұлар не бұрынғы
қарапайым сөздің мағынасын жанғырту арқылы, не жаңа тұлғадағы сөз жасау арқылы
дүниеге келген соны сөздер, сәтті шыққан атаулар екенің олардың күні бүгінге
дейін қолданылып келе жатқандығы.

Халық ауыз әдебиетінің үлгілерін жинап жарыққа шығаруда Байтұрсынұлы зор еңбек
сіңірді. Әдебиет саласындағы алғашқы зерттеуі деп оның Қазақ газетінің 1913
жылғы үш санында шыққан «Қазақтың бас ақыны» деген көлемді мақаласын атауға
болады. Онда қазақ халқының рухани өмірінде Абайдың аса ірі тұлға екені,
өмірбаяны, шығармаларының мазмұн тереңдігі, ақындық шеберлігі, поэтикасы, орыс
әдебиеттерімен байланысы туралы ойлы пікірлер айтылған, ақын мұрасының
эстетикалық қадір-қасиеттері ашылған. Қазақтың эпостық жыры «Ер Сайында» алғы
сөз бен түсініктемелер жазып, оны 1923 ж. Мәскеуде шығарды.

Қазақ ауыз әдебиетінде молынан сақталған жоқтау-жырларын арнайы жүйелеп,
сұрыптап, 1926 ж. «23 жоқтау» деген атпен жеке кітап етіп жариялады.
Байтұрсынұлының қазақ әдебиеттану ғылымы мен әдебиет тарихы жөніндегі тұңғыш
көлемді еңбегі — «Әдебиет танытқыш» (1926). Мұнда көркем сөз өнерінің табиғаты,
сыры, мазмұны, ерекшеліктері, жанрлары, жаңа терминдер, ұғымдар жайлы жан-жақты
зерттеулер, тұжырымдар сөз болды. Бұл еңбегінде Байтұрсынұлы ауыз әдебиеті мен
жазба әдебиетінің әлеуметтік, қоғамдық мән-маңызын ашудан гөрі адамгершілік,
эстетикалық әсемдік әуенін талдауға көбірек көңіл бөлген. Сондай-ақ мұнда жазба
әдебиеттегі ағымдар, әдістер туралы ой-түйіндер айтылған. Кітаптың бірінші
бөлімі «Сөз өнерінің ғылымы» деп аталады да, онда көркем сөздің толып жатқан
қыры мен сыры, тараулар мен тармақтар, тіл әуезділігінің қыруар шарттары,
«сөздің өлең болатын мәнісі», өлең айшықтары, «шумақ түрлері», «тармақ
тұлғалары», «бунақ буындары», «ұйқастығы» т.б. сөз етіледі.

Байтұрсынұлы қалдырған бай мұраның тағы бір саласы — көркем аударма. Ол орыс
классиктерінің шығармаларын қазақ тіліне аударып, көркем қазынаның бұл саласын
байытуға мол үлес қосты. И.А. Крылов мысалдарының бір тобын қазақ тіліне
аударып, «Қырық мысал» деген атпен жеке жинақ қылып бастырды. И.И. Хемницердің
«Атпен есек»,А. Пушкиннің «Балықшы мен балық», «Алтын әтеш», «Ат», «Данышпан
Аликтің ажалы» шығармаларын, орыстың белгілі лирик ақыны С.Я. Надсонның өлеңін
қазақ тіліне аударды.

Байтұрсынұлы тілші-ғалым ретінде қазақ тілінің табиғаты, өзгешеліктері, араб
әліпбиінің жайы, терминдер, қазақ тілін оқыту әдістемесі туралы мақалалар жазды.

1926 ж, Бакуде болған түркітанушылардың Бүкілодақтық 1-съезіне қатысып, «Түркі
тілдеріндегі терминология жайлы» деген тақырыпта баяндама жасады. Байтұрсынұлы
қазақ балаларының ана тілінде сауатын ашуына көп күш жұмсады. Осы мақсатта «Оқу
құралы» (1912), «Тіл құралы» (1914); ересектердің сауатын ашуға арнап «Әліпби»
(1924), «Жаңа әліпби» (1926) атты оқулықтар мен тың еңбектер ұсынды. Қазақ
грамматикасына қатысты категориялардың әрқайсысына қазақша ғылыми термин жасап,
морфологиялық тұлға-тәсілдерді жаңаша талдау, жаңаша анықтамалар берді. Қазақ
фонетикасы мен грамматикасын талдауда тілдің типологиялық ерекшеліктері мен
өзіндік даму барысын ескеру принципін ұстады.

Байтұрсынұлы қазақ тілі білімін 20 ғасырдың бас кезінде қалыптастырып, оның ірге
тасын қалады. Араб графикасына негізделген қазақ жазуының реформаторы болды.



https://kk.wikipedia.org/wiki/%D0%90%D0%BB%D0%BC%D0%B0%D1%82%D1%8B

Алматы (орыс. Алматы́, Ресейде — Алма́-Ата́; 1921 жылға дейін — Верный; орта
ғасырларда — Алмату (Алмалы)) — Қазақстанның ең үлкен қаласы. Ол Тянь-Шань
тауларының солтүстігінде, Іле Алатауының баурайында, Қазақстан Республикасының
оңтүстік-шығысында орналасқан. Алматыда 1 703 500 адам тұрады (2016). Алматының
ЖІӨ 2010 жылы 18.8 млрд АҚШ долларын, ал жан басына шаққанда 19 мың АҚШ долларын
құрап Қазақстанның ЖІӨ бестен бір бөлігін өндіреді.

Қаланың аумағы — 682 шаршы километр. Іле бойы жазығының оңтүстігін ала Тянь-Шань
тау селімдерінің солтүстігінде орналасқан. Республика жерінің оңтүстік-шығыс
бөлігіндегі Іле Алатауының солтүстік беткей баурайында, теңіз деңгейінен
700-1000 метр жоғары Үлкен және Кіші Алматы өзендері аңғарларына орналасқан.

Алматыда континенттік климат қалыптасқан. Климаттық жағдайы — желсіз тымық
ауа-райы және ауа қабаттарының тау аңғарлары арқылы төмен қарай ығысумен
ерекшеленеді. Ең ыстық айлар — Шілде мен Тамыз. Ең суық ай — Қаңтар. Орташа
жылдық температурасы шамамен 10 °С кұрайды, қаңтардың орташа температурасы
шамамен - 4.7 °С, ал шілдеде +23.8 С°. Аяз қараша айында басталып, сәуірде
аяқталады. Қатты аяз 67 күн болады — желтоқсаның 19-і басталып, ақпанның 23-і
аяқталады. Ыстық күндер температурасы 30 С° дейін — 36 күн болады. Жылы мезгілде
шамамен 600-650 мм жауын-шашын жауады.

Тянь-Шань жоталарының етегінде орналасқан әсем қаланы «бақша-қала» деп бекер
атамаған. Көктем маусымында, оңтүстік алқаптардағы бау-бақшаларда алма, өрік,
шие гүлдеген кезде қала ертегіге айналады. Алматы қаласының атауы алма сөзінен
шыққан. Дәл осы жерде аты әлемге танымал апорт алмасы өседі.

Кейбір деректерге сүйенсек, ескі замандарда осы жерде, яғни керуен жолы — Жібек
жолында Алматы сауда мекені орналасқан. ХІІІ ғасырда оны Шыңғысхан ордасы тас
талқан етті. 1854 жылы ескі қала қалдықтарынан Верный қаласы пайда болды. Кеңес
Одағы жылдары қала атауы Алма-Ата болып өзгертілді, 1929 жылдан 1997 жылға дейін
Алма-Ата Қазақстан астанасы болды. 1993 жылы тәуелсіздік туралы Ата заң
қабылданған сәттен бастап, бұрынғы Верный, одан кейінгі Алма-ата Алматы деп
өзгертілді.

Алматы теңіз деңгейінен 650-1200 метр биіктіктегі Іле Алатауының солтүстік
бөктерінде орын алған. Қала жазықтықта орналасқан, үш жағын биік таулар мен
жасыл массив қоршаған. Алматы — Еуразия континентінің орталығы. Қазақстан
Республикасының оңтүстік-шығысында.

Алматының баурайларын Іле Алатауының ұлттық паркі алып жатыр. Онда көптеген
табиғи қорықтар орналасқан. Мұнда өмір сүретін сирек құстар мен аңдар
Қазақстанның Қызыл кітабына енгізілген. Олардың қатарына Алматының мемлекеттік
гербын әшекейлеген барыс жатады. Тау баурайы дәнді дақылдар алқабы, бақша,
темекі плантациялары мен жүзімдіктер, жидектер мен жеміс бақшаларына ұласады.
Қала территориясының 8 мың га-дан астамын бақшалар, парктер, саябақтар мен
бульварлар алады.

Қала 170 шаршы км-ден астам алаңды құрайды. Ол кіші және үлкен Алматы
өзендерінің алқабында орналасқан. Тау өзендері қаланы сумен қамсыздандырудың
басты көзі болып саналады. Алматы 1997 жылғы Қазақстан Республикасы
Президентінің жарлығына сәйкес, Астана қаласына көшірілді.

Алматы — елдің ғылыми, мәдени, тарихи, өндірістік және қаржы орталығы. 1997 жылы
қаланы одан әрі іскерлік әрі қаржы орталығы ретінде дамыту туралы шешім
қабылданды. 2006 жылы АӨҚО дамыту жөніндегі заңға қол қойылды.

Басты қала құндылықтарының бірі — Көктөбе. Оңтүстігі қаламен шектесетін жоталы
мекен. Ол 1070 метр биікте орналасқан. Көктөбенің басына шығу арқылы қаланың
алақандағыдай көрінісін тамашалауға болады. Дәл осы жерде қаланың керемет түнгі
көрінісінің куәсі бола аласыздар.

Қасиетті-Вознесенский православтық шіркеуін жергілікті сәулетші А.Зенков
бірде-бір шегесіз 1940 жылы құрастырған. Ол әлемдегі ағаштан жасалған ерекше
тоғыздықтың бірі болып саналады. Шіркеу 1911 жылы болған Рихтер шкаласы бойынша
10 баллдық жер сілкінісіне төтеп берген.

А.Қастеев атындағы өнер музейі мен мемлекеттік орталық музей — республикамыздағы
басты құндылықтардың бірі. Сонымен қатар қазақ халқының ұлттық инструменттерін
топтастырған Ықылас атындағы ұлттық музей де ерекшелігімен көз тартады.

Медеу. Әлемге әйгілі Медеу мұз айдыны 1972 жылы құрылған. Ол қаладан 15 км.
қашықтықта орналасқан.

1855 жылғы шілденің 1-інде Верный қаласына казактардың бірінші тобы көшіп келді.
1856 ж. орыс шаруалары да көшіп келе бастады. Олар қамал жанынан салынған Үлкен
Алматы орталығына қоныстанды. Қоныс аударғандардың көбеюіне орай Кіші Алматы
бекеті мен Татар (Райымбек) көшесі пайда болды. Бұл жерге татар қолөнершілері
мен саудагерлері қоныстанды. 1859 жылдың мамырында қоныс аударғандардың саны 5
мыңға жетті. Құрылыс жұмыстарына инженер Л.Александровский жетекшілік жүргізді,
ал құрылысты басқарған әскери-инженер Ц.Гумницкий болды.

Үкімет орындарының көшуі салынып жатқан Түрксіб теміржолының бірінші поезында
1929 ж. мамырында басталды.

Кішкене қалашықтың астанаға айналуы көптеген әкімшілік мекемелердің, тұрғын
үйлердің салынуын қажет етті.

Республиканың кеңестік халық комитеті 1929-1930 жылдарға арналған қала
құрылысының жоспарын қабылдады. Тұрғын үй құрылысына 6,5 млн сом қаржы бөлінді,
әкімшілік мекемелер құрылысына 2,9 млн сом, коммуналдық шаруашылыққа 2,2 млн сом
қаржы бөлінді.

Қазақстанның астанасы Алматыға көшірілуіне байланысты 1936 жылы қаланың
архитектуралық құрылысы жөнінде арнайы жоспар құрылды. Жоспардың басты мақсаты
Алматы қаласын мәдени орталыққа айналдыру болды. Жоспар бойынша қалыптасқан
тарихи маңызы бар құрылыстарды түбегейлі өзгерту және үлкейту көзделді.

Бұрынғы Верный қаласының тарихи жоспарланған жүйесі 1968 жылы қабылданған Алматы
қаласының бас жоспарында негізделді.

Құрылыста түрлендіру мен сәйкестендіру архитектуралық тұрпаттың әр түрлі болуына
себебін тигізді. Мектеп, аурухана, мәдени орталықтар, солардың қатарында Ленин
атындағы сарай, «Қазақстан» қонақ үйі, Медеу спорттық кешені т.б. құрылыс
нысандары салынды. Қалада демалыс орындарын құруға, қалалық көліктің дамуына
көңіл бөлінді. 1981 жылдан бастап метрополитен жобасы бойынша жұмыстар
жүргізілді. Алматы қаласын дамытудағы жаңа бас жоба 1998-2020 жылдар аралығын
қамтиды. Басты мақсат экологиялық жағынан таза, қауіпсіз, әлеуметтік жағдайлары
қолайлы орта құру. Негізгі архитектуралық-құрылыстық мақсат — Алматының «жасыл
желекті қала» атын сақтау және одан әрі дамыту. Жоспар бойынша көп қабатты үйлер
салу, өндіріс орындарын, қоғамдық көлік жүйесін дамыту, метрополитенді іске қосу
көзделді.

1993 жылғы шешім бойынша қала атауы орыс тілінде Алма-Атадан Алматыға
ауыстырылды.

1997 жылы Қазақстан Республикасы Президенті Нұрсұлтан Назарбаевтың үкімімен ел
астанасы Алматыдан Астанаға ауыстырылды.

1998 жылдың 1-шілдесінде Алматы қаласының мәртебесі туралы жаңа заң қабылданды.
Бұл заң бойынша Алматы ғылыми, мәдени, тарихи, қаржылық және өндірістік орталық
болады.

Алматы қаласын халықаралық деңгейдегі қаржы орталығына айналдыру үшін
атқарылатын жұмыс көп, ол бәсекелестікті күшейту, бәсекелестік орта
қалыптастыру. Жекелеген компаниялардан, жеке тұлғалардан бағалы қағаздар нарығын
дамытуға қаржы көздерін тарту, Алматы қаласының қаржы орталығы болуы үшін
инфроқұрылымын дамыту және жаңарту, халықтың қаржымен жұмыс жасау жөніндегі
мәдениетін арттыру, қолайлы инвестициялық жағдай жасауды жалғастыру, қор
нарығына жаңа эмитенттер тарту, қор нарығын дамыту үшін мемлекеттік үстемелеуді
жалғастыру, бағалы қағаздар нарығын дамыту, Қазақстанда іскерлік белсенділікті
арттыру және т.б. ауқымды істерді жүзеге асыру. Бұл түйткілді мәселелер
Қазақстан Республикасы Алматы қаласының өңірлік қаржы орталығының қызметін
реттеу агенттігінің 2011-ші жылға дейін жасаған стратегиялық жоспарында кеңінен
айтылып кеткен. Үлкен жобаны іске асыру жолында ең үлкен мәселелердің қатарына
елде белең алған жемқорлықпен күресті күшейту, сот жүйесінің ашықтығын,
тәуелсіздігін арттыру жұмыстарын кеңейту, сапалы мамандарды дайындау секілді
түйткілді мәселелерді шешуіміз керек. Ұлттық қор нарығын дамыту біздің еліміз
үшін ішкі қаржыландыру көздерін табудың үлкен балама шешімі болмақ.

2005 ж. 1-қаңтардағы мәлімет бойынша, қала аумағында 1668 өнеркәсіптік кәсіпорын
тіркелген. Олардың 168 — ірі және орта (қызметкер саны 50 адамнан асады), жалпы
өндіріс көлеміндегі үлесі — 77,7%. Жалпы алғанда, қала бойынша ірі және орта
кәсіпорындары өнім өндірісін 2004 жылы алдынғы жылға қарағанда 10,2% ұлғайтты.

2004 жылы қаланың өнеркәсіп орындарында өндірістің дамуына, негізінен, жаңа
құрал-жабдық, жаңа технологиялар алу үшін және өнімнің жаңа түрін өндіруге 15,0
млрд теңге инвестиция салынды.

2004 жылы полиграфиялық өнім, темірден, ағаштан және металлопластикадан
жасалатын бұйымдар, сусындар өндіру, сүт өнімдері және т.б. бойынша 44 жаңа
өндіріс енгізілді.

Қандай да болмасын кәсіпорынның ішкі немесе халықаралық нарығында жетістігін
қамтамасыз етудегі негізгі әдіс ИСО 9000 және т.б. сапасындағы менеджмент
жүйесін енгізу болып табылады. Бүгінгі күні 54 өнеркәсіптік кәсіпорындар өндіру
жүйелеріне сапа менеджменті жүйесін енгізді.

2005 жылы Қазақстан Үкіметімен Сингапур мен Тайланд қаржы орталықтарын құру мен
дамытуға қатысқан «Boston Consulting Group Inc.» компаниясы шақырылды.Бұл
компанияның басты мақсаты қаржы нарығын дамытуда артықшылықтар мен кемшіліктерді
анықтап, құрылатын қаржы орталығында құқықтық, инфрақұрылымдық, басқару
позициялары бойынша ұсыныстар әзірлеу болды.

Бүгінгі күні эмитенттер, қатысушылар, сондай-ақ, арнайы сауда алаңында
Қазақстанның барлық аймақтарынан дара инвесторлар тарту мақсатында Агенттік
Маңғыстау, Атырау, Ақтөбе, Қызылорда, Оңтүстік Қазақстан, Жамбыл, Қарағанды және
Солтүстік-Қазақстан облыстарында, Астана мен Алматы қалаларында презентация
өткізді. Оның аясында облыс әкімдіктері мен Агенттік арасында өзара түсіністік
пен ынтымақтастық туралы меморандумына қол қойылды. Осы келісімдерге сәйкес 2007
жылдың аяғына дейін әр аймақтан үштен кем емес эмитент тарту бойынша жұмыс
жүргізілуде.

Сонымен қатар, Агенттік ААҚО бірнеше шетел, Ұлыбритания, Қытай, Сингапур,
Германия, Оңтүстік Корея, Балтық елдерінде, Ресей, Украина және т.б. елдерінде
тұсаукесерін өткізді. Осы сапарлардың басты қорытындысы өзара түсіністік пен
ынтымақтастық туралы, атап айтқанда, Лондон, Франкфурт, Гонконг, Сеул және
Варшава қор биржаларымен меморандумға қол қою болып табылды. Қол қойылған
құжаттар ұзақ мерзімді ынтымақтастық механизмін әзірлеуге, аталған елдердің қор
биржаларымен ААҚО арасында байланыс орнату бойынша нақты іс-әрекетке дайындықты
білдіреді.

Қазіргі таңда ААҚО АСА листингінде 14 эмитент бар — «Астана-Финанс» АҚ,
«Астана-Недвижимость» АҚ, «Банк ЦентрКредит» АҚ, «Қазақстан Ипотекалық
Компаниясы» АҚ, "Концерн «Цесна-Астық» ЖШС, «ЭКОТОН+» АҚ, «MAG» АҚ,
«Қазақтелеком» АҚ, «Казкоммерцбанк» АҚ, Kazkommerts International B.V., АО
«Kazcat», «Темiрбанк» АҚ, «АТФ-Банк» АҚ және «RESMI COMMERCE» ЖШС. Қор нарығына
қойылған осы компаниялардың 55 құнды қағаздарынан 15 акция, 40 облигация.
Бүгінгі күні ААҚО сауда көлемі 40 млн АҚШ долларын құрады. Акцияның нарықтық
капиталдануы 5,3 млрд АҚШ долларын, облигация - 3,6 млрд АҚШ долларын құрайды.

Алматы қаласының нысандары Балуан Шолақ атындағы спорт және мәдениет сарайы,
“Медеу” биік таулық спорт кешені, халықаралық шаңғы трамплиндерінің кешені,
“Шымбұлақ” биік таулық база. Осы нысандар 2011 жылғы қысқы Азия ойындарының
жарыстарын жүргізуге қызмет етті.

Алматы — республикадағы ең сәулетті қалалардың бірі. Қала архитектурасында
ұлттық ерекшеліктің элементтері, қала аумағының табиғат сұлулығы және құрылыс
саласындағы ғылым мен техниканың жетістіктері жүйелі түрде, жоғары
талғампаздықпен үндестік тапқан. Алматыда әр ғимарат өзіндік ерекшеліктерімен,
ұтымды инженерлік-архитектуралық шешімімен кезге түседі. Қаладағы Республикалық
алаң кешені, Президент резиденциясы, Даңқ монументі, Республика сарайы,
Қазақстан­ның ғылым академиясының және Ұлттық кітапхана ғимараттары, Қазақ драма
театры, "Қазақстан", "Отырар", "Рахат-Палас", "Анкара", "Достық" қонақ үйлері,
Студенттер сарайы, Спорт сарайы, Медеу спорт кешені, республикалық Орталық
мұражай, т.б. көптеген мәдени, ғылыми және қала тұрғындарына арналып са­лынған
ғимараттар бой көтерді.

Алматы ірі ғылым, мәдениет және білім орталығы. Алғашқы жоғары оқу орны Алматыда
1928 жылы ашылған Қазақ мемлекеттік педагогикалық институты болды.

Алматыда 42 конфессияны құрайтын барлығы 275 діни бірлестіктер мен топтар қызмет
етеді. Бұл 1991-жылға қарағанда 10 есе артып, діни бірлестіктер қатары әлі де
көбеюде.

Олардың ішінде: Ислам — 38, Орыс православиелік шіркеуі — 14, көне салтшылдар —
2, Ахмадие — 2, Римдік-католиктік шіркеу — 5, Иудейлік дін — 2, Лютерандық
шіркеу — 5, Евангельдік мәсіхші-баптистер — 20-ға тарта, Жетінші күннің
Адвентистері — 5, Елушілдер — 4, Пресвитериандар, Әдістемешілер және оған жақын
бірлестіктер — 40-тан аса, Иегова Куәгерлері — 30-ға тарта, Жаңа апостолдық
шіркеу — 2, Біртұтастық шіркеуі — 2, Буддизм — 2, Соңғы өсиет шіркеуі — 1,
Харизматикалық бірлестіктер — 16, Иса Пайғамбар шіркеуі — 2, Бахаи — 2, Жаңа
ұстаным Бірлестіктері (Кришна Танымы Қоғамы, Вайшнавалар, Шри Чинмоя және т.б.)
— 4, Інжіл шіркеуі — 1, эзотерикалықтар (Ұлы Ақ Бауырластық) — 1,
Армян-григориандық шіркеуі — 1, Трансцендентальдық медитация — 1, Саентологиялар
— 1 және басқалары бар.

Қазақстан Республикасы КСРО-дан өз тәуелсіздігін алғаннан кейін Қазақстан
аумағында көптеген орыс тіліндегі көшелер мен мектептер және тағыда басқа ұйым
атаулары қазақ тіліні аударылды. Қазіргі таңда Алматы қаласында 1000 жуық көше
бар. Ол көшелерді келесі мақаладан қарауларыңызға болады немесе Алматы көшелері
деген сілтемені басуыңызға болады.

Алматы қаласында жолаушыларды және жүк тасымалдайтын қалалық бағыттарда 24
тасымалдаушы және өздері 2000 автобус, 46 трамвайлар, 191 троллейбустарды
басқарумен «Алматыэлектротранс» МКК айналысады.

Көліктердің жұмыстарын бақылаумен қамтамасыз ету үшін рейттік тексерулер
жүргізіліп отырады. Жыл басынан бері барлығы 28 рейд жүргізілген, оның ішінде
екі рейд БАҚ өкілдерінің қатысуымен жүргізілді және нәтижесі БАҚ жарияланды.
Рейд барысында 4220 тәртіп бұзушылық анықталды: 4102 тәртіп бұзушылық жағдай жол
қозғалысының Ережесін бұзғаны үшін, оның ішінде 24 жүргізуші мас күйінде көлік
жүргізгені үшін, 33 салық заңнамасын бұзғаны үшін, 67 жолаушыларды және жүкті
тасмалдау Ережесін бұзғаны үшін айыпталды.

Жолаушыларды тасмалдау жүйесіне шұғыл ықпал ету мақсатында муниципалды автопарк
жобасын басқару жүзеге асырылуда. Аталған жоба сауатты бәсекелестікті құруға
және ұқыпсыздықты жоюға және әлсіз менеджментпен тасымалдаушылардың жағдайларын
ашуға және сервистердің сапасыздығын тексеруге мүмкіндік береді.

Алматының метро құрылысы 1988 ж. басталған еді. Алайда Кеңес Одағының ыдырауынан
метро құрылысы тоқтатылып, тек тәуелсіздік алғаннан кейін 2003 жылдан бастап
метро құрылысына ақша бөле бастайды. 2011 ж. 1 желтоқсанда Алматы метросы
салтанатты түрде ашылды. Бұл метрополитен техникалық және әрлендіру жағынан ТМД
елдері арасынан ең үздік болып саналады. Ұзындығы 11,3 км. құрайтын алғашқы
бағыт 9 бекеттен тұрады. Алматы метрополитені Қазақстандағы алғашқы, Орталық
Азияда екінші (Ташкент метрополитенінен кейін) және ТМД-дағы 16-шы метрополитен.

2007 жылы 10 жаңа транспорттық көлік түйіні салынды, сол сияқты ШААЖ (Шығыс
Айналма Автокөлік Жолы) салына бастады. 2008 жылы тағы да 3 түйін жол салынды
және 2007 жылы басталған екі жолдың құрылысы аяқталды.

Әлемдік дағдарыстың әсерінен 2009 жылдың тамызында Алматы қаласының әкімінің
ұйғаруымен ҮАШЖ-ның құрылысы белгісіз уақытқа дейін тоқтатылды.

Халықаралық Алматы әуежайы (ағылш. Almaty International Airport) Қазақстандағы
ең үлкен әуежай. Ол Алматы Орталығынан 18 километр қашықтықта орналасқан. Әуежай
арқылы Қазақстан бойынша жолаушылардың жартысы мен жүктірдің 68% өтеді. 2008
жылы әуежай 2.5 миллион жолаушыға қызмет көрсеткен (2005 жылмен салыстырғанда
23%тік өсім).

Алматыда екі темір жол вокзалы бар: Алматы -1 және Алматы - 2. Алматы -1
транзиттік вокзал. Ол Орталық Азиямен Ресейдің сібір облыстарын байланыстырады.
Ал Алматы - 2 қалалық вокзал. Ол қаланың орталығында орналасқан.



https://kk.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0_%D2%9A%D2%B1%D1%80%D0%B0%D0%BC%D0%B0_%D0%A8%D1%82%D0%B0%D1%82%D1%82%D0%B0%D1%80%D1%8B

Координаттар: 40°00′00″ с. е. 100°00′00″ б. б.﻿ / ﻿40.00000° с. е.
100.00000° б. б.﻿ / 40.00000; -100.00000 (G) (O) (Я)

Америка Құрама Штаттары, АҚШ (ағылш. The United States of America, USA) —
Солтүстік Америкадағы мемлекет. Аумағы 9,5 млн км²< (әлемде 4-ші орын). Халқы —
320 млн адам (2013, әлемде - 3-ші орын). Астанасы — Вашингтон қаласы. Тұрғын
халқының саны жағынан ірі қалалары: Нью-Йорк, Чикаго, Лос-Анджелес,
Сан-Франциско, Филадельфия, Детройт, Бостон, Хьюстон, Вашингтон, Даллас,
Питсбург, Балтимор, Сиэтл. Халықтың 66%-ы – протестанттар, 26%-ға жуығы
католиктер. Үкімет пен мемлекет басшысы – президент. Заң шығарушы орган – палата
мен сенат өкілдерінен тұратын екі палаталы парламент (конгресс).

Батыс жарты шарындағы ірі ел. Оның барлық жері түгелдей дерлік Солтүстік
Америкада. Шығысында Атлант мұхитымен, батысында Тынық мұхитпен шайылады.
Солтүстікте Канадамен, оңтүстікте Мексикамен шектеседі.

АҚШ климаты біркелкі қоңыржай және субтропикті болып келеді. Ал солтүстіктегі
Аляска штатында қыстыгүні арктика суығы байқалып тұрады.

16 ғ. Колумб Американы ашқаннан кейін еуропалықтар Солтүстік Америкаға көшіп
келе бастады. Олар осы құрлықтың негізгі халқы — үндістерді аяусыз қырғынға
ұшыратты. Тірі қалған үндістер түк шықпайтын тақыр жерлерге — резервацияларға
ығыстырылды.

17 ғ. негізінен Ұлыбританиядан көшіп келгендер Атлантика жағалауында өздеріне
тұрақ салды — отар деп аталды. 18 ғ. аяғында 13 отар ағылшын үстемдігінен
құтылып, тәуелсіз мемлекет — Америка Құрама Штаттарын құрды. Америка жалауының
сол жақ жоғары бұрышындығы көк төрт бұрышқа салынған 50 ақ жұлдызша АҚШ-тың
қазіргі күндегі штаттарының санына сай келеді.

Демократиялық партиясы — 1824 ж. құрылған. Джон Кеннеди, Билл Клинтон, Барак
Обама осы партияның мүшелері.

Республикалық партиясы — 1854 ж. құрылған. Джордж Буш, Рональд Рейган осы
партияның мүшелері.

Әкімшілік жағынан 50 штаттан (бірімен-бірі шектесіп жатқан 48 штаттан және
құрлықтың солтүстік-батысындағы Аляска, Тынық мұхиттың орталығындағы Гавай
аралдарынан құрылған Гавай штаттары) және Колумбия федерациялық аймағынан
тұрады. Штаттар 3133 аймаққа (немесе соған сай келетін әкімшілік бөліктерге)
бөлінеді.

1 тамыз 1790 жылдың 1 тамызында өткізілген алғашқы халық санағының мәліметі
бойынша АҚШ-та 3,9 млн адам тұрады. 

2010 жылы сәуір айында соңғы өткізілген халық санағының мәліметі бойынша АҚШ-та
308 миллион 745 мың 538 адам тұрады . Бұл көрсеткіш алдыңғы 2000-шы жылы
өткізілген санағына қарағанда 9,7 %-ға көбейген.

Медициналық көмекті негізінен жеке меншік дәрігерлер көрсетеді. Дәрілер мен
ауруханадағы төсектердің саны едәуір болғанымен, меддициналық көмек еңбекшілер
бұқарасына қымбатқа түседі. 1950 жылдары халықтың медициналық көмекке ыжлма-жыл
өз қалтасынан жұмсайтын шығыны орта есеппен 10,2 млрд доллар болды. Ал
жергілікті және федералды органдар 1,8млрд доллар жұмсаған. Медициналық ақысыз
көмекті муниципалитеттер мен филантропикалық ұйымдар аз мөлшерде кездеседі.
Мемлекеттік әлеуметтік қамсыздандыру мүлде жоқ. Ерікті қамсанздыру қоғамы тек
өздерін қамсаздырған адамдардың жарнасы есебінен жұмыс істейді. 1957 жылы
медициналық көмектің барлық түрлері бойынша 10 млн адам қамсыздандырылды.

АҚШ музыкасы 18-ғасырдың 2-жартысында түрлі ұлттар мәдениетінің тоғысуы
негізінде туып, қалыптаса бастады. Америкаға алғаш қоныстанушылар Еуропа
музыкасының ғасырлар бойы қалыптасқан дәстүрін ала келеді. Жаңа жерді
иегерушілердің іс әрекеті күрес-тартыс афро-американдықтарымен, ала тұра
үндістерін музыкалық фальклорларының қайнаған ортасында өтіп жатты. Әсіресе
афро-амрикандықтардың шығармашылығы, шіркеу гимдері мен Миссисипи жағалауының
лирикалық әндері кең тарады. Алайда ағылшын шіркеуінің кең иелері мен билердің
орнына псалмалардың орындалуын талап етті. Бірақ бұл ұзаққа барған жоқ. 18-
ғасырда мұнда еуропалықтар көбейіп, дүниелік өмірлік музыка, куропалық музыка
аспаптары кең өріс алды. 1775-1783 жылдардағы тәелсіздік соғыс кезінде музыкалық
жанр мол дамиды. Американың тұңғыш композиторлары Ф.Гопкинсон мне У.Биллингстің
қайраткерлік ісі осы кезеңде басталады. Амеғрика стильнының қалыптасуында
«минстрелдер театры» үлкен рөл атқарды. АҚШ – көптеген атақты тұлғалардың отаны.
Соның ішінде аса көрнекті саяси қайраткерлер Бенджамин Франклин, Авраам
Линкольн, Роберт Фултон, Томас Эдисон, Марк Твен және т.б. бар.

Дереккөз алу қатесі: "*" деп аталған дереккөз тобында <ref> тегі бар, бірақ
тиісті <references group="*"/> тегі табылмады, немесе </ref> жабу тегін қажет
етеді



https://kk.wikipedia.org/wiki/%D0%9C%D2%B1%D1%85%D0%B0%D0%BC%D0%BC%D0%B5%D0%B4

Мұхаммед (араб.: محمد‎ /mʊħɑmmæd/, айтылуы (ақп.), сонымен қоса қазақ тілінде
Мұхамет, Мухаммад атаулары да қолданылады 22 сәуір 571(05710422), Мекке — 8
маусым 632, Медине) — арабтың бір құдайлықты уағыздаушысы және ислам пайғамбары,
осы діннің (бір құдайдан соң) негізгі қайраткері; ислам ілімі бойынша Құдай
өзінің қасиетті кітабы Құранды Мұхаммедке жіберген. Сонымен қоса Мұхаммед саяси
қайраткер және мұсылман қауымы — үмметтің негізін қалаушысы мен басшысы болған.
Соның нәтижесінде ол Арабия түбегінде жер көлемі бойынша ірі мемлекет құрған.

Исламда есімге үлкен, сакралды түрде мән беріледі. «Мұхаммед» деген ат
«Қайта-қайта мадақталған», «Мақтауға лайық» деген мағынаны береді. Құранда ол өз
атымен тек бес-ақ рет аталған, бірақ одан бөлек ол пайғамбар (ән-Нәби), хабаршы
(Расул), Құдайдың құлы (Абд), хабаршы (Башир), ескертуші (Назыр), еске салушы
(Музаккир), куәгер (Шаһид), Құдайға шақырушы (Да’и) және т.б. есімдерімен
аталады. Мұсылман дәстүрі бойынша Мұхаммед пайғамбардың аты аталғанда немесе
жазылғанда, әрқашан «Саллалаһу әлейһи уә сәлләм» (араб.: صلى الله عليه وسلم‎) —
яғни «оған Аллаһтың игілігі мен сәлемі болсын» деп айтылады.

Мұхамедтің толық атының құрамына Адам атадан басталып барлық танымал аталарының
есімі кіреді, сонымен қатар оның ұлының атына байланысты әл-Қасым деген куньясы
да бар. Мұхаммедтің толық аты былай: Әбул Қасым Мұхаммед ибн
Абдуллаһ (орыс.)қаз. ибн Абдулмутталиб ибн Хашим (орыс.)қаз. ибн Абду
Мәнаф (орыс.)қаз. ибн Қусай ибн Килаб ибн Мүррә (орыс.)қаз. ибн Кааб ибн Лүуәй
ибн Ғалиб (орыс.)қаз. ибн Фихр ибн Малик ибн ан-Надр ибн Кинанә (орыс.)қаз. ибн
Хузәйма ибн Мудрикә ибн Ильяс ибн Мудар ибн Низар (орыс.)қаз. ибн Мәад ибн
Аднан (орыс.)қаз. ибн Адад ибн Мукаввим ибн Нахур ибн Тайрах ибн Иаруб ибн Яшжуб
ибн Набит ибн Исмаил ибн Ибраһим ибн Азар (орыс.)қаз. ибн Нахур ибн Саруг ибн
Шалих ибн Ирфхашад ибн Сам ибн Нұх ибн Ламк ибн Матту Шалах ибн Ахнух ибн Иард
ибн Махлил ибн Кайнан ибн Ианиш ибн Шит (орыс.)қаз. ибн Адам.

Дінге сенетіндер оны құрметтеп куньясы бойынша Әбул Қасым деп атаған және
Мүхаммедтің көзі тірісінде тек ол ғана осы куньяның иесі болған. Ал Мұхаммед
пайғамбарға дұшпандықпен қарағандар, оны мазақпен Ибн Әбу Кабша деп атаған, яғни
Әбу Кабшаның ұлы деген. Ол сүт анасы Халиманың күйеуі болған..

Исмаилдың ұрпағы (араб-аднанит (орыс.)қаз.) бола тұра, Мұхаммед пайғамбар басқа
арабтардан (кахтаниттерден) терісінің ашық түстілігімен ерекшеленген. Оның
заманындағы куәгерлердің айтуынша, Мұхаммед пайғамбар кең иықты, орта бойлы,
қолдары мен табандары ірі болған. Мұхаммед пайғамбардың сақалы қалың, ауызы мен
көздері үлкен болған. Жауырындарының арасында рельефті үшбұрыш түріндегі
пайғамбарлықтың мөрі орналасқан. Оның кірпіктері ұзын, маңдай жағында біріккен
қастары қиғаш болған.

Исламдық тарихшы және дін маманы Мұхаммед ибн Джәрир әт-Табари өзінің «Жалпы
тарих» кітабында пайғамбардың кейіпінің келесі сипатын берген.

Мұхаммед пайғамбар ақ түсті киімдерді киюді ұнатқан. Негізінде олар ұзын жейде
(камис) және жолақты йемендік жамылғы (хибара), сонымен қатар белден айналдырып,
жіліншіктің ортасына дейін жететін сәлде мен изар болған. Қолында «Мұхаммед —
Аллаһтың елшісі» деген жазуы бар күміс сақинасы болған. Ол өте таза жүретін, жиі
денесіне хош иіс жағатын және тісін мисуакпен тазалайтын Мұхаммед пайғамбардың
дауысы кішкене қырылдаған болатын, ол сөзге шешен, қысқа және түсінікті, кейде
адамдар сөзін толық есте сақтап алсын деп бір сөзін үш рет қайталап сөйлейтін.
Ол жиі күлімсіреп жүретін, ал кейде күлгені сонша, азу тістеріне дейін
көрінетін.

Ислам, Мұхаммедпен қоса, тағы басқа пайғамбарларды да мойындайды (олардың саны
124 мың болған деген нұсқалар бар, ал кей жерлерде олар 224 мың болған деген де
нұсқалары бар), бірақ Мұхаммед жай ғана пайғамбарлардың бірі ғана емес, сонымен
қатар осы тізбектегі елшілер мен пайғамбарлардың ең соңғысы деп айтылады. Және
де, ол басқа елшілер сияқты (соның ішінде Иса пайғамбар да бар) тек жеке қалаға,
ауылға, халыққа ғана емес жер бетіндегі барлық адамдарға жіберілген. Оның
шариғаты (яғни моральді-өнегелік және діни-құқықтық ережелер мен принциптер
кешені), ислам оқулары бойынша, Қиямет Күніне дейін өз күшін жоймайды. Басқа
пайғамбарлар әкелген, барлық қалған шариғаттар өз күшін жоғалтқан (олардың
барлығы уақытша сипатта болған). Сонымен, мұсылмандар, Тора (Тәурат) және
Евангелие (Інжіл) деген Қасиетті кітаптарды қабылдай отырып, олардың заңдарының
әрекеттілігін мойындамайды, сонымен қоса олардың мағынасын адамдар бұрмалаған
деп санайды.

Рамадан аль-Бути (орыс.)қаз. Мұхаммедтің исламдағы орны мен оның шариғаты туралы
былай жазады: «Монотеистік діндерде еш айырмашылық жоқ [яғни, бұрмаланбаған
монотеистік діндерде], өйткені олардың барлығында — Мұхаммедтің миссиясы
адамзаттың барлық діни дамудың шыңы болғандықтан, олар бір Құдай тізбегінің
түйіні. Алайда, пайғамбарлармен жіберілген заңдардың (шариғаттардың) арасында
өзгешеліктер бар».

Мұхаммед құрайшиттер тайпасына жатқан. Ол 622 жылы Меккелік пұтқа табынушылардан
қысым көргендіктен, Меккеден Ясрибке қоныс аударды, осыдан кейін ол қала Медине
деп атала бастады (бұл кезең — хижра (көшу) — мұсылман күнтізбесінің басы болып
табылады), ал кейін өзінің жақтастарымен Меккені жаулап алды. 632 жылы
Мұхаммедтің өлімі кезінде барлық Арабия түбегі исламға бет бұрған болатын, ал
кейін пайғамбардың өлімінен кейін оның мұрагерлері («наменгерлер», халифалар)
исламды, араб мәдениеті мен тілін, және де тұтас ғылымның дамуына әсер еткен
жиналған ғылыми білімдерді (соның ішінде антикалық өркениеттікін де) өздері
жаулап алған Шығыс Рим империясының азиялық және африкалық иеліктеріне,
Еуропаның кішігірім бөлігіне таратты; Еуропадан басқа, аталған мәдени-тілдік
жіне діни кеңістік қазіргі заманға дейін сақталып келеді. Мұхаммед тағы
Пайғамбарлардың мөрі, Пайғамбарлардың мырзасы және Қиямет сағатының Пайғамбары
деп те аталады. Мұсылман иманына, Мұхаммедтің басқа пайғамбарлармен қатар
Аллаһтың елшісі деген сенімі кіреді (бұл ислам сенімінің белгісі — Шаһадада
айқындалған) және ол соңғы пайғамбар болып табылады.

Ислам оқуы бойынша, Мұхаммед соңғы пайғамбар және Аллаһтың елшісі болып
табылады. Ислам, яғни бір Аллаһқа мойынсұну, барлық тақуаларға тән болған, соның
ішінде Исаның, Мұсаның және басқа да танымал інжілдік пайғамбарлардың оқуларын
қабылдай отырып Аллаһтың әмірін орындағандарға да тән. Алайда, ислам бойынша,
яһудилік және христиандық оқулар адамдар тарапынан бұрмаланған, ал кейін
Құранның түсуінің басталуынан соң өз күштерін жойған. Сонымен қоса Кітаптардың
бұрмалануы Аллаһ білімінің шекарасында болған. Құран Аллаһтың сөзі, соңғы
Қасиетті Кітап, және еш өзгертуге түспейтін Кітап болып табылады. Аллаһтың
қалауымен, Соңғы Кітап араб тілінде болғандықтан, бұл тіл мұсылмандар үшін
ерекше болып табылады. Тек арабша Құран Кітап болып табылады, ал басқа
тілдердегі аудармалары (олар жиі «мағыналарының аудармасы» деп есептеледі) олай
саналмайды.. Құран жеке бөліктермен түсірілді. Құранның аяттарын негізге ала
отырып (25:32, 17:106), бұл Аллаһтың Мұхаммедтің жүрегіне сенімді толық
орнықтырғысы келгендігімен байланыстырылады, және аяттарды оқиғалар бойынша және
сұраушылардың сұрақтары бойынша түсірілген, ол өз кезегінде тұтасымен
жіберілгенге қарағанда үлкен әсер қалдырды. Аяттар Мұхаммедті тыныштандыра алды,
оған тыныштық пен табандылық орнықтырды. Кейбір аяттар алдыңғысын жойып отырды.
Мұхаммедке Меккеге көшкенге дейінгі жіберілген аяттардың құрамында құқықтық
заңдар азырақ деп есептеледі. Құранның ішінде Мұхаммедке арналған бұйрықтар жиі
кездеседі. «Куль» (айт) сөзі 332 рет айтылған.

Ислам діні, Қасиетті Кітап ретінде Библияны да мойындай отырып, Библияның ішінде
де Мұхаммед туралы Құдайдың елшісі ретінде айтылады дейді. Құранда ол былай
айтылады: «Өздеріне кітап бергендеріміз (Мұхаммед F.C. ды) ұлдарын танығандай
таниды. Негізінен олардан бip тобы (ғалымдары) шындықты біле тұра жасырады.»
(2:146)

Сонымен қоса, мұсылмандар қазіргі Библияның бұрмаланғаны туралы айтады, және
кейбір хадистерді негізге ала отырып, онда Мұхаммед жайлы айтылатын бөлімдердін
де қозғай өтеді. Бірақ Библияның бұрмаланушылығы барлығымен келісетін
христиандар (орыс.)қаз., бұл көзқарасты қабыл алмайды.

Мұсылмандар бұл сөздің Иса (Иисус) туралы айтылмағандығын көрсетеді, өйткені ол
Мұса (Моисей) тәрізді емес, ал онда «сен тәрізді» деп айтылған. Танымал
мұсылмандық уағыздауша Ахмед Дидат Исаның (Иисустың) басты айырмашылықтарын
көрсеткен. Олар, мұсылмандар мойындаған, ғажайып туылу, ол Моисей мен Мұхаммед
сияқты үйленбеген және балалары болмаған, ол Моисей мен Мұхаммед сияқты өз
халқымен пайғамбар деп мойындалмаған , ол патша болмаған. Және Ахмед Дидаттың
айтуынша Иса (Иисус) белгілі бір жаңа заңмен келмеген, ол жай ескі заңдарды
орындау үшін келген. Ал «олардың ағайындарының арасынан» деген сөзді,
мұсылмандар арабтар мен еврейлердің бауырлас халықтар екендігімен түсіндіреді.
Мұсылмандар Библияның басқа өлеңдерін де негізге алады

Арабияда негізгі діндер пұтқа табынушылық, иудаизм және әртүрлі күпіршілік
христиандық сенімдер болған. Жергілікті араб тайпалары Ибраһим пайғамбардың
(Ханифизм) монотеистік дінін негізге ала отырып, көпқұдайлыққа құлшылық еткен.
Оларда Ибраһим пайғамбардың дінінен қажылық ғұрыпы мен Қағбаны құрметтеу
сақталған. Исламға дейінгі арабтарда шешендік, қонақжайлық жіне өз келісіміне
беріктік кеңінен құрметтелген. Исламға дейінгі қоғамның нашар қасиеті ретінде
келесілерді ерекшелеуге болады: қанды кек болған, жаңа туған қыздарды немесе
арабтар жаңа туған балаларын асырай алмайтындығымен қорықса, онда оларды тірідей
жерге көму дәстүрі болған. Мұхаммед өмір сүрген, Мекке қаласы Арабияның сауда
және қаржы орталығы болған. Мекке құнарсыз құздардың арасында орналасқан, онда
жер өңдеушілікпен айналысу мүмкін емес болған. Жер өңдеушілік тек көгал
жазираларда ғана кең етек алған, олардың бірі Ясриб (Медине) қаласы. Мекке араб
тайпаларының жиі билік үшін шайқасатын алаңы болған. Саясатта маңызды орынды,
Мұхаммед пайғамбар шыққан, Құрайш тайпасы алған.

Мұхаммед пайғамбар арабтардың ортасындағы жоғарғы орынға ие — «Құрайыш»
тайпасынан болған. Ол Хашим рулық қауымына қараған. Бұл рудың атауы Мұхаммедтің
арғы атасы — Хашимнің құрметіне қойылған. Хашимнің көзі тірісінде қажыларды
тамақтандыру үшін мал жинау құқығы болған, және Зәмзәм бұлағына қожалық еткен.
Ол бай адам болған. Ол «Хашим» деген лақап атын (оның шын аты Амр) Меккеге
қажылыққа келген қажыларға нанды бөліп бергені үшін алған («хашима» — нан
сорпаға нан бөлу). Оның өлімінен кейін, қажыларды тамақтандыру мен су ішкізу
құқығы, оның ағасы әл-Мүтілңпке көшті. Оны құрайшиттер әл-Файда - «жомарттықтың
өзі» деп атаған. Хашимнің, Шуайба атты, Абдулмутталиб деген ұлы болған. Ол өз
халқының арасында аса құрметті адам болған.

Мұхаммедтің әкесі Абдуллах ибн Абд аль-Мутталиб (орыс.)қаз., оның туылуына аз
қалғанда (екі ай) немесе Мұхаммед пайғамбардың туылғанынан кейін бірнеше ай
өткен соң қайтыс болған. Мұхаммедтің анасының аты — "Амина бинт Вахб (орыс.)қаз.
ибн Әбд Манаф ибн Зухра ибн Килаб". "Мұхаммед" деген атты, оған атасы
Абдулмутталиб берген. Ол «Мақталған» деген мағына береді.

Мұхаммед пайғамбардың әйелдерінің саны, әр тарихшыларды әртүрлі.
Әл-Масуди,өзінің «Муруджуз-захаб» деген кітабында Мұхаммед пайғамбардың 15 әйелі
болған дейді. Йагуби, Мұхаммед пай,амбарда 21 немесе 23 әйелі болған, бірақ ол
тек 13 әйелімен дене байланыста болған деп жазады. Кардави тоғыз деп көрсеткен,
бірақ Хадишасыз, яғни он; Уотт Монтгомери айтуынша, көп тайпалар Мұхаммедпен
туыстық қатынастарының барлығын айтқан, сондықтан әйелдерінің тізімі көп
арттырылып жіберілуі мүмкін. Ол тек он бір әйелінің атын көрсеткен (Хадишаны
қосқанда), ол дәстүрлә көзқарастарға сәйкес келеді (сонымен қоса ол екі күңінің
есімін келтірген). Мұхаммед пайғамбар олардың барлығына, Құранның тыйым
салынуына дейін, үйленген. Онда төрт әйелден артық, әйел алуға тыйым салынған.
Төменде Мұхаммед пайғамбардың 13 әйелінің тізімі көрсетілген:

Мұхаммедтің Ибраһимнен басқа балалары Хадишадан болған. Хадишадан бірінші баласы
- әл-Қасым, одан кейін ат-Таһир, ат-Таййиб, Зейнеп, Рукайиа, Умм Күлсүм, Фатима
туды. Ұлдары балалық шақтарында қайтыс болған. Қыздары Мұхаммедтің пайғамбарлық
миссиясы басталғанға дейін тірі болып, исламды қабылдады, барлығы Меккеден
Мединеге көшті. Фатимадан басқасының барлығы Мұхаммедтің өліміне дейін қайтыс
болды. Ал Фатима оның өлімінен кейән, алты айдан соң қайтыс болды.

Мұхаммед пайғамбардың қызы Фатимадан және немересі Хусейннен тараған ұрпақтарын
сеидтер деп атайды. Немересі Хасанның ұрпақтары — шерифтер. Мұхаммед
пайғамбардың ұрпақтары Мароккода басқарушы әулетті құрды (Сағадиттер). Һашим
әулетінен тараған Иордания королі Абдалла II Мұхаммедтің 43-ші буынындағы
тікелей ұрпағы болып саналады.

Хадишадан кейінгі исламды алғашқылардың бірі болып қабылдағандар: Әли ибн Әбу
Талиб, Зайд ибн Харис, Әбу Бәкір әс-Сыддық, Усман ибн Аффан, Әз-Зубайр ибн
Әл-Аууам, Әбд ар-Рахман ибн Ауф, Сағад ибн Әбу Уаккас, Тәлха ибн Убайдулла және
басқалар.

Мұхаммед пайғамбарды ұнатпаған адамдардың арасында оның ағасы Әбу Лахаб пен оның
әйелі, Әбу Жәһл, Укба ибн Әбу Муайта және т.б. болған. Мұхаммед пайғамбармен жау
болғандардың кейбірі кейін исламды қабылдаған, мысалы Әбу Суфийан ибн Харб және
басқалары.

Американдық ғалым және жазушы Майкл Харт (en) «100 ұлы адамдар (en)» кітабында
Мұхаммед пайғамбарды тарихтағы ең беделді адам деп мойындаған.

632 жылы Мұхаммедтің өлімі кезінде барлық Арабия түбегі исламға бет бұрған
болатын, ал кейін пайғамбардың өлімінен кейін оның мұрагерлері («наменгерлер»,
халифтер) исламды, араб мәдениеті мен тілін таратқан. Аббасидтер кезіндегі
халифат Атлант мұхитынан бастап Қытайға дейін жайылып жатқан өз уақытындағы ең
ірі империя болған.

Кейбір адамдарҮлгі:Кім бұл уағызды адам құқығының исламдағы манифесті деп
атайды.

«Мұхаммед» атауы Құранда тек бес рет қолданылады (салыстыра кетсек Иса 25 рет
аталады, Адам ата да сонша рет аталады, Мұса — 136 рет, Ибраһим — 69, Нұх — 43).
Ол 3:144, 145, 33:40, 47:2, 48:29 жерлерінде Мұхаммед деп, және бір аятта 61:6
Ахмед деп аталады. Сонымен қатар Құранның 47-ші сүресі «Мұхаммед» деп аталады.

Мұхаммедтің мінезін көрсету үшін Иордания, Ливан, Сирия, Судан елдерінің
киностудиялары бірігіп, 2008 жылы 30-сериялық «Хашим айы» деген көркем фильм
түсірмек болған.

Исламдық көзқарас бойынша Адам ата мен Хауа анадан бастап барлығы мұсылмандар
(«муслим» — Аллаға мойынсұнушы) болған. Қазір әлемдегі барлық мұсылмандар саны
шамамен 1,1-1,2 миллиард адам болып есептеледі.



https://kk.wikipedia.org/wiki/%D0%A0%D0%B5%D1%81%D0%B5%D0%B9

Координаттар: 66°25′ с. е. 94°15′ ш. б.﻿ / ﻿66.417° с. е. 94.250° ш. б.﻿ /
66.417; 94.250 (G) (O) (Я)

Ресей (гр. Ρωσία — Русь; ресми түрде — Ресе́й Федера́циясы орыс. Росси́йская
Федера́ция немесе Ресе́й орыс. Россия, қысқартылған атауы — РФ орыс. РФ ) — Азия
мен Еуропа құрлықтарында орналасқан мемлекет. Жер аумағы жағынан дүние жүзіндегі
ең үлкен мемлекет. Ресеймен Қазақстан арасындағы шекара әлемдегі ең ұзын шекара
болып табылады. БҰҰ Қауіпсіздік кеңесінің тұрақты мүшесі. Ресейдің экономикасы
жылына орташа есеппен 7% жылдамдықпен өсуде, бұл дүние жүзіндегі ең жоғары өсу
қарқындарының бірі.

Оңтүстік пен оңтүстік-шығыста Қытаймен, оңтүстік-шығысында Солтүстік Кореямен,
Моңғолиямен, Қазақстанмен, Әзірбайжанмен, оңтүстік-батыста — Украинамен, батыста
— Финляндиямен, Беларусьпен, Эстониямен, Латвиямен, Норвегиямен шектеседі.

Ресей Федерациясы Еуразияның солтүстік-шығысында орналасқан, аумағы жалпы
құрлықтың 1/8 бөлігін қамтитын, жерінің ауданы жөнінен дүниежүзінде бірінші орын
алатын аса ірі мемлекет. Ресей жері батыстан шығысқа қарай 9 мың км-ге
(Калининград облысын есептемегенде), солтүстіктен оңтүстікке қарай 4 мың км-ге
созылып жатыр. Ел аумағы 11 сағаттық белдеуді қамтиды.

Ресей аумағының 1/4-і Еуропада, 3/4-і Азияда орналасқан. Оның жағалауларын үш
мұхиттың суы шайып жатыр. Ресей Федерациясының шекарасының жалпы ұзындығы 58,3
мың км, соның ішінде теңіздік шекара 38 мың км-ді құрайды.

Көршілес мемлекеттердің көп болуы, олардың көпшілігінің неғұрлым дамыған батыс
бөлікте орналасуы елдің сыртқы байланыстарына қолайлы ықпал етеді. Дегенмен
Ресей өзінің көршілік жағдайының қолайлы тұстарын әлі де болса толығымен
пайдаланбай келеді. Ресейдің географиялық орны әлемдік экономикалық орталықтарға
қатысты алғанда, қолайсыз болып табылады. Өйткені ол Батыс Еуропаның дамыған
елдерімен, АҚШ және Жапониямен тікелей құрлық арқылы шектеспейді, аса маңызды
теңіздік сауда жолдарынан алыста орналасқан. Алайда ел аумағының Еуропаны Шығыс
және Оңтүстік-Шығыс Азия елдерімен теміржол арқылы байланыстырып жатуы,
Солтүстік теңіз жолын игеруі Солтүстік Еуропа, Оңтүстік-Шығыс Азия елдерімен
байланысты жақсартуға оң ықпал етеді. Қиыр Шығыстың айрықша орны әлемдегі үш ірі
мемлекеттің (Ресей, Қытай, Жапония) тоғысында жатуымен анықталады. Ресейдің
тынық мұхиттық жағалауы Азия-Тынық мұхит аймағындағы елдердің барлығымен де
теңіз арқылы байланыс орнатуға мүмкіндік береді.

Ресей — сан ғасырлық тарихы бар ежелгі мемлекеттердің бірі. Орыс мемлекеті айқын
ажыратылатын табиғи шептері жоқ аумақта қалыптасты. Сондықтан орыс жері талай
рет сыртқы жаудың шапқыншылығына ұшырады. Бытыраңқы орыс жерлерінің Мәскеу
айналасында бірігуі XIV—XV ғасырларда жүрді. XV ғасырдың 80-жылдарына қарай
татар-моңғол езгісінен толығымен босаған орыс жерлері біртұтас мемлекетті
кұрады. Осылайша болашақтағы күшті Орыс мемлекетінің негізі қаланды.

Кейінгі ғасырларда Орыс мемлекеті көршілес аумақтарды басып алып, өзінің
құрамына қосу саясатын жүргізді. Солтүстік-батысындағы, шығысындағы,
оңтүстік-шығысындағы аумақтарды күшпен бағындырған Ресейдің XVI ғасырда Батыс
Сібір халықтарын қосып алу кезеңі басталды. Келесі ғасырда Украина мен
Белоруссия жерін басып алу мақсатында көршілес елдермен, соның ішінде құдіретті
Осман империясымен ұзаққа созылған соғыс жүргізуге мәжбүр болды. Нәтижесінде
Киев бағындырылып, Ресей Азов теңізіне шығуға мүмкіндік алды.

Ресейдiң әлеуметтiк-экономикалық жағдайы.XVIII ғасырдың бiрiншi ширегiнде
Ресейге тән нәрсе: қолөнер мен мануфактура өндiрiсiнiң, сондай-ақ ауыл
шаруашылығының дамуы болды. Мемлекет Батыс елдерiнен анағұрлым артта қалды.
Ресейде әлi де феодалдық қатынастардың сарқыншақтары сақталды, капиталистiк
өндiрiстiң элементтерi ендi ғана ене бастады, ал Батыста бұл кезде капитализм
қанат жайып, өркендеп тұрған едi.Елдiң ауыл шаруашылығының өркендеуi өңделетiн
жер көлемiн арттыру есебiнен iске асты. Ресейдiң оңтүстiк аудандарында және
Украинада қой өсiрудiң дамуы ауыл шаруашылығына үлкен үлес қосты. Бұдан басқа
мемлекеттiк өнеркәсiп үшiн зығыр мен сора шикiзатына көтерiңкi сұраныс пайда
болды. 1715 жылы үкiмет жарлығы бойынша барлық губернияларда зығыр мен сора
егiстiгi ұлғайтылды. Сондай-ақ жылқы өсiру, темекi егу iсi жолға қойылды.Ұзаққа
созылған Солтүстiк соғыстың салдары басыбайлы шаруаларға ауыр тидi. Патшаның
1714 жылғы жеке мұралық туралы жарлығымен барлық жер дворяндардың меншiгiне
берiлiп, жермен бiрге шаруалар да помещиктiң жекеменшiгiне айналды. Феодалдар
неғұрлым көбiрек пайда табу үшiн шаруаларды қанаудың мейлiнше қатыгез түрiн
таңдады.Басыбайлы шаруашылық екi қалыпта жүргiзiлдi: жерi өңдеуге қолайсыз, қара
топырақты емес аудандарда феодалдар шаруалардан ақшалай алым жинаса, ал
оңтүстiктегi құнарлы жерлерде айдалатын жер көлемi кеңейтiлiп, барщина көлемi
ұлғайтылды.Шаруаларды жұмысқа жұмылдыру туралы, кезектi және кезексiз рекрутқа
шақыру туралы көптеген жарлықтар жа рияланды. Жеке мұралық туралы жарлықтан
кейiн дворяндардың топтасу процесi аяқталды. Феодалдар табы дара басқарушыдан
дворяндық сословиеге бiрiгiп, нығайды. Бұл оның мемлекеттегi билеушiлiк рөлiн
бекiте түстi. Алайда ендi дворяндар өмiр бойы мемлекеттiк қызметте қалуға
мiндеттелдi.Дворянның армияда солдат болуға, кемеде матрос болып жұмыс iстеуi де
мүмкiн едi. Олар Сiбiр, Камчатка, Орта Азия сияқты алыс және ауыр экспедицияға
бекiнiстер мен каналдар салуға жұмсалды. Дворяндардың кейбiреуiнде, әсiресе
ақсүйектерiнде мұндай қызмет наразылық тудырды. Осындай жағдайдан дворяндық
сословиенiң бiр бөлiгi I Петрдiң қайта өзгертулерiне қарсы оппозицияға шықты.
XVIII ғасырда шведтермен болған соғыс нәтижесінде Ресейдің географиялық
шекаралары одан әрі кеңейіп, Балтық теңізіне шықты. Ең бастысы Ресей Батыс
Еуропа елдерімен тікелей байланыс орнатуға мүмкіндік алды. I Петр патшалық еткен
кезеңде «Еуропаға терезе ашылуы» және түбегейлі қайта құрулардың жүргізілуі
Ресей геосаясаты бағытының Шығыстан Батысқа бет бұрғанының белгісі еді. Осы
кезден бастап елдің сыртқы ғана емес, ішкі жағдайына да өзгерістер енді.

1721 жылдан бастап Орыс мемлекеті империя деп атала бастады. 1722 жылы елдің
оңтүстік шекараларын нығайту мақсатында I Петр Кавказ бен Иранға жорығын
бастады. Нәтижесінде Каспий теңізінің батыс және оңтүстік жағалауы Ресей
құрамына енгізілді. XIX ғасырдың басында өзінің құрамына Балтық теңізінің шығыс
жағалауын, Польша мен Бессарабияны, Кавказ сыртын қосу арқылы өз аумағын одан
әрі кеңейте түсті. Бірақ 1853—1856 жылдары болған Қырым соғысынан соң Ресейдің
геосаяси жағдайы күрт нашарлап кетті. Осы кезеңде Ресей Бессарабияның
оңтүстігінен айырылып қалды және АҚШ-қа Алясканы сатуға мәжбүр болды. Ендігі
жерде Ресейдің назары Орта Азияға ауды. Ресей империясының басқыншылық саясаты
нәтижесінде Орта Азия мен Қазақстан жері толығымен дерлік тәуелді аумақтарға
айналды.

Ресейдін, XX ғасырдағы жаңа тарихы 1917 жылы Қазан революциясынан бастау алды.
Құлаған империя орнында пайда болған Кеңестер Одағы тарихи қалыптасқан геосаяси
кеңістікті қалпына келтірумен бірге, оны көршілес аумақтар есебінен кеңейте
түсті. Жаңа үлгідегі аса күшті алып мемлекет әлемдік экономика мен саясатта
өзіндік орын алды. Өзінің аумақтық тұтастығын сақтаумен қатар, көршілес
мемлекеттердегі саяси жүйенің өзгеруін қамтамасыз еткен бұл мемлекет одақтастары
есебінен Еуразиядағы ғана емес, әлемдегі саяси күштердің арасалмағын анықтаушы
факторға айналды.

1991 жылы ішкі қайшылықтар мен сыртқы жағдайлардың ықпалымен ыдыраған Кеңес
Одағының басты мұрагері ретінде Ресей Федерациясы жаңа геосаяси күйзелісті
басынан кешірді. Біртұтастығы бұзылған кеңістікте экономикалық, байланыстар
әлсіреумен қатар, Ресей мемлекетіне онша қолайлы емес геосаяси жағдай
қалыптасты.

Ресейдің Еуропа мен Азия ортасындағы аралық орны екі дүние бөлігін байланыстырып
тұратын өзіндік көпір қызметін атқаруына себепші болады. Бұл елдің
әлеуметтік-экономикалық даму ерекшеліктерін айқындаумен қатар, оның саяси
жағдайына да ықпал етеді. Кеңес Одағы мен социалистік жүйенің ыдырауы, ұзаққа
созылған экономикалық дағдарыс елдің геосаяси жағдайын өзгертті.

НАТО елдерімен, оның ішінде АҚШ-пен ұзаққа созылған экономикалық бәсекелестік
пен жаппай қарулану, "қырғиқабақ соғыс" саясатының аяқталуы Ресейдің сыртқы
саясатында бетбұрыс кезең болды. Ендігі жерде Ресей белгілі бір елдер тобына
бағдарланған саясат жүргізуге қарағанда, өзінің экономикалық, саяси мүдделеріне
сай келетін мемлекеттердің барлығымен өзара тиімді байланыстар орнатуға көшті.
Геосаяси тұрғыдан алғанда, Ресей нағыз ашық мемлекетке айналды. Дегенмен НАТО
елдері шекарасының Шығыс Еуропа мемлекеттері есебінен кеңейіп, ел аумағына жақын
келуі Ресей мүдделері тұрғысынан алғанда онша қолайлы құбылыс ретінде
бағаланбайды.

Қазіргі заманғы әлемдегі геосаяси жағдай, ұлттар мен діндер араздығы,
халықаралық терроризммен күрес шаралары Еуразияның көптеген аудандарында саяси
тұрақсыздықтың орын алуына себепші болды. Бұл жағдайда аймақтағы, әлемдегі саяси
жағдайға ықпал ететін ірі мемлекет ретінде Ресейдің рөлі күшейіп келеді.
Шекараға жақын аудандарда саяси жағдайдың шиеленісуі Ресейдің мемлекеттік
шекараларын нығайтуына ықпал етуде. Ресей Федерациясының бұрынғы одақтас
республикалармен шекаралары арнайы келісімдер арқылы толық бекітіліп біткен жоқ.
Қазақстанмен шекаралары 2005 жылғы мемлекетаралық келісімдер негізінде толығымен
бекітілді.

Ресей геосаяси тұрғыда ТМД елдерімен, Еуропалық Одақпен, Азиялық-Тынық мұхиттық
аймақ елдерімен жан-жақты байланыстар орнатуға мүдделі. Әсіресе АҚШ, әлемдік
экономика мен саясаттың жаңа орталықтары болып табылатын Қытай, Оңтүстік-Шығыс
Азия және Үндістанмен қарым-қатынастарды жаңа деңгейге көтеру елдің геосаяси
жағдайын нығайта түспекші.

Әрбір федерациялық бірліктің заң шығару, сот және басқа органдары бар. Сонымен
қатар Ресей Федерациясы аумағында мемлекеттік биліктің бірыңғай органдары қызмет
етеді, жалпыға ортақ Конституция, бірегей азаматтық, ортақ ақша бірлігі және
т.б. тағайындалған.

Ресейдің табиғат жағдайы алуан түрлілігімен ерекшеленеді. Ол, ең алдымен, алып
жатқан аумағының өте үлкен болуымен байланысты. Ресей жерінің көпшілік бөлігін
жазықтар (70%-ға жуығын) мен 1000 м биіктікке дейінгі таулы үстірттер алып
жатыр. Олардың ауданы жағынан ең ірілері: Шығыс Еуропа (Орыс) жазығы, Батыс
Сібір ойпаты мен Орта Сібір таулы үстірті. Олардың оңтүстігі мен шығысын таулар
жүйесі қоршай орналасқан. Жер бедерінің құрылымы шаруашылық әрекеттерді
жүргізуге қолайлы болып келеді. Үлкен жазықтар ауыл шаруашылығын өркендетуді,
өзендердің кеме қатынасына қолайлы болуын, жол және көпір құрылыстарын салуды
жеңілдетеді. Алайда жер бедері құрылымының қолайсыз жақтары да жеткілікті.
Солтүстікке қарай ендік бағыттағы тау жоталарының болмауы арктикалық ауа
массаларының оңтүстіктегі тау белдеулеріне дейін еркін қозғалуына мүмкіндік
берсе, керісінше Қиыр Шығыстағы тау жоталары Тынық мұхит үстінен келетін ылғалды
ауа массаларының тереңдеп енуіне кедергі жасайды.

Сонымен қатар Ресей жерінің жазық бөлігінің, негізінен, жоғары және орта
ендіктерде орналасуы да табиғат жағдайына өзіндік ерекшеліктер қалыптастырады.
Солтүстіктегі арктикалық климаттан оңтүстікке Қара теңіз жағалауындағы
субтропиктік климаттық белдеуге дейін созыла орналасқанына қарамастан, Ресей
жерінде жыл мезгілдері айқын ажыратылатын қоңыржай белдеудің континенттік
климаты басым тараған. Батыстан шығысқа қарай өте енді (9 мың км-ге жуық) болуы
климат континенттілігін арттырады. Сондықтан Ресейдің батысында, яғни еуропалық
бөлікте климат қоңыржай континенттік болса, ал азиялық бөлікте шұғыл
континенттік сипатқа ауысады. Азиялық бөлікке жыл мезгілдері арасындағы және
тәуліктік температуралық айырмашылықтың үлкен болуы, жауын-шашын мөлшерінің
азаюы, қатал климаттық жағдай (әсіресе қыс кезінде) тән болады. Сондықтан Ресей
жерінде көпжылдық тоң басқан аудандардың үлесі жоғары, олардың жалпы ауданы 9
млн км2-ге жуық. Көпжылдық тоң қалыңдығы климат қаталдығына байланысты
оңтүстіктен солтүстікке қарай 1 метрден жүздеген метрге дейін жетеді. Мұндай
табиғат жағдайы осы аймақтарды игеру мүмкіндігін тежейді.

Географиялық орны, жер бедері мен климаттық жағдайдың арақатынасы Ресей жерінде
мынадай табиғат зоналарын қалыптастырады: тундра, орманды тундра, ормандар
(тайга, аралас және жалпақжапырақты ормандар), орманды дала, дала, шөлейт және
шөл зоналары. Таулы аудандарға биіктік белдеулері тән. Осындай табиғат жағдайы
ауыл шаруашылығының мамандануына, халықтың орналасуы мен тығыздығына, өнеркәсіп
пен құрылыс кешендерінің қалыптасуына өзіндік ықпалын тигізеді.

Ресей жері табиғат ресурстарының барлық түріне бай, әсіресе минералдық ресурстар
құрамы өте алуан түрлі. Елде 20 мыңнан астам аса маңызды кен орындары барланған,
оның 40%-дан астамы өндірісте игерілуде. Ресей дүниежүзі бойынша жер қоры, ағаш
сүрегі, теңіздердің толысу энергиясы, өзендердің су-энергетикалық қоры жөнінен
1-орынды, ал өңделетін жер үлесі жөнінен 3-орынды иеленеді.

Елдегі минералдық ресурстардың 70%-дан астамын отын-энергетикалық ресурстар
(газ, көмір, мұнай), 15%-ын кенсіз қазба байлықтар, 13%-ын металдар, 1%-ын алмас
пен бағалы металдар (алтын, күміс, платина) құрайды. Минералдық, шикізат өндіру
Ресей экономикасының жетекші саласы болып табылады, оған ЖЮ мөлшерінің 33%-дан
астамы тиесілі.

Алайда соңғы жылдары жер ресурстарының сапасы нашарлап, жер эрозиясы белең
алуда. Жалпы алғанда, ауыл шаруашылығына жарамды жерлердің 80%-ы, жыртылған
жерлердің 60%-дан астамы жоспарлы түрде қорғау мен қайта калпына келтіруді қажет
етеді. Сонымен қатар 7%-дан астам жер әртүрлі деңгейдегі шөлейттену процесіне
ұшырауда.

Агроклиматтық ресурстар Ресей жерінде ауыл шаруашылығының барлық салаларын
дерлік өркендетуге мүмкіндік береді. Көпшілік бөлігі егіншілікті дамытуға
қолайлы, топырақ құнарлылығы, жоғары ылғалдылығы мен қарқынды температуралар
(10°С-тан асатын) жиынтығы жеткілікті қоңыржай белдеуде орналасқан. Ондай
аудандарға Ресейдің орталық бөлігі, Батыс Сібір мен Қиыр Шығыстың оңтүстігін
алып жатқан орманды дала және дала зоналары жатады.

Мұндай агроклиматтық жағдайда бидай, қарабидай, арпа, бұршақ, зығыр, қарақұмық,
картоп, кейбір көкөніс түрлерін, малазықтық дақылдарды өсіруге мүмкіндік бар.
Ресейдің ең жылы бөлігі Қара теңіз жағалауы мен Солтүстік Кавказ жерлерінде
жылуды көбірек қажет ететін көкөністер мен жемістер, тіпті кейбір субтропиктік
дақылдар да өсіріледі.

Ресей жері орман ресурсына да бай. Дүниежүзіндегі ормандардың 22%-ы Ресейге
тиесілі. Жан басына шаққандағы орманмен қамтамасыз етілуі — 5,3 га, бұл
көрсеткіш бойынша Ресей көшбасшы болып тұр. Ең көп таралғаны қылқан-жапырақты
ағаштар, олар бүкіл орман қорының 90%-ын құрайды. Орман аумағының көп бөлігі
балқарағайдан тұрады, сондай-ақ қарағай, шырша және самырсын ағаштары да басым.
Ормандардың көпшілігі елдің шығысында, яғни Шығыс Сібір мен Қиыр Шығыста, одан
кейін Батыс Сібір мен Оралда шоғырланған. Ормандар аумағының қысқаруына өрттің
шығуы жиі себепші болуда. Әсіресе орман өрттері Ресейдің азиялық бөлігінде
климат континенттілігіне байланысты жиі байқалады.

Ресей жері су ресурстарына да өте бай. Ресейде 2,5 млн-нан аса өзен, 2 млн-ға
жуық көл бар. Ресейде бір жыл ішіндегі жан басына шаққандағы өзен ағынымен
қамтамасыз етілуі 30 мың м3-ге тең, алайда бұл көрсеткіш оның барлық бөлігінде
бірдей емес. Орталық қара топырақты ауданның өзен ағынымен қамтамасыз етілуі
Шығыс Сібір мен Қиыр Шығыстағы көрсеткіштен 100 есе төмен. Ресейдің ең ұзын
өзені — Лена (4 400 км), ең мол сулы езені — Енисей. Сонымен қатар сумен
қамтамасыз ету мақсатында Ресейде 40-тан астам ірі су бөгендері салынған. Ең
үлкені — Братск (дүниежүзінде екінші орында) су бөгені. Тұщы судың аса мол қоры
Байқалда шоғырланған.

Ресей өзендерінің энергетикалық әлеуеті де жоғары, онда дүниежүзіндегі
су-энергетикалық қордың 12%-ы шоғырланған. Оның Еуропалық бөліктегі үлесі 20%,
ал Азиялық бөлікте 80%-дан асады.

Ресейдің ормандары, өзендері мен көлдері және теңіз жағалаулары биологиялық
ресурсқа да аса бай болып келеді. Әсіресе Баренц, Охот, Беринг теңіздері мен
Обь, Енисей өзендері алабының кәсіптік балық аулауда маңызы жоғары. Ормандарда
терісі бағалы аңдардың көптеп таралуы аң шаруашылығын дамытуға мүмкіндік береді.

Ресейдің алуан түрлі табиғат жағдайы рекреациялық ресурстардың күрделі жиынтығын
қалыптастыруға негіз болған. Табиғи-рекреациялық ресурстардан қолайлы қойнаулар
мен жағалаулар (теңіз, өзен, көл), таулар мен ормандар, минералды сулар, табиғат
ескерткіштері, табиғи саябақтар өте көп таралған. Ондай аудандарға Байкал,
Телец, Селигер, Мещера көлдерінің айналасы, Уссури және Қиыр Шығыс тайгасы,
Краснояр Бағаналары, Камчаткадағы Гейзер аңғары, Алтай-Саян және Орал таулары,
Солтүстік Кавказ бен Қара теңіз жағалауы, сондай-ақ ірі езен жүйелерінің
көптеген бөліктері кіреді.

Ресей Федерациясы халқының саны 2008 жылы 142 млн адамды құрады. Бұл көрсеткіш
бойынша Ресей дүниежүзінде Қытай, Үндістан, АҚШ, Индонезия, Бразилия және
Пәкстан, Бангладеш, Нигериядан кейін 9-орын алады. Ресей ғалымдарының болжамы
бойынша, алдағы онжылдықта елдегі халық санының қыскаруы одан әрі жалғаса
береді. Енді елдің демографиялық көрсеткіштерімен танысайық.

Демографиялық керсеткіштерге халықтың жас және жыныстық кұрылымы, көші-қон
сипаты да әсер етеді. Қазіргі кезде Ресей халқының 17%-ы 14 жасқа толмаған
балалар болса, 19%-ын жасы 60-тан асқан егде адамдар құрайды. Ел халқының
53%-дан астамын әйелдер құрайды. Соңғы онжылдықтарда басқа аудандардан көшіп
келген жастар үлесі басым аудандарда (Ханты-Манси, Ямал- Ненец, Таймыр
автономиялық округтері, Саха республикасы) туу көрсеткіші жоғары, өлім-жітім аз.
Күшті урбандалған аудандарда туу көрсеткіші төмен, ал халық құрылымында егде
адамдар басым кейбір қалаларда өлім саны көп.

Ресейдің еңбек ресурстары 87 млн адамды қамтиды. Олардың басым көпшілігі (71 млн
адам) экономикалық белсенді халық болып табылады. Жалпы алғанда, Ресейде
жұмыссыздық деңгейі 9,2% деп есептеледі. Бірақ жұмыссыздық деңгейі аумақ,
бойынша үлкен айырмашылықтар жасайды. Ингушетия, Дағыстан, Қалмақ
Республикасында оның керсеткіші кей жылдары 50%-ға жеткен. Ал экономикалық өрлеу
тән Саха республикасында, сондай-ақ ірі қалаларда жұмыссыздың деңгейі 4—5%-дан
аспайды. Елдегі жұмыспен қамтылғандардың басым бөлігі өндірістік емес салада
(57%), қалғандары өнеркәсіп пен ауыл шаруашылығы салаларында еңбек етеді.

Тілдік құрамы жағынан Ресей халықтары, негізінен, үндіеуропалық (халықтың
89%-ы), алтай (7%), кавказ (2%) және орал (2%) 4 тіл семьяларына жатады.
Ресейдің мәдени кеңістігінде орыс тілі мен мәдениетінің ғана емес, басқа
халықтардың, соның ішінде шағын ұлыстардың тілі мен салт-дәстүрлерінің
сақталуына айрықша көңіл бөлінген. Орасан зор аумақты алып жатқан Саха
республикасының байырғы тұрғындары түркі тілдес якуттар болып табылады.
Солтүстіктің басқа халықтары, негізінен, бұғы шаруашылығымен айналысса, якуттар
атакәсібі болып саналатын жылқы өсіруден әлі қол үзген жоқ. Елдің солтүстігін,
Қиыр Шығысты саны жағынан аз ұлттар мен ұлыстар мекендейді.

Қазіргі кезде Ресей халқының 73%-ы қалада тұрады. Қала халқының үлесі, әсіресе
Солтүстік-Батыс (87%) және Орталық (80%) аудандарда жоғары. Алтай, Тува, Қалмақ
республикаларында, солтүстіктегі ұлттық автономиялық округтерде урбандалу
деңгейі 50%-дан төмен. Ал ауыл шаруашылығы дамыған Солтүстік Кавказ бен
Краснодар өлкесінде қала халқының үлесі 54%-ды құрайды.

Осы айтылған ойларымыз дәлелді болу үшін, орыс мәдениетінің қалыптасу кезеңдерін
толығырақ қарастырып көрелік. Ақиқатына келсек, көп ғасырлық тарихы бар Ресей
мәдениетінің жалпы көрінісі бұрынғыдан да айқындалып келе жатқан сияқты. Ұлттық
топырақта пайда болып, өзіндік бет- бейнесімен ерекшеленсе де, мәдени
өркендеудің жалпы арнасына келіп құйылатын Ресей мәдениеті, оның ішінде ұлттық
бұлақтан нәр алған ежелгі Русь мәдениеті, византиялық көркем жүйемен және тағы
да басқа мәдениеттермен тығыз алмасып жатады. Атап айтқанда, Ресей мәдениеті
Византиямен қатар, көршілес жатқан Болгария, Сербия, Армения, Грузия сияқты
елдердің мәдениетімен үндестік тапты.

Ежелгі Русь мәдениеті — шекарасы Тамань түбегіне, сондай-ақ Солтүстік Двинаның
жоғарғы аңғарына дейін, ал батысында Висланның жоғарғы арнасына дейін созылған
Киев державасының мәдениеті ғана емес, сонымен қатар қуатты Владимир Суздаль
княздігінің, Новгород боярлар республикасының, одан қалды сындарлы кезеңнің
қатал сынағынан мүдірмей өтіп, елді біріктіру күресіне басшылық жасап, сол
күрестің бел ортасында болған Мәскеу князьдігінің өнері.

Орал мен Поволжьеде басқа аудандармен салыстырғанда миллионер қалалар саны көп
(оны немен түсіндіруге болады?). Ал солтүстіктегі ең ірі қала болып саналатын
Мурманскіде халық саны 400 мың адамға да жетпейді. Ірі қалалардың көпшілігі
әкімшілік бірліктердің орталығы болып табылады.

Ресей Федерациясы — өтпелі экономика тән индустриялы-аграрлы ел. Кеңес Одағының
ыдырауына байланысты ел экономикасы терең дағдарысқа ұшырады. Біртұтас мемлекет
құрамында болған елдер тәуелсіздігін алған соң, олардың арасындағы тығыз
экономикалық байланыс үзілді. Мұның өзі жаңа экономикалық одақ құруға түрткі
болғанын білесіңдер. Ресей экономикасында жүрген экономикалық қайта құрулардың
басты бағыттары мынадай болды: 1) экономикалық әрекетке еркіндік берілуі; 2)
экономиканы басқаруда және реттеуде мемлекет үлесінің азаюы; 3) мемлекет
меншігінің акционерлік ұжымдар мен жеке адамдар меншігіне өтуі. Жүргізілген
қайта құрулар нәтижесінде экономиканы басқару сипаты ғана емес, оның салалық
құрылымына, қаржыландыру жүйесіне, басқа елдермен экономикалық байланыстарына да
өзгерістер енгізілді.

1990 жылдардан бастап жүргізілген нарықтық қайта құруларға қарамастан,
шаруашылықтың салалық құрылымында ала-құлалық сақталуда. Қазіргі кезге дейін ел
экономикасында ресурстық салалар басым, өндірістің шоғырлану және монополиялану
деңгейі жоғары. Ресей экономикасы басым түрде шикізат пен материалдарды шетке
сатуға негізделіп отыр. Шаруашылық дамуында Ресей өз аумағындағы табиғи,
материалдық және еңбек ресурстарына сүйенеді. Шетел инвестициясы, негізінен,
қаржы саласы мен сауданы дамытуға бағытталған, өндіріс салаларын дамытуға
әлдеқайда аз жұмсалады. Қазіргі кезде мемлекет аса маңызды шаруашылық салаларын
бақылауды өз қолына алу үшін бірқатар жұмыс жүргізуде.

Ауыл шаруашылығы Ресейдің экономикасын дамытудағы аса маңызды буын болып
саналады. Өйткені ауыл шаруашылығы материалдық өндірістің шешуші саласы, ол
халықты тек азық-түлікпен қамтамасыз етумен шектелмейді, сондай-ақ өнеркәсіптің
көптеген салалары үшін аса қажетті шикізат та өндіреді. Сонымен қатар өндірілген
өнімдерді дер шағында сапалы өңдеп, дәл уақытында халыққа жеткізу де қажет. Осы
шараларды орындау мақсатында ауыл шаруашылығы шаруашылықтың көптеген салаларымен
тығыз қарым-қатынас орнатады. Осы байланыстар негізінде агроөнеркәсіптік
кешендер қалыптасады

Ауыл шаруашылығы екі маңызды саладан құралатындығын сендер білесіндер, олар:
өсімдік шаруашылығы және мал шаруашылығы. Ресейде ауылшаруашылық өнімдерінің
үлесі жөнінен өсімдік шаруашылығы жетекші орында, яғни жалпы өнімнің 55%-ы
тиесілі. Ал қалған 45%-ы мал шаруашылығы өнімдерінің үлесінде. Жоғары дамыған
елдерде, керісінше мал шаруашылығының өнімдерінің үлес салмағы төмен. Сондықтан
да Ресей ауыл шаруашылығы алдында тұрған басты міндеттердің бірі — мал
шаруашылығын мүмкіндігінше өркендету.

Ресейдің өсімдік шаруашылығының басты құрамдас бөліктерше дәнді дақылдар,
техникалық дақылдар, көкөніс пен бақша, бақ және жүзім, малазықтық дақылдар
өсіру жатады. Онша ауқымды емес жерлерде темекі мен шай өсіріледі. Жалпы
жыртылатын жердің 56%-ы дәнді дақылдар, 5%-ы картоп пен бақша, 6%-ы техникалық
дақылдар, 33%-ы малазықтық дақылдардың үлесіне тиесілі.

Ресейдің мал шаруашылығындағы жетекші салаларға ірі қара өсіру, шошқа және қой
шаруашылықтары жатады. Соңғы он жыл ішінде Ресейде мал басының саны 2—3 есеге
дейін кеміп кетті (косымшадағы 12-кестені қараңдар). Мал шаруашылығының
өркендеуіне мал азығының жеткілікті дайындалмауы, мал тұқымын асылдандыру
шараларының өз дәрежесінде жүргізілмеуі кедергі жасайды.

Ресей аумағында көліктің барлық түрлері дерлік жақсы дамыған деуге болады.
Алайда олардың орналасу жиілігі, жүк және жолаушы тасымалындағы үлесі біркелкі
емес. Бұл жағдай республика аумағының өте ауқымдылығымен, табиғат жағдайының
кейбір ерекшеліктеріне, сондай-ақ әрбір ауданның игерілу дәрежесіне,
экономикалық және әлеуметтік деңгейіне тәуелді. Көлік түрлерінің көлік
жүйесіндегі орны атқарылған жұмыс нәтижесімен анықталады. Оның көрсеткіштері
тасымалданған жүк (млн т) пен жолаушының (млн адам) санымен және жүк пен жолаушы
айналымымен бағаланады. Көлік түрлерін таңдауда оған жұмсалатын өзіндік күн,
көліктің жылдамдығы, жүк көтеру мүмкіншілігі, табиғат жағдайының көлік жұмысына
тигізетін әсері ескеріледі.

Осы тұрғыдан алғанда Ресей көлік жүйесінде теміржол көлігі жетекші орын алады.
Теміржол желісінің жалпы ұзындығы 148 мың км, 86 мың км жол жалпыға бірдей
қолданысқа ие, оның 42 мың км-і электрлендірілген. Ресейдегі жүк тасымалының
40%-ы, жолаушы тасымалының 50%-ы осы көлік түріне тиесілі. Теміржол жиілігі
еуропалық бөлікте өте жоғары деңгейде. Оның бейнесі алып шеңберге ұқсайды,
негізгі білігі Мәскеу қаласы болып табылады. Одан жан-жаққа қарай 11 теміржол
тораптары таралады. Еуропалық шеңберден шығысқа карай ендік бағыттағы бірнеше
жол тораптары тармақталады. Тораптар жиілігі шығысқа жүрген сайын біртіндеп
сирейді. Олардың ең ірілері: Транссібір, Ортасібір және Оңтүстіксібір тораптары.
Бұл тораптардың барлығы дерлік Қазақстан жері арқылы өтетіні сендерге жақсы
таныс.

Шаруашылық салалары арасындағы ақпарат алмасу, ең алдымен, байланыс жуйелері
аркылы жүзеге асады. Ресейдің байланыс жүйелері екі негізгі саладан құралады:
пошта және электр байланысы. Пошта байланысының даму дәрежесі жөнінен Ресей
Еуропаның жоғары дамыған елдерімен деңгейлес. Әрбір 10 мың тұрғынға шаққанда 3
байланыс орны сәйкес келеді.

Электр байланысының телефон, бейнетелефон, ұялы телефон, телеграф, ғарыштық
байланыс, радио және телехабар тарату, электрондық пошта, интернет жүйесі сияқты
түрлері сендерге жақсы таныс. Ресейде бұл байланыс түрлерінің барлығы дерлік
кездескенімен, олардың басым көпшілігі жеткілікті дәрежеде дамымаған. Телефон
желісімен қамтамасыз етілуі барлық жерде біркелкі емес, ең жоғары көрсеткіш
Орталық экономикалық ауданға тән.

Ресей жері арқылы Біртұтас автоматты байланыс жүйесі салынған. Ол электр
тербелістері арқылы берілетін ақпараттарды бір жүйеге топтастырады. Әлемдік
байланыс жүйесіне енуде ұзындығы 18 мын км-ге жететін Трансресейлік талшықты
оптика желісінің салынуының маңызы өте зор. Ол Ресейдің Еуропамен және
Жапониямен байланысын жаңа сатыға көтеруде.

Соңғы жылдары интернет жүйесінің жедел дамуы байқалуда. Ол үшін арнаулы талшықты
оптика жүйесі салынуда. Байланыс жүйесінің аса ірі орталықтары — Мәскеу мен
Санкт-Петербург қалалары болып табылады.

Ресей аумағы ішкі экономикалық айырмашылықтарына қарай 11 экономикалық аудан мен
бір еркін экономикалық зонаға бөлінеді. Олардың әрқайсысы өзіне тән маманданған
шаруашылық салалары бар кешенді құрылымдардың күрделі жиынтығынан құралады:

Ресей Федерациясының басқа елдермен қарым-қатынасы, олардың жалпы сипаты мен
құрылымдық өзгерістері, ең алдымен, сыртқы сауда байланысына тәуелді. Ел
экономикасы көптеген жылдар бойы жасанды саяси кедергілер әсерінен дүниежүзілік
нарықтан тыс қалып келген болатын. XX ғасырдың 90-жылдарынан бастап Ресей
экономикасы ашық сипат алып, халықаралық деңгейге бетбұрыс жасады.

1994 жылы Ресей мен Еуропалық Одақ арасында серіктестік пен достастық келісімге
қол қойылды. Соның нәтижесінде Ресей Еуропалық Одақ елдеріне өз экспортының
үлесін 40 %-ға дейін көтерді. Сонымен қатар Батыс Еуропаның жоғары дамыған
мемлекеттерімен арадағы байланысты күшейтіп, оның үлесін 50—60 %-ға дейін
өсірді. Ондай сауда серіктестері қатарынан Германия, Италия, Жапония, АҚШ,
Ұлыбритания мемлекеттерін көруге болады. Мұндай сауда- экономикалық байланыстар
ТМД елдерімен де жаңа деңгейге көтерілді. 2007 жылғы сыртқы сауда айналымы 578,9
миллиард АҚШ долларын құрайды, оның 355,5 миллиард АҚШ доллары экспортқа, ал
233,4 миллиард АҚШ доллары импорт үлесіне тиесілі. Олардың арақатынасы мен басты
бағыттарына мәтіндегі картадан да айқын көз жеткізуге болады.

Ресейдің экспортқа шығаратын тауарлары арасында отын-энергетикалық және
минералдық ресурстардың үлесі басым. Мұнай мен мұнай өнімдерін Германия, Италия,
Швейцария, Ұлыбритания мен Польшаға; табиғи газды Германия, Италия, Францияға;
таскөмірді Жапония мен Түркияға шығарады. 2004 жылғы қорытынды бойынша осы
тауарлардың Беларусь, Қазақстан, Қырғызстан, Молдова мен Украинадағы үлесі
24 %-дан 60 %-ға дейін ауытқыған. Сонымен қатар осы жылғы қорытынды бойынша
Ресейдің ең басты сауда серіктестері ТМД елдерінен басқа Германия, Италия, Қытай
және Нидерланд болып отыр. Елде сыртқы саудамен қатар халықаралық экономикалық
қатынастардың басқа да нысандары дамуда. Жоғары дамыған елдермен, сондай-ақ
Шығыс Еуропа елдерінің көптеген компанияларымен бірлескен кәсіпорындар қатары
көбеюде. Ал шетелдерде Ресей компанияларының қатысуымен бірлескен кәсіпкерліктің
дамуы жедел қарқынмен жүруде. Елдегі сыртқы экономикалық байланыс түрлерінің
бірі — туризм болып табылады.

Ресей жері табиғат жағдайының алуантүрлілігі, әсіресе табиғаты көркем де көрікті
жерлерінің көп болуымен ерекшеленеді. Ондай аудандар қатарына Солтүстік Кавказ
бен Қара теңіздің жанға жайлы курорттары мен жағажайлары, Байкал көлі мен Сібір
өзендерінің табиғаты әсем жағалаулары, Орал, Алтай және Саян тауларының
баурайларындағы таулық туристік базалар жатады.

Сонымен қатар тарихи және сәулет ескерткіштері, мұражайлар, өркениет мұралары
сақталып қалған ежелгі қалалар мен қазіргі ғылым мен мәдениеттің озық үлгілерін
жинақтаған әсем де асқақ қалалар Ресейдің аса құнды ұлттық байлықтары болып
саналады. Осы құндылықтарды көздің қарашығындай сақтап әрі туристерге барлық
қырынан толықтай таныстыруда түбегейлі өзгерістер жүзеге асырылуда. Ресейдің аса
ірі қалалары мен туристік-рекреациялық мүмкін- діктері жоғары аудандарда
инфрақұрылымдар жаңартылып, заман талабына сәйкестендірілуде. Ол шараларды
жүзеге асыру мақсатында мемлекеттік қордан өте қомақты қаржы бөлінуде.

Осы шаралар нәтижесінде соңғы жылдары халықаралық туризм жылдам дамуда.
Анықтамалық мәліметтер бойынша Ресейге келетін туристердің ішінде алыс шетелден
келетіндер саны XX ғасырдың 90-жылдарындағы 13%-дан соңғы жылдары 29%-ға дейін
көтерілген.



https://kk.wikipedia.org/wiki/%D2%9A%D0%B0%D0%B7%D0%B0%D2%9B_%D1%85%D0%B0%D0%BD%D0%B4%D1%8B%D2%93%D1%8B

Қазақ хандығы — бүгінгі Қазақстан Республикасы мен көрші аймақтардың
территориясында 1465-1847 жылдар аралығында өмір сүрген мемлекет. Қазақ хандығы
Еділден Жайыққа дейінгі территорияны, Сырдария мен Амудария өзендерінің
аралығын, Хорасан жерін қамтыған.

Қазақ хандығының мемлекеттік құрылымы дала демократиясына негізделген монархияға
негізделген. Мемлекет басшысы - хандар саяси билік жүргізетін. Олар төре
тұқымынан шыққан сұлтандар арасындағы таңдау негізінде сайланатын.

Қазақ хандығының пайда болуы Қазақстан жерінде 14-15 ғғ. болған
әлеуметтік-экономикалық және этникалық-саяси процестерден туған заңды құбылыс.
Өндіргіш күштердің дамуы, көшпелі ақсүйектердің экономикалық қуатының артуы,
феодалдық топтардың тәуелсіздікке ұмтылуы, осы негізде Әбілхайыр хандығы мен
Моғолстан арасындағы тартыстың өршуі, әлеуметтік қайшылықтардың үдеуі 15 ғ. 2
жартысында бұл мемлекеттердің құлдырап ыдырауына апарып соқтырды.

Әсіресе Әбілхайыр(1428-1468) Жошы-Шайбан- Дәулет-Шайх оғланның ұлы хандығы өте
нашар еді. Территориясы батысында Жайықтан бастап, шығысында Балқаш көліне
дейін, оңтүстігінде Сырдың төменгі жағы мен Арал өңірінен, солтүстігінде
Тобылдың орта ағысы мен Ертіске дейінгі жерді алып жатты. Бір орталыққа бағынған
мемлекет болмады. Көптеген ұлыстарға бөлінді. Олардың басында Шыңғыс әулетінің
әр тармақтағы ұрпақтары, көшпелі тайпалардың билеушілері тұрды. Әбілхайыр билік
еткен кезде халық өзара қырқыс пен соғыстан шаршады. 30 жж. ол Тобыл бойында
Шайбани ұрпағы Махмұт Қожаханды талқандады. Сыр бойындағы далада Жошы әулетінің
Махмұтханы мен Ахметханын(Тоқа Темір тұқымы) жеңді.

1446 жылы Әбілхайыр Темір ұрпақтары мен Ақ Орда хандары ұрпақтарынан Сыр бойы
мен Қаратау баурайындағы — Сығанақ, Созақ, Аққорған, Өзгент, Аркүк сияқты
қалаларды басып алады.

1457 ж. Үз-Темір тайшы бастапан ойраттардан (жайылым жер іздеген) Түркістан
өңірінде жеңіліп қалды. Масқара ауыр шарт жасасып, ойраттар Шу арқылы өз
жерлеріне кетті. Ал Әбілхайыр өз ұлысында , қатал тәртіп шараларын орнатуға
кіріседі. Бұл халық бұқарасының оған деге өшпенділігін күшейтті. Нәтижесінде
халықтың жартысы Шығыс Дешті Қыпшақтан Түркістан алқаптарына және Қаратау
бөктерлерінен Жетісудың батыс өңіріне көшіп барулары еді. Оны Жәнібек пен Керей
басқарды.

Дешті Қыпшақ пен Жетісудағы көшпелі бұқара феодалдық қанаудың күшеюіне,
соғыстарға наразылық ретінде , хандар мен феодалдардың қол астынан көшіп кетіп,
қоныс аударды. Сөйтіп, 15 ғ. 50-70 жж, яғни 1459ж. Әбілхайыр хандығынан
Жетісудың батысына Есенбұға хан иелігіне Шу мен Талас өзендерінің жазықтығына
көшіп келді. Олардың қоныс аударуының бір себебі, оларды Шыңғыс әулетінен шыққан
Керей хан мен Жәнібек ханның жаңа қалыптасып келе жатқан қазақ халқының дербес
мемлекетін құру, оның тәуелсіз саяси және экономикалық дамуын қамтамасыз ету
жолындағы қадамы мен қызметі өз ықпалын тигізді. Жетісу рулар мен тайпалар
мемлекет бірлестігінің орталыпына айналды. Олардың саны 200 мың адамға жетті.
Моголстан ханы Есенбұға өзінің солтүстік шекарасын қорғату үшін, сондай-ақ
өзінің бауыры Тимурид Абу Саид қолдап отырған Жүністің шабуынан батыс шекарасын
қорғату үшін пайдаланғысы келді. Жәнібек қазақ хандығының тұңғыш шаңырағын
көтерген Барақ ханның ұлы, ал Керей оның ағасы Болат ханның баласы. Барақтан
басталатын қазақтың дербес мемлекеттігі жолындағы күресті оның туған ұлы мен
немересінің жалғастыруы табиғи құбылыс. Мырза Мұхамед хайдар Дулати Қазақ
хандығының құрылған уақытын хижраның 870 жылына (1465-1466 жж.) жатқызады.

Қазақтың алғашқы ханы болып Керей жарияланды (1458-1473 жж.). Одан кейін қазақ
ханы болып Жәнібек сайланды (1473-1480 жж.). Бұлардың тұсында Жетісу халқы, 1462
жылы Моғолстан ханы Есенбұға өлгеннен кейін ондағы тартыстың күшеюіне
байланысты, өзара ынтымақтықты нығайтуға үлес қосты. Әбілхайыр хандығынан көшіп
келушілер Жәнібек пен Керейдің қазақ хандығын күшейте түсті. Едәуір әскери күш
жинапан және Жетісуда берік қорғанысы бар Жәнібек пен Керей, Жошы әулетінен
шыққан сұлтандардың Шығыс Дешті Қыпшақты билеу жолындағы күресіне қосылды. Бұл
күрес 1468 ж. Әбілхайыр өлгеннен кейін қайтадан өршіді. Қазақ хандарының басты
жаулары Әбілхайырдың мұрагерлері- оның ұлы Шайх -хайдар мен немерелері Мұхамед
Шайбани мен Махмұд сұлтан болды.

70-жылдары Сауран, Созақ түбінде, үлкен шайқастар болды. Асыны (Түркістанды),
Сығанақты біресе қазақ хандары, біресе Мұхамед Шайбани басып алып отырды.
Осындай шайқастардың бірінде көрнекті қолбасшы Керейдің ұлы Мұрындық болды. Ол
1480 жылдан бастап хан болды. Соның нәтижесінде 15 ғ. 70-ж-да қазақ хандығының
шекарасы кеңейе берді. Оңтүстік қазақстан қалалары үшін Шайбани әулетімен
арадағы соғыстар Жәнібек ханнан кейін қазақ хандығын билеген Бұрындық хан
(1480-1511 жж.) тұсында да толастамады. Батыс Жетісудағы иеліктеріне
оңтүстіктегі өздеріне қараған қалаларға (Созақ, Сығанақ, Сауран) сүйене отырып,
алғашқы қазақ хандары Дешті Қыпшақтағы өкімет билігіне талаптанушы барлық
хандарды жеңіп, өз иеліктерін ұлғайтты. Дешті Қыпшақта қазақ хандары билігінің
орнығуы, Мұхаммед Шайбаниды Дешті Қыпшақтағы тайпалардың кейбір бөлігін соңына
ертіп Мәуереннахрға кетуге мәжбүр етті. Мұнда ол Темір әулеті арасындағы өзара
тартысты пайдалана отырып, өкімет билігін басып алды.

16-17 ғғ. қазақ хандығы нығайып, оның шекарасы едәуір ұлғая түсті. Өз тұсында
«жерді біріктіру» процесін жедел жүзеге асырып, көзге түскен хандардың бірі
Жәнібектің ұлы Қасым. Қасым ханның (1511-1523 жж.) тұсында қазақ хандығының
саяси және экономикалық жағдайы нығая түсті. Ол билік құрған жылдары қазақ
халқының қазіргі мекен тұрағы қалыптасты.Бірсыпыра қалалар қосылды, солтүстікте
Қасым ханның қол астындағы қазақтардың жайлауы Ұлытаудан асты. Оңтүстік-шығыста
оған Жетісудың көп бөлігі (Шу, Талас, Қаратал, Іле өлкелері) қарады. Қасым
ханның тұсында Орта Азия,Еділ бойы, Сібірмен сауда және елшілік байланыс
жасалды. Орыс мемлекетімен байланыс болды. Ұлы князь 3 Василий (1505-1533) билік
құрған кездегі Мәскеу мемлекеті еді. Батыс Еуропа да қазақ хандығын осы кезде
танып білді.

16 ғ. 2 ж. әлсіреген хандықты біріктіруде Қасым ханның баласы Хақназар
(1538-1580 жж.) өз үлесін қосты. Ноғай Ордасындағы алауыздықты сәтті пайдаланған
ол, Жайық өзенінің сол жағындағы жерді қосып алды. Оның тұсында Жетісу мен
Тянь-Шаньды басып алуды көздеген Моғол ханы Абд-Рашидке қарсы ұтымды күрес
жүргізілді. Хақназар өзара тартыста өзбек ханы Абдулланы қолдау арқылы Сыр
бойындағы қалаларды (Сауран, Түркістан) өзіне бағындырды. Оның Абдулламен
байланысынан қорыққан Ташкенттің ұлыстық әміршісі Баба сұлтан жансыздары арқылы
Хақназарды у беріп өлтірді.

Қасым ханның баласы Хақназар хан (1538-1580) тұсында Қазақ хандығы қайта
бірігіп, дами түсті. Ол хандық билікті нығайтуға және күшейтуге қажырлы қайрат
жұмсады. Өзінен бұрын бытыраңқы жағдайға түскен Қазақ хандығын қайта біріктірді.
Хақназар қазақ-қырғыз одағын одан әрі нығайтты, сол заманның тарихи деректерінде
оны «қазақтар мен қырғыздардың патшасы» деп атады. Ол осы қазақ-қырғыз одағына
сүйене отырып, Моғолстан хандарының Жетісу мен Ыстықкөл алабын жаулап алу
әрекетіне тойтарыс берді. Хақназар хандық құрған кезде Қазақ хандығының сыртқы
жағдайында аса ірі тарихи оқиғалар болып жатты. Мемлекеттің солтүстігінде Ресей
өз иеліктерін қазақ даласына едәуір жылжытты. Қазан мен Астраханьды басып
алғаннан кейін Еділ өзенінің барлық аңғары Ресейдің қол астына кірді. Башқұрт
және Сібір хандықтары Ресей құрамына енгеннен кейін, ноғайлар Қазақ хандығының
солтүстік-шығысына ығыса бастады. Олар Еділден Ертіске дейінгі аралықта
көшіп-қонып жүрді. Башқұрттар мен Сібір татарлары да қазақ жерлеріне енуін
тоқтатпады. Сырдарияның төменгі ағысына қарақалпақтар келе бастады.

Еділ мен Жайық арасындағы өңірді мекендеген Ноғай ордасы ыдырай бастады. Ноғай
одағы ыдырап, ауыр дағдарысқа тап болды. Оған қарасты көшпелі тайпалардың бір
бөлегі Қазақ хандығына келіп қосылды. Хақназар Ноғай Ордасының көп ұлысын
(бұлардың көбі қазақтың Кіші жүзі – алшын одағына енген тайпалар) өзіне қаратып
алды. Тарихи деректерде Хақназарды «қазақтар мен ноғайлардың ханы» деп атаған.
Сөйтіп, ХҮІ ғасырдың 60-жылдары Ноғай Ордасы ыдырап, бұрын оған қараған қазақ
тайпалары және олардың этникалық территориясы Қазақ хандығына бірікті. Бұрын
Ноғай Ордасының астанасы болып келген Сарайшық қаласы да Қазақ хандығына өтті.
Бұл жағдай Қазақ хандығының солтүстік-батыс және солтүстік жағындағы жағдайда
өзгеріс тудырды. Орыс мемлекеті мен Қазақ хандығы арасындағы кең өңірді алып
жатқан Ноғай Ордасының ыдырауы, оның бір бөлігінің Қазақ хандығына қосылып, енді
бір бөлегінің орыс патшасына бағынуы, шығысқа қарай кеңейіп келе жатқан орыс
мемлекетінің шекарасын Қазақ хандығына жақындата түсті.

1563 жылы Сібір хандығының билігіне келген Көшім хан Қазақ хандығына дұшпандық
саясат ұстанды. Оның үстіне моғол билеушілері мен қазақ хандары арасында да
қақтығыстар болып тұрды. Осындай күрделі жағдайларда Хақназар хан Қазақ
хандығының сыртқы саясатын өзгертті. Өзінен бұрынғы қазақ хандары үнемі жауласып
келген Мауераннахрдағы шайбани әулетімен одақтастық байланыс орнатуға ұмтылды.
Сөйтіп, шайбанилық Бұхара ханы Абдолла ІІ-мен одақтық келісім-шарт жасасты.
Соғыс қимылдары тоқтап, бейбітшілік орнады, қазақтардың Орта Азия халқымен
сауда-саттық қарым-қатынасы, экономикалық байланысы жиіледі. Мұның өзі Қазақ
хандығының ішкі жағдайын жақсартуға, шаруашылық өмірдің оңалуына тиімді болды.
Қазақ хандығы нығайа түсті. Бірақ Хақназар ханды 1580 жылы Абдолла ханның
қарсыласы Ташкент билеушісі Баба сұлтан астыртын өзінің адамын жіберіп өлтіртті.
Қадырғали Жалайырдың айтуынша «Оның да атағы мен абыройы туралы көп айтылады.
Алайда Хақназар хан өз араларында болған қақтығыстарда қаза болған».

Хақназардың мұрагері Жәдіктің баласы және Жәнібек ханның немересі қартайған
Шығай (1580-1582) болды. Ол өзінің баласы Тәуекелмен (1586-1598 хан болған)
бірге Баба сұлтанға қарсы күресінде Бұқар ханы Абдоллаға келді. Абдолла Шығайға
ходжент қаласын сыйға тартып онымен қосылып Баба сұлтанға қарсы Ұлытау жорығына
шығады. Осы жорықта Шығай қайтыс болады. Қазақ хандығының иелігі енді Тәуекелге
көшеді.

1582 жылы Шығай хан қайтыс болғаннан кейін таққа Тәуекел (1582-1598 жж.) отырды.
Тәуекел хан Бұхара ханы Абдолламен жасасқан шартты бұзып, қазақ және өзбек
билеушілері арасындағы жаугершілік қайта қоздады. Абдолла ханмен одақтан Тәуекел
ханның бас тартуының себебі, біріншіден, Абдолла әуелдегі Түркістаннан төрт қала
беруі туралы уәдесінен бас тартады, екіншіден, біздің ойымызша, басты себеп –
Абдолла Тәуекел ханның беделінен, батырлығы мен батылдығынан қорқа бастайды,
яғни Тәуекел ханнан өзінің бақталасы ретінде қауіп төнгенін сезді. Өйткені
кезінде бүкіл Мәуереннахрды Тәуекелдің көмегімен Шайбани мемлекетінің қол астына
біріктірген болатын. Тәуекел хан да Жошы ұрпағы болғандықтан, бүкіл Орта Азияны
билеуіне толық құқығы болды.

1586 жылы Ташкентті алуға әрекет жасайды. Абдолланың негізгі күштері
Мәуереннахрдың солтүстігінде шоғырланды. Бұны білген Тәуекел хан Мәуереннахрдың
оңтүстік аймақтарына шабуыл жасайды. Оның шабуылы Түркістан, Ташкент, Самарқанд
қалаларына қауіп төндіреді. Бірақ Тәуекел ханның Ташкентті алуға жасалған
алғашқы жорығы сәтсіз аяқталады.

1594 жылы Тәуекел хан Ресейге достық келісім жасасу үшін Құлмұхаммед басқарған
Қазақ хандығының тұңғыш ресми елшілігін жібереді. Тәуекел ханның бұндағы мақсаты
Ресей мемлекетінің көмегімен Абдоллаға қарсы күресті жандандыру, Сібір ханы
Көшімге қарсы одақ құру және 1588 жылы орыс әскерлері ұстап әкеткен өзінің
немере інісі, Ондан сұлтанның баласы Оразмұхаммедті тұтқыннан босату болды. Оның
жанында қазақтың әйгілі тарихшысы Қадырғали Жалайыр бар еді.

1595 жылы елшіге орыс патшасының жауап грамотасы тапсырылды. Онда орыс патшасы
Тәуекел ханға Қазақ хандығын «өзінің патшалық қол астына алатынын» және «оқ
ататын қару» жіберетінін уәде етті. Сонымен бірге мынадай талап қойды: «біздің
патшалық қоластымызда болғандықтан және біздің патшалық әміріміз бойынша Бұқара
патшасымен және бізге опасыздық жасаған Сібір патшасы Көшіммен соғысып, біздің
ұлы мәртебелі патшамызға жол салатын боласыздар». Орыс мемлекеті Қазақ
хандығымен әскери одақ құрудан бас тартқанымен, Тәуекел хан орыс мемлекетімен
дипломатиялық қарым-қатынасты үзген жоқ. 1595 жылы Мәскеуден орыс елшісі
Вельямин Степанов Қазақ хандығына келді. Нәтижесінде екі мемлекет арасында сауда
байланыстары жанданды. Бұл кезде ойраттардың бір бөлігі Тәуекел ханға тәуелді
болды. Сондықтан ол өзінің Мәскеуге жолдаған грамотасында өзін «қазақтар мен
қалмақтардың патшасы» деп атады.

Есім хан (1598-1628 (1645) ж.ж. билік құрған) Шығайұлы Есім хан (1628-1645) –
Қазақ хандығының ханы, Шығай ханның баласы, атақты Тәуекел хан]ның туған інісі.
Есім хан туралы халық жадында сақталған аңыз -әңгімелер, дастан-жырлар көп. Оны
халқы «Еңсегей бойлы ер Есім» деп ардақтайды.

]]Есім хан]] билік басына ағасы Тәуекел өлгеннен кейін келді. Бұл кезде Қазақ
хандығының шығысындағы жағдай Тәуекел тұсындағыдан әлдеқайда күрделене түскен
еді. Мұнда ойрат тайпаларының бірігіу процесі жүріп жатты. Сондықтан ол
көршілерінде болып жатқан жағдайды жіті қадағалап, олардың тайпалары арасындағы
алауыздықты өз пайдасына шешуге ұмтылып бақты.

Ойраттардың бір жағынан Ембі, Жайық, Еділ бойындағы ноғайлармен шарпысуығ екінші
жағынан орыс қамалдарының гарнизондарымен қақтығысуы Есім хан саясатының ықпалды
болуына елеулі жағдай жасады. Ақырында үш жақты соғыстың өздеріне қырғын
таптыратынын сезген ойрат әміршілері Есім ханның үстемдігін мойындап, тату
көршілікте тұру мақсатында ұсыныс жасап, елшілерін жіберуге мәжбүр болады.

Хандығының шығысындағы жағдайды осылайша өз пайдасына шешкен Есім хан оңтүстігін
де ойдан шығармайды.

Хандығының шекарасын кеңейте түсу саясатын мұнда да батыл жүргізіп бағады. Оған
жағдай да көмектесе түседі. Себебі, бұл кезде қайтыс болған Бәки Мұхаммед ханның
орнына оның інісі Уәли Мұхаммед пен Герат-Хорасанның билеушісі Дінмұхаммед
баласы Иманқұлы таласып жатқан еді. Осы қақтығысты өз пайдасына асыруда Есім хан
үлкен ептілік танытады. Ол әуелі Уәли Мұхаммедке көмектесемін деп уәде беріп,
кейін Иманқұлы жағына аунап түседі. Соның нәтижесінде онымен бірігіп, Уәли
Мұхаммедті өлтірісіп, Иманқұлымен одақ жасасады да, сол жылы Иманқұлыға қарсы
шығып, Самарқантқа әскер жөнелтеді.

Бұл кезде Иманқұлының Есіммен соғысарлық шамасы жоқ еді. Сондықтан онымен шартқа
отырып, Ташкент пен оның төңірегінің түгелдей қазақтардың иелігі екенін ресми
түрде мойындайды.

Бұдан кейін Есім хан Моғолстан ханы Әбдірахымның қызы Падшахқа үйленіп, ағасы
Күшік сұлтанның қызын Әбдірахымға беріп, қарсы құда болу арқылы оны өзінің
жақтасы етіп, соның көмегімен өзіне опасыздық жасаған Тұрсын ханды талқандап,
дара билікке қол жеткізеді.

Есім ханның билігі тұсында (1598-1645) халық жадында «Есім салған ескі жол»
деген атпен қалған әдет-ғұрып нормаларын қалыптастырған конституциялық құжат
болғаны белгілі. Мұны «Есімнің заңы» деп ұққан жөн. Бірақ оның көктен
алынбағанын, өз заманының орайы мен талабына қарай Есім хан мен оның кеңесшілері
өңдеп, толықтырған баяғы «Қасым салған қасқа жолдың» бір нұсқасы екенін де естен
шығармаған абзал. Түтпет келгенде, «Есім салған ескі жол» деген сөздің мәні де
Есім ханның тұсында жасалған даналық заңдарға байланысты айтылған.
Қоныс-тұраққа, мал-мүлікке, адамдар арасындағы қарым-қатынасқа қатысты
туындайтын дау-шардың шешімдері осы кезде сараланды.

Мұның өзі кейін Тәукенің әйгілі «Жеті жарғысына» негіз болып, қазақ халқының
мәдени-рухани және салт-дәстүр қалыптарының төлтумалығын шыңдай түсуге ықпал
етті. Жалпы көшпелілер мемлекетінің хандары сияқты, Есім хан да тақ үсті мен ат
үстінде бірдей танылған біртуар тұлға. Оны халқының «Еңсегей бойлы Ер Есім»
атанған атақты ханның қайтыс болған жылы – 1645 жыл деген шындыққа келетін
сияқты.

Есім хан дүние салған соң қазақ хандығының тағына Жәңгір хан (1645-1652) отырды.
Халық оны ел үшін жасаған ерлігіне орай «Салқам Жәңгір» деп атанған. Хан ордасын
Түркістан қаласында ұстау Жәңгір хан тұсында басталды.

Есім хан қазақ тарихында «Еңсегей бойлы ер Есім» деген атпен әйгілі болды, оған
бұл атақ 1598-жылы ағасы Тәуекел ханмен бірге Мауреннахрға жасаған жорықта
ерекше көзге түскені үшін берілген екен. Есім хан - Шығай ханның баласы, ол
бұрын қазақ хандығының Түркістан қаласындағы хан ордасында тұрған. Хан тағына
отырған соң Бұхарамен бітім-шартын жасасып, Орта Азия қалаларымен бейбіт,
экономикалық байланыс орнатуға ұмтылды. Қазақ хандығын бір орталыққа бағынған
мемлекет етіп құруды көздеді. «Есім ханның ескі жолы» деп аталған заңды
құрастырды. Есім ханның қазақтарды бір орталыққа бағындыру саясатына қарсы
болған сұлтандар қазақ хандығын бөлшектеуге тырысты.

Ташкент қаласы қазақ хандығына қараған соң оны Жәнібек ханның немересі, Жалым
сұлтанның баласы Тұрсын Мұхаммед сұлтан басқарған еді.Ол көп ұзамай тәуелсіз хан
болуға әрекет жасады. Тіпті өз атынан ақша соқтырып, «бажы және хараж»
алым-салықтарын жинады. Сонымен, қазақ хандығын екіге бөліп, Түркістан қаласын
орталық еткен Есім хан, Ташкент қаласын орталық еткен тұрсын хан билеген еді.
Бұлардың арасында соғыс қақтығыстары болды. Бұл екі жақ ұйғыр, қырғыз,
қарақалпақ билеушілерінен өздеріне одақтас-жақтастар іздеуге кірісті. Есім хан
тобы Яркент хандығына қарсы болып Тұрпанды билеген Әбдірахим ханмен одақтасты.
Ал Тұрсын Мұхаммед хан жағы Яркент билеушісі Шажайдің Ахметтің жақтасы болды.
Бұлармен одақтасып отырған Әбдірахим мен Ахметтер де бір-бірімен жауласып
отырған билеушілер болатын. Есім хан өзіне мықты сүйеніш ету үшін Яркент ханы
Әбдірахиммен құдандалық байланыс орнатты.

Есім хан Әбдірахимнің қызы Патша ханымға үйленді де, ағасы Күшік сұлтанның қызын
Әбдірахимге берді. Есім хан мен Тұрсын хан арасында күрес шиеленісе берді,
1627-жылы Есім хан Тұрсын ханды өлтіріп, қазақ хандығын өз қол астына
біріктірді. Есім ханның феодалдық бытыраңқылықты жеңіп, қазақ хандығын біріктіру
жолындағы күрестері қазақтың «Еңсегей бойлы ер Есім» атты тарихи жырына өзек
болған. Есім хан Ташкент қаласына білдіртпей түнде кіріп, хан сарайының
күзетшілерін байлап тастап, тұрсын ханды қаперсіз ұйықтап жатқанда қапылыста
өлтіреді, сонда Есім ханның қасындағы Төлеген (Марқасқа) жырау оны мынадай
жырмен оятады:

Келісім бойынша Созақ, Сайрам, Манкент, Шымкент қалалары Әбілмәмбеттің
қарамағына өтті. Түркістан туралы мәселе кейінірек шешілетін болды. Абылой бұл
жолғы жеңістерін жоңғар хандығының күйреуінің бастамасы деп есептеді. 1745 жылғы
соғыс осымен бітті.

1755 жылы жоңғарлар бірнеше ұсақ иеліктерге бөлініп кетті. Осыдан кейін 1758
жылы Жоңғар мемлекеті құлады. 1758 ж. Цинь қытайлары Шығыс Түркістандағы қазіргі
Синь-Цзянь жерін басып алды. Цинь империясының батыс шекарасы қазақ жерімен
шектесті. Қытайлар дүркін-дүркін шабуыл жасап қазақтарға тыным бермеді. Абылай
келісімге келу туралы Пекинге адамдар жіберді. Сөйтіп, Қытаймен сауда,
экономикалық қатынас орнату жолдарын іздестірді. Ол Ресеймен де қарым-қатынас
орнатты.

1771 жылы Әбілмәмбет хан өлгеннен кейін, Түркістанда Абылайды Орта жүздің ханы
етіп сайлады. Бір жылдан кейін 1772 жылы вице-канцлер М.Л. Воронцовтың
жарлығымен Абылайға арналып Есіл өзеніне таяу жерде Жаңғызтөбеге ағаш үй
салынды. Абылай 1780 жылы мамыр айында Ташкентте 69 жасында қайтыс болды. Орнына
Уәли сайланды.

Батыр хан, Бөлекей сұлтан ұлы (Әз-Жәнібек хан ұлы, Өсеке сұлтанның ұрпағы),
1652—1680 жылдары билеген.

Қазақ поэзиясының аса ірі тұлғалары Шалкиіз (15 ғ.), Доспамбет (16 ғ.), Жиембет
(17 ғ.). Қазақтың батырлар жыры тарихи оқиғаларға құрылған. Мысалы: Қобыланды,
Ер Тарғын, Алпамыс, Ер Сайын, Қамбар батыр дастандары. Ислам діні толық тарады.
Араб әліпбиі қолданылды.

18 ғасырда қазақтар үз жүзге бөлініп өмір сүріп жатты. Әр жүздің өз ханы болды.
Кіші жүзді Әбілхайыр, Орта жүзде Сәмеке (Шахмұхамед), Ұлы Жүзде - Жолбарыс,
Түркістан қаласын астана еткен Үлкен Орданың ханы Тәуке еді. Қазақ жерінде
орталықтанған мемлекет болмауын көршілері өз пайдасына шешуді ойлады.
Оңтүстік-батыстан Жайық казактарының қолдауымен Еділ бойындағы башқұрттар,
қалмақтар Кіші жүзге тынымсыз шабуыл жасады. Солтүстіктен Сібір казактары тыным
бермеді. Орта Азиядағы Бұқара мен Xиуа хандықтары да қазақ жерінен дәмелі болды.
Олардың бәрінен асып түскен жоңғарлар еді.

Мерейтойдың шығыны шамамен 23 млрд теңге ($124,19 млн) болады деп күтілуде.
Қазақ хандығының 550 жылдығы Қазақстанның бүкіл аймақтарында тойланады. Ал
маңызды іс-шаралар қыркүйек айында Жамбыл облысы, Тараз қаласында өтеді. Себебі
осы аумақта хандықтың негізі қаланған деп есептелінеді. Тараздағы іс-шараларды
өткізуге 13,47 млрд теңге жұмсалады. Бірақ, кейбір тарихшылар Жәнібек пен Керей
хандардың мемлекетінің орталығы Алматыға жақын аумақта болған деп, мерейтой
жоспарын сынға алды. Қазақ хандығының мерейтойын тойлау шеңберінде 1 млрд
теңгеге 10 бөлімді «Қазақ елі» атты сериал мен осы атаулы 375 млн теңгеге
анимационды сериал түсіріледі. Қазақ хандығы туралы деректі фильм түсіруге 250
млн теңге бөлінеді. Ілияс Есенберлинның «Көшпенділер» трилогиясын баспадан
шығаруға 106,6 млн теңге бөлінеді. Таразда шығыны 506,8 млн теңге болатын
театрланған қойылым болады. «Мәңгілік ел» тақырыбына ақындар айтысы өтеді. 550
жылдық құрметіне монумент тұрғызылады (501,8 млн теңге). «Тараз — ғасырлар
куәсі» атты көрме өтеді. Қазақша күрес пен басқа да ұлттық спорт түрлерінен
халықаралық турнир өтеді. Басқа да шығындар: «Ұлы көш» фильмі (150 млн теңге)
түсірілуіне, «Тамгалы» Мемлекеттік тарихи-мәдени табиғи қорық-музей құрылысына
(100 млн теңге), «Керей-Жәнібек», «Қазақ елі» спекталі қойылуына және «Қазақ
хандығы» балетіне (68 млн теңге), Қожа Ахмет Ясауи кесенесін қалпына келтіру
жұмыстарына (20,4 млн теңге) жұмсалады.



https://kk.wikipedia.org/wiki/%D0%AF%D1%81%D0%B8%D0%BD_%D1%81%D2%AF%D1%80%D0%B5%D1%81%D1%96

Ясин (араб.: سورة يس‎) – Құран Кәрімдегі отыз алтыншы сүре. Сүренің атауы
бірінші аяттағы “я” және “син” әріптеріне байланысты берілген. Мұндай
бөлшектенген әріптермен (хуруфи муқатаға) басталатын бірнеше сүрелер бар. Бұл
әріптердің мағынасы бір Аллаға ғана аян. Сексен үш аяттан тұратын Ясин Сүресі
негізінен Мекке қаласында, кейбір сүрелері Мединеде түсірілген. Ясин Сүресіде
иман негіздері жайлы кеңінен баяндалады. Мысысалы, Құранның негізгі тақырыбы
пайғамбарлық жайлы сүренің алғашқы аяттарында былай дейді:

Ясин Сүресі ең көп оқылатын сүрелердің бірі. Мұхаммед пайғамбар Ясин Сүресінің
қасиеттері туралы көптеген хадистерінде айтқан. Мысалы: “Әр нәрсенің жүрегі бар,
Құранның жүрегі Ясин сүресі” (Тирмизиден рауаят болған. “Фазайиул құран”), “Ясин
Құранның жүрегі. Алла Тағаланың рахметінен, ақырет күнінің жақсылығынан үміттене
отырып, Ясин оқыған адамның өткен күнәларын Алла Тағала кешіреді. Қайтыс болған
адамдарың үшін Ясин сүресін оқыңыздар” (Әбу Даууд Жанайиз). Қырық рет Ясин
Сүресі қайырып оқып (Шілясин), науқас адамға немесе дем салдырушы кез келген
адамға күш кіреді. Ясин – Мұхаммед пайғамбар есімдерінің бірі.



https://kk.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F

Координаттар: 46°51′00″ с. е. 2°34′00″ ш. б.﻿ / ﻿46.85000° с. е. 2.56667° ш. б.﻿
/ 46.85000; 2.56667 (G) (O) (Я)

Франция Республикасы (фр. République française) — Батыс Еуропадағы ең ірі
мемлекет, жерінің ауданы жағынан ол Ұлыбританиядан екі есе үлкен. Францияның
құрамына Корсика аралы, Жерорта теңізі мен Бискай шығанағындағы ұсақ аралдар
енеді. Француз одағы деп аталатын бірлестікке бес шалғай департамент (Кариб
теңізі алабындағы Гваделупа, Мартиника, Оңтүстік Америкадағы Гвиана, Үнді
мұхитындағы Реюньон, Атлант мұхитындағы Сен – Пьер мен Микелон) және т.б.
жатады. Халық саны 64,6 млн адам(1 шілде 2014). Француздар өз елін «гексагон»
(алтыбұрыш) деп атайды. Еуропаның батысында орналасқан елдің негізгі аумағының
құрылықтағы шекаралары солтүстікте Бельгия мен Люксембург, шығыста Германия мен
Швейцария, ал оңтүстік – шығыста Италия және Монакомен, оңтүстік – батыста
Испания және Андоррамен шектеседі.

Еуропалық Одаққа енетін дамыған мемлекеттердің аралығында орналасуы Францияның
еуропалық біртұтас қарым – қатынастарының дамуына оң әсер етеді.Францияның
теңіздік шекаралары Жерорта теңізі, Бискай шығанағы және Ла-Манш бұғазы бөліп
тұр. Жағалауларында кеме тоқтайтын қолайлы қойнаулардың болуы Францияның ежелден
– ақ теңіз көлігінің дамуына және Еуропа ғана емес, басқа дүние бөліктерінде
орналасқан елдермен де сыртқы сауда экономикалық қатынастар орнатуына алғышарт
болды. Франция мемлекеттік құрылымы жөнінен унитарлы республика болып табылады,
әкімшілік – аумақтық бөлінісі жағынан 96 департаменттен тұрады. 1958 жылы
генерал Шарль де Голль елде мемлекетті басқарудың жаңа үлгісі – Бесінші
республиканы орнатты. Франция республикада президенттің айрықша зор өкілеттілігі
бар,ол елдің сыртқы саясатына қатысты мәселерді шешеді. Президент тағайындаған
премьер – министр үкіметті басқарып, елдің ішкі жағдайына толығымен жауап
береді.Елдегі заң шығарушы орган – екі палатадан сенат және ұлттық жиналыс
тұратын парламент.

Францияда Француздардан бөлек бретандықтар, фломандықтар, баскилар, корсикандар
тұрады.Еуропадағы халқы ең тығыз қоныстанған ел - осы Франция. 1945 - 1960
жылдар арасында халық саны жылдам өсті. Қазіргі кезде елде 63 млн-нан (2012) аса
халық тұрады. Табиғатында француздар өте мейрімді, көңілді, ақжарқын халық. Олар
ойларын тікелей айтатын, бірбеткей мінезге ие.

Франция аумағын адамдар ең ежелгі заманнан бастап мекендеген. Палеолит пен
мезолиттің ғылымға белгілі негізгі мәдениеттерінің бірқатары Франциядағы жер
атауларына байланысты (шелль, ашель, мустье, ориньяк, солютрей, мадлен, азиль,
тарденуаз). Оңтүстік Франциядағы палеолит кезеңіне тән үңгірлер (Фон-де-Гом,
Ласко, Монтеспан, т.б.) жартастарға салынған суреттерімен көпке танымал. Ерте
палеолит дәуірінде Франция аумағында кампиния мәдениеті тайпалары өмір сүрген
(б.з.б. 6 — 4 мыңжылдықтар). Сена, Уаза, Марна өзендерінің алаптарынан алғашқы
егіншілік құрал-саймандары (б.з.б. 3-мыңжылдық) табылды. Б.з.б. 6 — 5
ғасырларлардан бастап б.з. 1-мыңжылдықтың соңына дейін Франция аумағына кельт
тайпалары қоныстанды. Римдіктер оларды галлдар деп атады, сондықтан бүкіл ел
Галлия атанды. Оңтүстік-батыста негізінен иберлер тұрды, б.з.б. 6 ғасырдан
бастап Жерорта теңізі жағалауларына гректер өз иеліктерінің негізін қалады.
Олардың ішінде негізгісі — Массалия (қазіргіМарсель) болды. Б.з.б. 2 ғасырдың
соңы — 1 ғасырдың ортасында Галлияны римдіктер жаулап алды. Галлдар Рим
империясына қарсы ерлікпен шайқасты. Дегенмен, күш тең емес еді. Рим үстемдігі
елдің көп бөлігінде өндірістің дамыған құл иеленушілік әдісінің орнығуына себеп
болды, көптеген қалалар салынды (Лион, Ним, Бордо, т.б.). 2 — 4 ғасырларда
Францияда христиан діні таралды. Романдану процесінің нәтижесінде кельт тілдерін
латын тілі ығыстырып шығарды. 3 ғасырда басталған Рим империясындағы саяси
дағдарысқа байланысты Галлияда тауарлы өндірістің көлемі қысқарып, Италиямен
экон. байланыстар әлсіреді. 4 — 5 ғасырларда герман тайпаларының баса-көктеп
кіруі ел аумағындағы Рим үстемдігін түпкілікті жойды. Жаңадан бургундтардың
(406), вестготтардың (418) мемлекеттері құрылды. 486 ж. франктер Галлиядағы
соңғы рим иелігін басып алды (қ. Франк мемлекеті, Карл). 10 ғасырдан бастап ел
Франция деп атала бастады. 987 ж. франк тағын Капеттер әулеті иеленді. Біртұтас
корольдік іс жүзінде бір-біріне тәуелсіз көптеген иеліктерге бөлініп кетті. 10
ғасырда бір-біріне туыстас екі ірі халық — Луара өзінінің солтүстігіне қарай
солтүстік француз және оңтүстікте, Бретань түбегіне бретань халқы қалыптасты.
Алғашында король иелігі (домен) Францияның солтүстік бөлігіндегі Париж бен
Орлеанның айналасында ғана болды. 11 — 12 ғасырларда крест жорықтарына
байланысты оңтүстіктегі қалалардың (Бордо, Тулуза, Ним, Марсель, т.б.) гүлденуі
басталды. Егіс көлемі артып, дәнді дақылдардың сорттары мен мал тұқымы жақсарды.
Қолөнер (әсіресе, шұға тоқу) жоғары дамыды. Солтүстік Франциядағы қалалардың
дамуы мен жеке аймақтар арасындағы экономикалық байланыстардың кеңеюі елдің бұл
бөлігіндегі саяси бытыраңқылықты жоюға маңызды алғышарттар жасады. 13 ғасырдың
бас кезінде Англия корольдігі Солтүстік Францияның көпшілік бөлігінде билік
құрды. 13 ғасырдың 2-жартысында елдің орталықтануы күшейіп, Париж оның саяси
және экон. орталығынана айнала бастады. 14 ғасырдың бас кезінде король иелігі
елдің көпшілік бөлігін алып жатты. 1302 ж. үш сословие өкілдерінен құрылған —
Бас Штаттар шақырылды. Ол ортталық өкімет билігінің күшеюіне қызмет етті. Бірақ
Жүз жылдық соғыс Францияның дамуын тежеді. Соғыс қимылдары, тонау, салықтардың
өсуі халықтың азаюына, өндіріс пен сауданың құлдырауына алып келді. 15 ғасырдың
2-жартысынан бастап Франция экономикасы біртіндеп қалпына келе бастады. Король
билігі нығайып, елге жаңадан Бургундия, Пикардия, Ниверне герцогтіктері қосылды.
15 ғасырдың соңында Прованс пен Бретань бағындырылды. 16 — 17 ғасырларда Франция
Батыс Еуропадағы үстемдік үшін Габсбургтер әулетімен (“Қасиетті Рим империясы”
және Испаниямен) соғыстар жүргізді. Ұзаққа созылған сәтсіз соғыстар, елдің
материалдық ресурстарының елеулі сарқылуы, салықтардың өсуі мен экономиканың
кері кетуінің нәтижесінде терең қоғамдық-саяси дағдарыс қалыптасты. Халықтың әр
түрлі топтарының әлеуметтік наразылығының идеологияның негізі сол кездегі кең
тараған кальвин ілімі болды (бұл ілімді жақтаушыларды гугеноттар деп атады). Ел
католиктер мен гугеноттар болып екіге жіктелді. Олардың абсолютизммен және өзара
күресі ұзаққа созылған азамат соғысына (“Діни соғыстарға”) ұласты. Оның шарықтау
шегі — 1572 ж. 24 тамызда Парижде гугеноттарды жаппай қырғынға ұшырату болды
(“Варфоломей түні”). Билікке келген Бурбондар әулеті діни соғыстарды тоқтатып,
католик дінін Франциядағы ресми дін ретінде бекітті, ал гугеноттарға дін ұстану
еркіндігі берілді. Людовик XIV кезінде Францияны іс жүзінде бірінші министр
кардинал А.Ж.П. Ришелье биледі (1634 — 48). Ол король билігін елеулі нығайтып,
елдің орталықтануын күшейтті. Отыз жылдық соғыстың нәтижесінде Франция өзіне
Эльзасты қосып алып, Еуропадағы ең қуатты монархияға айналды. 1701 — 1714 ж.
испан тағы үшін болған соғыста Англия, Австрия мен олардың одақтастары
Францияның Еуропадағы үстемдігіне тосқауыл қоюға тырысты. Жеті жылдық соғыста
(1756 — 63) Франция Үндістан мен Канададағы отарларының көпшілігінен айрылып,
Ұлыбританияға беруге мәжбүр болды. 1789 ж. басталған Француз революциясы
нәтижесінде монархия мен феод. тәртіптер жойылып, Бірінші республика жарияланды.
1792 ж. революциялық соғыстар басталды. Ол Наполеон Бонопарттың билікке келуімен
және Еуропаны түгел қамтыған соғыстың нәтижесінде Францияның жеңілуімен
аяқталды. Елде король билігі қалпына келтірілді. 1848 ж. ақпан революциясының
нәтижесінде Екінші республика орнады. Либералдар мен социалистердің арасындағы
жанжалды пайдаланған Луи Наполеон 1852 ж. Екінші империяны жариялап, таққа
отырды. 1870 — 1871 ж. Франция — Пруссия соғысының нәтижесінде Франция Эльзас
пен Лотарингиядан айрылып, Екінші империя жойылды. 19 ғасырдың соңында
отаршылдық империяның құрылуы негізінен аяқталды. 1914 — 18 ж. бірінші
дүниежүзілік соғысқа Франция Антантаның құрамында қатысты. 1919 ж. Версаль бітім
шарты бойынша Францияға Эльзас пен Лотарингия қайтарылды. 1920 — 30 ж. елде
экономикалық дағдарыстар жиі-жиі болып тұрды. Нәтижесінде жұмысшы қозғалысы
күшейіп, фашистік ұйымдар құрылды. 1936 ж. Халықтық майдан құрылып, фашистік
ұйымдарға тыйым салынды, еңбекшілердің жағдайын жақсарту жөніндегі шаралар (40
сағаттық жұмыс аптасын, ақысы төленетін демалыс енгізу, т.б.) жүзеге асырылды.
1938 ж. Халықтық майдан ыдырады. Екінші дүниежүзілік соғыс Франция үшін сәтсіз
басталды. 1940 ж. Францияны Германия оккупациялады. Министрлер кабинетінің жаңа
төрағасы маршал Анри Петен Германиямен бітімге қол қойып, елді екі аймаққа
бөлуге келісті. Оның біреуі — немістер басып алған Солт. және Оңтүстік-батыс
Франция аумағы болса, екіншісі Францияның қалған бөлігі мен теңіздің ар
жағындағы аумақтар енген, астанасы Виши қала болған автономды француз мемлекеті
атанған аймақ болды. Маршал Петен осы француз мемлекетінің президенті болып
тағайындалды. 1944 ж. Францияны одақтастар әскері азат етті. Алжирдегі Француз
Ұлттық азат ету комитеті өзін Француз Республикасының Уақытша үкіметі деп
жариялады. 1946 ж. Төртінші республиканың конституциясы қабылданды. 1949 ж.
Фрацния НАТО-ның құрамына кірсе де, 1966 ж. оның әскери құрылымынан шықты.
Соғыстан кейін Ф-ның отарлық жүйесі ыдырай бастады. 1954 ж. сегіз жылдық
соғыстан кейін Ф. Үндіқытайды тастап шықты. 1954 ж. 1 қарашада Алжирде
ұлт-азаттық көтеріліс басталды. 1956 ж. наурызда Франция Марокко мен Тунистің
тәуелсіздігін мойындауға мәжбүр болды. 1956 ж. қарашада Франция Египетке қарсы
ағылшын-француз-израиль агрессиясына белсене қатысты. Осындай қиын жағдайда 1957
ж. Батыс Еуропадағы бірнеше мемлекет “Ортақ рынок” құру жөнінде шарт жасасты.
Дегенмен, Алжирдегі сәтсіздіктер, Суэц арандатушылығының күйреуі, әскери
шығындардың көбеюі Төртінші республиканың дағдарысына әкеп соқты. Армия мен елде
реакциялық күштер бас көтерді. 1958 ж. мамырда олар Алжирде республикаға қарсы
бүлік бастады. Алжирдегі француз армиясының басшылығы да бүлікшілерге қосылып,
генерал Шарль де Голль бастаған “Ұлттық құтқару” үкіметін құруды талап етті. 1
маусымда Ұлттық жиналыс Голльдің төтенше өкілеттілік жөніндегі заң жобаларын
мақұлдады. 1958 ж. Бесінші республиканың конституциясы атқарушы билік құқықтарын
кеңейтті. Президент Ұлттық жиналысты тарату мүмкіндігіне ие болып, референдум
өткізуге, заң жобаларын ұсыну, төтенше жағдайларда бүкіл өкімет билігін өз
қолына алуға құқылы болды. 1958 ж. 21 желтоқсандағы сайлаудың нәтижесінде Голль
президент болып сайланды. 1958 — 60 ж. Африкадағы француз отарлары — Гвинея,
Судан, Сенегал, Мадагаскар, Дагомея, Нигер, Жоғарғы Вольта, Піл Сүйегі жағалауы,
Чад, Орталық Африка Республикасы, Конго, Габон, Мавритания, Того мен Камерун
тәуелсіздікке ие болды. 1962 ж. ұзаққа созылған соғыстан кейін Алжир толық
тәуелсіздікке қол жеткізді. 1960 — 90 ж. Франция экономикасы дамыған, демократ.
қоғамы толық қалыптасқан әлемдегі жетекші елдердің біріне айналды. 1981 ж. ел
президенті болып бірінші рет социалист Франсуа Миттеран сайланды. 1995 жылдан ел
президенті Жак Ширак болды.

Екінші дүниежүзілік соғыстан соң Франция үкіметі соғыста күйзелген экономикасын
қалпына келтірумен қатар,өндірістің мүлдем жаңа салаларын дамыта бастады .1950
жылдан бері өнеркәсіп өндірісі 4 есеге жуық өсіп,өнеркәсіпте жұмыс
істейтіндердің саны соңғы 20 жылда 1,5 млн адамға қысқарды. Мұның өзі еңбек
өнімділігінің артуы мен өнеркәсіп жүйесінің құрылымдық өзгерістері нәтижесінде
мүмкін болды .Қазіргі кезде ел өнеркәсіп өндірісінің көлемі жөнінен дүние
жүзінде бесінші орын алады. Өнеркәсіп елдегі ұлттық жиынтық өнімінің 25,4%-ын
береді.Елдің экономикалық қуаттылығын символы болып келген дәстүрлі өнеркәсіп
салалары соңғы онжылдықтарда өзінің жетекші рөлінен айырылып, жаңа салаларға жол
беруде.Лотарингия темір кені алабының қорын пайдаланатын қара металлургия
өнеркәсібі 20 ғасырдың 70-жылдарынан бастап дағдарысқа ұшырады.Оған Еуропа мен
дүние жүзі нарығында неғұрлым қуатты бәсекелестердің Бразилия, Шығыс Еуропа
елдері ,Корея және т.б. пайда болуы әсер етті.Еуропалық Одақ шеңберінде
өнеркәсіптің осы саласын дамытуға бағытталған шаралар нәтижесінде өндірісті
неғұрлым тиімді ұйымдастырып, қайта жабдықтауға мүмкіндік туды. Орталық
аудандардағы тиімсіз кәсіпорындар жабылып, негізгі металлургиялық кешендер
солтүстіктегі Дюнкерк маңы мен Лотарингиядағы Мозель өзені аңғарындағы
шоғырланған.Қазіргі кезде жылына 19 млн т болат өндіріледі.Алюминий өндірісінде
де аумақтық өзгерістер болды бұрын олар,негізінен, Альпы мен Пиреней
аудандарындағы су электр станциялары маңында орналасса ,қазіргі кезде шеттен
әкелінетін шикізатты қабылдап алатын портты қалаларға көшірілген .Құрамына
тоқыма, бояулар жасау, кілем тоқу,еден төсеніштерін шығару өндірісі енетін
Францияның мата өнеркәсібі дүние жүзіндегі жетекші орнын жоғалтқан жоқ.Бұл
салада әсіресе жүн маталарын шығарудан дүние жүзінде бірінші орын алатын «Шаржер
– текстиль», мақта маталарын шығаруға маманданған DMC компаниялары көзге түседі
.Қазіргі кезде сырттан әкелінетін жүн мен мақтадан басқа, бұл кәсіпорындарда
жасанды талшықтар да кеңінен пайдаланылады.Негізгі орталықтары – Мюлуз,Труа,
Лион және Париж маңы. Машина жасау өнеркәсібінде көлік қатынасындағы машиналар
мен электр техникасын жасау салалары күшті дамыған.Дүниежүзілік автомобиль
өндірісінің дамуында елдің айрықша орны бар.1898 жылы ағайынды Рено негізін
салған фирма алғашқы автомобилін жасап шығаратын болатын, арада 15 жыл өткен соң
бұл шағын кәсіпорын алуан түрлі машина шығаратын аса ірі концернге
айналды.Қазіргі кезде бұл концерн мемлекеттік болып саналады.Мұнда жүк
автомобильдері, автобустар, ауыл шаруашылығы машиналары, сондай – ақ кемелер мен
ұшақтардың қозғалтқыштары жасалады . Францияда жылына 3,5-4 млн автомобиль
жасалса , соның 9/10 бөлігі жеңіл көлік болып табылады . Қазіргі кезде жеңіл
автомобильдер , негізінен , Рено кәсіпорны мен жеке меншік Пежо – Ситроен
концернде жасалады .Француз компаниялары дүние жүзінің 30 елінде автомобиль
тетіктерін жинайтын зауыттар ашқан .Елде жасалған автомобильдердің 60 ы шетке
шығарылады.Көбінесе француз жеңіл көліктерін Португалия, Испания , Бразилия және
Оңтүстік – Шығыс Азия елдері сатып алады .

Франция — жоғары дамыған индустриялы-аграрлы ел. Өнеркәсіп өндірісінің жалпы
көлемі бойынша дүние жүзінде 4-орын (АҚШ, Жапония, Германиядан кейін), Еуропада
Германиядан кейін 2-орын алады. Ұлттық табысты жан басына шаққандағы жылдық
мөлшелері 24990 АҚШ долларына тең (2003 ж). Франция автомобильдер шығару жөнінде
дүние жүзінде 3-орын, авиациялық және ғарыштық техника өндірісі бойынша Еуропада
1-орын алады. Сондай-ақ экспортқа көп мөлшерде қару-жарақ, АЭС-тер үшін
құрал-жабдықтар, химикаттар, маталар мен киім-кешек шығарады. Француз
өнеркәсібінің жетекші салаларына автомобиль жасау, химия мен мұнай химиясы, ұшақ
жасау (аэробустар мен әскери ұшақтар), электроника, металлургия, темір жолы
техникасын шығару жатады. Парфюмерия — косметикалық сала мен жоғары талғамды
сәнді киімдер шығаруда Франция дүние жүзінде бірінші орынды иеленеді. Жылына
шамамен 3,5 млн. автомобиль шығарса, оның жартысына жуығы экспортқа жіберіледі.
Автомобильдердің 90%-дан астамын “Рено” мен “Пежо-Ситроен” компаниялары
шығарады. Кеме және станок жасау, ауыл шаруашылық машиналары өндірісі де жақсы
дамыған. Химия өнеркәсібі минералды тыңайтқыштар, синтетикалық каучук пен
пластмасса, парфюмерия, дәрі-дәрмектер жасауға маманданған. Ірі мұнай, химиялық
кәсіпорындары көп. Химия өнеркәсібі биотехникалық және гендік инженериямен тығыз
байланысты. Тоқыма өнеркәсібі өзінің бұрынғы маңызынан айрылса да, Франция
киім-кешек пен маталар шығарудан Еуропада алдыңғы орындардың бірін иеленеді
(мақта-мата, жібек, синтетикалық, жүн, кендір, зығыр маталары өндіріледі).
Француз кәсіпорындары шығарған ірімшік, шараптар, кондитерлік бұйымдар дүние
жүзіне танымал. Өнеркәсіп өнімдерінің 1/5-іне жуығы Париж бен оның айналасында,
сондай мөлшері Лион мен солтүстік аудандарда өндіріледі. Ауыл шаруашылық
өнімдерін өндірудің көлемі бойынша Франция дүние жүзінде АҚШ пен Канададан кейін
3-орынды иеленеді. Ол ауыл шаруашылық өнімдерімен өзін-өзі толық қамтамасыз
етіп, 40%-ын экспортқа шығарады. Франция — Еуропадағы астық, сары май, ірі қара
етін, ірімшікті ең көп мөлшерде өндіретін ел. Өсімдік шаруашылығының негізгі
саласы — дәнді дақылдар өсіру (негізгілері — бидай, жүгері, қара бидай, арпа,
күріш). Картоп, қант қызылшасы, күнбағыс, рапс та көп мөлшерде өсіріледі. Ницца
өңірінде гүл өсіру дамыған. Жүзімнің негізгі бөлігі шарап дайындауға (жылына 60
млн-дай л) жұмсалады, неғұрлым белгілі түрлері шампан, кагор, коньяк.
Жеміс-жидек (алма, алмұрт, шабдалы, Жерорта теңізі жағалауларында цитрустық
жемістер мен қара өрік) пен көкөніс өсіру дамыған. Ірі қара (20,6 млн. бас),
шошқа, қой, жылқы өсіріледі. Балық аулау кәсібінің негізгі порттары Атлант
мұхиты жағалауларында (Булонь, Лорьян, Ла-Рошель) орналасқан. 2005 ж. елде 70
млн-нан аса шетелдік туристер демалды. Экспортының негізін өнеркәсіптік
құрал-жабдықтар, тұрмыстық бұйымдар, ауыл шаруашылық өнімдері, химиялық тауарлар
мен шикізаттар, тігін бұйымдары, киім-кешек, аяқ киім, парфюмерия мен косметика,
автомобильдер құрайды. Сырттан тұтыну тауарларын, өнеркәсіптік шикізаттар алады.
Негізгі сауда серіктестері: Германия, Италия, Бельгия, Люксембург, Ұлыбритания
мен АҚШ. Франция Қазақстанның сауда серіктестері ішінде 12-орын алады. Француз
кәсіпорындары Қазақстандағы өз қызметінің қарқынын біртіндеп арттырып келеді.
2005 ж. ҚР мен Франция арасындағы тауар айналысы 2665,1 млн. долларды құрады.
Қазақстан Францияға мұнай, кентастар, химия өнеркәсібінің шикізаттарын, тері мен
астық береді. Франциядан негізінен дәрі-дәрмектер, азық-түлік өнімдерін, қосалқы
бөлшектер, автомобильдер, тұрмыстық электроника, шарап, теңіз өнімдерін,
ірімшік, парфюмерия мен косметикалық бұйымдар, жоғары сән киімдерін алады.
Қазіргі кезде Қазақстанда француз кәсіпкерлері араласқан 19 шағын кәсіпорын
тіркелген. 4 француз банкі Қазақстанмен бірлесіп жұмыс атқаруда, мұнай-газ,
тау-кен, энергетикада, көлік пен қызмет көрсету салаларында көптеген француз
компаниялары еңбек етуде. 2004 ж. 10 наурызда Парижде экономикалық ынтымақтастық
жөніндегі Қазақстан-француз үкіметаралық комиссиясының кезекті, алтыншы мәжілісі
болып өтті.

Францияның көпшілік бөлігі жалпақ жапырақты ормандар аймағында орналасқан. Қиыр
оңтүстікн жерортатеңіздік субтропиктер алып жатыр. Жағалаулары негізінен аласа,
аккумулятивті немесе лагуналы, құрлыққа еніңкіреп жатқан шығанақтары бар (Атлант
мұхиты жағалауларында Бискай, Сен-Мало, Жерорта теңізі жағалауында Лион),
Ла-Манш пен Па-де-Кале бұғаздарының жағалаулары — абразивті, аласалау, бірақ
тік, Котантен мен Бретань түбектерінің жағалаулары риас типті болып келеді. Лион
шығанағынан шығысқа қарай Жерорта теңізі жағалаулары жартасты, Альпі тауларының
теңізге келіп тірелген сілемдерінен құралған (Француз Ривьерасы деп аталады).
Аумағының 2/3-сі елдің солтүстік, орталық және батыс аудандарын алып жатқан
аласа және көтеріңкі жазықтар. Олардың ішіндегі ең үлкені — солтүстікте
орналасқан Париж бассейні болып табылады. Оңтүстік-батысын — Аквитания жазықтары
алып жатыр. Солтүстік-батысында жазықтар Арморикан үстіртімен ұласады, олар
солтүстік-шығысы мен шығысында биіктігі орташа Арденн (көп бөлігі Франциядан тыс
жерде) және Вогез тауларымен қоршалған. Оңт-нде төбелері қатты мүжілген,
биіктігі орташа таулардан құралған аудан — Орталық Француз массиві жатыр. Оның
орталық бөлігіне (Овернь) жанартаулы жер бедері тән (Мон-Дор жанартау күмбезі,
Канталь кратері, Пюп конустар тізбегі). Массивтің оңтүстік және оңтүстік-батыс
шетінде терең каньондармен тілімденген карстанған тау жазықтары жүйесі
орналасқан (Гран-Кос, т.б.). Солт.-батыс, солт.-шығыс және шығыс аудандарында
кристалданған аласа таулар (Лимузен, Морван, Севенна, т.б.) басым. Альпі мен
Орталық Француз массивінің арасында Рона ойпаты бар. Франция аумағына Жоғарғы
Рейн ойпатының батыстағы шағын бөлігі де кіреді. Оңтүстік-батысында
субмеридиандық бағытта Батыс Альпі созылып жатыр. Оның биік бөлігі — Савойя,
Грай, Кот және Теңізжағалаулық Альпі таулары ұзынынан және көлденеңінен терең
аңғарлармен тілімденген кристалдық қыраттардан тұрады, мұздықтар көп. Альпінің
батыс жиегінде эрозиямен күшті бөлшектенген, кей жерлерінде карстанған әктасты
қыраттары бар биіктігі орташа таулар орналасқан. Бұл таулардың солтүстіктегі
жалғасы Юра таулары болып табылады. Елдің оңтүстік-батысын Пиреней таулары (ең
биік жері — Виньмаль тауы — 3298 м) алып жатыр. Ол солтүстігінде Аквитаниямен
терең жазықтары бар тік беткейлер арқылы жалғасады. Корсика аралының жер
бедеріне биіктігі орташа таулар тән (ең биік жері Мон-Сенто тауы — 2710 м).
Франция мен Батыс Еуропаның ең биік шыңы — Монблан тауы (4807 м) болып
есептеледі. Франция аумағының көпшілік бөлігі герциндік қатпарлық облысқа
жатады. Қазіргі кездегі Франция аумағы кайнозойдың соңында аяқталған жалпы
көтерілім нәтижесінде қалыптасқан. Негізгі қазба байлықтары — темір кентастары,
боксит, калий тұздары, табиғи газ бен тас көмір, уран. Темір кентастарының кен
орындары (Мец-Тионвиль, Лонгви, Брие, Нанси) Лотарингия бассейнінің Юра
шөгінділерімен, бокситтің ірі кен орындары Прованстың мезозой әктастарымен
байланысты. Калий тұздарының негізгі кендері Эльзаста, табиғи газ бен аз
мөлшердегі мұнай кен орындары Аквитания бассейнінде. Францияның негізгі тас
көмір бассейндері — Валансьенн мен Лотарингия эпигерциндік платформаның
қатпарлық іргетасымен байланысқан. Сондай-ақ вольфрам, сүрме, қорғасын, мырыш,
қалайы, алтын мен күміс, күкірт пен күкіртті колчедан, әр түрлі құрылыс
материалдарының кен орындары бар. Елдің көпшілік бөлігінің климаты қоңыржай
теңіздік, шығысында континенттікке өтпелі, Жерорта теңізі жағалауларында
жерортатеңіздік субтропиктік (жазы құрғақ, қысы жауынды). Шығысы мен
солтүстік-шығысындағы жазықтар мен аласа таулардағы қаңтар мен ақпан айларындағы
орташа температура 1 — 3°С, батысы мен оңтүстік-батысында –5 — 7°С, оңтүстігінде
8 — 10°С-қа тең. Жазықтардағы шілде мен тамыз айларындағы орташа температура
солтүстікте 16 — 18°С, оңтүстік-батыс пен оңтүстікте 20 — 24°С. Жылдық
жауын-шашынның ең жоғарғы мөлшері (1500 — 2000 мм) Альпінің батыс беткейлеріне,
Вогез, Севенна мен Пиреней тауларының батыс бөлігіне түседі. Бретань мен
Котантен түбектерінде, Батыс Аквитанияда бұл көрсеткіш 800 — 1200 мм-ге, басқа
жазықтарда 600 — 800 мм-ге тең. Жауын-шашынның ең аз мөлш. (500 — 800 мм) Рона
ойпатына тау аңғарлары мен Жерорта теңізі жағалауларының шығыс бөлігіне түседі.
Жазықтарда тұрақты қар жамылғысы қалыптаспағанмен, жыл сайын қар жауады.
Таулардағы тұрақты қар жамылғысы 500 — 1000 м биіктікте байқалады, 2500 — 3000 м
биіктікте ол 7 айдан 11 айға дейін сақталады. Қрі өзендері — Луара, Рона, Сена,
Гаронна. Елдің солтүстік пен батыс аудандарындағы өзендер кең жазықтармен ағады,
жаңбыр суымен толығады, жыл бойы суы мол болып, бетіне мұз қатпайды. Өзендерінде
кеме қатынасы бар, бір-бірімен каналдар арқылы жалғастырылған. Альпі мен Пиреней
тауларынан басталатын өзендер терең жазықтармен ағып өтеді, қар мен мұздықтардың
еріген суымен толығады. Франция аумағында Женева көлінің оңтүстік бөлігі
орналасқан, елде басқа ірі көлдер жоқ. Ормандар ел аумағының 27%-ын алып жатыр.
Қрі орман массивтері Аквитанияның батысында (негізінен қолмен отырғызылған
самырсын ормандары), Париж бассейнінің шығысы мен Альпі және Пиреней тауларында.
Аквитанияның шығысында емен ормандары қолмен отырғызылған талшын ормандарымен
үйлеседі, субтропиктік бұталар кездеседі. Елдің солтүстігінде шамшат, емен,
шегіршін ормандары өседі. Оңтүстігінде еменнің мәңгі жасыл түрлері, самырсынның
оңтүстік түрлерінен құралатын сирек ормандар, гарига мен маквис бұталары басым.
Биіктігі орташа тауларда ормандар тау басына дейінгі жерлерді алып жатыр.
Орманды аудандарды, тауларды жабайы орман мысығы, түлкі, елік, жабайы шошқа,
ақтиін, қоян, бұғылар, ақкістер мекендейді. Биік тауларда тауешкі, жайран, альпі
суыры, атжалман кездеседі. Құр, шіл, тауқұдірет, сауысқан, торғайлар, көгершін,
жылқышы, қырғи, кезқұйрық, т.б. құстар кең тараған. Оңтүстігінденде фламинго
кездеседі. Өзендері мен Францияны қоршаған теңіздерде балық көп. 3 мыңнан астам
қорғалатын аумақтар (1975), Ұлттық саяжайлар (Экрен, Севенн, Вануаз, т.б.),
көптеген резерваттар мен қорықтар бар.

Франция аумағында бір-бірімен тығыз байланысты болған бірнеше әдебиет өмір
сүрді. Неғұрлым ертеректе қалыптасқаны — жырлары мен аңыздары сақталмаған
кельттердің (галлдардың) әдебиеті, оның бір тармағы бретон әдебиеті болды. 10
ғасырдан бастап елдің оңтүстігінде провансаль әдебиеті дами бастады. Каталон
әдебиеті (Руссильондағы) аймақтық шеңберден аса алмады. 18 ғасырға дейін латын
тіліндегі әдебиет басым болды. Ортағасырлық ауыз әдебиеті кейініректе өңделген
немесе жазып алынған күйінде сақталған жырлардан, аңыздар мен ертегілерден
басталады. Француз тіліндегі алғашқы жазба әдебиет — діни тақырыпқа арналған
шығармалар (“Қасиетті Евлалия туралы кантилена”, т.б.) 9 ғасырдың 2-жартысына
жатады. 10 — 11 ғасырларда әскери жасақтардың арасында латындық дәстүрлермен де,
ауыз әдебиетімен де таныс-жонглерлер шығарған алғашқы эпикалық поэмалар-жесталар
пайда болды. Олар 8 — 10 ғасырлардағы тарихи оқиғаларға арналды (Ұлы Карл мен
оның серіктеріне арналған “Роланд туралы жыр” , т.б.). 13 ғасырда сарай маңы,
серілік бағыттағы — куртуаздық әдебиет және қалалық әдебиет пайда болды. 14 — 15
ғасырларда ақындар куртуаздық лирика әдістерін дамыта отырып, бұрынғы поэтик.
тақырыптарды жетілдірді. 14 — 15 ғасырлардағы серілік романдар ұлттық мәселелер
мен фольклорлық әуендерге толы болды (“Мелюзина”, 14 ғ., “Жан де Сантре тарихы”,
15 ғ.). 15 ғасырдың соңында Франция Қайта өрлеу дәуіріне өтті. Италиямен
қарым-қатынас күшейіп, кітап басу ісі дами бастады, антикалық дүниеге деген
қызығушылық өсті. Қайта өрлеу әдебиетінің неғұрлым жарқын өкілі — Франсуа Рабле
болды. 16 ғасырдың ортасында Франция ақындары поэзияның адамгершілік мазмұнын
тереңдетіп, оны жаңа формалармен (сонет, ода, буколика, эпик. поэма, т.б.)
байытты, ұлттық әдеби тілдің қалыптасуына жағдай жасады. 17 ғасырдың бас кезінде
француз әдебиетінде реалистік классицизм, барокколық бағыттар пайда болды.
Классицизм комедиясының негізін салушы әрі аса көрнекті өкілі — Ж.Б.П. Мольер
болды. 17 ғасырдың соңына таман француз мәдениетінде ағартушылық тенденциялар
күшейді. Рококо әдебиеті пайда болды. 18 ғасырдың 1-жартысында комедия мен роман
жанры дамыды. Комедия Мольер дәстүрін жалғастырса (Ш.Дюфрени, Ж.Ф. Реньяр,
т.б.), А.Р. Лесаж (1668 — 1747) шығармаларында әлеум. өткірлік пен тұрмыстық
реализм күшейді (“Тюркаре”, 1709). Француз өмірін Ш.Л. Монтескье (“Парсы
хаттары”, 1721) сатиралық тұрғыдан шебер бейнеледі. 18 ғасырдың 1-жартысындағы
әдебиетте Ф.М. Вольтер жетекші рөл атқарды. 1751 жылдан бастап Д.Дидро, Ж.Л.
Даламбер, т.б. ағартушылар “Энциклопедия” шығара бастады. Дидро “мещандық драма”
жанрын қалыптастырды. Оның ізбасарларының қатарында М.Ж. Седен (1719 — 97), Л.С.
Мерсье (1740 — 1814), П.О.К. Бомарше, т.б. болды. Ағартушылық рационализмнен
аулақтау әдебиетте сентиментализм пайда болды. Оның көрнекті өкілі Ж.Ж. Руссоның
шығармаларында адамдардың жаңа типі сипатталды. Француз романтизмінің 2-кезеңі
В.Гюго шығармашылығынан айқын көрінді. Реализм белгілері П.Л. Курьенің (1772 —
1825) памфлеттерінде, П.Ж. Беранже, Э.Моро, О.Барбьелердің сатиралық өлеңдері
мен әндерінде пайда болды. Реализмдегі психол. бағыттың нығая түсуі
Ф.Стендальдың есімімен байланысты; Оноре де Бальзак 90 шығармадан тұратын “Адам
комедиясы” эпопеясын жазды. П.Мериме (1803 — 70) реалистік новелланың шебері
болды. 19 ғасырдың аяғына қарай прозада натурализм орын тепті. Ги де Мопассанның
новеллалары мен романдары, А.Доденің (1840 — 97) сатиралық шығармалары,
Ж.Верннің ғылыми, шытырман оқиғалы романдары көпке танылды. А.Дюма (әкесі)
романдары әр түрлі стильдерді шебер ұштастыра білудің үлгісі болды. 20 ғ-дағы
француз әдебиетінің аса көрнекті өкілдерінің қатарында А.Франс, Р.Роллан, Луи
Арагон, Ж.П. Шарболь, А.Барбюс, А.Стиль, Ж.П. Сатр, т.б. бар. Француз
әдебиетінен Ф.Рабленің “Гаргантюа мен Пантагрюэль” (1938), Гюгоның “Гаврош”
(1972), Верннің “Сырлы арал” (1959), “Он бес жасар капитан” (1954), “Капитан
Гранттың балалары” (1956), А.Барбюстің “От” (1956), А.Стильдің “Алғашқы соққы”,
Ги де Мопассанның “Өмір” (1970), А.Дюманың “Үш ноян”, т.б. роман, повестері
қазақ тілінде (кейбіреулері бірнеше рет) жарық көрді. Қазақ ақын-жазушыларының
кейбір шығармалары (М.Әуезов — “Абай жолы”, Ә.Нұрпейісов — “Ымырт”, т.б.)
француз тіліне аударылған. 2005 ж. наурызда Париж кітап жәрмеңкесінде Н.Ә.
Назарбаевтың француз тіліндегі “Сындарлы он жыл” кітабының тұсаукесері болды.

Франция аумағындағы өнердің ең көне ескерткіштері палеолит дәуіріне жатады
(Ласко, Ла-Мадлен, Тюк-де-Одубер). Неолит және қола дәуірінде Карнакта
мегалиттік құрылыстар салынды. Біздің заманымыздан 6-ғасырдың бас кезінде
Оңтүстік Франция жағалауларында ежелгі грек колониялары пайда болып, кельт
тайпаларының мәдениетіне елеулі ықпал етті. Римдіктер жаулап алғаннан кейін галл
(кельт) қалаларында антикалық галл-рим өнері дамыды: ғибадатханалар, театрлар,
жеңіс аркалары, мазарлар салынды. Саркофагтар, табыттарға бедерлер, мозаикалар
жасалды, бейнелеу өнеріне рим стилі элементтері кельт дәстүрлерінің жергілікті
белгілермен үйлесім тапты. Орта ғасырларда Каролинг өнерінің дәстүрлері роман
стилінің қалыптасуына негіз болды (10 — 12 ғасырлар). Осы кезден бастап 2 — 3
қабатты үйлер салынған ортағасырлық француз қаласы қалыптаса бастады.Романдық
сәулет өнерінде шіркеулер мен монастырьлар құрылысы жетекші рөл атқарды. 12
ғасырда Солтүстік Франция қалаларында готиканың негізі қалыптасты. Қала көшелері
арнайы жоспармен салына бастады. Қалалардың негізгі қоғамдық ғимараттары —
соборлар болды. Замоктар іші бай әшекейлерге толы сарайларға айналды
(Авиньондағы папа сарайы — Пьерфон замогы, 1390 —1420). 15 ғасырдың 2-жартысында
француз Қайта өрлеу дәуірі қалыптаса бастады. Король сарайы шақырған итальян
шеберлерінен (ішінде Леонардо да Винчи де болған) үйренген жергілікті шеберлер
өсіп-жетілді. Қайта өрлеудің інжу-маржаны — Париждегі Луврдың жаңа ғимараты
(арх. П.Леско, мүсінші Ж.Гужон) болды. 16 ғасырдың бас кезінде көркемдік өнердің
орталығы король сарайына ауысты. Италияға жасалған жорықтардан кейін Францияға
антикалық мүсіндер, итальян қайта өрлеуінің туындылары әкелінді. Сарай маңындағы
мәдениет маньеризмнің дамуына ықпал етті. Қарындашпен және майлы бояулармен
портреттер жазу дамыды. Мүсін өнерінде қайта өрлеудің гуманистік идеалдары
көрініс тапты. Абсолютизмнің нығаюына байланысты 17 ғасырда өнердің алдына
монархтың жеке басы мен билігін мадақтау міндеті қойылды. Бейнелеу және мүсін
өнерінің (1648), архитектураның (1671) Корольдік академиясы құрылды. Классицизм
элементтері орын ала бастады. Париж бірыңғай стильмен салынған, геом. қатаң
пішінді алаңдармен көркейе түсті [Дофин (1607), Вогез, Жеңіс (1685 — 86),
Вандом]. Композициясы жағынан қатаң жоспарланған сарайлар (Пале — Руаяль, 1629
—36, арх. Ж.Лемерсье), қоғамдық ғимараттар [Мүгедектер үйі (1671 — 76), арх.
Ж.Ардуэн-Мансор, шіркеуімен Сорбонна ғимараты (1629 — 54), арх. Ш.Лемерсье)],
Жеңіс аркалары, көпірлер салынды. Қала сыртындағы замоктардың сырт бейнесі
өзгеріп, сарайлары мен қызмет ғимараттары, саябақтары бар кешендерге айналды.
Олардың ішіндегі әйгілісі — Версаль сарайы болды (арх. Л.Лево, Ж.Ардуэн —
Мансар, саябақты жобалаушы — А.Ленотр). 17 ғасырдың ортасынан бастап бейнелеу
өнерінде классицизм жетекші жағдайға ие болды. Париж бен Версальдағы сарайларды
безендірудің орасан зор жұмыстарына басшылық еткен, “үлкен стиль” бағытының
алыбы Ш.Лебрен болды. 18 ғасырдың бас кезіндегі кескіндемеде А.Ваттоның нәзік
психологизм мен поэзияға толы туындылары салынды. Ватто шығармаларының сырт
көрінісін рококо стилі қабылдағанмен (Ф.Буше), оның шын мәніндегі мұрагері
француз реализмі (М.К. Латур, Ж.Б. Шарден, А.Гудон, М.Э. Фальконе) болды. 18
ғасырдың 2-жартысындағы сәулет өнерінде классицизм дәстүрлері қайта жаңғырды.
Азаттық үшін күрескен көне заман батырларын, кейінірек революция қаһармандарын
дәріптеген (Ш.Л. Давид) революцияшыл классицизм пайда болды. Наполеон империясы
кезінде ампир стилі (Ш.Ф. Шлырен, Ш.Персье, П.Фоншен) үстемдік алды. Оған 1820 —
30 жылдардағы өнер шеберлері (Т.Жерико, Э.Делакруа, мүсінші Ф.Рюд) қарсы шығып,
1830 — 60 ж. сыншыл реализмнің (О.Домье), реалистік ұлттық пейзаждың (К.Коро,
барбизон мектебі өкілдері) гүлденуіне жағдай жасады. 1848 жылғы революциядан
кейін еңбек адамын мадақтаған реалистік шығармалар (Г.Курбе, Ж.Ф. Милле) дүниеге
келді. 19 ғасырдың 2-жартысында сәулет өнерінде эклектизм етек алды, сондай-ақ
темір-бетонды құрылымдар (А.Т. Эйфель) қолданыла бастады. Импрессионизмнің
пленяр (К.Моне, К.Писарро, А.Сислей), жаңа импрессионизм (Ж.Сера, П.Синьяк) және
постимпрессионизм (В.Ван-Гог, П.Гоген, А.Тулуз-Лотрек, П.Сезанн) бағыттары жаңа
бейнелеу тәсілдерімен (Э.Мане, Э.Дега, О.Ренуар, мүсінші О.Роден) байи түсті. 20
ғасырдың бас кезінде О.Перре темір-бетон құрылымдарды қолданып, Ш.Э. Ле
Корбюзье, т.б. қазіргі заманғы сәулет өнерінің тиімді қағидаларын жетілдіре
түсті. 20 ғасырдағы құрылыс ісіне әр түрлі құрылыс материалдары (темір-бетон,
шыны, металл, пластмасса, т.б.) батыл түрде қолданылды (Э.Бодуен, М.Лодс,
А.Люрса, П.Ваго, Б.Зерфюс). Бірқатар қалаларды жаңа жобалармен қайта салу жүзеге
асырылды (Гавр, Сен-Дени, т.б.). 20 ғасырдың басында бейнелеу өнерінде көптеген
жаңа ағымдар: фовизм (А.Матисс, А.Дерен, М.Вламинк), кубизм (П.Пикассо, Ж.Брак,
Ф.Леже), дадизм (М.Дюшан), сюрреализм (И.Танги), т.б. пайда болды. А.Майоль,
А.Бурдель, Ш.Деспио өміршең, терең мазмұнды мүсіндер жасады. 2-дүниежүз.
соғыстан кейін жаңа реализм қозғалысы (А.Фужерон, Б.Тасмецкий) белең алды.
Франция сән және қолданбалы өнер бұйымдарымен де (мата, жиһаз, керамика, шпалер,
шыны, эмаль, шілтер, зергерлік бұйымдар, т.б.) даңқы шыққан ел. Елдің музыка
мәдениетінің негізін құрайтын француз халық әндері өз бастауын қазіргі Франция
аумағын мекендеген кельт, галл және франк тайпаларының ән-жырларынан алады. 9
ғ-да музыканың дамуына монастырьлар мен замоктардың жанындағы әншілік мектептері
(метриздер) маңызды рөл атқарды. Мұнда шәкірттерді ән айтуға, әр түрлі
аспаптарда ойнауға үйретті. Сонымен бірге негізгі орындаушылары менастрельдер
мен жонглерлер болған халықтық өнер де дамыды. Олар көрермендерге балладалардың
мазмұнын баяндады, тәлім-тәрбиелік және күлдіргі әндер орындап, ұрмалы-соқпалы,
үрлемелі аспаптардыің сүйемелдеуімен көңілді билер биледі. 11 — 13 ғ-ларда кезбе
әншілер-трубадурлардың өнері гүлденді. 1528 ж. П.Аттеньян Парижде зайырлық
вокалдық шығармалар мен аспаптық пьесалар (дауылпаз, клавесин, спинет, арфа,
гитараға, үрлемелі аспаптарға арналған) жинақтарын шығаратын муз. баспаның
негізін қалады. 1581 ж. италиялық Б.Бальтазарини Луврда “Патшайымның комедиялық
балеті” атты француздың бірінші балет спектаклін қойды. Парижге Венеция мен
Болоньядан сазгерлер мен опералық труппалар шақырылды. Алғашқы француз
операларының бірін ақын П.Перренмен біріге отырып сазгер Р.Камбер жазды
(“Пастораль”, 1659). Олар 1669 — 71 ж. тұрақты опера театрын ұйымдастырды
(кейіннен “Гранд-опера”). 18 ғасырдың ортасында симфония пайда болды (Ф.Ж.
Госсек). 1830 — 40 ж. Париж өзіне басқа елдердің музыканттарын тартқан дүниежүз.
орт-тардың біріне айналды. Мұнда сазгерлер Ф.Лист пен Ф.Шопен, әншілер
П.Виардо-Гарсиа мен М.Малибран өз шеберліктерін шыңдап, шығарм. табыстарға
жетті. 19 ғасырдан бастап француздық скрипка және вокалдық мектептері дүние
жүзіне танымал болды. 1828 жылдан Париж консерваториясы қоғамының концерттері
өткізіліп тұрды, 1835 ж. әуесқойлардың хор қоғамы — “Орфеон” ұйымдастырылды. 19
ғасырдың 1-жартысында романтик.-бағдарламалық симфонизмді жасаушы
(“Фантастикалық симфония”, 1830) әйгілі сазгер, дирижер және сыншы Г.Берлиоздың
даңқы шықты. Кафе-концерттер, театрлық ревю, шансонье, канкан өнерімен әуестену
күшейді. Оперетта жанрының көрнекті өкілдері — Т.Оффенбах, Ш.Лекок, Р.Планкен,
Ф.Эрве, т.б. болды. 19 ғасырдың 2-жартысында француз операсында реалистік ағым
күшейіп, лирикалық опера жанры қалыптасты. Ол әсіресе, Ш.Гуноның шығарм-нда
кемеліне келтірілді (“Фауст, 1859, “Ромео мен Джульета”, 1867). Лирикалық
опералар 1851 ж. Парижде ашылған “Лирикалар театрында” қойылды. Бұл жанрда
А.Тома (“Миньон”, 1866, “Гамлет”, 1868), Ж.Массне (“Манон”, 1884), К.Сен-Санс
(“Самсон мен Далила”, 1877), Л.Делиб (“Лакме”, 1883) көзге түсті. Француз
музыкасындағы опералық реализмнің шыңы — Ж.Бизенің шығармашылығы еді. Орындау
шеберлігі аса жоғары симфониялық оркестрлер құрылды. (Ш.Подлу, 1861). 20
ғасырдың бас кезінде француз музыкасында импрессионизм бағыты белең алды. Бұл
бағыттың негізін қалаушы К.Дебюсси еді. Бірінші дүниежүзілік соғыстан кейін
неоклассицизм, экспрессионизм бағыттары бекіді. Сазгер Э.Сати драматургиялық
кескіндемеші Ж.Кокшомен бірге жас сазгерлердің импрессионизмге қарсы қозғалысын
басқарды. Олардың жолын қуушы сазгерлер А.Онеггер, Д.Мийо, Ф.Пуленк, Ж.Орик,
Л.Дюрей, Ж.Тайфер “Алтылық” деп аталатын шығарм. бірлестік құрылды. Оларға И.Ф.
Стравинскийдің музыкасы мен Еуропада алғаш пайда болған америка джазы елеулі
ықпал етті. Екінші дүниежүзілік соғыстан кейін жаңа бағыттар пайда болды. 20
ғасырдағы аса танымал француз орындаушыларының қатарына: дирижер — К.Шевильяр,
П.Монше, И.Маркевич, А.Клюишенс, Ш.Мюнш, Л.Форестье, П.Паре, Ш.Брюк, С.Бодо,
Ш.Маршинон, П.Булез; пианиношылар — Л.Дьемер, И.Нат, А.Корто, М.Лонг,
Р.Казадезюс, С.Франсуа, Ж.Б. Помье, М.Бришольери, М.Ааз; скрипкашылар — Ж.Тибо,
З.Франческатти, Ж.Неве; виоленчельшілер — П.Фурнье, П.Тортелье, әншілер —
Д.Дюваль, Ж.Креспен, Ж.Жириду; шансонье — А.Брюан, М.Шевалье, Мистангет, Э.Пиаф,
С.Реджани, Ж.Беко, Ш.Трене, Ж.Брассенс, М.Матье, П.Каас, Д.Дассен, т.б. жатады.
Ағайынды Л. және О.Люмьерлер ойлап тапқан кинематограф өнерінің көпшілік
алдындағы тұңғыш сеансы (“Поездың келуі”, “Сәбиді емізу”, т.б.) Парижде 1895 ж
28 желтоқсан күні болды. Француз киносының бастапқы кезеңінде шеберлікті қажет
ететін қиын көріністерді түсіруді ойлап табушы, “кинофеерия” авторы Ж.Мельес
кино саласында жұмыс істеуге көрнекті драматургтерді, театр актерлері мен
сазгерлерді тартқан “Фильм дар” фирмасы маңызды рөл атқарды. М.Линдердің
қатысуымен түсірілген кинокомедиялар, Л.Фейадтың арандатушылық топтамалары дүние
жүзіне танымал болды. Біріш дүниежүзілік соғысқа дейін француз киносы дүние
жүзіндегі бүкіл кино өнімдерінің 90%-ға жуығын шығарды (“Пате” және “Гомон”
фирмалары). Соғыстан кейінгі жылдары “Авангард” деп аталған, құрамына Л.Деллюк,
А.Ганс, М.Л. Эрбье, Ж.Дюлак сияқты кино теориктері мен шеберлері енген топ
құрылды. “Авангард” қозғалысына қосылған реалист режиссерлердің бір тобы өнердің
басқа түрлерінде қалыптасқан дәстүрлерге сүйене отырып, бірқатар мәнді
туындыларды көрермендер назарына ұсынды. Дүниежүзілік киноның үздік үлгілерін
насихаттайтын киноклубтар пайда болды. 1930 жылдан бастап дыбысты фильмдер шыға
бастады. Екінші дүниежүзілік соғыстан кейін Франция кино шеберлерінің “Жаңа
толқын” атты тобы пайда болды. Киноның көркемдік шеберлігі жетілдіріліп, қысқа
мерзім ішінде киноға 150-ден аса жаңа режиссерлер келді. Олардың ең әйгілі
туындылары Кристиан-Жактың “Фанфан-Тюльпан” (1952), “Заңның аты заң” (1958),
П.Этекстің “Йо-йо” (1965), т.б. болды. 20 ғ-дың 2-жартысындағы неғұрлым әйгілі
француз киноактерлерінің қатарына Ж.Моро, Ж.Л. Трентиньян, Ж.П. Бельмондо,
К.Денев, А.Делон, А.Жирардо, Ж.Депардье, Рено, Ж.Маре, П.Ришар, т.б. жатады.
Францияда режиссерлер, операторлар мен басқа да кино мамандарын даярлаумен 1943
ж. ұйымдастырылған жоғарғы кино білімі институты айналысады. Жылына 300-дей әр
түрлі фильмдер түсіріледі. 1972 ж. Кино тарихының музейі ашылды. 1946 жылдан
бастап Канны қаласында Халықараралық кинофестиваль өткізіліп тұрады.



https://kk.wikipedia.org/wiki/Google

Google Inc. (/ɡuːɡl/) — Америка қоғамдық корпорациясына тиесілі кеңейтілген
іздеу жүйесі. Танымалдығы бойынша бірінші орында тұр (79.65 %), айына 41 млрд
345 млн сұраныс қабылдайды (нарық бөлігі 62,4 % ), 25 миллиардтан астам
веб-беттерді индекстейді, (2009 жылдың 15 қазанынан бастап) ақпараттарды 191
тілде іздеу мүмкіндігіне ие.

Google іздеу жүйесі PDF, RTF, PostScript, Microsoft Word, Microsoft Excel,
Microsoft PowerPoint және т. б. форматтағы құжаттарды тауып беру мүмкіндігіне
ие.

Google іздеу жүйесін Стэнфорд университетінің аспиранттары Ларри Пейдж және
Сергей Брин оқу жобасы ретінде шығарған еді. Олар 1996 жылы BackRub іздеу
жүйесімен жұмыс істеп, 1998 жылы аталмыш іздеу жүйесінің негізінде Google-дың
негізін салады. Алғаш рет Google жеке-меншік корпорация ретінде 1998 жылы 4
қыркүйекте құрылады, Ларри Пейдж, Сергей Брин және Эрик Шмидт Google-да 2014
жылға дейін бірлесіп жұмыс істеуге келіседі. Компанияның көздеген мақсаты
«әлемдік ақпаратты жинап, халық тұтынуына мол мүмкіндік беру. Google инженері
Амит Патель ойлап тапқан компанияның бейресми ұраны –"Don't be evil" (Қатыгез
болма!)». 2006 жылы компания қазіргі Штаб-пәтері орналасқан Калифорния штаты,
Маунтин-Вьюға көшеді. Google.com домені 1997 жылы 15 қыркүйекте тіркеледі, іздеу
жүйесі (2000 жылдан бастап) туған күнін 7 де және 27 қыркүйекте де атап өтеді.

Google сондай-ақ Gmail электронды поштасы қызметін және Orkut, Google Buzz және
Google+ әлеуметтік желілер қызметін, Google Chrome веб-браузерін ұсынады,
сонымен қатар Google Motorola Droid ұялы телефондарына, Samsung Galaxy
смартфондар серияларына, сондай-ақ Google Chrome OS, 5 Samsung серияларына және
Acer AC700 Android ұялы операциялық жүйесін қондырумен жұмыс жасауда. Қазіргі
кезде Google-дың бүкіл әлем бойынша миллионнан астам серверлері және миллиардтан
астам іздеу сұраныстары қызмет көрсетуде. Alexa-ның тізімі бойынша, google.com
сайты интернеттегі ең көп қолданылатын веб-сайт ретінде анықталды. Сондай-ақ
YouTube (Alexa: 3), Blogger (Alexa:. 6), және Orkut сияқты Google - дың көптеген
халықаралық жеке сайттары (Үндістанда google.co.in сайты, Ұлы Британияда
google.co.uk сайты) ең көп қолданылады. 2011 жылы Google-ге кірушілер саны 1
миллиардқа жетеді. Google атауын Гугол (Googol) – Сергей Брин берген. Google
«гугол» сөзінің жазылуында өрескел қате кеткен. Жүз нөл біреуінде дегенді
көрсетеді, яғни іздеу жүйесі халықты мол ақпаратпен қамтамасыз етеді дегенді
білдіреді. Алғашында Google Стэндфорд университеті сайтында google.stanford.edu
доменімен жұмыс істейді. 2001 жылдан бері Google көптеген компанияларға ие
болады. 2004 жылы Google компаниясы Keyhole, Inc компаниясын иемденіп Жердің 3D
көрінісін беретін Earth Viewer деп аталатын өнімін шығарады.

Викиіздеу Пайдаланушыға іздеу сұранысы бойынша берген нәтижелерді реттеуге
мүмкіндік беретін іздеу технологиясы. Пайдаланушы шыққан нәтижелерді тізімнен
өшіріп, тізімді жоғары көтере алады. Аталмыш технологияны 2009 жылы Google
компаниясы шығарады, технология сол жылдың күзіне дейін қызмет атқарып келеді.
2010 жылы, 4 мамырда іздеу баптауларында «Викиіздеу» қызметін қосумен жұмыс
істеуді бастайды.

Google Аудармашы - мәтіндерді немесе веб-беттерді аударуға арналған машиналық
аудармашы. SYSTRAN технологиясын қолданатын Babel Fish және AOL аударма
сервистеріне қарағанда Google де Translate.ru сияқты өзіндік бағдарламалық
қамтамасыз етуін қолданады. Компания қызметкерлері веб дизайнерлер үшін сайттың
аудармасын бірден басқа тілдерге аударуын қамтамасыз етеітн скрипт ойлап
шығарған. Google Аудармашының да басқа автоматты аударма құралдар сияқты өзіндік
шектеулері бар. Әрдайым аударманың сапасына қатысты жұмыстар жүргізіп отырады,
басқа да тілдерге аудару жұмыстары жасалуда.

Дыбыстық іздеу 2010 жылы 22 қыркүйекте компания Ресейде дыбыс іздеуін шығарады.
Іздеу үшін телефондағы іздеу түймесін басып, өз сұранысыңызды дыбыстайсыз.
Телефон сіздің дыбысыңызды серверге жіберіп, браузер дыбыс бойынша іздеу
нәтижелерін тауып береді. Бұл халық үшін өте қолайлы болды.

Google Doodle Google логотипі мейрамдарда немесе танымал тұлғалардың туған
күндерінде өзгеріп отырады. (әр аймақтық домендер өз мейрамдарына, белгілі бір
атаулы күндерге байланысты өзгеріп отырады) Мысалы, Наполеон Орданың туған
күнінде 2010 жылы 11 ақпанда Google-дың белорусь домені логотипінде атақты
суретшінің акварельдері шығады. Сондай-ақ, 2011 жылы 22 наурызда Қазақстандағы
Google домені логотипінде 22 наурыз қазақтың төл мерекесіне байланысты көктемнің
суреті шығады. Ал сол жылы 16 желтоқсанда Қазақстан Республикасының
тәуелсіздігіне 20 жылдығына арналған жаңа логотипі шықты.

Google іздеу роботында– іздеу индексі үшін беттегі мәліметтерді сканерлейтін
Googlebot негізгі робот User Agent бар. Сонымен қоса, бірнеше мамандандырылған
роботтар бар:



https://kk.wikipedia.org/wiki/ISBN

Кітаптың халықаралық стандартты нөмірі немесе ISBN (ағылш. International
Standard Book Number) — сауда саттық желісінде және кітапқа қатысты жұмыстарды
автоматтандыруға қажетті кітап басылымның ерекше нөмірі. ББК, УДК және авторлық
белгімен қатар ISBN баспа анықтамасына жатады.

Аталған стандарт 1966 жылы Ұлыбританияда 9-белгіден тұратын Кітаптің стандартты
нөмірінің (ағылш. Standard Book Numbering (SBN) code) негізінде Гордона
Фостердің (ағылш. Gordon Foster) жасауымен қабылданған болатын.

1970 жылы кішкентай өзгерістермен ISO 2108 халықаралық стандарт ретінде
қабылданды. 2007 жылдың 1 қаңтарынан бастап штрихкодқа сәйкес келетін 13
белгіден тұратын жаңа стандарт енгізілді.

Сонымен қатар осы стандартқа ұқсас мерзімді басылымдарға арналған басқа нұсқалар
да бар ISSN (International Standard Serial Number).

Кеңес Одағында ISBN 1987 жылдан бері қолданыла бастады , Белорусьте — 1993
жылдан бастап

Басылымдардың идинтификаторларын кітапты халықаралық стандарт бойынша нөмірлеу
саласындағы ұлттық агенттіктер береді. Қазақстанда бұл қызметті Қазақстан кітап
палатасы атқарады.



https://kk.wikipedia.org/wiki/%D0%93%D0%B5%D1%80%D0%BC%D0%B0%D0%BD%D0%B8%D1%8F

Координаттар: 51°31′00″ с. е. 9°55′00″ ш. б.﻿ / ﻿51.51667° с. е. 9.91667° ш. б.﻿
/ 51.51667; 9.91667 (G) (O) (Я)

Германия Федеративтік Республикасы (нем. Bundesrepublik Deutschland — Германия
Федерациялық Республикасы) — Орталық Eуропада 16 жеке не жартылай тәуелсіз
федералдық жерлерден тұратын ел. Германия Федеративтік Республикасы - орталық
Еуропада орналасқан мемлекет. Кейбір түркі тілдерінде Алмания болып та аталады.
Жер аум. 356,96 мың квадраттық км. Халқы 81,7 млн. Астанасы 1991 жылдан Берлин
қаласы (3,46 млн.). Халқының 94 %-і немістер (1998). Ресми тілі - неміс тілі.
Халқының көпшілігі христиан дінінің протестант және католик тармағын ұстанады.
Германия 16 аймақтан (жерден) құралған федеративті республика. Әр аймақтың өз
конституциясы, парламенты және үкіметі бар. Федеральдік президент арнайы
шақырылған, бундестаг және ландтагтар (әр аймақтың парламенттері) мүшелерінің
бірде санынан құралған федеральдік жиналыста 5 жыл мерзімге сайланып отырады.
Президент мемлекет басшысы ретінде халықар. жиындарға қатысады, шет елдермен
келісімшарттарға қол қояды, елшілерді, федеральдік соттарды тағайындайды, т.б.
Елдегі атқарушы билікті федеральдік канцлер жүргізеді. Жоғ. заң шығарушы органы
теңіздік, ал оңт.-шығысының климаты қоңыржай-континттік болып келеді. Қаңтардағы
орташа температура 0, ал шілде айында 16 - 17, оңт-нде 20 - 22. Жауын - шашынның
орташа жылдық мөлшері 500 - 600 мм, тау бөктерлерінде 1000 - 2000 мм.

Тарихы Германия жерін адам баласы палеолит дәуірінде-ақ қоныстана бастаған.
Б.з.б. 3 - 2 мыңжылдықта жергілікті тұрғындар мал ш-мен және егіншілікпен
айналысты, ал б.з.б. 1 мыңжылдықта жергілікті темір қорытуды меңгерді. Б.з.б. 1
ғасырда Рейннің батыс жағалауы Рим империясының қол астаны 962 ж. герман король
Оттон І Римді жаулап алып, Рим папасы тағына отырды. Осы кезден бастап герман
корольдері өздерін "Қасиетті Рим империясы" тағының мұрагерлері деп жариялады.
1032 - 34 ж. ипмерия құрамына Бургундия корольдігі қосып алынды(қ. Бургандар).
Корольдік 11 ғ-дың ортасынан бастап саяси бытыраңқылықты бастан кешірді. 18 ғ-ға
дейін корольдікті билеуші 17 әулет ауысты. 13 ғ-да корольдік құрамындағы кейбір
князьдер, әсіресе, Саксон әулетінен шыққан князьдер (Семсер асынушылар, Тевтон
оргерман князьдіктері орталық билікке тұтас бағына қоймады. Француз императоры
Наполеон І Австрия мен Прусияны талқандағаннан кейін (1806) "Қасиетті Рим
империясы" жойылып, герман князьдіктерінің бытыраңқылығы әрі қарай жалғасты. Бұл
жағдай Германияның әлеум.-экон. дамуына қатты бөгет жасады. Сондықтан герман
князьдері, сонң ішінде ең алдымен Австрия және Пруссия билеушілері ұсақ герман
мемлекеттерін бір орталыққа біріктеру үшін өзара бәсекелестікке түсе бастады.
Франция талқандалғаннан кейіін 1815 ж. - қос палаталы (бундестаг және бундесрат)
парламент. Бундесрат аймақ өкілдерінен құралған. Ақшасы - неміс маркасы. Ұлттық
мерекесі - Герман бірлігі күні (3 қазаң, 1990ж., Германия Демократиялық
Республикасының Германия Федеративтік Республикасына Конституциясы 1949 ж.
қабылданған. Ірі қалалары Бонн (297 мың адам), Гамбург (1,6млн.), Мюнхен (1,2
млн.), Кельн (1 млн-ға жуық), т.б.

Бүгінгі Германия Республикасының елордасы және мемлекеттік құрылымдары
орналасқан жері — Берлин қаласы болып табылады. 82 млн халқы бар Германия
мемлекеті — әзірше Еуропадағы халқы санынан ең ірі мемлекет. Еуропа Одағының
ірге қабырғасын қалаған мемлекет Еуропаның көшбасшы мемлекеті міндетін атқарып
отыр.

Германия – федеративті мемлекет болып табылады. Әкімшілік-аумақтық бөлінісіне
қарай 16 жерден тұрады. Негізгі заңы – конституциясы 1949 жылғы 23 мамырда
қабылданған. Елдің федералдық президенті Федералдық жиналыста бес жыл мерзімге
сайланады. Қазіргі Федералдық президенті Кристиан Вульф, ол 2010 жылдың 2
шілдесінде сайланған.

Германия парламенті екі палатадан – Бундесрат (жоғарғы) және Бундестагтан
(төменгі) тұрады. Бундесратты жер үкіметі өкілдерінің 68 мүшесі құрайды. Егер
федералдық президент болмаған немесе ол өзінің міндетін атқаруды мерзімінен
бұрын тоқтатқан жағдайда мемлекет басшысының міндеті Бундесрат төрағасына
көшеді. Ал Бундестаг төрт жыл мерзімге жасырын дауыс беру арқылы сайланған 603
депутаттан тұрады. Атқарушы билік – федералдық үкіметтің құрамына германдық
Бундестагта сай¬ланған Федералдық канцлер мен федералдық министрлер кіреді.
Федералдық канцлер мемлекеттің ішкі және сыртқы саясатының негізгі бағыттарын
айқындайды. Алмания қазіргі Федералдық канцлері – Ангела Меркель.

Германия экономикасы дамыған елдердің алдыңғы қатарынан орын алады. Негізгі
салалары машина жасау, электр техникасы, металлургия, химия және фармацевтика
өнеркәсібі, тағы басқа салалар ел экономикасының өркендеуіне қомақты үлес қосып
келеді. Сонымен қатар, көлік инфрақұрылымы ерекше маңызға ие. Ірі 13 әуежай, 6,8
мың шақырымнан асатын ішкі су жолдары күндіз-түні жұмыс істейді. Бұған Солтүстік
теңіздегі Гамбург пен Бремен, Балтық теңізіндегі Киль, Любек және Росток теңіз
порттары қосылады.

Германияның сыртқы саудадағы әріптестеріне келсек, ең алдында Франция тұр. Одан
соң импорт бойынша Нидерланд, Италия, Ұлыбритания, АҚШ, ал экспорт бойынша
Ұлыбритания, Италия, АҚШ және Нидерланд келеді.

Германия БҰҰ мен ЕҚЫҰ-ның жұмыстарына белсенді түрде қаты¬сып жүр. Өз
тараптарынан беделді бұл халықаралық ұйымдарға айтарлықтай қаржы және кадр
ресурстарын бөліп отырады. Сондай-ақ, Германияның алдына қойған басым
бағыттарының бірі – БҰҰ Қауіпсіздік Кеңесіне мүше болу. Ал Германияның Орталық
Азия елдеріне байланысты ұстанған саясаты айқын, ол – экономикалық салаларда
мүмкіндігіне қарай ынтымақтастық жасау.

Германия сыртқа өнімдер шығару жөнінен дүние жүзінде 2-орын алады. Қазіргі
заманғы Германияның экономикалық қуаты мен байлығының негізін өңдеуші өнеркәсіп
құрайды. Оның көпшілік кәсіпорындары еуропалық ауыр индустрия орталықтарының
бірі, елдің батысындағы Рурға шоғырланған. Тұрмыстық техникадан бастап зауыттық
құрал- жабдықтарға дейінгі әр түрлі тауарлар өндіретін өңдеуші өнеркәсіп
саласына елдегі жұмыс күшінің 25%-ы қамтылған.

Германия өнеркәсібінің жетекші салаларына қара және түсті металлургия, машина
жасау, электрондық, химиялық және мұнай-химия кәсіпорындары жатады. Бұл
өнеркәсіптік ел қоршаған ортаның ластануынан қатты зардап шегеді. Мысалы,
Шварцвальдтағы бүкіл ормандардың жартысы дерлік қышқыл жауындармен зақымданған.
Германия табиғатты қорғаумен байыпты түрде айналыса бастаған алғашқы батыс
елдерінің бірі. Қазір "жасылдар" партиясының өкілдері герман парламенті —
бундестагтегі көпшілік орынды иемденіп отыр. "Жасылдар" партиясы мен табиғат
қорғау ұйымдарының қысымымен Германия қоршаған ортаның жағдайына бақылауды қатал
қолға алып, атом электр станцияларын жаба бастады.

Германия құрғақтағы, су және әуе көлігінің тамаша жүйесіне ие. Тауарлар мен
жолаушылардың көпшілігі автожолдар арқылы тасылады.

Германияның ірі теңіз-сауда флоты бар. Бұл флоттың кемелері Бремен және елдің
төртінші ірі қалалық агломерациясы әрі негізгі теңіз және өзен порты — Гамбург
сияқты порттардан әр түрлі бағыттарға аттанады.



https://kk.wikipedia.org/wiki/%D0%90%D2%93%D1%8B%D0%BB%D1%88%D1%8B%D0%BD_%D1%82%D1%96%D0%BB%D1%96

Ағылшын тілі (ағылш. English, English language) — Үндіеуропа тілдері жанұясының
батыс герман тобына жататын тіл. Ағылшын тілі ежелгі тіл болып есептеледі, ол
қазіргі Ұлыбритания аумағын ежелде басып алған Англосаксондардың тілі, бірақ
жауланған кельттердің тілдері де әсерін тигізген.

Ағылшын тілі — халықаралық тіл (де-факто - лингва франка). Әлемдегі ең көп
тараған, әрі қытай тілінен кейінгі халық саны бойынша ең көп пайдаланатын тіл.
Ағылшын тілі Ұлыбритания, Америка Құрама Штаттары, Жаңа Зеландия, Аустралия және
басқа елдерде ана тілі болып есептеледі. Одан басқа көптеген мемлекеттерде ресми
тілі болып саналады.

Ағылшын тілі — БҰҰ-ның алты тілінің бірі болып саналады. Ағылшын тілі — дүние
жүзіне ең кең таралған тіл. Үндіеуропа тілдерінің батыс герман тілдеріне жатады.
А. т. құрылымы жағынан флективті. Ұлыбритания, АҚШ, Аустралия, Жаңа Зеландияның
мемлекеттік тілі болып табылады. Канадада (француз тілімен қатар), Ирландияда
(ирланд тілімен қатар) мемлекеттік қос тілдің бірі. БҰҰ-да қабылданған ресми
алты тілдің негізгісі. Алты құрлыққа кең тараған бұл тілде қазір 400 млн-нан
астам адам сөйлейді. Қазақстанда да 20 ғасырдың 50-жылдарынан бастап Абылай хан
атында. Қазақ мемлекеттік халықаралық қатынастар және әлем тілдері ун-тінде,
өзге де жоғары және орта оқу орындарында Ағылшын тілі оқытылып мамандар
дайындалды. Жеке пән түрінде мектеп бағдарламаларына енгізілді. А.т-нің
түп-төркіні 5-6 ғ-да құрлықтан Британ аралына қоныс аударған англ, сакс, ют
тайпалары мен аралдағы байырғы кельт (бриттер) тайпаларының тілі болып саналады.
А.т-нің даму тарихы ежелгі ағылшындық (7-11 ғ.), орта (12-15 ғ.) және жаңа (15
ғ-дан бері) дәуір болып үш кезеңге бөлінеді. А.т-дегі жазба ескерткіштер 7-8
ғ-дан белгілі. Ол уақытта ағылшындар руна жазуын пайдаланып, тасқа, ағашқа,
сүйекке ойып жазған. 6-7 ғ-да ағылшындар арасында христиан дінінің таралуына
байланысты руна жазуы қолданыстан шығып, латын әліпбиі қолданыла бастады.
Ағылшындар латын әліпбиін ілгері дамытып, оған W, J және V әріптерін қосты. 1066
ж. Англияны нормандар басып алды да, мемл. тіл — француз тілі болып, Ағылшын
тілі қарапайым халықтың сөйлеу тілі есебінде сақталды. 1476 ж. Англияда ағылшын
тілінде кітап басып шығару басталды. Бұл жағдай Лондон диалектісі негізінде
ағылшынның жазба әдеби тілін қалыптастырды. Ағылшын тілі британдық және
американдық болып екі түрге бөлінеді. Британдық Ағылшын тілі өз ішінде
шотландиялық, солтүстік, батыс, шығыс, оңтүстік диалектілерге жіктеледі. 7-11
ғ-да англо-саксон тілінде 4 диалект болған: нартумбриялық, мерсиялық, уэссек
және кент. Ағылшын тілінің басты ерекшеліктері: а) фонетика жүйесінде
дыбыстарының көпшілігі біресе созылыңқы, біресе қысқа айтылады. Осыған орай,
Ағылшын тілінде сөз мағынасы бірсыдырғы өзгеріске түсуі мүмкін; б) морфол.
саласындағы өзгешелік: сын есім мен сан есімнің барлық жалғаулары, яғни
септіктері, сондай-ақ, зат есім мен етістік аффикстерінің көбі бұл күнде тарихи
өзгерістерге түскен. Соған орай, Ағылшын тілінде сөз бен сөзді байланыстыратын
предлогтар, артикльдер, сондай-ақ көмекші етістік сияқты жаңа тұлғалар, формалар
(морфемалар) пайда болған. Ағылшын тілінің жазу ережелері мен сөздердің
айтылуында айырмашылықтар бар. Орфографиялық ережелер бойынша бұрынғы және
қазіргі ағылшын тіліндегі дыбыстардың өзгерістері жазуда қатаң сақталады. .



https://kk.wikipedia.org/wiki/%D0%94%D1%96%D0%BD

Дін – адамзат қоғамындағы аса күрделі де маңызды әлеуметтік-мәдени сана. Діннің
басты мақсаты – адамның рухани жетілуі және оның Жаратушы Құдайға сенімі.

Ислам философиясының түсіндіруінше, дін дегеніміз – әлемді байланыстыратын күш
Алланың барлығына сенім. Ислам тұжырымдамасы бойынша, рухани жетілу сатысының
бірінші деңгейінде тұрған адамның алғашқы махаббаты, таза құлшылығы, қорқынышы
Аллаға арналады. Сөйтіп,шынайы діндар болып, жас кезінен Алланың ғана бұйрығын
орындаушы болып өседі. Барлық тіршілік құбылыстары Алла Тағаланың қолында
екеніне және күнәлі істері үшін оның қарғысына ұшырайтынына мұсылман кәміл
сенеді. Осы сенім – оны жаман істерден тежеуші және дұрыстықтан, имандылықтан
шықпауына себепші. Иманын жоғалту адамның дінін жоғалтуына алып келеді. Діни
тұрғыдан, дін – бүкіл болмыстың түпкі себебі барын, дүние-болмыстың жаратылу
мақсатын, оның сыр-сипатын түсіндіріп, танып-білуге және адамның рухани
жетілуіне мүмкіндік жасайтын әдіс-әрекеттер мен бүкіл дүниетанымды болмысты,
толық қамтитын өте кең, ауқымды ұғым. Қазіргі ғылымның зерттеулері бойынша дін
қырық – елу мың жыл бұрынғы палеолит кезеңінде шыққан. Аталмыш кезеңнің мәдениет
ескерткіштері жан-жануарлар культі мен аңшылыққа қолданған сиқыршылық белгілерін
сақтаған. Сондай-ақ діни наным-сенімдердің болғандығын сол ежелгі дәуірлердегі
өлген адамды еңбек құралдары және әшекей бұйымдармен бірге жерлеу дәстүрінің
белгілері де дәлелдеді. Діннің неғұрлым ертедегі көріністері – сиқыршылық,
тотемизм, ғұрыптық жерлеу культі және шамандық болып табылады. Құдайды тұлғалық
Бастау ретінде мойындау қазіргі діндерден ислам, христиан, иудаизм діндеріне
тән, ал будда, даосизм діндеріне тән емес. Халықты қамтуы жөнінен діннің
тайпалық-халықтық (мысалы, иудаизм) және ұлтаралық немесе әлемдік (будда діні,
христиандық, ислам) түрлері белгілі. Әлемдік діндердің әрқайсысы түрлі ағымдар
мен конфессияларға бөлінеді. Мысалы, ислам дінінің сүнниттік, шииттік ағымдары,
христиан дінінің католиктік, православие және протестанттық конфессиялары бар.
Дүние жүзі халқының дені, негізінен, әлемдік үш дінді (ислам, христиандық,
будда) ұстанады. Сонымен қатар, маркстік атеизм және бүкіл дін атаулыны теріске
шығаратын басқа да көзқарастар жүйесі ғылымда кейде шартты түрде теріс таңбалы
діндер деп аталынады.



https://kk.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D1%8F

География (гр. γεωγραφία, «жерді сипаттау» деген мағына береді: гр. γαία — «Жер»
және гр. γράφειν — «сипаттап жазу», «суреттеу») — жер беті табиғаты туралы,
халықтар мен олардың шаруашылық іс-әрекеттерін зерттейтін ғылым:

Географияның зерттеу нысаны - әр түрлі дәрежедегі географиялық орта
компоненттерінің орналасуы мен өзара әрекеттесу заңдары мен заңдылықтары болып
табылады. Зертеу нысанының күрделілігіне және кеңдігіне байланысты география
пәні ортақ географиялық ғылымдар жүйесін құрайтын бірнеше мамандандырылған
(салалық) ғылым түрлеріне бөлінеді. Олардың ішінде ерекше аталатындар:
жаратылыстану география ғылымдары (физикалық география, жердің географикалық
қабықтарын тану ғылымы, тoпырақтану, климатология, гляциология, гидрология,
океанология, палеография) және қоғамдық географиялық ғылымдар
(әлеуметтік-экономикалық география, тарихи география). Кейде географиялық
картографияны да жеке ғылым ретінде бөліп айтады.

Географиялық зерттеулердің басты міндеті — табиғат ресурстары мен жағдайларын
жан-жақты зерттеу, оларды тиімді пайдаланудың, өндіргіш күштерді орналастыру мен
дамытудың, табиғатты қорғаудың және қалпына келтірудің ғылыми негіздерін жасау.

География — өте ежелгі ілім. Сонау тас дәуірінің адамдары өздерін қоршаған орта
элементтерінің екінші бір жермен ұқсамайтындығын, ондағы табиғи құбылыстардың әр
түрлі екендігін байқап отырған. Көрген-білген жерлерін, көкжиектің өзі басып
көрмеген арғы жағын ой өрісімен жалғастыра білген. Өз ортасын зерттеп,
танып-біліп, салыстырып, тасқа, ағаштың қабығына, жерге сызып белгі салып
отырған.

Географиялық алғашқы мағлұматтар Шығыстың жазба деректерінде кездеседі. Теңізде
жүзу мен сауданың дамуы құрлық беті мен теңіз жағалауын сипаттап жазуды керек
етті.

Эллиндік дәуірде Эратосфен өзінің «География» атты еңбегінде табиғатты
зерттеулердің барлық бағыттарын біріктірмек болды. Б.з.б. 1—2 ғасырдағы күрделі
географиялық еңбектерге Страбонның «Географиясы» (ел тануы), Птолемейдің
«География жөніндегі нұсқауы» (географиялық координаттары көрсетілген елді
мекендер тізімі) жатады.

Орта ғасырларда география Қытайда, Парсыда, Орталық Азияда және Араб елдерінде
жақсы дамиды.

ХVI ғасырдан бастап география аса маңызды ғылымға айналып, жеке салаларға бөліне
бастады. Осы кезеңдерге географияның ерекше ғылыми тілі картография қалыптасты.
Ұлы географиялық ашылулардың ғылыми қорытындылары голланд ғалымы Бернхардус
Варениустың “«Жалпы география»” атты еңбегінде (1650 ж.) жинақталды.

XVII — XVIII ғасырларда түрлі елдердің табиғат жағдайларын зерттеуге және оларда
өтіп жатқан табиғи процестерді түсіндіруге қызығушылық арта түсті (Г. Лейбниц,
Ж. Бюффон, М. В. Ломоносов). Ресейде экономикалық географияның қалыптасуына И.
К. Кирилов, В. Н. Татищев, М. В. Ломоносов зор үлес қосты. Жаратылыстану
ғылымының XVIII — XIX ғасырлардың I жартысындағы аса көрнекті жетістіктері
бұрынғы натурфилософиялық жорамалдардан бас тартуға, "табиғаттағы процестердің
бәрінің өзіне тән себептері бар" деген ғылыми тұжырым жасауға мүмкіндік берді.
Бұл кезеңде география жөнінде екі түрлі пікір туды: XIX ғасырда неміс саяхатшысы
А. Гумбольдт өзінің “Космос” (1845—1862) атты еңбегінде "Физикалық географияның
міндеті — табиғат құбылыстарының жалпы заңдарын және олардың ішкі өзара
байланыстарын зерттеу", — десе, неміс географы Карл Риттер өзінің “«Dіe Erdkunde
іm Verhalt-nіs zur Natus und zur Geoschhіchte des Menschen»” (1822 — 1859)
еңбегінде "Географияның басты міндеті — табиғаттың адамға тигізер әсерін зерттеу
ғана", — деп түсіндірді.

XIX ғасырдың аяғында Ресейде B.В. Докучаев комплексті физгеографиялық
зерттеулердің негізін қалап, бұл зерттеулердің міндетін халық шаруашылығы
мәселелерін шешумен байланыстырды. География өзара байланыстылықты тануға А. И.
Воейков зор үлес қосты. XX ғасырдың басында Л. С. Бергтің, А. А. Борзовтың т. б.
еңбектерінде ландшафт туралы ұғым қалыптастырылды. Географиялық ғылыми
зерттеулердің дамуына Орыс географиялық қоғамы (1845) үлкен еңбек сіңірді. 19
ғасырдағы және 20 ғасырдың басындағы экспедициялар Азияның бұрыннан беймәлім
ішкі аймақтарын (П. П. Семенов-Тян- Шанский, Н. М. Пржевальский, Г. Н. Потанин),
Жаңа Гвинеяны (Н. Н. Миклухо-Маклай) зерттеді, Антарктиданы (Ф. Ф.
Беллинсгаузен, М. П. Лазарев) ашты.

Бүгінгі таңда Жер шарында ашылмаған жер жоқ деуге де болады, бірақ онымен
географиялық ашулар тоқтады деген ұғым тумау керек. Жаңа географиялық
зерттеулерде ғылым мен техниканың соңғы жетістіктері: ғарыштық және аэро
кескіндеулер, геофизикалық зерттеулер, ақпаратты компьютерлік өңдеу және
т.б.пайдаланылады. Қазіргі заманғы география ғылымы табиғи ортаны қорғау мен
табиғат қорларын тиімді пайдалану, мұхит табиғатын жаңа құралдар мен әдістер
көмегімен танып-білу, адамзат пен табиғат арасындағы байланыс, табиғат апаттарын
болжау және оларды болдырмау бағытында зерттеулер жүргізуде.

Дегенмен, ғылым дамуының барысында географияның зерттеу обьектілері сан рет
өзгерді. Жалпы қалыптасқан ұғым бойынша көптеген ғалымдар география ғылымының
негізгі обьектісі ретінде жер бетін қарастырады. Бұған байланысты Карл Риттер
географияның зерттеу объектісі ретінде Жер бетін, Э.Мартонн - Жер бетіндегі
адамзат қызметіне байланысты физикалық, химиялық, биологиялық құбылыстармен
олардың таралу себептерін, О.Пешель - Жер табиғатын қарастырады.

Көптеген физик-географтар П.И.Броунов ұсынған «географиялық қабық» обьектісімен
келіседі. Географияның зерттеу обьектісі ретінде бірнеше терминдер ұсынылды:
географиялық қабық, ландшафт қабығы, геосфера, ландшафтық сфера, биогеосфера,
эпигеосфера тағы басқа. Ең дұрыс дел қабылданғаны: «географиялық қабық». Бұл
бірнеше бірімен-бірі байланысты жер сфералары мен олардың элементтерінен
литосферадан, гидросферадан, атмосферадан, биосферадан тұратын күрделі құрылым -
географиялық қабық болып табылады. Географиялық қабықтың компоненттеріне ауа,
су, тау жыныстары, тірі заттар жатады. Сондықтан географиялық қабықтың барлық
компоненттері бір-бірімен тығыз байланысты. Географиялық қабықтың біртұтастығы -
оның ең маңызды қасиеті.

Тарихи қағида бойынша дәстүрлі әдістер (суреттеу, картографиялық әдістер)
географияда XX ғ. 30-50 жылдары бастап пайдаланып келе жатыр. XX ғ. 60-80 жж.
ғылыми-техникалық прогрестің дамуына байланысты көптеген жаңа мүмкіншіліктер
пайда болды: ғарыштық, математикалық, модельдеу, геоақпараттық және т.б.
Географиялық ақпараттық жүйе пайда болды.

География ғылымы көптеген салаллық бөлімдерден құралған. Дегенмен олардың бәрін
физикалық география және әлеуметтік-экономикалық география деп шартты түрде екі
бағытқа бөлуге болады.

Физикалық география жалпы Жердің сыртқы қабатын, оның табиғи кешендері мен
компоненттерін зерттейді.

Географиялық қабық (қабат) — бұл литосфераның үстіңгі бөлік, атмосфераның
төменгі бөлігі, гидросфера мен биосфера өзара жанасып, біріне-бірі еніп жататын
әрі өзара әрекеттесетін қабық. Олар бір мезгілде қалыптасқан және әрқашан өзара
тығыз байланыста болатын қабықтар.

Литосфера — мантияның жоғарғы қабаты мен жер қыртысынан тұрады. Жер қыртысының
қалыңдығы мұхиттардын астында 5-10 км-ге, жазықтардың астында 35- 45 км-ге, тау
сілемдерінің астында 70 км дейін тереңдікке кетеді.

Минералдар — тау жыныстарын құрайтын заттар. Тау жыныстары: гранит, құм, тұз,
көмір, мұнай. Жер бетінде 3000 шамасында түрлі минералдар, 7000 түрлі тау
жыныстары бар. Тау жыныстарының тегіне қарай 3 категориясы бар: магмалық,
шөгінді және метаморфты тау жыныстары. Метаморфты жыныстар — жоғары
температураның және қысымның әсерінен пайда болған жыныстар. Олар магмалық
ошақтың жақын орналасуына байланысты қызады немесе жердің ішкі қабығының
қозғалысынан қысылуы мүмкін. Бұл жағдайда кейбір жыныстар қатты күйге, кейбірі
жұмсақ қабатқа айналады. Магмалық жыныстар жер астындағы магма суып, қатты күйге
айналғанда түзіледі. Егер бұл үрдіс жер астында болса, түзілген жыныстар
интрузивті магмалық жыныстар аталады. Магма жанартау арқылы жер бетіне шығып
қатса, пайда болған жыныстар эффузивті магмалық жыныстар деп аталады.

Литосфераның барлық ой-қырларының жиынтығын жер бедері (рельеф) деп атайды. Ол
ішкі және сыртқы құбылыстардың өзара әсерінен қалыптасады. Жер қыртысы
бір-біріне тығыз жатқан өте үлкен литосфералық тақталар деп аталатын блоктардан
тұрады. Тақталардың өлшемдері әртүрлі болады және олардың шекараларымен сәйкес
келмейді. Олар мантия затының беткі қабатымен бірге жылына 2-5 см ығысады. Ең
ірі 13 тақта бар. Үнді-Аустралиялық, Африка Американдық, Тынық мұхиттық,
Атлантикалық мұхит ортасы жоталары - жер қыртысының мұхит астындағы жарық
ажыратқан бөліктері.

Платформа — жер қыртысының (литосфераның) негізгі құрылымдық элементінің бірі.
Ол жер қыртысы қалыңдығының біршама тұрақтылығы (35—45 км), алып жатқан
аумағының орасан үлкендігі (ауданы млн-даған км2), сейсмикалық және вулкандық
әрекеттердің өте баяулығы, рельефтің шамалы мүшеленгендігі және біркелкілігімен
сипатталады. «Платформа» термині Эдуард Зюсстің «Жер кейпі» аталатын (неміс
тілінде) еңбегінің француз тіліне аударылуына байланысты пайда болды.
Платформалар көрші геосинклинальдардың шеткі тігістерімен немесе мұхит
ойыстарымен шектеледі және олардың созылым бағытымен сәйкес келеді. Көне
геосинклинальдық жүйелердің дамуынан, жер қыртысының қимылды бөліктерінің
тектоникалық жағынан бекінуінен пайда болады. Платформалар екі құрылымдық
қатардан тұрады. Төменгі құрылымдық қатар (фундаменті) Платформаның қалыптасуына
дейін орын алған, аса терең жарылыстармен тілініп, пәрменді метаморфизмге
шалынған, қатпарлықтарға жиырылып, гранит интрузияларымен қиылған, шөгінді —
вулканогендік және граниттенген жыныстардан құралады. Платформаның тысы деп
аталатын жоғарғы құрылымдық қатар төмендегі фундаменттің мүжілген бетінде шалыс,
горизонталь күйде орналасқан, метаморфизмге баяу шалынған не шалынбаған шөгінді
және метаморфтық жыныстардан тұрады.

Жанартаулардың көпшілігі Тынық мұхитының жағалауында орналасқан. Оны Тынық мұхит
жанартаулық белдеуі деп атайды.

Сөнген және сөнбеген жанартаулардың аудандарында ыстық бұлақтар жиі кездеседі.
Ыстық су мен буды ауық-ауық атқылап тұратын бұлақтарды гейзерлер деп атайды.
Гейзерлер Тынық мұхит отты белдеуінде, яғни Камчаткада, Жапонияда, Жаңа
Зеландияда, Солтүстік Америка жағалауында, сонымен бірге Исландия аралында
таралған.

Жердің ең сыртқы қабығы - атмосфера. Ауа - әр түрлі газдардың қосындысы. Жер
қабықтарының біртұтас болып жермен бірге қозғалатын ауа қабығы атмосфера деп
аталады. Атмосфераның қалыңдығы шамамен 3000 км. Ол төмендегідей қабаттардан
тұрады: 7 - 18 км - тропосфера; 50 км - стратосфера; 85 км - мезосфера; 300 км
термосфера; 600 - 1000 км - экзосфера, 50 км биіктікте - озоносфера қабаты.

Гидросфера — жер бетіндегі және жер қыртысының тереңінде сұйық, қатты, газ
тәрізді жағдайда болатын мұхиттар мен теңіздер (96%), жер асты суы (2%
мөлшерде), мұздық тар мен қар сулары (2 % мөлшерде), өзендер, көлдер, батпақтар
(0,02%) барлық сулар түрін косатын жер қабығының су қабығы.

Биосфера — тіршілік қабығы. Биосфера — литосфераның жоғарғы бөлігі, атмосфераның
төменгі бөлігінде және бүкіл гидросферадағы алуан түрлі тірі ағзалардың тіршілік
ететін ортасы. Жер бетінде тірі ағзалардың географиялық таралу заңдылығын
биогеография ғылымы зерттейді. Биосфера терминін "гидросфера", "литосфера"
ұғымдарымен бірге ХIХ-ғасырдың аяғында австрия геологы Э.Зюсс ұсынды.

Жер шарының 29,2%-ын құрлықтар алады (құрлықтардың жалпы аумағы 149,1 млн км²),
яғни солтүстік жарты шардың 39%-ын, оңтүстік жарты шардың 19%-ын құрайды.
Қазіргі геологиялық дәуірде ол 6 континенттен — Аустралия, Антарктида, Африка,
Еуразия, Оңтүстік Америка және Солтүстік Америкадан тұрады.

Жер ғарыштан көгілдір ғаламшар болып көрінеді - оның бетінің 70% астамын су
басып жатыр. Судың шамамен 97% мұхиттарда жиналған, ол Жер ауданының 360 млн км²
жауып жатыр. Мұхит - гидросфераның негізгі бөлігі, құрлықтар мен аралдарды
қоршап жатқан Жердің тұтас су қабаты. Жер шарында төрт мұхит бар: Тынық, Атлант,
Үнді және Солтүстік мұзды. Кейбір ғалымдар Антарктида маңы суларын бесінші
Оңтүстік мұхиты деп жеке бөледі.

Мұхит (Әлемдік мұхит) - гидросфераның негізгі бөлігі. Жер шарында төрт мұхит
бар: Тынық, Атлант, Үнді және Солтүстік мұзды. Кейбір ғалымдар Антарктида маңы
суларын бесінші Оңтүстік мұхиты деп жеке бөледі. Мұхит құрлықтар мен аралдарды
қоршап жатқан Жердің тұтас су қабаты. Аумағы 361,26 млн км2, көлемі 1340,74 млн
км3, орташа тереңдігі 3711 м, ең терең жері 11022 м (Тынық мұхиттағы Мариана
шұңғымасы). Дүниежүзілік Мұхит құрлықтар арқылы 4 бөлікке бөлінеді: Тынық (50%),
Атлант (25%), Үнді (21%) және Солтүстік Мұзды Мұхит (4%). Мұхиттың белгілі бір
бөліктерін алып жатқан зор көлемді суды - су массалары деп атайды. Су массалары:
экваторлық, тропиктік, қоңыржай, полярлық болып бөлінеді. Мұхит пен материк
арасындағы жылу мен ылғал айналасында беткі ағыстар пайда болады. Мұхиттық
ағыстар: Солтүстік пассат ағысы, Гольфстрим, Солтүстік атлант ағысы, Канар суық
ағысы, Бразилия ағысы, Батыс Желдер ағысы, Бенгал ағысы.

Географиялық белдеулер — географиялық қабықтағы ең ірі зоналық бөлімшелер. Жылу
мен ылғал, ауа массаларының айналымы, биохимиялық және геоморфологиялық
процестердің өзіндік көрсеткіштері мен ырғақтылығының ортақ ерекшеліктерімен
сипатталады. 4 негізгі белдеулер: экваторлық, тропиктік, қоңыржай және полярлық
белдеу.

Белгілі климат зерттеуші ғалым Б.П. Алисов Жер шарында бір-бірінен
температуралық жағдайлары және ауа массаларының қасиеттері мен әсер ету
аймақтары арқылы айырмашылық жасайтын 13 климаттық белдеуді ажыратқан. Негізгі
географиялық белдеулердің аралықтарын өтпелі белдеулер бөліп жатады. Өтпелі
белдеулерге суб (латынша - «кіші, таяу») деген сөз қосылып айтылады. Олар:
субэкваторлық экваторлық және тропиктік белдеулердің, субтропиктік, тропиктік
және қоңыржай белдеулердің, субполярлық (субарктикалық, субантарктикалық)
қоңыржай және полярлық белдеулердің аралығын бөледі.

Экватордың екі жағын бойлап, созылып жатады. Белдеудің климат жағдайлары жыл
маусымдарына бөлінбей, температура бүкіл жыл бойы біркелкі таралуымен
ерекшеленеді. Мұнда жыл бойы ыстық және ылғалды. Қаңтар айының орташа
температурасы +24°С, жылдық жауын-шашын 2000-3000 мм. Жылу мен ылғалдың молдығы
өсімдіктердің қаулап өсуіне, сан алуан жануарлардың мекендеуіне қолайлы.
Экваторлық орманда ең биік ағаштар 50-60 м-ге дейін барады. Ағаш діңінің
аралықтарында аз ғана саңылауда шырмалып, өрмелеп лианалар өседі, кейбір
лианалардың ұзындығы 300 м-ге дейін барады. Өсімдіктер сияқты жануарлары да
биіктік қабаттарға бөлініп таралған. Ағаштарда көптеген бунақ денелілер, ағаш
бақалары, жыландар, құстар молынан кездеседі.

Солтүстік және оңтүстік жарты шарлардың 20-30° ендіктер аралығын тропиктік
белдеу алып жатыр. Материктердің ішкі және батыс бөліктерінде бұл белдеудің
шегінде тропиктік шөл зонасы қалыптасқан. Африкадагы Сахара шөлі осы зонаға
кіреді.

Қоңыржай белдеу шөл, орманды дала және дала зоналарынан тұрады. Олардың
аралықтарын шөлейт пен орманды дала өтпелі зоналары бөледі. Шөл Азияда,
Солтүстік және Оңтүстік Америкада таралған. Әсіресе, Азияның орталық бөлігінде
көп жерді қамтиды. Шөлдің табиғат жағдайлары барынша қатал. Жазғы ыстық кейде
+50°С-қа дейін, шөлдің беті +80°С-қа дейін қызады. Шөлдің тіршілікке ең қолайсыз
жағы - ылғалының тапшылығы. Жылдық жауын-шашын 200 мм-ден кем, ал кей жерлерде
100 мм-ге жетпейді.

Солтүстік полюс төңірегі арктикалық, оңтүстік полюс төңірегі антарктикалык
(грекше анти «қарсы») белдеу деп аталады. Екеуін де жаппай мұз басып жатыр.
Климат жағдайлары өте қатаң. Арктикалық белдеудің 2-3 аптаға ғана созылатын жаз
маусымы кезінде ауаның температурасы 0°С-тан сәл ғана асады, қыста ол
30-40°С-тан түспей, қақаған аяз болып тұрады. Антарктиданың климаты одан да
қатаң. Онда Жер шарындағы ең төмен температура (-88,3°С) байқалған. Арктикалық
және антарктикалық белдеулер мұзды шөл зонасына жатады. Жануарлардың тіршілігі
тек теңізбен байланысқан. Солтүстік Мұзды мұхитта морж бен ақ аю жүреді.
Антарктикалық белдеуде пингвиннің тіршілігі материк жағалауындағы сулармен
байланысты.

Әлеуметтік-экономикалық география қоғамның аумақтық бөлінуін зерттейді. Өз
кезегінде Экономикалық және әлеуметтік географиясы салаларға бөлінеді.

Дүние жүзінің саяси картасы - Жер шарының мемлекет шекаралары, астаналары, ірі
қалалары мен жол қатынастары көрсетілген географиялық картасы. Дүние жүзінің
саяси картасында елдің әлемдегі орны, саяси – әкімшілік құрылымы бейнеледі.
Сонымен қатар саяси картада басты саяси – географиялық өзгерістер : жаңа
тәуелсіз мемлекеттердің пайда болуы, елдердің саяси мәртебесінің ауысуы,
шекаралары мен аумағының, ел атауы мен астанасының өзгеруі және т.б. көрініс
табады. Дүние жүзінің саяси картасындағы заңдылықтар мен өзгерістерді
географияның саяси география деп аталатын саласы зерттейді.

Дүние жүзінің саяси картасы әлемнің барлық елдері төмендегі белгілері бойынша
ажыратылады:

Демография адам популяциясын оның көлемі мен құрылымына сәйкес, яғни жынысы,
жасы, отбасылық жағдайы және этникалық шығу тегі бойынша, сондай-ақ, осы
популяцияның туу, өлу және миграция коэффициенттеріндегі өзгеруі тұрғысынан
статистикалық зерттеу.

Адамзат тарихының басым бөлігінде әлем халқы баяу өсті, әлем халқы алғашқы
миллиардқа тек 1800-1804 ж. жеткен. Ал XX ғасырдың аяғына қарай 6 млрд-тан асты.
Жер бетіндегі халық саны үнемі артып отырды.

1900 жылы 1,5 млрд, 1960 жылы 3 млрд, 2000 жылы 6 млрд-қа жетті. Демографиялық
күрт өрлеу процесінің ең жоғары қарқыны (20% жуық) 60-жылдары болды. Ал 80-ші
жылдары бұл көрсеткіш 17% төмендеді. Бұл демографиялық өтпелі кезең деп аталады.
Елдердің әлеуметтік-экономикалық жағдайына байланысты табиғи өсімнің
өзгерістері:

Демографиялық саясат — әр мемлекеттің халқының табиғи өсімін және халық санына
байланысты мәселелерді шешу үшін жүргізілетін шаралар. Әр мемлекетте
демографиялық саясат бағыты әр түрлі жүргізіледі. Көптеген дамушы, әсіресе,
халық саны көп елдерде қазіргі адамдардың өмір сүру деңгейі одан әрі құлдырап
кетпеуі үшін адамның табиғи өсімін шектеуі, ал, дамыған елдерде керісінше, бала
тууға ынталандыру шаралары жүзеге асырылады.

Жер шары халқының этностық (ұлттық) құрамы – ұзақ тарихи процестің нәтижесі.
Қазіргі уақытта дүние жүзінде этностық қауымдастықтардың әр алуан түрлері:
жекелеген тайпалар, рулас тайпалар топтары, ұлыстар, ұлттар бар. Нәсілдік құрам
- тұқым қуалау арқылы берілетін ұқсас сыртқы (дене) пішіндері (терісінің түсі,
шашы мен көзі, мұрны мен еріндерінің пішіні, бойы мен дене пропорциясы,
сондай-ақ кейбір "жасырын" белгілері) бар адамдардың тарихи қалыптасқан
топтарының саны мен үлесі. Әр түрлі нысандардың таралу ареалдары сәйкес
келмейді, сондықтан нәсілдік шекаралар анық емес және шартты болып келеді. жер
бетінде негізгі үш нәсіл бар:

Жер шарында түрлі тайпалар, рулас тайпалар, ұлыстар, ұлттар бар. Этностық
қауымдардың негізгі белгілеріне тіл, аумақ, мәдениет жатады. Жер бетін 4 мыңдай
түрлі халықтар мекендейді. Бірақ мемлекеттік және этностық шекаралар өзара
сәйкестендіріле орналаспаған. Жер бетіндегі мемлекеттердің жартысына жуығы бір
ұлтты (Дания, Швеция, Жапония) болып келеді және көп ұлтты (Ресей мен АҚШ)
мемлекеттер бар. Дүние жүзінде көп таралған тілдер: қытай тілі (1 млрд-тан астам
адам), ағылшын тілі (400 млн), хинди (300 млн), испан (280 млн), араб (230 млн),
орыс тілі (220 млн).

Жалпы 1945 жылдардың соңынан бастап дүние жүзі мен оның жеке аймақтары тұрғын
халқының есебін БҰҰ- ның экономикалық және әлеуметтік кеңесіне қарасты Халықтың
орналасуын зерттеу комиссиясы жүргізді. 1949 жылдан бастап, бұл Комиссия жыл
сайын «Демографиялық жылнама» басып шығарып отырды. Жер бетінде халық әр түрлі
таралған Шығыс Жарты шарда Батыс Жартышарға қарағанда халық көбірек шоғырланған,
солтүстік Жартышарда оңтүстік Жартышардан тығыз шоғырланған. Жердегі халықтың
орташа тығыздығы бір шаршы шақырымға 30 адамнан артығырақ келеді. Еуропа мен
Азияда бір шаршы шақырымға 100 адамнан, ал Солтүстік және Оңтүстік Америкада
бұдан екі есе, Аустралия мен мұхиттық аралдарда 10 есе аз. Халықтың ең көп
шоғырланған аумақтары:

Дамыған елдерде қалатұрғындары 75-80%, ал дамушы елдерде 40-50%. Қазір жер
шарының жартысынан көбінде қала халқы тұрады. Урбандалу дегеніміз - қалалар мен
қала халқының көбеюі, қалалардың ролінің артуы Бір-біріне жақын орналасқан ірі
қалалардың қосылуын агломерациялар деп атайды. Мысалы, Мәскеу агломерациясында
12 млн адам тұрады. Урбанизацияның ең жоғарғы буыны мегаполюстер
агломерациялардың қосылуы. Мысалы, Бостон-Вашингтон (40 млн-ға жуық адам),
Нью-Йорк, Филадельфия және т.б. Қалалардағы адамдардың қала маңына шоғырлануы
субурбанизация деп аталады. Қала халқының үлес салмағы индустрияландырудың
көрсеткіші. Дамушы елдерде урбанизация деңгейі төмен, қала халқының үлесі
30-41%. Мысалы, Латын Америкасы, Азия елдері. Ауыл-село халқы жер бетінде
шамамен 18-20 млн

Халқының саны басқа елден көшіп келушілердің есебінен өзгеруін - механикалық
қозғалыс деп атайды. Адамдардың бір елден басқа елге қоныс аударуы - миграция
деп аталады. Адамдардың өзге елдерге тұрақты тұруға кетуі - эмиграция, ал басқа
елден келіп тұрақтануын иммиграция деп атайды.

Алғашқы көші-қон қарқыны Еуропа елдерінен Солтүстік Америкаға, Оңтүстік
Америкаға, Африкаға, Аустралия мен Жаңа Зеландияға және т.б. жерлерге тарады.
Мысалы, АҚШ халқының көп ұлтты болуы миграцияға байланысты

Қазіргі негізгі сыртқы көші-қоң бағыттарының жоғары аймақтары: Солтүстік
Америкадан (Куба, Мексикадан Еуропаға, Оңтүстік Америкадан Солтүстік Америкаға,
Оңтүстік Шығыс Азиядан Парсы шығанағы елдеріне дейін).

Ішкі миграцияның негізгі бағыттары Шығыс Еуропадан Ресейге, Азиядан Еуропаға,
Солтүстік Африкадан Еуропаға, Үндістаннан Еуропаға, Бразилия, Парагвайдан
Аргентинаға дейінгі аймақтар.

Табиғи ресурстар - бұл табиғи заттар немесе адам мен қоғамның өмір сүруі мен
дамуы үшін шаруашылықта қолданылатын энергия көздерінің түрлері .

Минералдық ресурстар — жер қойнауынан алынған пайдалы қазбалар. Пайдалы қазбалар
- халық шаруашылығында өңделген және табиғи күйде қолданылатын табиғи минералдық
заттар. Минералдық ресурстардың қолданылу ауқымы үнемі артып келеді. Мысалы:
1950 жылмен салыстырғанда пайдалы қазбаларды өндіру үш есеге артқан. Жыл сайын
жер қойнауынан 100 млрд тоннадан астам түрлі минералды шикізат пен отын
өндіріледі.

Жер ресурстары - адамның өмір сүруі үшін, құрылыс және т.б. шаруашылық әрекеті
үшін қажетті жерлер. Жер ресурстары туралы жалпы түсініктер, жер қоры ұғымы
туралы түсінік береді. Жер қоры - шаруашылықтың түрлі салаларында қолданылатын
барлық жерлер. Жер шарының жалпы жер қоры 1,5 млрд га, оның ішінде ауыл
шаруашылық жерлері - 37 %, егістіктер - 11%. Жайылымдықтар үлесі Оңтүстік
Америкаға, аз өнімді сапасыз жерлер Азияға тиесілі. Өңделетін жерлердің үлесі
жоғары елдер: АҚШ, Үндістан, Ресей, Қытай, Аустралия, Канаданың, жыртылған
жерлер үлесінің 56-57%-ы Украина, Үндістан, Данияның үлесіне тиеді. Жер
қорларымен қамтамасыз етілу жер шарының әр тұрғынына 2,1 га-дан келеді. Жер
қорының құрылымы сұранысқа байланысты, жерлердің тозуына, сапасының төмендеуіне
байланысты үнемі өзгеріп отырады.

Су ресурстары - халық шаруашылығында қолданылатын өзен, көл, су қоймалары,
мұздықтар және жер асты сулары, тұщы су - барлық су ресурстарының жалпы қоры -
2,5%. Негізгі көздері: өзен сулары, мұздықтар, жер асты сулары. Жердегі судың
басым бөлігі дүние жүзілік мұхиттарда. Тұщы судың жалпы көлемі гидросфераның
3%-ін алады. Жер бетінде тұщы су қорлары әркелкі таралған. Мысалы: Африкада
халықтың шамамен 10%-ы, Еуропада 95%-ы тұщы сумен қамтамасыз етіледі. Тұщы судың
негізгі көздері болып табылатын өзен ағыстарының дүние жүзілік көлемі жылына 47
мың км3, бірақ қолданылу мүмкіндігі тек 50%. Тұщы судың тапшылығын жеңу жолдары:
тұщы су көздерінің ластануының өсуіне жол бермеу. Тұрмыстық мақсатта жұмсалуын
үнемдеу жэне теңіз суын тұщыландыру, жаңбыр суы мен қар суын жер асты
қоймаларына жинау. Өзен сулары энергия көздері ретінде қолданылады. Жалпы дүние
жүзілік гидроэнергиялық потенциал 10 трлн. кВт/сағ деп бағаланады.
Гидроэнергетикалық потенциалы жоғары елдер Қытай, Ресей, Заир, Канада және
Бразилия.

Орман ресурстары - қалпына келетін ресурстарға жататын биосфераның негізгі
ресурстарының бірі. Орман ресурстарының судың ластануына жол бермеуде, климатты
қалыптастыруда, эрозияға қарсы және адамдар денсаулығына әсер етуде маңызы зор.
Ормандар құрлықтың 30%-на жуығын алып жатыр. Негізгі орман алқаптары Азияда,
Аустралияда, Оңтүстік Америкада орналасқан.

Дүниежүзілік орман ресурстарын шаруашылықта қолданудың артуына байланысты жыл
сайын оған қауіп көбейіп барады. 200 жылда орман алқабы кем дегенде 2 есеге
азаяды, жыл сайын 125 мың км2 алқапты орман құртылады. Орман ресурстарының
сарқылуына әсер ететін негізгі факторлар: адамның шаруашылық әрекеті, табиғи
және антропогендік апаттар.

Халықаралық еңбек бөлінісі жеке елдердің өнімінің белгілі бір түрлерін өндіруге
белгілі бір қызмет көрсетуге оларды айырбастауға мамандануынан көрінеді.
Халықаралық еңбек бөлінісінің жоғарғы түрі - елдер арасындағы өнім түрлерін
өндіруге мамандану. Ал географиялық еңбек бөлінісі аумақтардың мамандануы,
олардың арасындағы өнімдер мен қызмет көрсету түрлерінің алмасуы. Мысалы,
Жапония дүние жүзінде автомобиль, электроника жасауға маманданған. Өнеркәсібі
дамыған елдер халықаралық еңбек бөлінісіне қарқынды қатысады. Ал өнеркәсібі
нашар дамыған елдер (Азия, Африка, Латын Америкасы елдері) шикізат пен
жабдықтауға маманданады.

Өзара байланысқан ұлттық шаруашылықты дүниежүзілік шаруашылық деп атайды. Оған
халықаралық еңбек бөлінісі экономикалық және саяси қатынастар жатады.
Дүниежүзілік шаруашылықтың құрылымын көптеген ұлттық шаруашылықтар мен
мемлекетаралық шаруашылық бірлестіктері құрайды..

Электр энергиясын өндіру. Су электр станциясы (СЭС), жылу электр станциясы
(ЖЭС), атом электр стансасы(АЭС).

Құрылымы жағынан машина жасау - дүние жүзілік өнеркәсіптің ең күрделі, көп
тармақты ежелгі салалардың бірі: машина жасау экспорты АҚШ, Германия, 1/2.
Жапонияда 2/3 құрап отыр. Экспортқа Азияның Корея, Жапония, Гавай жаңа
индустриялды елдерінде шығарылатын бүкіл тұрмыстық электроника жіберіледі. 250
автомобиль компаниялары автомобиль шығарады, бірақ әлемдік өндірістегі 95%-ы
әуелгі 20 фирманың үлесіне тиеді. 57,5% “Дженерал Моторс” (АҚШ), 16,2 “Форд”
(АҚШ), 12,9% “Тойота”(Жапония), 9,4% “Фольксваген” (Германия), 7,9%
“Даймлер-Крайслер” (Германия/АҚШ), 7,4% “Фиат” (Италия), 5,2% “Ниссан” (Жапония)
т.б. Яғни, алдыңғы қатарлы 10 автомобиль компаниялары (5 елдегі) дүние жүзілік
автомобиль өндірісінің 80%-ын құрап отыр. Кеме жасау өндірісіндегі жетекші
орында Жапония, Корея Республикасы, Еуропа елдері, Қытай. Авиа зымыран -
космосты өндірістегі басты жетекшілері - Ресей, АҚШ, Еуропалық Одақ.
Электротехникалық өндірістің ішінен электронды индустрия бөлініп жеке сала болып
отыр. (АҚШ, Жапония, Батыс Еуропа, Оңтүстік Азия елдері).

Әлемнің химия өнеркәсібінің ірі аудандары мен орталықтарының барлығына тән:
бұлардың арасында АҚШ-тағы Техас пен Питтсбургті, Ресейде Еділ бойы, Украинада
Донбасты, Германияда Рур мен Лейпциг- Галлені, Румынияда Карпат өңірін және т.б.
атауға болады.

Дүние жүзінде өңделетін жер көлемінің 1/2-ін дәнді дақылдар алып жатыр. Бидай
өндіруші елдер - АҚШ, Канада, Австралия, Қытай, Франция, Ресей, Қазақстан.
Күріштің Отаны - Қытай, Азияның 9/10 түсімінің дүниежүзілік үлесін күріш алады.
Басты сорттары Индонезия, Жапония, Қытай, Филиппинде өңделеді. Жүгерінің отаны -
Мексика. Негізгі өндірушілері - АҚШ, Қытай, Бразилия. Майлы дақылдар - соя
жинаудан АҚШ, жер жаңғағы - Үндістан, зәйтүннен - Италия алады. Түйнекті көкөніс
дақылы - картоп. Отаны - Оңтүстік Америка, Қытай, Ресей, АҚШ, Польша. Қантты
дақылдар өндірушілер - Ресей, Украина, Шетелдік Еуропа, Солтүстік Америка
елдері. Мақта өсіру үлесін Азия елдері, Америка, Африка елдері алады. Зығыр
өсіру - Ресей, Беларуссия. Джут өндіру - Бангладеш. Шай- Қытай, Үндістан,
Шри-Ланка. Кофе, какао - Африка, Латын Америкасы, әсіресе Бразилия, Колумбия.
Табиғи каучук - 85% Оңтүстік-Шығыс Азия елдерінде, әсіресе Малайзия, Индонезия,
Тайланд.

Б.з.д. 6—5-мыңжылдықта Месопотамия жерінде мал шаруашылығы болғандығы бүгінде
дәлелденген.

Мал шаруашылығынан алынатын өнімнің негізгі бөлігін қоңыржай белдеудің елдері
береді. Мал басының саны 4,5 млрд.

Ет өнімін көп өндіретін басты елдер - Қытай АҚШ, Бразилия, Франция, Германия,
Ресей.

Дүние жүзілік көлік жүйесі - қатынас жолдар, көлік кәсіпорындарымен көлік
құралдары. Дүниежүзілік көлікте 100 млн-нан аса адам жұмыс істейді. Көлік
желісінің ұзындығы 35 млн км. Жыл сайын 100 млрд т. жүк, 1 трлн. адам
тасымалданады.

2000 жылы дүние жүзінде 1800 млн-ға жуық жолаушы тасымалданған. Әуе жолының
желісі 10 млн км. Әуе көлігімен жүк тасымалдауда: бірінші орында Солтүстік
Америка, екінші орында Еуропа, одан кейін Ұлыбритания, Жапония, Ресей, Франция
келеді. Дүниежүзіндегі жолаушылардың жартысына жуығы АҚШ-та тасымалданады.
Дүниежүзіндегі ірі әуежайлар: АҚШ, Ұлыбритания, Жапонияда.

2) Ашық экономиканың жарқын көрінісі - еркін экономикалық аймақ кұру (ЕЭА). ЕЭА
- бұл экономикалық-географиялық жағдайы қолайлы аудан немесе қала. ЕЭА шетелдік
капитал және жаңа технологияны тарту, валюталық кірісті көбейтіп, ішкі рыноктағы
бәсекелестік қабілеті жоғары таулар және қызмет көрсетуге бағытталған.

Дүниежүзілік сауда: тауар саудасы, қызмет көрсету саудасы. Даяр өнімдер ішіндегі
сауда бірінші орында электроника, электротехника, автомобильдер, ал шикізат
өнімдерінен - мұнай және мұнай өнімдері алып отыр.

Картография — географиялық карталар, оларды жасау және пайдалану туралы ғылым.
Картография табиғат пен қоғам құбылыстарының үйлесуі мен өзара байланысуын,
олардың кеңістікте орналасуын және уақыт бойынша өзгеруін, т.б. картогафиялық
кескіндеудің (бейнелеудің) көмегімен зерттейтін ғылым. Картографиялық ұғымдарға
аспан денелері мен жұлдызды аспанның карталары, глобустар мен жер бедері
карталары, картографиялық белгілермен белгіленген кеңістік модельдері (үлгілері)
жатады. Картографияның негізгі әдістемесі – картатану.

Одан басқа, ғарыштық техниканың дамуы картографияның жаңа келешегі Күн жүйесінің
басқа ғаламшарларды картографиялау мүмкіндігі ашылды. Қазірдің өзінде Айдың және
Күн жүйесінің басқа ғаламшарлардың әр түрлі масштабтағы карталары
(селенографиялық) жасалды. Жер туралы ғылымдардың негізі бола отырып,
картография өзі де күннен күнге жетілуде: картаның жаңа типтері жасалды, оларды
тиімді пайдаланудың жолдары табылды

Карта – белгілі бір топографиялық проекциялар көмегімен Жер бетінің үлкен өлшем
бірліктерінде анықталатын аудандардың нақты жазықтықта кішірейтілен кескіні.
Географиялық обьектілер онда шартты белгілер арқылы көрсетіледі. Бұлайша
бейнелегенде, әуелі картаның қандай мақсатқа арналатыны ескеріледі, табиғат және
қоғамдық құбылыстардың орны, олардың бір-бірімен ұштасуы, байланыстары осы
тұрғыдан іріктеліп алынады. Географиялық картаны жер бетінің чертежі ғана деп
есептеу жеткіліксіз, өйткені ол алуан түрлі табиғат және әлеуметтік-экономикалық
құбылыстарды да бейнелейді. Географиялық карталарды жасаудың ерекше
математикалық заңы болады..

Картаның тақырыбы мен мақсатына қарай картографиялық кескіндеу бірқатар
географиялық элементтерден тұрады. Мысалы, бір жердің толық картасының
(топографиялық картасының) мазмұнына: жер бедері, суы, өсімдігі, топырағы, елді
мекендері, жол қатынасы, байланыс құралдары, мемлекет және әкімшілік шекаралары,
орталықтары және кейбір өнеркәсіп, ауыл шаруашылығы, мәдени объектілері кіреді.
Географиялық картаның жиегі мен бос жерінде қосымша графиктер мен жазулар:
картада қолданылған картографиялық белгілер және олардың түсіндірмелері; карта
бойынша қашықтықты, бұрыштарды, объектілердің ауданын, жеке нүктелердің
координаталарын, еңістікті т. б. өлшеуге қажет графиктер; картаның жасалған
кезін, пайдаланған материалдарын т. б. көрсететін деректер; кейде көрсетілген
объектілерді түсіндіріп, толықтыратын диаграммалар, таблицалар мен мәліметтер де
болады.

Қазақстан аумағында табиғатты құраушы объектілер 20 ғасырдың басына дейін
жеке-жеке зерттеліп келді. Тек 1920 жылдардан бастап Қазақстанда физикалық
география бойынша деректер жүйелі түрде жинала бастады. Осы жылдары (1930)
табиғи құбылыстар мен процестерді зерттеу бойынша жеке салалар (климатология,
гидрология, гляциология, геоморфология, топырақ географиясы, биогеография, т.б.)
қалыптаса бастады. Кейіннен оларға ландшафттану, топонимика қосылды.

Қазіргі кездегі География зерттеудің ғарыштық әдістерін пайдаланбайынша дами
алмайды. Географияның ерекше функциясына өзіміздің планета мен оның
табиғи-тарихи дамуы; туралы, елдер, қалалар, жерлер және оларды мекендейтін
халықтар туралы білімді жинау, қорыту және тарату жатады. География басқа
ғылымдармен бірге отаншылдық пен интернационализмнің негізін қалыптастыратын
дүниетанымдық және гуманитарлық ғылым болып табылады.

1917 жылға дейін Қазақстан мен Орта Азияда географиялық зерттеулерді Орыс
географиялық қоғамы жүргізді. Іле өлкесін зерттеуде П. П. Семенов-Тян-Шанскийдің
сіңірген еңбегі өте зор. 1856—58 ж. Шоқан Уәлиханов Жоңғария мен Іле өлкесіне
бірнеше рет саяхат жасап, осы аймақтардың табиғаты, шаруашылығы мен халқының
тұрмысы жайында көптеген деректерді алғаш рет жинады. Іле Алатауын, Ішкі
Тянь-Шаньды, Арал теңізін зерттеуде Н. А. Северцовтың (1857—67), Орта Азия мен
Қазақстан тауларының пайда болуына вулкан процестерінің тигізген әсерін
зерттеуде И. В. Мушкетовтың (1875—80), Арал теңізін зерттеуде Л. С. Бергтің
(1899—1900), Алтай, Жоңғар Алатауы жәнө Тянь-Шаньды зерттеуде В. В.
Сапожниковтың еңбектері ғылымға қосылған үлкен үлес болды. 20-шы ғасырдың
басында Қазақстанның едәуір бөлігінің геоботаникалық және топырақ карталары
жасалды, бұл жұмысқа топырақ зерттеуші және ботаник ғалымдар С. С. Неуструев, Л.
И. Прасолов, А. И. Безсонов т. б. қатысты. Қазақстанда Орыс географиялық
қоғамының Түркістан және Батыс Сібір бөлімдері, Семей бөлімшесі болды.

1920 жылдарда республиканың табиғат жағдайын жан-жақты зерттеуде Орта Азия
мемлекеттік университетінің, Геологиялық комитеттің, Орта Азия
гидрометеорологиялық инстиутының экспедициялары зор роль атқарды; олардың
жұмысына Д. В. Наливкин, С. В. Калесник, Н. Г. Кассин, И. П. Герасимов, Қ. И.
Сәтбаев т. б. қатысты.

Қазақстанда Географияның дамыған салаларының бірі — гляциология. Іле Алатауының
орталық бөлігінде және Жоңғар Алатауының солтүстік беткейінде ертеден болған мұз
басу және Іле Алатауындағы осы заманғы мұз басу (зерттеген Н. Н. Пальгов)
зерттелді. Жоңғар Алатауындағы соңғы мұз басудың (голоцендік) ірі масштабты
геоморфологиялық картасы жасалды. Мұздық түрлерін классификациялау және
өзендердің қоректенуі үшін олардың атқаратын ролін зерттеу жөнінде көлемді
жұмыстар істелді. Мұздықтардың гидрогеологиялық және температуралық режимін,
мұздықтың құрамындағы заттар балансын және жылу балансын, фирндегі қар
жамылғысын, өзендердің қоректенуі үшін мұздықтардың маңызын зерттеуде елеулі
табыстарга қол жетті. Қазақстандағы мұздықтардың толық каталогы жасалды.

Республиканың, оның жеке аудандарының табиғат жағдайларына сипаттама беру үшін
Қазақстанның Гидрометеорологиялық қызмет басқармасының, Геодезия қызметі
басқармасының, Қаз. ССР ғылым академиясының топырақ тану, ботаника, зоология
институттарының, экспедициялары көп деректер жинады. 1930 жылдардың өзінде әр
түрлі климат белдеулеріндегі ауа райының түрлері туралы алғашқы жалпы ұғымдар
тұжырымдалды. Қазақстан мен Орта Азиядағы атмосфераның жалпы циркуляңиясы,
климатты қалыптастыратын факторларға талдау жасау, синоптикалық процестер,
Тянь-Шань, Жоңғар Алатауы климатының сипаттамалары т.б. туралы еңбектер жазылды.

Қазақстан өзендері мен көлдері жөнінде жазылған елеулі ғылыми еңбектердің ішінде
П. С. Кузиннің Солтүстік Қазақстан мен Сарыарқаның өзендері туралы еңбектері, Н.
С. Калачёв пен Л. Д. Лаврентьеваның «Қазақ КСР өзендерінің су-энергетикалық
кадастры» монографиясы, Г. Г. Муравлевтың «Солтүстік Қазақстанның көлдері»
кітабы назар аударарлықтай. Арал теңізі, Балқаш, Алакөл көлдері зерттелді.
География секторының 1960—63 жылдардағы экспедицияларының істеген жұмысы
нәтижесінде «Алакөл ойысы және оның көлдері» атты құнды еңбек жазылды.
Республиканың кейбір аудандарындағы ағын суды зерттеудің нәтижесінде Қазақстан
жер беті сулары ресурсының 1:250 000 масштабты картасы жасалды (П. Ф.
Лаврентьев). Қазақстан ғалымдарының еңбектерінде су шаруашылығының перспективтік
балансын жасау, ағын суды ұзақ мерзімге реттеуді есептеудің тәсілі секілді
бірсыпыра гидрологиялық проблемалар баяндалған.

1954—55 ж. В.Д. Кисляков бастаған кешенді экспедициясы Қазақстанның солтүстік
бөлігін зерттеп, оның табиғатына сипаттама берді, облыстарды табиғи аудандарға
бөлді. Бетпақдаладағы, Балқаш маңы құмындағы, Арал маңы Қарақұмындағы,
Қызылқұмдағы, Мойынқұмдағы жайылымдарды жан-жақты сипаттайтын еңбектер шықты.
Алматы, Қарағанды, Солтүстік Қазақстан облыстарының, Маңқыстаудың, Көкшетау
қыратының ландшафтына толық сипаттама берілді, физгеографиялық аудандауға,
ландшафтыларды классификациялауға, жүйеге келтіруге және оларды картаға
түсіруге, ландшафтының жеке түрлерін зерттеуге көп көңіл бөлінді. Геоморфология
саласындағы елеулі зерттеулерге М. Ж. Жандаевтың Іле Алатауының, Қызылқұмның
геоморфологиясы, А. С. Сәрсековтың Солтүстік Балқаш маңының, Ш. 3. Құламбаевтың
Қарқаралы ұсақ шоқылы өңірінің геоморфологиясы жайында жазған еңбектерін қосуға
болады.

1970 жылы Қазақ КСР Географиялық қоғамы құрылды; оның жұмысы физикалық,
экономикалық, медициналық географияның аса маңызды проблемаларын шешуге, табиғи
ресурстарды одан әрі зерттеуге, табиғаттың қолайсыз құбылыстарымен күресу және
табиғатты қорғау шараларын белгілеуге бағытталған. Қазақ КСР ҒА-сының география
секторы және Қазақ КСР География қоғамы «Қазақстан географиясы мәселелері» (жыл
сайын), «Қазақстанда география ғылымының дамуы» (1967 жылдан), «Қазақстанның
таулы және шөлді аймақтарын игерудің географиялық проблемалары» (1965 жылдан),
«Қазақстанның физикалық, экономикалық және медициналық географиясының
проблемалары» (1967 жылдан), «Қазақстандағы географиялық зерттеулер» (1968
жылдан), «Қазақстандағы гляциологиялық зерттеулер» (1961 жылдан) жинақтарын
шығарады.

Географиялық ойлаудың мәні — кеңістік заңдылықтарына талдау жасай білу,
геожүйелер мен олардың компоненттерінің арасындағы өзара байланыстарды қазіргі
әлемнің географиялық картинасына түсінік беретін тарихи әдістемелер негізінде
анықтау. Географ әр түрлі материалдарды пайдалана отырып, жер беті мен оның жеке
аудандарындағы табиғат пен шаруашылықта болатын өзгерістерге болжам жасай білуі
керек.

Қазіргі географтар жер бетінің күрделілігі мен қайталанбас ерекшеліктерін
түсіндіретін көптеген заңдылықтарды ашты: географиялық қабықтың зоналылығы мен
ырғақтылығы, геожүйелердегі зат және энергия айналымы, геожүйелердің космоспен
байланысы, әр түрлі елдердегі шаруашылық дамуы тағы басқалар. Сонымен, әлем
туралы географиялық білім уақыт өткен сайын кеңейіп отырады, ол табиғи
процестердің динамикасы, мұхит суларының жағдайы мен циркуляциясы,
шаруашылықтағы өзгерістер туралы мәліметтермен жыл сайын толығып отырады.
Қазіргі уақытта жер бетіндегі экологиялық жағдайлар: ауа мен судың ластануы,
шөлдің таралуы, топырақ тұздануы тағы басқа мәселелер зерттелуде. Карталарда
стихиялық табиғат апаттары: жер сілкінуі, цунами, дауылдар, су тасқыны тағы
басқалар Жер шары халқына, шаруашылығына зиянын тигізетін құбылыстар
көрсетілуде.



https://kk.wikipedia.org/wiki/%D0%A1%D2%AF%D1%80%D0%B5

Сүре (араб.: سورة‎ суроһ — қатар, дәреже) — Құран бөлімінің атауы. Жалпы Құранда
114 сүре бар. Олар 30 жүзге топтастырылған. Әр сүре аяттардан тұрады. Сүре
атауының сөздік мағынасы алғашқыда “бірінші дәрежелі”, “аса маңызды” деген
ұғымды білдірсе, кейіннен терминдік мағынаға ие болды. Сүре ұғымының Мұхаммед
пайғамбардың Құдаймен сырласқан хикметті сәтінің сырлары деген астарлы мәні де
бар. Пайғамбарға сүрелердің қай қалада түсуіне байланысты "меккелік" және
"мединелік" болып бөлінеді. Сүрелердің 86-ы меккелік, ал 28-і мединелік болып
табылады.

Тәубе сүресінен басқа барлық сүрелер "Ең Мейірімді, Ең Рақымды Алланың атымен
бастаймын" (араб.: بسم الله الرحمن الرحيم‎‎) басмаласынан басталады.



https://kk.wikipedia.org/wiki/%D0%9C%D0%B5%D0%BC%D0%BB%D0%B5%D0%BA%D0%B5%D1%82

Мемлекет — белгілі бір аумаққа иелік етіп, сол жердегі халықтың еркін дамуына
мүмкіндік беретін, қоғам табиғатынан туындайтын ортақ істерді атқаруға қажетті
басқарудың жоғарғы дәрежеде ұйымдасқан жүйесі, саяси билік ұйымы. Егемендікке,
заңдастырылған зорлықты пайдалануға монополияға ие және қоғамды басқаруды арнайы
механизмдер (аппарат) арқылы жүзеге асыратын қоғамдағы саяси билікті
ұйымдастырудың еркеше түрі, саяси жүйенің орталық институты.

Оларды жасап, қабылдайтын мемлекеттің тиісті өкілетті органы болады. Мемлекетті
шаруашылық жүргізу тәсіліне қарай құл иеленушілік, феодалдық, буржуазиялық,
социалдық деп бөлу олқылықтарына қарамастан бүгінгі күнге дейін сақталып отыр.
Сонымен бірге батыс зерттеушілері мемлекетті мәдени белгілеріне қарай ислам,
қытай, батыс, православтық деп өркениеттік жіктеу негізінде де бөледі. Осы
пайымдауларға қоса мемлекеттерді пайда болған табиғи ортасына қарай ірі өзендер
аймағында, теңіз жағалауларында, далалы-орманды жерлерде пайда болған
мемлекеттер деп бөлуге болады. Мемлекеттің пайда болуына әр түрлі табиғи орта
мен әлеуметтік жағдай әсер етеді, сондықтан да белгілі бір аумақтағы мемлекеттің
қалыптасу барысы әр түрлі болады. Ол мемлекет туралы әр түрлі ілімдердің пайда
болуынан көрінеді.

Жалпы ежелгі дүниедегі мемлекеттердің қалыптасуы кезінде экономдау, басқару,
қорғану мәселелерін шешу барысында адамдар бірлестігі жаңа сапалық қасиеттерді
бойына сіңіріп, реттеу мен мәжбүрлеуді күшейтіп отырғаны байқалады. Ал адамдар
қауымдастығының не үшін реттеу мен мәжбүрлеуді күшейтіп отырғанының себебі әр
түрлі елдердегі мемлекет туралы ұғымның сол кезеңдегі түсініктерінде жатыр.
Ежелгі грек ойшылы Платон “ Мемлекет дегеніміз адамдардың азаматтық борышын өтеу
үшін бірігуі” деп анықтама беріп, оның пайда болуына еңбек бөлінісі әсер етті
десе, ал оның шәкірті Аристотель “ Мемлекет дегеніміз адамдардың пайдалы игілік
үшін бірігуі” деп түсіндірді.

Көне Рим ойшылы Цицерон “Мемлекет дегеніміз ортақ іс, халық игілігі, ал халық
дегеніміз адамдардың көрінген бір қосындысы емес, ол көптеген адамдардың құқық
мәселесі бойынша келісімі мен мүдделер бірлігінің нәтижесінде байланысқан
бірігуі” дейді. “Мемлекет” сөзінің араб тілінен аудармасы “иелік ету, иелену”
деген ұғымды, яғни белгілі бір аумаққа, сол аумақтағы халыққа иелік етуді
білдіреді. Ал түркі тілдес халықтардың кейбірі “мемлекет” сөзінің орнына
“дәулет” сөзін пайдаланады. Енді дәулет дегеніміз байлық, яғни көшпелі
тайпалардағы мемлекеттің қалыптасуына әсер еткен пайда табу идеясынан туындаған.
Сонымен мемлекеттің әр түрлі себептердің нәтижесінде пайда болғанын оның атауы
да аңғартады. Бірақ ондай себептер көп емес, шектеулі. мемлекеттің қалыптасуына
географиялық орта немесе табиғи орта, адам саны, шаруашылық жүргізу тәсілі
(экономика), өндіріс тәсілі мен еңбек бөлінісі, дін немесе дүниетаным іспеттес
және басқа да сыртқы фактор әсер етеді.

Ассоциацияланған мемлекет - мемлекет ішілік жиі мемлекет аралық қатынастардың
ерекше түрін білдіруге қолданылатын ұғым. Негізінен ассоциацияланған мемлекет
ретінде ерікті жолмен басқа мемлекетке өзінің егемендігінің бір бөлігін (жиі
қауіпсіздікті қамтамасыз ету және сыртқы саяси байланыстарды жүзеге асыру, ақша
айналымын ұйымдастыру бойынша өкілеттіліктерді) берген мемлекет түсініледі.

Буферлік мемлекет - екі немесе бірнеше үлкен мемлекет территориясы арасында
орналасқан мемлекет. Буферлік мемлекет әскери басып кіру шегінде орналасқан,
оның территориясы арқылы маңызды транспорттық байланыс өтеді. Мұндай мемлекет
геосаяси тұрғыда тиімді аймақты бақылауға мүмкіндік береді.

Көпұлттық мемлекет - территориясында әртүрлі этностар - ұлттар, халықтар мен
басқа этникалық топтар тұратын мемлекет.

Ұлттық мемлекет - белгілі бір ұлттың тарихи-этникалық территориясында пайда
болған, оның егемендігін көрсететін мемлекет.

Құқықтық мемлекет - бұқаралық-саяси биліктің ұйымдастырылуы мен әрекет етуі және
оның құқық субъектілері ретіндегі индивидтермен өзара қатынасының құқықтық
формасы.

Әлеуметтік мемлекет - әлеуметтік қамтамасыз етудің дамыған жүйесімен
сипатталатын, жалдамалы жұмысшыларға минималды өмір деңгейін және әлеуметтік
тәуекелдің төмендеуін кепілдейтін мемлекеттің түрі.

Мемлекет функцияларын анықтауда, біз ең алдыменмемлекеттің қоғам өміріндегі
жалпы рөлін басшылыққа алуымыз керек. Бұл жерде бірінші орынға мемлекеттің
адамдарды қауымдастыққа біріктіретін, олардың мүдделерін түйістіретін, жалпы
нормаларды сақтауға мәжбүрлейтін және геосаяси тұтастықты қалыптастыратын
біріктіруші рөлі қойылады. Бұдан мемлекеттің ең бірінші функциясы мәжбүрлеу
функциясы екендігін көруге болады.

Осы функцияны жүзеге асыру үшін мемлекеттік биліктің құрылымында мәжбүрлеу
күштері қалыптасады, яғни олар: әрекеттерді нормативті тұрғыда бағалайтын және
кінәлі немесе кінәлі еместігінің объективті ақиқатын белгілейтін, мәжбүрлеу
шаралары туралы мәселелерді шешетін заң органдары; тергеу органдары; полиция;
пенитенциарлық мекемелер және басқалары.

Мәжбүрлеу функциясының болуы мемлекетті билік құрушы күштердің қолындағы
сойылға, диктатураның, террордың құралына айналдырып жіберуі мүмкін.

Мемлекеттің келесі функциясы — келісімдік функция. Мемлекеттің саяси
қатынастардың әр түрлі субъектілерінің арасын келістіруші орган екендігі сөзсіз,
ол айтыс-тартыстарда төреші ретінде қатысады, позициялардың жақындасуына
жәрдемдеседі. Мәселен, мемлекеттік органдардың еңбек пен капитал арасындағы
келісімдік рөлі белгілі. Сондықтан өркениетті мемлекет үшін саяси қатынастардың
барлық субъектілерінің түпкілікті мүдделері туралы қамқорлық басты болып
саналады, және бұл қамқорлық тек қағаз жүзінде қалып қоймауы үшін мемлекеттік
органдар барлық азаматтардың мүдделерін қамтып, білдіре алатындай және азаматтық
қоғам ұйымдарымен кең қарым-қатынасқа түсе алатындай саяси қатынастардың барлық
субъектілерінің түпкілікті мүдделерін белсенді қорғай алатын дамыған құқықтық
базаға ие бола отырып құрылымдануы тиіс.

Келісімдік функция — мемлекеттің маңызды функциясы, оның іргетасы. Бұл функция
қоғамның саяси мәдениетінің қалыптасу мен даму деңгейіне, оның өркениеттенуінің
артуына орай жан-жақты және маңызды бола түседі. Келісімдік функция
адамгершілік, қайырымдылық, ізгілік, төзімділік секілді ұғымдар басты болатын
ділдің дамуымен де байланысты. Мемлекеттің келісімдік функциясының жүзеге
асуында азаматтық қоғам институттары маңызды мәнге ие.

Мемлекеттің үшінші функциясы — ұйымдастырушылық. Мемлекет адамдардың әлеуметтік
өмірінің негізгі аспектілерінің ұйымдасуына қатысады. Бұл үшін мемлекеттік
меншіктің; мемлекеттің қаржылық мүмкіндіктерінің; мемлекеттік органдар
қызметінің жалпылық, міндеттілік және басқарушылық сипаттарының; құқықтық
базаның; мемлекет шараларының заңдылығының болуы шарт.

Мемлекет өзінің табиғи, функционалдық ерекшеліктеріне орай экономикалық дамудың
күшті факторы бола алады. Этатизм (мемлекеттің экономикаға ықпалы) айқын формада
барлық мемлекеттерде болады, ал кейбір мемлекеттердің қызметінде басты болып
барлығын қамтиды. Этатизм кауымдастықтың тіршілік әрекеті үшін қажетті
бағдарламалық мәселелерді, мақсаттарды шешуге кажетті күштерді жұмылдыруға
мүмкіндік береді. Мәселен, экономика саласында — бұл мемлекеттің экономикалық
куаты мен экономикалық дербестігінің артуы, ішкі рынокты қорғауы, әлемдік
қауымдастықта экономикалық белсенділігін камтамасыз етуі және т.б.

Алайда, қазіргі саяси тәжірибе көрсетіп отырғандай, мемлекеттің экономикалық
салмағының шектен тыс күшеюі мемлекеттік биліктің ықпалының қалыптан тыс
ұлғаюына, азаматтық қоғам институттарының шектелуі мен шеттетілуіне, қоғамның
саяси тоқырауына алып келетін демократияға жат тенденциялардың пайда болуына
әкеліп соғады.

Мемлекет белгілі бір деңгейде қоғамның рухани өмірінің ұйымдастырушысы да болып
табылады. Ол адамдардың тіршілік әрекетінде қызмет ететін әлеуметтік
қағидаларға, адамгершілік принциптерге, өскелең ұрпақтың болашағына; оның
азаматтық кемеліне жетуіне, рухани мәдениетті игеруіне, әлеуметтік өмірге
дайындық деңгейіне және басқаларына бей-жай қарай алмайды.

Мемлекеттің рухани өмірді ұйымдастыру мүдделілігі саяси экстремизмнің шектен тыс
формасында көрінуі мүмкін, мысалы, қоғамның рухани өмірінің барлық тұстарының
мемлекеттің саяси бақылауында болуы және осыған байланысты мемлекеттің
идеократтық саяси жүйеге айналуы тоталитарлық режимдерге тән құбылыстар. Бұл
үрдісті авторитаризмнен де байқауға болады, себебі авторитаризм де халықты
біріктіретін идеологияға сүйенеді.

Мемлекеттің төртінші функциясы — қорғау функциясы. Мемлекет қоғам тұрақтылығы
мен оның дамуы үшін қолайлы жағдайлар жасай отырып қорғайды. Ол адамдар
қауымдастығын сыртқы теріс әсерлерден және ішкі деструктивті, қиратушы күштерден
қорғауы қажет. "Милитаристік мемлекеттер", "полициялық мемлекеттер" деп аталатын
мемлекеттерде қарастырып отырылған функция шектен тыс артып, үстемдік етеді.

Қарастырылып өткен функциялардың барлығы қандай дәрежеде болмасын барлық
мемлекеттерге тән, себебі олар мемлекет мәнінің көрінісі болып табылады, және
оның табиғаты мен негізінен туындайды. Бірақ мемлекет түрлерін анықтауда бұл
функциялардың арақатынастары әр түрлі екендігі байқалады. Олардың мемлекеттің
тіршілік әрекетіндегі орнын басқару формалары мен саяси режим ерекшеліктеріне
сай құрылған мемлекеттік органдардың құрылымдық өзіндік ерекшелігі анықтайды.

Авторитарлық типтегі мемлекеттерге мәжбүрлеу функциясының келісімдік функциядан
басымдылығы, саяси қатынас субъектілерінің дербестігінің жетімсіздігі,
оппозицияның әлсіздігі мен ұйымдаспағандығы тән. Осыған байланысты авторитарлық
мемлекеттер жүзеге асырып отырған акцияларының салыстырмалы заңдылығымен, айқын
тұрақтылығымен сипатталынады. Осының салдарынан қоғамдық организмде дер кезінде
мемлекеттік органдар шешімін табуға мүмкіндік бермеген әлеуметтік проблемалар
жинақталынуы және шоғырлануы мүмкін. Билік өте беделді және қажетті кәсібилікке
ие болғандықтан пайда болған барлық проблемаларды шешуге қабілетті деген саяси
иллюзияның негізінде қызмет етеді.

Оппозицияның міндеті — қоғамдық өмірде ең басты мәселелердің қойылуы мен
шешілуіне ашық қатысу жолымен электораттың сеніміне ие болу. Қажетті
демократиялық құрылымдардың болуы мемлекеттік саяси акциялардың да, сондай-ақ
саяси қатынастардың әр түрлі субъектілерінің де заңдылығын толықтай қамтамасыз
етеді.

Мемлекет типтері мен ондағы қандай да бір функцияның басымдығы арасында
органикалық байланыс бар. Мемлекет функциялары өз кезегінде мемлекеттік
қызметтің таралу аймағын, мемлекеттік органдардың құрылымы мен биліктік
өкілеттіктерін анықтайды.

Қазақстан тәуелсіздік алғаннан бері бірнеше Мемлекетаралық экономикалық
одақтарға: Кедендік одаққа (1995), Шанхай ынтымақтастық ұйымына (2001), Еуроазия
экономикалық одағына (2002), Орталық Азия ынтымақтастық ұйымына (2004) мүше
болды. Қазақстанның және осы одақтар құрамына енетін басқа да мемлекеттердің
алға қойған негізгі мақсаты — алыс-жақын көрші елдермен арадағы эконамикалық
қарым-қатынасты нығайту, сыртқы сауда-саттықты дамыту, аймақтағы тұрақтылықты,
қауіпсіздікті, өзара тиімді байланыстарды қамтамасыз ету, ішкі реформалардың
іске асырылуына қолайлы жағдай туғызатын сыртқы ортаны қалыптастыру. Олар
ағымдағы мәселелермен қатар келешектегі күрделі мәселелерді де шешуге күш
салады. Мәселен, Орталық Азия аймағында мұнай мен газды, электр қуаты мен су
ресурстарын тиімді пайдалану, экологиялық мәселелерді бірлесіп шешу, ортақ рынок
құру, халықаралық лаңкестікке, есірткі бизнесіне қарсы бірлесіп күресу, тағы
басқа Орталық Азия ынтымақтастық ұйымының алдына қойылып отырған ортақ күрделі
міндеттер болып табылады.

Мемлекеттік айыптаушы — қызметі қылмыстық іс бойынша айыпталушының кінәсін
дәлелдеуге бағытталған, сот отырысында заңға сәйкес негізде мемлекет атынан
айыптауды жүзеге асыратын лауазымды тұлға. Мемлекеттік айыптаушы қызметінің
құқықтық жай-күйі әр мемлекетте әр түрлі аталады және мұндай қызмет барлық жерде
біріне бірі ұқсай бермейтін салалық мемлекет қызмет жүйелерінде атқарылады. Бір
елде мемлекеттік айыптаушы лауазымы сот жүйесінің құрамындағы қызметтік тармақ
болса, басқаларында ол өз алдына бір мемлекет қызмет жүйесі. Қазақстанда
мемлекеттік айыптаушы қызметі прокурор лауазымының атқаратын міндеттерінің бір
саласы. Мұндай қызмет прокурордың қылмыстық іс материалдарына сүйене отырып,
заттай дәлелдемелер мен куә айғақтары арқылы айыптаушылық тұжырым айтып, соттан
сотталушыға жазаның нақты бір түрін тағайындауды сұрауынан тұрады. Сотта
мемлекет айыптауды қолдау үшін прокурор өз дәйектерін алдын ала орнықтыру
сатысынан өтеді. Тергеу органдарынан келіп түскен қылмыстық істің заңдылығын
қадағалау барысында прокурор заңсыз қозғалған істі қысқартады не қайта саралайды
немесе нұсқау беріп тергеушіге қайта жібереді. Ал заң талабына толық жауап
беретін іс болса немесе заңсыздықтар жойылып, қайта түскеннен кейін прокурор
істі сотқа өткізеді. Мемлекет айыптауды қолдау да қылмыс жасаған адамның
қудалануын талап еткен заңның орындалуын қадағалаудан туындайды.

Мемлекеттік алтын және асыл металдар музейі, 1992 жылы құрылған. Қазақстандық
қолөнер шеберлерінің туындыларын және көне замандардан жеткен зергерлік
бұйымдарды жинап, сақтап және зерттеп, насихаттауды көздейді. Мемлекеттік алтын
және асыл металдар музейін құрудағы мақсат: республика көлеміндегі көптеген
музейлерде сақталған, археологиялық қазбалардан табылған әр ғасыр қолөнер
шеберлерінің бұйымдарын бір жерге шоғырландыру; тәуелсіздікке дейін жақын және
алыс шетелдерге шығарылған тарихи-мәдени құндылығы зор асыл заттарды Қазақстанға
қайтарып, жинақтауға ықпал ету. Зергерлік өнер туындыларын осылайша бір музейге
шоғырландыру ерте замандардан бері сабақтастығын үзбей келе жатқан өнердің
көркемдік, технологиялық әдіс-тәсілдерін, композиция стилдерін салыстырмалы
түрде, әр қырынан зерттеуге мүмкіндік береді. Мемлекеттік алтын және асыл
металдар музейі 2000 жылы Астана қаласына көшірілді.



https://kk.wikipedia.org/wiki/%D0%96%D1%8B%D0%BB%D1%8B%D0%BE%D0%B9_%D0%B0%D1%83%D0%B4%D0%B0%D0%BD%D1%8B

Жылыой ауданы– Атырау облысының шығысында орналасқан әкімшілік бөлініс. 1928
жылы құрылған. Аудан орталығы батыр әрі бидің атымен аталған Құлсары қаласы.

Жер аумағы 29,4 мың км². Тұрғыны 70 мың адам, орташа тығыздығы 1 км²-ге 2,4
адамнан келеді (2008). Алғашқыда Ембі ауданы, 1993 жылдан Жылыой ауданы аталған.
Облыстар әкімшілікке бөлінбей тұрып бұл мекен "Маңғыстау ойы" аталған.

Солтүстік-шығысында Мақат ауданымен, батысында Атырау қалалық әкімдігі
аумағымен, шығысында Ақтөбе облысының Байғанин ауданымен, оңтүстігінде Маңғыстау
облысының Бейнеу ауданымен шектеседі. Аудан аумағындағы 23 елді мекен, 1
қалалық, 6 ауылдық әкімшілік округке біріктірілген. Аудан орталығы – Құлсары
қаласы. Аудан жерінің басым бөлігін Каспий маңы ойпатының шығыс бөлігі алып
жатыр. Ақ толағай қырқасы адырлы, шоқылы келеді. Оңтүстік жағында ауданның ең
биік жері – Желтау (221 м) тауы орналасқан. Каспий маңы ойпатының беті жазық әрі
теңізге қарай еңіс болып келеді. Оның солтүстік жағын сорлар, оңтүстістігін
Қарақұм құмы алып жатыр. Аудан жерінің теңіз деңгейінен биіктігі шығыстан
батысқа қарай 221 м-ден –26 м-ге дейін аласарады. Ауданның жер беті сулары
Каспий теңізінің шығыс жақ айдынынан, Жем өзені сағасының теңізге жетпей
жоғалатын төменгі ағысынан және жазда қарасуларға бөлініп қалатын Жақсы Қарасай,
Жаман Қарасай өзендері мен Бартылдақты, Маше, Ақкөл, Бейбіт, Қамыскөл, т.б.
тұзды көлдерден тұрады. Ауданның теңізге жақын бөлігінде Сор топырақ, басқа
жағында сортаңды Қоңыр құм, Құмдақ және Саздақ топырақ тараған.

Теңіз бойында құрақ пен сораң өсімдіктер, басқа жерлерде Жусан, Бұйырғын, Сораң,
Эфемерлі шөптер өседі. Жануарлар дүниесінен Қасқыр, Түлкі, Қоян, Ақ бөкен,
Қарақұйрық бар, өзен бойларында су құстары ұя салады.

Ауданда бір қалалық (Құлсары қаласы), алты ауылдық округтік Жаңа Қаратон,
(Қосшағыл, Жем, Қараарна, Ақкиізтоғай, Майкөмген) әкімшілік аумаққа бөлінген.
Аудан орталығы Құлсары кентіне 2001 жылғы 22 қыркүйекте қала мәртебесі берілді.
Құлсары қаласы облыс орталығы Атырау қаласынан 230 шақырым қашықтықта
орналасқан. Елді мекендердің ең ірілері: Құлсары, Қаратон, Қосшағыл, Сарықамыс,
ауылдық елді мекендердің ірілері: Ақкиізтоғай, Майкөмген, Тұрғызба, Шоқпартоғай.

Жылыой ауданы 1928 жылы 6 мамырда Қазақ Орталық Атқару Комитетінің қаулысымен
құрылған. Жер көлемі 29,3 мың шаршы км құрайды. 2009 жылы өткізілген санақ
бойынша аудан халқы 77 300 адам болса, оның 56 003 қала халқы, 21 297 адамы
ауылдық округ тұрғындарын құрады. Жылыой ауданы Атырау облысының шығыс
бөлігіндегі Каспий теңізінің солтүстік шығыс жағалауымен Жем, Қайнар өзендерінің
сағалық бойын қамтиды. Ауданның қазіргі аумағында Кеңес өкіметі орнағанға дейін
Орал губерниясының Гурьев уезіне қараған бірнеше болысы болған. Осы өңірді
мекендеген ел Орынборға дейін жаз жайлауға көшіп барып жүрген. Бірақ 1868 ж.
патша үкіметінің әкімшілік реформасы, губерниялар мен ояздардың (уездердің)
құрылуы халықты ол мүмкіндіктен айырды. Ол кезде 200 үй бір болысқа бірігетін
еді. Егер үй саны 200-ден кем болса, ол басқа болысқа қосылып отырған. Казақстан
мұнайы тарихындағы бірінші мұнай бұрқағы 1899 Аққұдық аулынан солт.-батысқа
қарай 12 км жердегі Қарашүңгіл ұңғысынан атқылады. 5 мың тоннаға жуық мұнай
берген бұл бұрқақ 18 сағатқа созылады. 1922 ж. Кеңестердің Гурьев уездік съезі
құжаттарында Жылыой ауданы туралы сөз айтылады. Сол жылдарда ауданда Ақбас,
Жаршық, Жылыой, Карабайлы, Қарашығыр болыстары болған. Аудан аз уақыттан кейін
таратылады да, болыстар оязға тікелей бағынады. 1928 жылғы 6 мамырда Қазақстан
Орталық Атқару Комитетінін (КазЦИК) 3- сессиясы құрамына Ембі, Ембі—Атырау,
Ақжал болыстары кірген Жылыой (Жыло- косинский) ауданын кұру туралы Президиумның
қаулысын бекітеді. Аудан орталығы 1938 жылға дейін Жылыой (Қаңбақты, 1873 ж.
іргесі қаланған) кенті болды. Сол кезде ауданда тұрған 21261 адам (1928)
негізінен мал шаруашылығымен шұғылданды. Жылыойда балық кәсіпшілігі болды. Кейін
4 балық ұжымшары құрылады. 1928 ж. жұтта мал саны өте азайып кетеді; бірақ тез
өскен мал басы 1932 ж. 18 250-ге (оның ішінде 2083 жылқы, 4366 сиыр малы, 5259
қой, 6373 түйе), ал 1940 ж. тек қойдың өзі 50 мыңға жетеді. 30-жылдары ауданда
мұнай барлау жұмысы кең көлемде жүргізіліп, 1935 ж. Қосшағыл мұнай кеніші
пайдалануға беріліп, аудан өнеркәсіптік дамуға бағыт алды.

Соғыс жылдарындағы ерен еңбегі үшін ферма меңгерушілері Ж.Мергенбаева,
С.Шәкірова, шопан Н.Арқабаев, жылқышы Т.Дешенов 1947 жылы Социалистік Еңбек Ері
атағына ие болды. Жылыой ауданынан Ұлы Отан соғысына 3550 адам шақырылды. 1944
жылы 2 мамырда мұнай құбырларын жару мақсатында Киров колхозының маңына жау
ұшағы 13 адамнан тұратын Агаев бастаған десанттық топ түсірді. Осы топты жедел
жою шаралары ұйымдастырылып, оны аудандық партия комитетінің бірінші хатшысы
Шәкір Ғазизов басқарды. Жау десантының қолынан колхозшы Байжан Атағозиев қаза
тапты. Отан соғысынан 3192 жылыойлық оралмады. XX ғасырдың 50-90 жылдары аудан
экономикасы қарқынды дамыды. Мұнай өндіру күрт өсті. Оған Мұнайлы (1948),
Қаратон (1949), Кәкімбет (1955), Тереңөзек (1956), Төлес (1958), Тәжіғали
(1960), Прорва (1962), Қараарна (1974) мұнай кеніштерінің берілуі ықпал етті.
1954 жылы аудан орталығы Құлсары кентіне көшірілді. Поселке атауы бұрын осы
өңірді мекендеген, бейіті сақталған Құлсары деген кісінің есімімен
аталған.80-жылдардың ортасынан бастап бірегей Теңіз кенішін игеру жұмыстары
кеңінен жүргізілді. 60-80 жылдар аралығында «Құлсарымұнайгаз», «Прорвамұнайгаз»
мұнай-газ өндіру басқармалары, «Оңтүстік мұнай барлау канторы», Ұңғыларды
күрделі жөндеу канторы мұнай зерттеу, өндірумен шұғылданса, Теңіз кенішін
игеруге байланысты «Теңізмұнай» мұнай-газ өндіру басқармасы пайда болды. 80-90
жылдары 3 өндірістік бірлестік («Теңізмұнайгаз», «Теңізмұнайгазқұрылыс»,
«Теңізэнергоқұрылыс»), 13 трест, ондаған басқармалар жұмыс істеді. Еліміздің
тәуелсіздік алуымен бірге бұл мекемелердің көпшілігін қаржыландыру тоқтатылып,
кейін 1993 жылы қазақ-американ біріккен «Теңізшевройл» кәсіпорны құрылды.
Шетелдік мердігерлік мекемелер мұнай өндіру, газ айыру жұмыстарын үйлестіру
мақсатында мұнай айыру зауытын салудың жаңа кезеңдерін іске қосты. Осының
нәтижесінде ауданда мұнай өндіру 2004 жылы 13 млн тоннаға жетті.

Жылыой ауданы – Қазақстандағы ең ірі мұнай өндіретін аудан. Мұнда мұнай өндіру
өнеркәсібі тұңғыш рет 1899 жылы Қарашұңғыл деп аталатын қоныстағы №7 ұңғымадан
Қазақстандағы тұңғыш мұнай атқылауы басталды. Қазір мұнай (және газ) Теңіз,
Құлсары, Прорва, Королев, Сарықамыс, Қаратон кендерінен өндіріледі. Теңіз
кенінде мұнай мен газ өңдейтін өте ірі мұнай-газ өңдеу зауыты жұмыс істейді.
Басты кен байлығы – мұнай мен газ. Аудан жерінің қойнауында 40-қа жуық
көмірсутек кен орындары бар және олардың жалпы қоры (2,5 млрд т) бойынша
республикада 1-орын алады. Ең ірі кен орындары: Теңіз, Қарамылтық, Королев,
Прорва, Қаратон, Ақінген, Сарықамыс және Каспий теңізіндегі Шығыс Қашаған.
Жылыой өңірінде алғаш мұнай тапқан Қызылбаев Бешім ақсақал. Ол жер бетіне шығып
жатқан мұнайды барлаушы-геологтарға апарып көрсеткен. Мұнай халық комиссары
Қызылбаев Бешімге осы еңбегі үшін өмірлік зейнетақы тағайындаған. 1930 жылдан
бастап ауданда мұнай іздеу жұмыстары қолға алынып, Қаратон, Иманқара,
Қарашүңгіл, Қосшағылға бұрғы салынды. 1935 жылы Қосшағыл кен орны игеріліп,
басқа да мұнай алаңдары ашылғанан кейін, аудан орталығы Қаңбақты (Жилая каса)
поселкесінің экономикалық, әкімшілік орталығы ретінде қалу мәні кете бастады.
Аудан орталығы 1938 жылы Қосшағыл поселкесіне ауыстырылды. Енді Жылыой өңірінің
болашағы мұнаймен байланысты болды. Аудан өнеркәсіппен, ауылшаруашылық бағытында
дами бастады. Ауданда бұрғылау жұмыстары кеңінен етек алды. Ұлы Отан Соғысы
жылдарында жылыойлықтар «Бәрі де майдан үшін, бәрі жеңіс үшін» деген ұранмен
бүкіл күш-жігерін жеңісті жақындатуға жұмсады. Аудан еңбекшілері майданға жылы
киімдер жіберді. «Қазақстан», «Жаңа жол» колхоздарының төрағалары Қалдан
Өмірбаев, Батырбай Бөлекбаев, Атыраубай Танкиевтер 100 мың сомнан, Абай атындағы
орта мектеп мұғалімдері мен оқушылары 25 мың сом қаражат жинап, майдан жеңісіне
үлес қосты. Сол үшін ауданға Жоғарғы Бас қолбасшы И.В.Сталиннен алғыс жариялаған
хат келді.

Аудан жерімен Мақат – Құлсары – Бейнеу темір жолы, Атырау – Қосшағыл – Сарықамыс
және Мақат – Құлсары – Қосшағыл автомобиль жолдары, Құлсары – Прорва –
Сарықамыс, Сарықамыс – Теңіз кен орны мұнай құбырлары, Бұхара – Орталық газ
құбыры, Өзен – Атырау – Самара мұнай құбыры өтеді. Елді мекендер мен шаруашылық
салаларын сумен қамтамасыз етуде Мақат – Қосшағыл, Қосшағыл – Қаратон –
Сарықамыс, Құлсары – Прорва, Қосшағыл-Мұнайлы су құбырлары мен Қиғаш – Атырау –
Құлсары – Өзен магистральдық су құбырының маңызы зор. Кең көлемде жол қатынасы
жүйесінде Құлсары темір жол станциясы, №11 жол дистанциясы, 2 сигнал және
байланыс дистанциясы, Орта Азиядан, Теңіз кенішінен келетін газды жөнелтетін
Құлсары компрессор станциясы (ЛПУ), Өзен-Атырау-Самара мұнай құбырын айдайтын
Құлсары мұнай құбырлары басқармасы, «Теңізавтокөлік», «Казпетротранс» ЖШС қызмет
етеді. Сонымен қатар, қазіргі таңдағы аудандағы ірі кәсіпорындарға
«Жылыоймұнайгаз» МГӨБ, «Бақай» корпорациясы, «НСС» ЖШС, «Теңізмұнайқұрылыс» ЖШС,
«КОССК» ЖШС, «Атырау-Жарық» ЖШС, «Казкомсервис», «АБТ-ЛТД», «Мако», «Транс»,
«Олжа» ЖШС-тері т.б. жатады. Аудан жерінен Атырау-Маңғыстау темір жолы,
Доссор-Құлсары-Бейнеу тас жолы өтеді.

Бүгінде 21 мектеп, 5 балабақша, Жылыой мұнай және газ технологиялық колледжі,
Құлсары гуманитарлық-техникалық колледжі, 2 балалар мен жасөспірімдер мектебі, 1
өнер, 2 саз мектебі, 1 жас техниктер станциясы, 3 аурухана, 2 емхана, 1 аудандық
өлкетану мұражайы, орталықтанған кітапхана мен 16 бөлімшесі, «Мереке»
кинотеатры, 2 мұнайшылар клубы қызмет етеді. Бұқаралық ақпарат құралдары әртүрлі
атпен 1933 жылдан бері шығатын «Кең Жылой», 2002 жылдан апталық
«Көкжиек-Горизонт», 2003 жылдан «Құлсары» газеттері шығады.

Ауданан шыққан белгілі адамдар ішінде 11 Социалистік Еңбек Ері – бұрғышылар
Мұханбет Ақаш, Махутов Әбілғазым, Балгенжиев Зейнел, мұнайшы Әбдірахманов
Ұлықпан, ауылшаруашылығынан Дощанов Татан, Арқабаев Нұрмағанбет, Шәкірова Сәли,
Мергенбаева Жанбөпе, Дүйсенбеков Әбді, Асабаев Кісенбай, Еңбек Даңқы орденінің
толық иегері Кенжеғариев Аманжол, 80-ге жуық Ленин ордені иегері, 30-дан астам
әр салада ҚР-ның еңбек сіңірген қызметкерлері, 5 Қазақстан Республикасының
Мемлекеттік сыйлығының лауреаты бар. Ауданды басқарған аудандық партия
комитетінің бірінші хатшылары: Сапарғалиев Аман (1928 ж), Сағиденов Р(1928-1929
жж), Теңізбаев (1930-1932 жж), Жиенғалиев С (1933-1938 жж), Сағындықов Н
(1938-1939 жж), Айтмұханов Меңдіғазы (1939 – 1940 жж), Ғазизов Шәкір (1940-1944
жж), Өтебаев Сафи (1944 – 1951 жж), Оспанов Құлқайыр (1951 – 1953 жж), Өтеп
Балғымбаев (1953 – 1958 жж), Тауманов Ерғожа (1958-1959 жж.), Өтесінов Рахмет
(1959-1961 жж), Мұқашев Саламат (1961-1970 жж),Сағынбаев Мұсабай (1970-1975 жж),
Беклиев Әбутай (1975-1977жж), Ізтілеуов Беркін (1977-1986 жж), Түгелбаев Сағат
(1986-1987 жж), Думчев Владимир (1987-1988 жж), Еламанов Болат (1988-1991),
Түсіпқалиев Бақтығали (1991-1993). Еліміздегі басқару жүйесінің өзгеруіне
байланысты 1992 жылдың басында атқарушы орган – аудандық әкімшілік құрылды.
Жылыой ауданы әкімшілігінің алғашқы әкімі Түсіпқалиев Бақтығали, кейін аудан
әкімшілігі аудан әкімі аппараты болып өзгертіліп, әкімдікке Саппаев Меңдіғали
(1993-1994 жж), Қилыбаев Мақсот (1994 ж), Жұмағұлов Төкен (1994-1998 жж),
Артығалиев Рзабек (1998-2001 жж), Бисенов Асқар (2001-2002 жж), Мұхтаров Нұртас
(2002-2005 жж), Сәлімжан Жұмашұлы Нақпаев (2005-2006 жж), Еңсегенов Сәрсенбай
(2006 ж), Бекенов Асхат (2006-2007 жж), Дүйсенғалиев Саламат (2007-2009 жж),
Нұғманов Рахметолла 2009 жылдың маусынан Жылыой ауданының әкімі болып қызмет
етеді.



https://kk.wikipedia.org/wiki/%D2%AE%D0%BD%D0%B4%D1%96%D1%81%D1%82%D0%B0%D0%BD

Координаттар: 28°12′ с. е. 34°77′ ш. б.﻿ / ﻿28.200° с. е. 35.283° ш. б.﻿ /
28.200; 35.283 (G) (O) (Я) Координаттары: бойлықтың минуты >= 60
{{#coordinates:}}: invalid longitude

Үндістан — Оңтүстік Азияда Үндістан түбегінде орналасқан мемлекет. Үндістан –
өзінің аса бай мәдениетімен және ежелгі өркениетімен әйгілі ел. Ол – терең
тамырлы философияның, мол өзіндік ізгі рухани мұраның, сыры да, сыны да
сақталған әдет-ғұрыптар мен дәстүрдің, жер-жаһанға әйгілі махаббат күмбезі
Тәж-Махал, Лотосхрам сынды сәулеттік жауһарлардың, терең қайнарлы би мен саздың,
ғажайып үнді киносы мен жұпар иісті үнді шайының елі. Ол – “барлық халықтардың
жүрегін біртұтас өмірдің ырғағында тоғыстырған” (Үндістанның “Халықтың жан
жүрегі” мемлекеттік Әнұранынан) әр түрліліктегі бірлестіктің үлгісі.

Үндістан, Үндістан Республикасы — Үнді мұхиты алабында, Гималай тауларынан
оңтүстікке қарай Оңтүстік, Оңтүстік-Батыс Азия елдерін Еуропа және Африкамен
байланыстыратын маңызды теңіз және әуе жолдарының торабында жатыр. Батыс
жағалаулары Араб теңізінің, шығыс жағалаулары Бенгал шығанағының суларымен
қоршалған. Аумағы 3,3 млн. км² (Лаккадив, Андаман және Никобар аралдарын қоса
есептегенде). Астанасы — Дели (Нью-Дели) қаласы. Халқы 1 млрд. 33 млн. (2001),
оның 72%-ы шығу тегі жағынан үнді-арийлер, 25%-ы дравидтер (негізінен оңтүстікте
тұрады), 3%-ы — моңғол тектестер. Халқының 9/10 бөлігін ірі ұлттар:
хиндустандықтар(31%-дай), бихарлықтар, бенгалдықтар, телугулар, маратхилер,
тамильдер, гуджараттар, малаялилер, каннара, ориялар, пенджабдықтар,
раджастхандар, ассамдықтар, кашмирліктер, т.б. құрайды.

Ресми тілдері — хинди және ағылшын, сондай-ақ штаттарда 18 тіл ресми болып
есептеледі. Халық Инд-Ганг ойпатындағы аудандар мен теңіз жағалауларында тығыз,
солтүстіктегі таулы және шөлді аудандарда сирек қоныстанған. Халқы негізінен
ауылды жерлерді мекендейді. Сондықтан табиғи өсімі жоғары. Қала тұрғындары
халықтың 28%-ын құрайды.

Ірі қалалары: Калькутта, Мумбаи, Дели, Ченнаи (Мадрас), Бангалор, Ахмадабад,
Хайдарабад, Пуна, Канпур, Нагпур, Джайпур, Лакхнау.

Үндістан — федеративті республика, құрамына 25 штат пен 7 одақтық аумақ кіреді.
Мемлекет басшысы — президент. Заң шығарушы жоғарғы органы — президент және қос
палатадан (халық палатасы мен штаттар кеңесі) тұратын парламент. Жоғарғы
атқарушы органы — Министрлер кеңесі, оны премьер-министр басқарады.

Ұлттық мейрамдары: Республика күні — 26 қаңтар (1950) және Тәуелсіздік күні (15
тамыз).

Британ Достастығының құрамына кіреді, БҰҰ-ның мүшесі (1945). Ақша бірлігі —
үндістан рупийі.

Үндістан негізінен Үндістан түбегін, Гималай мен Қарақорымның бір бөлігін,
Инд-Ганг жазығының шығыс бөлігін, Бенгал шығанағы мен Араб теңізінің бірнеше
аралдар тобын қамтиды. Ел аумағының 3/4 бөлігі — жазықтар мен үстірттер.
Үндістанды түгел дерлік Декан таулы үстірті алып жатыр (шығысқа қарай 900 м-ден
300 м-ге дейін аласарады). Теңіз жағалаулары негізінен аласа, құмдауыт, аз
тілімденген. Кеме тоқтайтын қолайлы орындар аз, сондықтан көптеген ірі порттар
өзендер жағасына (Калькутта) орналасқан немесе жасанды жолмен салынған (Мадрас).
Батысында үстірт биіктеп, Батыс Гаттар тауын құрайды. Оның теңіз жағалауындағы
беткейлері тік жарлы, шығыс жағы ірі өзендердегі (Кришна, Годовари, Маханади,
т.б.) жазықтармен тілімденген. Батыс Гаттар тауы оңтүстікте Апаймалай, Кардамон
тауларымен (ең биік жері — 2633 м) жалғасады. Солтүстік-батысында эрозиядан
қатты бүлінген, қысқа, қатарлас қырқалардан құралатын ежелгі қатпарлы тізбек —
Аравали таулары (биіктігі 1722 м-ге дейін) орналасқан. Декан үстірті солтүгінде
Малва базальтты таулы жазығының жарлауыт шеті болып табылатын Виндхья тауларымен
(ең биік жері — 881 м) шектеледі. Декан үстіртінің шығыс қиыр шетінде өзендермен
жеке массивтерге бөлшектенген Шығыс Гаттар таулары (ең биік жері — 1680 м)
орналасқан. Үндістан түбегінің солтүстігіне қарай аллювийлі Инд-Ганг жазығы
жатыр. Оның солтүстігінен бастап үш тік құз баспалдақ түрінде дүние жүзіндегі ең
биік таулы жүйелер — Гималай таулары мен одан солт-ке қарай Қарақорым көтеріледі
(ең биік жері — Гималайдағы Нангарпарбат тауы — 8126 м). Гималайдың бұл
баспалдақтары — Сивалик таулары (800 — 1200 м), Кіші Гималай (2500 — 3000 м),
Үлкен Гималай (5500 — 6000 м, одан да биік) бір-бірінен тауаралық қазаншұңқырлар
тізбегімен бөлінген. Үлкен және Кіші Гималайлардың жер бедері альпілік формада,
өзендермен терең бөлшектенген. Тас көмір, темір кентастары, марганец, хромит,
боксит, алмас кен орындары бар.

Климаты негізінен тропиктік, солтүстігінде тропиктік муссондық. Үндістан
егіншілігі үшін орасан рөл атқаратын жазғы ылғалды муссон кезінде жауын-шашынның
70 — 90%-ы түседі. Қысы құрғақ әрі салқын, наурыз айынан мамырға дейін құрғақ,
ыстық маусым басталады. Қаңтардың орташа температурасы солт-тегі 15°С-тан
оңт-тегі 27°С-қа, мамыр айында 28°С-тан 35°С-қа дейін жетеді. Инд-Ганг жазығының
батысындағы жылдық жауын-шашын мөлш. 100 мм-ден кем болса, Деканның орталық
аудандарында 300 — 400 мм, Шығыс Гималай мен Гаттардың сыртқы беткейлерінде 3000
— 6000 мм-ге, Шиллонг таулы жазығындағы (Жер шарындағы құрлықтың ең ылғалды
орны) Черапунджиде 12000 мм-ге дейін жетеді. Еріген қар, мұздықтар мен
жауын-шашын суымен толығатын Гималайдан басталатын өзендердің суы жыл бойы мол
болады. Декан үстіртіндегі өзендер ағыны муссондық маусымға байланысты өзгеріп
отырады, маусымнан қазан айына дейін суы молаяды. Барлық ірі өзендерде жазда су
деңгейінің шұғыл көтерілуі байқалып, тасқын жиі болып тұрады.

Неғұрлым ірі өзендері: Ганг, Инд, Брахмапутра, Годавари, Кришна, Нарбада,
Маханади, Кавери. Олардың көпшілігінің егіншілік үшін маңызы зор. Ірі көлдері
аз, олар негізінен шығу тегі мұздық немесе тектоникаллық таулы аудандарда
орналасқан. Ең үлкені — Кашмир жазығындағы Вулар көлі. Өзендерінің
кейбіреулерінде кеме қатынасы бар.

Негізгі ұлттық саябақтары: Казиранга, Гир орманы, Манас, т.б. Көптеген
резерваттар бар.

Археологиялық ескерткіштер Үндістанда тас ғасыры кезеңінің өзінде-ақ адамзат
қоғамының өмір сүргенін дәлелдейді. Бұл дәуірдің қабаттарынан шелль-ашель
мәдениетіне жататын тас құралдар табылған. Инд өзенің жазығынан табылған қола
мәдениетінің қалдықтары б.з.б. 3-мыңжылдықтың бас кезіне жатады. Инд жазығындағы
ежелгі мәдениеттер б.з.б. 3-мыңжылдықтың 2-жартысынан б.з.б. 2-мыңжылдықтың
1-жартысына дейін, Гуджтаратта бұдан да бұрынырақта пайда болған деп
есептелінеді (Хараппа мәдениеті). Б.з.б. 2-мыңжылдықтың 2-жартысында Үндістанға
арийлер келіп, алғашында Пенджабты, соңынан Ганг жазығын мекендеді. Ежелгі үнді
діни мадақтау жырлары мен жадылау өлеңдерінің жинағы — ведалар арий тайпаларының
өмірін суреттейді. Арийлер мал, егін өсірумен айналысып, әр түрлі қолөнерді
меңгерді, сауда-саттық жүргізді. Б.з.б. 1-мыңжылдықтың 1-жартысында Солтүстік
Үндістанда бірнеше құл иеленуші мемлекеттер пайда болды. Бұл кезеңнің тарихы аз
зерттелген. Б.з.б. 6 ғасырдағы құл иеленуші мемлекеттердің көпшілігі Солтүстік
Үндістанның шығыс бөлігінде, Ганг мен Джамна өзендерінің алаптарында орналасты
(Анга, Магадха, Вриджи, Каши, Кошала, Панчала, Ватса, Куру, т.б. мемлекеттер).
Олардан солтүстік-батысқа және оңтүстікке қарай орналасқан Гандхара, Аванти,
т.б. мемлекеттер жөнінде деректер аз сақталған.

Олардың алғашқы екеуі артықшылық жағдайда болды. Патша қазынасына егіншілер
түскен өнімнің 1/6 — 1/12 бөлігін берді. Патша сондай-ақ қолөнершілер еңбегін
пайдалану (айына 1 күн), әр түрлі алым-салықтар жинау құқығына ие болды.
Егіншілер рулық және көршілік қауым болып өмір сүрді. Құлдардың еңбегі негізінен
үй ш-нда пайдаланылды. Б.з.б. 6 — 4 ғасырларда қол жеткен экон. прогресс ежелгі
үнді қоғамы өмірінің жағдайларына айтарлықтай өзгерістер енгізді. Тауар-ақша
қатынастарының дамуы құлдықтың таралуына жағдай жасады. Әлеум.
қарама-қайшылықтардың өсуі діни-сектанттық қозғалысты туғызды, олардың ішінен
буддизм мен джайнизм ерекшеленді. Б.з.б. 4 ғасырдың ортасында Нанд әулеті
билеген Магадха мемлекетіне Ганг жазығы түгел бағынды. Инд өз. жазығының бір
бөлігін Ахемен әулеті жаулап алды. Б.з.б. 327 — 325 жылы Үндістанға Александр
Македонский әскері баса-көктеп кіріп, Биас өзендеріне дейінгі жерді иеленді.
Магадханың көршілес аймақтарды басып алуы Маурья әулеті тұсында да жалғаса
берді. Ашок патшаның кезінде Маурья әулеті Үндістанға түгелдей дерлік, қазіргі
Ауғанстан аумағының бір бөлігіне өз биліктерін орнатты. Олар күшті әкімш. және
әскери аппарат құрды. Бірақ ішкі қарама-қайшылықтар мен Үндістанға бактрия
гректерінің баса-көктеп кіруі оларды әлсіретіп жіберді. Б.з.б. 2 — 1 ғасырларда
Солтустік Үндістанда грек-бактриялықтар, парфиялықтар мен шактардың көптеген
әулеттері билік жүргізді. Осы кезде Деканда Сатавахандар мемлекеті күшейе
бастады. Б.з.б. 1 ғасырда Солтүстік Үндістанның көпшілік бөлігі Кушан
патшалығының билігіне көшті. 1 — 3 ғасырларда Үндістан Риммен қызу сауда
жүргізді. Шығыстағы елдермен, Қытаймен сауда қатынастары кеңейді. 6 — 12
ғасырларда Үндістанда көптеген ортағасырлық мемлекеттер өмір сүрді. Олардың
арасында үздіксіз соғыс жүрді. 8 — 10 ғасырларда Солтүстік Үндістандағы
мемлекеттердің неғұрлым ірілері — Палдар мен Гурджара-Пратихарлар мемлекеттері
еді. 8 ғасырдың басында Синдіні арабтар жаулап алып, елге ислам діні тарай
бастады. 11 ғасырдың бас кезінде Үндістанның солтүгіне Ғазнауи сұлтандығының
билеушісі — Махмұд Ғазнауи бірнеше рет жорық жасап, Пенджабтың біраз бөлігін
бағындырды. 12 ғасырдың соңы — 13 ғасырдың бас кезінде Солтүстік Үндістанды
Гурлар мемлекетінің билеушісі — Мұхаммед жаулап алды. Ол қайтыс болғаннан кейін
оның Ганг жазығындағы жергілікті билеушісі өзін тәуелсіз деп жариялап, астанасы
Дели болған өз мемлекетін құрды (қ. Дели сұлтандығы). Кришна өзеннен оңтүстікке
қарай 14 ғасырдан 17 ғасырдың 1-жартысына дейінгі аралықта үлкен мемлекет —
Виджаянагар өмір сүрді. 1565 жылы Виджаянагар билеушісі Кришна өзеннің жағасында
Декан мұсылман одағынан жеңіліп, патшалығы ыдырап кетті. 17 ғасырдың ортасына
таман бірнеше дербес князьдіктер құрылды (Мадура, Майсур, т.б.).

15 ғасырдың соңында Үндістанда алғашқы еуропа отаршылар — португалдар пайда
болды. 16 ғасырдың 1-жартысында олар теңіз жағалауларындағы бірқатар пункттерге
(Гоа, Даман және Диу, т.б.) бекініп, Үндістанның теңіз саудасына бақылау орнатты
және басып алынған аумақтағы халықты отаршылдық езгіге түсірді. Ал солтүстік
Үндістанды Ұлы Моғолдар империясы біріктірді (қ. Моғолдар әулеті, Бабыр).

17 ғасырдың бас кезінде Үндістанда ағылшындық Ост-Үндістан мен голландтық
Біріккен Ост-Үндістан компаниясы (1600, 1602 жылы құрылған) түрінде еур. сауда
капиталы пайда болды. Олар португалдардан Үндістанмен теңіз саудасын жүргізу
монополиясын тартып алып, елде факториялар сала бастады (Үндістандағы бірінші
ағылшын факториясы 1613 жылы Суратта пайда болды). 17 ғасырдың 2-жартысында
француздық Ост-Үндістан компаниясының (1664 жылы құрылған) сауда факториялары
ашылды. Үнді көпестерінің көмегімен ағылшындар, голландықтар мен француздар үнді
өндірісінің тауарларын сатып алып, оларды Еуропаға ғана емес, Иран, Индонезия,
Жапония, Қытай, т.б. елдерге жеткізді. Ұлы Моғолдар империясы билеушілерінің
арасындағы өзара үздіксіз жүргізілген тақ таласы ағылшын және француз
Ост-Үндістан компанияларының Үндістанға сауда экспансиясымен қатар әскери
экспансияға да көшуіне қолайлы жағдайлар туғызды. Ұлыбритания мен Франция
Үндістан рыногы үшін өзара күрес жүргізді. 1746 — 1763 жылдары үздіксіз
жүргізілген соғыстың нәтижесінде Оңтүстік Үндістанда ағылшындар өз қарсыластарын
толық талқандап, Бенгалияны жаулап алды, Карнатик пен Аудты тәуелділікке
түсірді. 1767 — 1799 жылдары Оңтүстік Үндістанның елеулі бөлігі ағылшындық
Ост-Үндістан компаниясының иеліктеріне қосылды. Майсур, Хайдарабад шекараларына
ығыстырылған ұсақ князьдіктер ағылшын бодандығын мойындады. Делиден айрылған
(1803) Ұлы Моғолдар империясы ағылшындық Ост-Үндістан компаниясына бағынышты
болды. 1775 — 1818 жылдары ағылшын отаршылдары Пешва мемлекетін жойды, 1814 —
1826 жылдары Гималай тауларының оңтүстік баурайы мен Ассам, 1843 жылы Синд, 1845
— 1849 жылдары Пенджаб қосылып алынды. Ағылшындардың отаршылдығы Үндістанның
экономикалық және әлеуметтік дамуына кері әсер етті. Үнді қолөнері бұйымдарын
төмен бағалармен сатып алу мен оларды Еуропа рыноктарында сату — отарлық
қанаудың қайнар көздерінің бірі болды. Ұлыбритания билеуші топтарының арасында
Үндістанды отарлық езгіге түсіруге ұмтылушылық жолындағы күрес Ост-Үндістан
компаниясын ағылшын парламентінің бақылауына алатын заң қабылдаумен аяқталды
(1773). 1774 жылы Үндістанда ағылшын генерал-губернаторы тағайындалды. 1813 жылы
Ост-Үндістан компаниясы Үндістанмен сауда жүргізу монополиясынан айрылып, 1833
жылы сауда ұйымы ретінде жойылды. Үндістанға ағылшын өнеркәсіптік бұйымдары
әкелініп, жергілікті ауыл шаруашылық шикізатын метрополияға тасу басталды.

Үндістан біртіндеп Ұлыбританияның аграрлы-шикізаттық отарына айналды. Отарлық
езгі Үндістан халқының қарсылығын туғызды. 18 ғасырдың 70-жылдарынан бастап
елдің әр түрлі аймақтарында ұлт-азаттық көтерілістері басталды. Отаршылдыққа
қарсы жаппай қозғалыс діни формаларға да ие болды (саньяси, уаххабшылар).
Алғашқы үнді саяси ұйымдары пайда болды. Ағылшын капиталы экспорт пен импортты,
ішкі сауданың бір бөлігін сауда үйлері мен банкілер жүйесі арқылы бақылап
отырды. Темір жолдар және суландыру жүйелері салынып, шай плантацияларының
негізі қаланды. 19 ғасырдың ортасынан бастап Үндістан ұлттық қозғалысы күшейді.
Отарлық езгіге қарсы, әсіресе, Джамна-Ганг өзен аралығы мен Бенгалияның халқы
қатты қарсылық көрсетті (1857 — 1859). Ол елдің орталығын да қамтыды.
Көтерілістен кейін 1858 жылы Үндістан британ тағының тікелей бақылауына көшті .
1855 жылы Бомбейде үнді ұлттық идеяларының ортылығы ретінде Үндістан ұлттық
конгресі құрылды. 1909 жылы үнділіктер заң шығару кеңесі мүшелерін сайлау
құқығына ие болды. Бірақ жергілікті халық үнділер және мұсылмандар болып екіге
бөлінді.

1920 — 1922 жылдары Мохандас Карамчанд Ганди Үнді ұлттық конгресіне басшылық
жасап, азаматтық бағынбау науқанын басқарды. Бұл науқанның негізгі мақсаты —
өзін-өзі толық басқару құқықтарын талап ету еді. 1935 жылы “Үнді актісі” бойынша
үнділіктерге федералдық заң шығарушы органдарды басқару құқығы берілді, бірақ
қорғаныс пен халықар. қатынастар мәселесі вице-король әкімшілігінің қарауында
қалдырылды. 1940 жылы Мұсылман лигасы Үндістанды әр түрлі діндердің өкілдері көп
орналасқан аумақтардың шекаралары бойынша бөлшектеуді талап етті.

1947 жылы үздіксіз қанды қақтығыстардан соң британдық Үндістан екі тәуелсіз
доминионға — Үнді одағы (индуистер) мен Пәкстанға (мұсылмандар) бөлінді.
Тәуелсіз Үндістанның бірінші премьер-министрі болып Үнді ұлттық конгресі
партиясының өкілі Джавахарлал Неру сайланды. 1950 жылы Үнді одағысіз Үндістан
Британ достастығы құрамындағы Үндістан Республикасына айналды. 1962 жылы Қытай
арада шекара жөнінде қысқа мерзімдік соғыс болып, Үндістан жеңіліс тапты. 1965
жылы Үндістан Пәкстанмен соғыста Кашмирді өзіне қалдырды. 1966 жылы сайлауда
премьер-министр болып Дж. Нерудың қызы Индира Ганди сайланды. 1971 жылғы соғыста
Үндістан Пәкстанды жеңіп, Шығыс Пәкстанға тәуелсіздік алуға көмектесті. Шығыс
Пәкстан өз атауын Бангладеш деп өзгертті. 1984 жылы үкімет әскерлері
Амритсардағы Алтын храмды сикх күштерінен тазартты. Көп ұзамай қаза тапты. Оған
өштескен сикх оққағары көп ұзамай Гандиді атып өлтірді. Премьер-министр болып
Гандидің ұлы Раджив Ганди тағайындалды. Ол да 1991 жылы сайлау науқаны кезінде
адам өлтірушілердің қолынан қаза тапты. 1998 жылы Үндістан бес жер асты ядролық
сынағын өткізді. Бұл дүниежүз. бейбітшілік күштерінің наразылығын тудырды. 1999
жылы Үндістан ядролық сынақтарды тоқтату жөніндегі жан-жақты келісімге қол қоюға
уәде берді. Кашмир жөнінде бейбіт келіссөздер өткізуге Пәкстан үкіметіне ұсыныс
жасалды.

Қазақстан Республикасы мен Үндістан арасындағы дипломатиялық қарым-қатынастар
1992 жылдың 23 ақпанынан бастап орнатылған. 1992 жылы мамыр айында Алматыда
Үндістан Республикасының, ал 1993 жылы қараша айында Делиде Қазақстан
Республикасының елшілігі ашылды. 1992 жылы ақпанда Президент Н.Ә. Назарбаев
Үндістанға бірінші ресми сапарын жасады. Сапар барысында мемлекетаралық
қатынастардың негізгі қағидалары мен бағыттары жөніндегі декларацияға,
дипломатиялық қарым-қатынастар орнату жөніндегі протоколға, сауда-экономикалық
қатынастар, ғылым мен технология, мәдениет, өнер, білім, ақпараттық құралдар мен
спорт салаларындағы ынтымақтастық жөніндегі келісімдерге қол қойылды. 2002 жылы
11 — 15 ақпанда Н.Ә. Назарбаев Үндістанға кезекті сапармен барып қайтты. Онда
Қазақстан — Үндістан Бірлескен декларациясына қол қойылды. Жауап ретінде
Үндістан басшылығы да бірнеше рет Қазақстанға ресми сапармен келді. Қазақстан
мен Үндістан арасында сауда-экономикалық, ғылыми-техикалық, өнеркәсіп пен мәдени
ынтымақтастық жөніндегі Үкіметаралық Қазақстан Үндістан Біріккен комиссиясы
құрылған. Ол әр түрлі салалардағы екі жақты ынтымақтастықты тереңдету мен
дамытудың маңызды құралы болып отыр. Екі елдің арасындағы тауар айналымы соңғы
жылдары үздіксіз өсіп келеді. 2005 жылы оның деңгейі 120,8 млн. АҚШ долларын
құрады (экспорт — 19,9 млн. доллар, импорт — 100,9 млн. доллар). Қазақстандағы
мед. жоғары оқу орындарында 400-ден астам үндістандық студенттер білім алуда.
2002 жылы ақпанда Делиде Абай көшесі салтанатты түрде ашылды. Сол жылдың маусым
айында Алматы қаласындағы көшелердің біріне Махатма Гандидің есімі берілді.

Үндістан — аграрлы-өнеркәсіпті ел. Экономикасы көп құрылымды. Тәуелсіздікке ие
болғаннан кейінгі уақыт ішінде Үндістан бұрынғы отардан экономикалық жағынан
қуатты елдердің қатарына қосылды. 1961 жылы басталған реформа өз жемісін берді.
Қысқа мерзім ішінде ауыр және жеңіл өнеркәсіп, станок жасау салалары құрылды.
Атом, ғылым мен ғарыш техникасы, ауыл шаруашылығы мен энергетика салаларында
үлкен нәтижелерге қол жеткізілді. Экономикадағы табыстар ішкі және жалпы жиынтық
өнімнің мөлшері бойынша Үндістанға әлемдегі алғашқы он елдің қатарына қосылуына
мүмкіндік берді. Салық жүйесіне өзгерістер енгізу, банк-қаржылық секторға
бақылауды күшейту, мемлекеттік бюджет зәрулігін қысқарту, экономикадағы
өнеркәсіп саласын реттеу мен нарықтық қатынастарға бейімдеу, сауда-тариф
жүйесіне өзгерістер енгізу, т.б. шаралар жүзеге асырылды. Инфляцияға қарсы
саясат табысты жүргізілді. Үндістан экономикасына тән көрсеткіш — шетелдік
инвестицияларды мол тарту болып табылады. 1991 — 2001 жылы ел экономикасына
тікелей салынған шетелдік инвестициялардың көл. 23,6 млрд. АҚШ долларын құрады.
Оның көпшілік бөлігі экономикалық даму процесін айқындайтын экспортқа
бағытталған жоғарғы технологиялық салаларды дамытуға жұмсалды. Негізгі табиғи
ресурстары: тас көмір, темір, мыс, хром кентастары, боксит, алтын, марганец,
мырыш, қорғасын, мұнай, табиғи газ, алмас. Ауыл шаруашылығына жарамды жерлердің
55,9%-ы (1995) егіншілік үшін жыртылады. Күріш, бидай, тары, майлы дақылдар,
кофе, шай, қант құрағы, мақта өсіріледі. Қрі қара мал, ешкі, қой, шошқа, түйе,
құс өсіру дамыған. Сыртқа шай (дүние жүзінде бірінші орын алады), кофе, балық,
темір мен болат, тері, тігін бұйымдарын, киім-кешек, асыл тастар, қолмен
тоқылған кілемдер, күрделі техника, химия өнеркәсібі өнімдерін шығарады. Сырттан
ауыр машина жасау өнімдерін, минералдық отын мен майлар, маржан, қымбат,
жартылай қымбат тастар, химия өнеркәсібі өнімдерін, көліктік құрал-жабдықтарын
алады. Еңбек ресурстарының 64%-ы ауыл шаруашылығына, 16%-ы өнеркәсіпке қамтылған
(1990). Ұлттық табыстың жан басына шаққандағы жылдық мөлш. 1650 АҚШ долларына
тең (1997). Негізгі сауда серіктестері: АҚШ, ТМД елдері, Ұлыбритания, Германия.
Қазір Қазақстанда үнді компаниялары мен фирмаларының 30-дан астам өкілдіктері
жұмыс істейді. Үндістанның “Испат Интернэшнл” компаниясы Қарағанды металлургия
комбинатын, бірқатар көмір кеніштері мен электр энергиясы нысандарын өз
басқаруына алды. “Аджанта-Фарма” Қазақстан — Үндістан бірлескен кәсіпорны Алматы
қаласында фармацевтика затты құрылысын жүргізуде.

Бізге дейін жеткен ежелгі үнділіктер өнерінің тамаша туындылары діни
сарайлар-храмдар болып отыр.Олардың екі түрі болған. Біріншісі-ашық жердегі
тастан, кірпіштен ттұрғызылған храмдар. Екіншісі-үңгір ішіндегі храмдар. олардың
екеі де түрлі түсті бояулармен сәнделген, әсем де құдіретті етіп салынған.
Үнділік шеберлер тастан, күйдірілген қыштан әр түрлі мүсіндер жасады. Ауа
райындағы жиі болатын өзгерістер, шаруашылық қажеттері жұлдызнамашылық пен
есептеу бағытындағы білімді жетілдірді. Үнділіктердің жыл санауы бойынша , бір
жыл 360 күнге, ол 12 айға, әрбір ай 30 күнге бөлінді. Б.з V-VI ғасырларында үнді
оқымыстылары жердің шар тәрізді кенін біледі.Және де қазір біздер жазып жүрген
сандарды арабтаросы үнділіктерден үйренген екен. Ежелгі үнділік кітаптарда
әртүрлі аурулардың аты кездеседі. Мәселен, сары ауру, буын ауруы, бас ауруы,
алапес және т.б. Үнділіктердегі емдеу бақсылықпен қатар жүрген.

3 мың жылдан астам уақыт бойы өз дәстүрлері қалыптасқан үнді әдебиеті санскрит
тілінде жазылған, лирика, эпос пен драманың негізі қаланған діни мадақ жырлар —
ведалардан басталады. Шамамен б.з.б. 6 — 5 ғасырларда ауыз әдебиетінде аса
көлемді эпик. поэма — “Махабхарата” мен “Рамаянаның” негізі пайда болып, б.з.
алғашқы ғасырларында санскрит тілінде түпкілікті қалыптасты. Б.з.б.
1-мыңжылдықтың 2-жартысында пали мен кракритах тілінде діни дидактика мен ауыз
әдебиеті сюжеттері үйлескен буддалық әдебиет туды. Б.з.б. 4 — 3 ғасырларда елдің
дравидтік оңт-нде ежелгі туындыларының (“Он жыр”) дүниеауи сипаты басым болған
өзіндік драма-тамиль әдебиетінің негізі қаланды. Санскрит тілінде жазылған халық
ертегілерінің жинағы — “Панчатантра” (б.з. 3 — 4 ғасырлар) повесть жанрының
бастамасы болды. Жаңа заман шебінде жеке шығарм-қа көшу байқалып, дербес әдеби
түрлер мен формалар қалыптасты: Халаның пракриттік лирикасы (шамамен 4 ғасыр),
Ашвагхошидің (шамамен 2 ғасыр), Бхасаның (4 ғасыр) санскриттік драмалары,
тамиль-лиро-эпостық поэзиясы (мыс., авторы Иланго Адигаль болып есептелетін
“Білезік туралы повесть”, 7 — 9 ғасырлар). Калидаса (шамамен 5 ғасыр) мен
Дандиннің (6 — 7 ғасырлар) санскриттік мифологиялық мазмұнындағы шығарм. өзінің
діни реңін бүтіндей жоғалтып, адамгершілік идеяларды білдірудің құралына
айналды. Драмалық тамиль әдебиетінің шыңы дана билеушінің мүлтіксіз тұлғасын
суреттеген Тируваллурдың “Тирукурал” атты қанатты сөздер кітабы (4 — 5 ғасырлар)
болып табылады. Шамамен 7 ғасырдан бастап санскрит және тамиль тілдеріндегі
әдебиеттермен қоса дравид және жаңа үндіарийлік тілдердегі әдебиеттер пайда
болды. Кейінірек кашмир әдебиеті мен синдх әдебиетінің, сондай-ақ пушту
тіліндегі үнді әдебиетінің негізі қаланды. Мұсылман ақсүйектері билеген
мемлекеттердің құрылуы мен ислам дінінің кең таралуы үнділік парсы тіліндегі
әдебиеттің қалыптасуына себеп болды: Әмір, Хұсрау Дехлеви (1253 — 1325), Мырза
Бедил (1644 — 1721), т.б. Үндістан халықтарының көпғасырлық шаруашылық, саяси
және мәдени байланыстары Үндістандағы әдеби процестің бірлігіне негіз қалады. 15
— 17 ғасырлардағы әдебиеттің гүлденуіне билеушілерге қарсы діни ұрандармен өткен
бхакти қозғалысы үлкен әсер етті. Санскриттік ережелерден бас тартқан жазушылар
ауыз әдебиеті үлгілерін жыр жолдарына түсіруге бейімделді: канна ақыны
Пурандарадаса (ш. 1480 — 1564), бенгалдық Чондидаш (14 — 15 ғасырлар), хинди
тілінде жазған ақындар: Кабир (15 — 16 ғасырлар), Сурдас (ш. 1483 — 1563), т.б.
17 ғ-дағы халық көтерілістері бостандық жыршылары — маратхи Тукарамаға (1608 —
49), Рамадасқа (1608 — 81), пенджабтық Говинда Сингхтарға (1666 — 1708) рух
берді. Үндістанды Ұлыбританияның жаулап алуы 18 ғасырда үнді әдебиетінің
құлдырауына және дағдарыстық сарындардың күшеюіне ықпал етті. Алайда 19 ғасырда,
әсіресе, 2-жартысында Үндістан әдебиетінде ағартушылық идеялар пайда болды.
Ағартушылық реализм бенгал және басқа да әдебиеттерде әшкерелеуші
әлеум.-тұрмыстық романның дамуына ықпал етті [бенгал жазушысы Перичанд Миттроның
(1814 — 1883) “Дәулетті үйдің еркесі” атты шығармасы, т.б.]. Романтизм тарады
(бенгал жазушысы Б.Чоттопадхайдың тарихи романдары). Драматург Д.Миттроның (1829
— 74) шаруалардың ағылшын плантаторларының тәлкегіне қарсы наразылығын
суреттеген “Индиго айнасы” (1860) пьесасы отаршылдыққа қарсы үндеу болды. 20
ғасырдағы үнді әдебиетінде ұлттық тәуелсіздік үшін күрес басты тақырыпқа
айналды. 30-жылдардың ортасында мақсаттары әдебиетті дәйекті түрде
демократияландыру, оны өмірге жақындата түсу болған алдыңғы қатарлы жазушылардың
қозғалысы басталды. 1936 жылы Премчандтың (1880 — 1936), М.Р. Анандтың, Саджад
Захирдің бастамасымен Үндістанның алдыңғы қатарлы жазушыларының қауымдастығы
құрылды. Әдебиетке ұлт-азаттық күрестегі үстем болған идеол. ағым — гандизм
терең ықпал етті. Сыншыл реализм дамуының жоғары сатысы Премчанд пен Р.Тагордың
(1861 — 1941, Нобель сыйлығы, 1913) шығармасы болып табылады. Урду және парсы
тілдерінде жазған М.Икбал (1877 — 1938) поэзиясы ерік-жігері мол, бастамашыл,
жасампаз адамды мадақтады. Саяси поэзия мен махаббат лирикасын урду ақыны Х.А.
Вафа (1900 — 36) дамытты, бенгал жазушысы Г.Халдардың романдары, хинди тілінде
жазған Яшпалдың прозасы мен публицистикасы ерекшеленді. Үндістанның
тәуелсіздікке ие болуы (1947) алдыңғы қатарға әлеум. тақырыпты шығарған озық
әдебиеттің дамуына ықпал етті. Хинди ақыны Д.Бхарати, маратхи ақындары Б.С.
Мардхекар (1907 — 56) мен Ш.Муктибодханың шығармаларында көркемдік жаңа құралдар
мен түрлерді іздестіруге ұмтылу байқалды. Отаршылдықтың салдарын жою мен
экономиканы көтеру жолындағы күрес бұрыннан артта қалып келе жатқан бірқатар
әдебиеттердің дамуына және жаңаларының қалыптасуына әсер етті (майтхили,
бходжпури, догри, т.б.). Үндістандағы жергілікті тілдердегі әдебиеттермен қатар
ұзақ уақыт бойы мемлекеттік мекемелер мен жоғары білім берудің негізгі тілі
болып келген ағылшын тіліндегі үнді әдебиеті де дамыды. Алғашқы ағылшын тілді
ақындардың (В.Деразио, 1809 — 31; К.Гхош, 1809 — 73; Т.Датт, 1856 — 77)
өлеңдерінен ағылшын романтизмінің ықпалы байқалады. 19 ғасырдың соңы мен 20
ғасырдың басындағы поэзияда (Ауробиндо Гхож, 1872 — 1950; С.Найду, 1879 — 1949;
Х.Чаттопадхая, т.б.) Үндістанның ұлттық тәуелсіздігіне шақыру басым болды. 20
ғасырда ағылшын тіліндегі проза туды, оның көрнекті өкілдері М.Р. Ананд, Р.К.
Нараян, Х.Чаттопадхая, т.б. болды. Үндістан мен Қазақстан әдебиетінің өзара
байланыстары 20 ғ-дың 50-жылдарынан басталды. М.О. Әуезов 1955 жылы Үндістанға
барған сапарынан алған әсерлері туралы “Үнді кездесулері” атты
сапарнама-очерктер жинағын (1958, 1973), үнділік ұлы жазушы Тагор жөнінде
“Тагордың кемеңгерлігі туралы” атты мақала жариялады (1961). Т.Ахтановтың
“Үндістан хикаясы” (1970), Ә.Әлімжановтың “Көгілдір таулар” (1967) секілді үнді
елі, әдебиеті жайлы кітаптар жарияланды. Әлімжановқа “Отырардан жеткен сый” мен
үнді тақырыбына жазылған басқа да шығармалары үшін Үндістанның Дж. Неру атындағы
Халықаралық сыйлыйлық берілді (1969). 1992 жылы мұндай сыйлыққа ақын А.Шамкенов
те ие болды. 2004 жылы маусым айында белгілі қазақстандық журналист және ақын
Ә.Нілібаевқа үнді эпосы “Махабхаратаны” қазақ тіліне аударғаны үшін Үндістанның
жоғары мемлекеттік сыйлығы — “Падма Шри” табыс етілді. Ол 2005 жылы “Ригведа”,
“Бхавагадгита” шығармалары мен Тагордың таңдамалы туындыларын қазақ тіліне
аударып, 2006 жылы жеке кітап етіп шығарды. Дели қаласындағы Неру атындағы
университет ғалымдары екі жақты ынтымақтастық бойынша хинди тілінде “20
ғасырдағы қазақ поэзиясының антологиясын” баспаға әзірледі. Осы жобаның
шеңберінде 2003 жылы Делиде қазақ ақыны Ш.Сариевтің өлеңдер кітабы хинди тілінде
жарық көрді. Үндістан әдебиетінен Аббас Ходжа Ахмадтың “Үнді перзенті” (1959),
Премчандтың “Тхакур құдығы” (1958), Тагордың “Күйреу” (1958), “Әңгімелері”
(1960), “Гәуірмаїан” (1964). Чандар Кришнаның “Жел ана” (1972) кітаптары,
Гандидің “Таңдамалы хаттары мен сөздері” (2006) қазақ тілінде жарық көрді.

Үнді көркем мәдениетінің қайнар көздері Инд пен Ганг өзендерінің жағалауларында
пайда болған өте ежелгі өркениеттерден басталады. Жоғары дамыған Хараппа
өркениеті (б.з.б. 3-мыңжылдықтың ортасынан 2-мыңжылдықтың ортасына дейін)
кезеңіне Сангхол мен Лотхал тәрізді ірі қалалар жатады. Оларға бірыңғай
жоспарлау, жолға қо-йылған сумен қамтамасыз ету және құбыр жүйесі, күйдірілген
кірпіштерден салынған көп қа-батты құрылыстар, шомылуға арналған қоғамдық
бассейндер тән. Б.з.б. 2-мыңжылдықтың ортасынан 1-мыңжылдықтың ортасына дейінгі
Солтүстік Үндістанмәдениетіне әдеби деректер мен неғұрлым кейінгі кезеңдерге тән
мүсіндік және көркемсуретті бейнелер бойынша баға беруге болады. Құрылыстар
ағаштан, саз бен құрақтан салынды. Олардың формалары мен типтері (жартылай шар
немесе конустық күмбездері бар дөңгелек үй, ағашпен жабылған қоғамдық
жиналыстарға арналған зал типті ғимараттар, т.б.) келесі ғасырлардағы тас
храмдар мен басқа құрылыстар архитектурасының негізін қалады. Б.з.б.
1-мыңжылдықтың ортасында қалыптасқан құл иеленуші мемлекеттердің орталықтары —
Матхура, Паталипутра, т.б. қалаларға бірыңғай жоспарлау тән болды. Бұл қалаларды
қоныстану брахманизмнің қоғамның варналарға (әлеум. топтарға) бөлінетіні
жөніндегі тұжырымына сай жүргізілді (дәулеттілер мен кедейлер кварталдары).
Қалаларда қоныстанудың мұндай қағидасы Үндістанда кейінгі орта ғасырларға дейін
сақталды. Үндістанда көркемдік дәстүрлердің берік сақталу себептерінің бірі —
ежелгі заманнан бастап цехтық құрылыс ұйымдары — “шренилердің” өмір сүруі мен
құрылыс ісі және қолданбалы өнердің заңдары мен ережелерінің бірыңғай жүйесі —
“Шилпашастраның” қолданылуы еді. Үндістанөнері Жерорта теңіз мемлекеттері мен
парсы мәдениетінің әсеріне ұшыраған қуатты құл иеленуші мемлекет — Маурья
(б.з.б. 4 — 2 ғасырлар) құрылған кезде өзінің гүлдену шегіне жетті. Қалаларда
қамалдардың, сарайлардың ірі кешендері тұрғызылды (Паталипутрадағы Ашок патшаның
сарайы — б.з.б. 3 ғасыр). Будда дінінің таралуымен Ашок билік құрған жылдары
храмдар — чайтьялар, чайтья мен пірадарлар жатақханасы — “вихару” бар
монастырьлар, сондай-ақ мемориалдық құрылыстар мен бағаналар — стамбхалар жаппай
салына бастады. Б.з.б. 2 — 1 ғасырларда Солтүстік Үндістандағы Шунга мен
Декандағы Андхра құл иеленуші мемлекеттерінде өнер өзінің шарықтау шегіне жетті.
Бұл кезеңге Бхаджи, Насика, Карли тауларындағы жартастарға қашалып салынған
монастырьлардың ірі кешендері жатады. Үндістанның солтүстік мен ортталық
аудандарында Гупталардың (4 — 6 ғасырлар) қуатты мемлекеті құрылуымен құл
иеленушілік дәуір өнері өзінің соңғы гүлдену кезеңіне өтті. Осы кезде Будданың
формасы кемеліне келген, барлық бұлжымас ережелерге сай мүсіндері (Сарнатхадағы
құмсаздан, Султанганджадағы қоладан жасалған мүсіндер, 5 ғасыр) жасалды. 10 — 11
ғасырлардан бастап қалалар тез өсіп, храм құрылыстары кең қанат жайды. Храмдар
неғұрлым салтанатты әрі әсем, көлемді, күрделі композициялы бола түсіп,
мүсіндердің сәулет өнерімен бөлінбес бірлігі қалыптасты. 10 — 13 ғасырларда
жергілікті сәулет өнері мектептерінің өзіндік ерекшеліктері көрінген бірқатар
храмдар пайда болды. 12 ғасырдың соңы мен 13 ғасырдың бас кезінде Солтүстік
Үндістанды мұсылман билеушілерінің басып алуы елге Орталық Азия, Таяу және Орта
Шығыстың мәдени дәстүрлерін әкелді, ислам үстем дінге айналды. Басқаша
құрылымдық элементтер (аркалар, күмбездер, шаңырақтар) мен құрылыс типтері
(мешіттер, мұнаралар, медреселер, кесенелер) орнығып, сарай-бекініс
ансамбльдерінің құрылысы бұрын болмаған гүлдену дәрежесіне жетті. Мұнымен қатар
мүсін өнері мен бейнелеу өнерінің дамуына елеулі соққы берілді, өйткені исламның
діни талаптары тіршілік иелерін бейнелеуге кедергі келтірді. Делиде үнді сәулет
өнері белгілерін сақтаған Кутб-Минар мұнарасымен Кувват-уль-Ислам мешіті (1193
жылы салына бастады), күшті бекіністері бар қалалар: Сири, Джаханпанах,
Туглакабад пен Фирозабад, Деканда Даулатабад (14 ғасыр) салынды. Ұлы Моғолдар
империясының құрылуымен (1562) Үндістан өнері жаңа сатыға көтеріліп, өзінің ең
гүлденген шегіне Акбардың тұсында жетті. Ол билік жүргізген жылдары (1556 —
1605) қала құрылысы мен қамал, бекіністік өнердің тамаша үлгілері жасалды:
Аградағы бекініс, қала-бекініс Фатихпур-Сикри (1569 — 84) (бекініс сол қалпында
осы кезге дейін сақталған), Аджмер (1570) мен Аллахабадтағы бекіністер].
Бірыңғай баумен қоршалған орталық — күмбездік кесененің классикалық типі
қалыптасты (Делидегі Хумаюн кесенесі, 1565). Шах-Жаїанның (17 ғасыр) кезінде
сәулет өнерінде әсемдік артып, қымбатшылыққа ұмтылу күшейді, мәрмәр мен бағалы
тау жыныстары кең қолданылатын материалдарға айналды. Кесененің дәстүрлі
формалары Аградағы Тәж-Махал мазарында кемеліне жеткізілді. 18 ғасырда
жергілікті дәстүрді сақтаған Раджастхан өнері жоғары деңгейде дами берді.
Солтүстік Үндістандағы мұсылман билеушілерінің үстемдігі кезеңінде дәстүрлі
храмдық сәулет және мүсін өнері бұрынғыша брахман абыздары үстемдік еткен қиыр
оңтүстікте ғана дамыды. Ескі храмдардың айналасына қақпа үстіндегі мұнаралар —
“гопурамы” бар, мүсіндері мол қоршаулар тұрғызылды. Ғасырлар өткен сайын
қоршаулар саны өсіп, храм кешені ашық галереялы көп бағаналы аулалар — мантапамы
мен шомылуға арналған бассейндерден құ-ралған бекіністі қалаға айналды
(Чидамбарамдағы, Рамешварамдағы, Мадураидегі храм кешендері). Бағаналардың
үстіне секіріп тұрған жылқылар мен қиял-ғажайып кейіпкерлердің орасан мүсіндері
орнатылды. Орта ғасырларда миниатюралық сурет өнері дамыды. Үнді миниатюрасының
ертеректегі мектептерінің ішіндегі белгілісі — гуджарат мектебі (11 — 16
ғасырлар). 16 ғасырда миниатюраның моғол мектебі пайда болды. Тарихи
шығармаларды көркемдеу, портреттік және жануарларды бейнелеу жанры тарала
бастады. Моғол мектебінің көптеген дәстүрлері 16 — 17 ғасырларда гүлденген декан
мектебіне үлкен ықпал етті. Үндістандағы ағылшындардың отаршылдық үстемдігі
кезеңінде (18 ғасыр — 1947) еуропалық мәдениеттің ықпалы күшейіп, ұлттық
мәдениет құлдырап кетті. Калькутта, Мадрас (Ченнаи), Бомбей сияқты портты
қалалар тез өсіп, 17 ғасырдың өзінде-ақ ағылшындар бұл қалаларда өздерінің
бекіністерін, доктары мен христиан шіркеулерін тұрғызды. Дамып келе жатқан
өнеркәсіп орт-тары — жаңа қалалар, олармен бірге заводтар, вокзалдар,
муниципалитеттер пайда болды. Жаңадан салынған қалаларда әкімш. ғимараттары
орналасқан, көркейтілген, еңселі үйлері мен саябақтары бар еуропалықтар тұратын,
жұмысшылардың лашықтары мен табыс түсіретін үйлер орналасқан, ретсіз құрылысты
үнділік аудандар қалыптасты. Отаршылдық кезеңдегі қала құрылысының үлгісі —
Нью-Дели болды. Оның көшелері геом. жағынан дұрыс жоспарланып, негізінен еңселі
үйлер, үкімет ғимараттары тұрғызылды. 18 ғасырдан бастап 19 ғасырдың ортасына
дейінгі әкімш., іскерлік, ғимараттар, жеке резиденциялардың архитектурасында
ағылшын классицизмі, кейіннен жаңа готикалық формалар басым болды.

Үндістан халықтары — өте ежелгі, терең өзіндік ерекшеліктері бар музыкалық
мәдениеттің мұрагерлері болып табылады. Оның қайнар бұлақтары халықтардың әр
салалы еңбек және рухани қызметіне байланысты халықтық және ұжымдық
әдет-ғұрыптардан басталады. Театр, музыка мен би өнері жөніндегі “Натья-шастра”
(1 ғасыр) трактаты өзі жарық көргенге дейінгі заманда үнділіктерде өзіндік
ерекшеліктері мол, қайталанбас, жоғары дамыған музыка жүйенің өмір сүргенін
дәлелдейді. Үнді музыкасына суырып салмалық тән. Үндістанға Кіші және Орталық
Азиядан келгендер орныққаннан кейін үнді музыка мәдениеті мұсылмандық Шығыстың
музыкалық мұрасымен тығыз байланысқа түсті. Нәтижесінде үнділіктер мен
мұсылмандардың дәстүрлі өнерін ұштастырған жаңа стиль пайда болды. Көптеген
вокалдық стильдердің ішіндегі неғұрлым танымалдары: дхурупад (бастауын ежелгі
храмдық ән айтудан алады), кхиял (дхурупадтың парсы музыкасымен бірігуі
нәтижесінде кейінірек пайда болды). Сондай-ақ махаббат қуаныштары мен өкініштері
жөніндегі әсем лирикалық ән-тхумри, негізін Пенджабтың халық әндері құраған
лирикалық шығарма — таппа, Бенгалия халық музыкасының үлгілеріне жақын бхаджан
мен киртан да кең тараған. Кәсіпқой музыка өз бастамасын фольклорлық үлгілерден
алғанымен де, классик. және халықтық музыка жанрлары бір-бірінен елеулі түрде
ерекшеленеді. Әр түрлі аудандардың халық әндері жергілікті ерекшеліктерге ие,
оларға табиғи, шынайы сезімдік сарын, әлеум. реңк тән. Үндістан өз
тәуелсіздігіне ие болғаннан кейін музыкалық мәдениеттің дамуына жаңа
мүмкіндіктер пайда болды. Музыка, би мен драма академиясы (“Сангит натак
академи”, 1953) құрылды. 1954 жылдан үнді әндері жөніндегі конференция (“Сангит
самелян”) өткізіліп келеді. Қазіргі заманғы Үндістанның музыка мәдени өміріндегі
жаңа құбылыстардың бірі — үнді киносындағы музыка. Оның негізгі ерекшелігі —
музыка өнерінің батыс және шығыс үлгілерінің үйлесімі болып табылады.

Халықтық театр қойылымдары өте ежелгі заманда пайда болып, әр түрлі
әдет-ғұрыптар, ойындар мен билер орындаудан құралады. Халықтық театрдың көптеген
формалары шамалы ғана өзгерістермен осы уақытқа дейін келіп жетті. “Рамаяна”,
“Махабхарата” эпик. поэмаларының мазмұнын сахнада бейнелеу көпшілік халықтық
театрлық қойылымдардың негізі болып табылады. Мұндай театрларда өнер көрсететін
актерлердің мәнерлеп оқу, би, пантомима, әншілік, кей жағдайда цирк артисінің
шеберлігінен хабары болуы керек. Үнді халықтық театрларының спектакльдерінде
сюжеттің біраз бөлігі актерлердің ойнымен ғана емес, әңгімелеу арқылы да
түсіндіріледі. Арнайы сахналық алаңның, декорация мен құрал-жабдықтардың мол
болуы да шарт емес. Дәстүрлі театрдың ең жарқын әрі көркемдік құралдарының бірі
— бидің көптеген стильдері мен жергілікті түр өзгерістерінің болуы
(бхарат-натьям, катхакали, катхак, манипури). Классикалық үнді драмасы мен
театрының гүлденуі 4 — 6 ғасырлардағы Бхаса, Калидаса, Шудракилердің шығарм-мен
байланысты. 19 ғасдың 2-жартысында еур. үлгідегі театрлар, бенгал, хинди,
маратхи тілдеріндегі драмалық шығармалар пайда болды. 1795 жылы Калькуттада
бенгал артистерінің алғашқы труппасы құрылды. 1872 жылы драматург Г.Гхош үнді
қоғамының көпшілікке үлкен әсер еткен Ұлттық театрдың негізін қалады. 20
ғасырдың 60-жылдары Үндістанда 30-дан астам кәсіби театр ұжымы жұмыс істейді.

Үндістанда алғашқы фильм 1913 жылы түсірілді (“Раджа Харишчандра”, реж. Д.Г.
Пхалке). 1931 жылы бірінші дыбысты кино “Алам Ара” (реж. А.Ирани) қойылды. 20
ғасырдың 40-жылдарының 2-жартысында, әсіресе, тәуелсіздікті жеңіп алғаннан кейін
(1947) ұлттық кинематография құру мүмкіндігі пайда болды. 1947 ж. ақпарат пен
радио хабарын тарату министрлігі жанынан кинематография бөлімі ұйымдастырылды.
Халық өмірін шынайы бейнелеген алғашқы фильмдер пайда болды — “Жер балалары”
(1946, реж. Х.А. Аббас), “Құр қалғандар” (1949, реж. Н.Гхож). 50-жылдары
шығарылған бірқатар фильмдер де маңызды әлеум. мәселелерге арналды. Олардың
ішінде “Серік” (1953, реж. Аббас), жерге деген өз құқықтары үшін күрескен
шаруалар жөніндегі “Екі бигха жер” (1953, реж. Б.Рой), белгілі бір мөлшерде
“Қаңғыбас” (1951, реж. Р.Капур), т.б. фильмдері бар. Реж. С.Рейдің
кинотрилогиясы (“Жол жыры” — 1955, “Жеңілмегендер” — 1957, “Апу дүниесі” — 1959)
тек қана үнділік емес, дүниежүзінде кино өнеріндегі елеулі құбылыс болды. Үнді
фильмдеріне тұрмыс көріністері мен әдет-ғұрыптарды жан-жақты бейнелеу,
оқиғалардың баяу дамуы тән. Үндістан кино өнімдерінде көбінесе тарихи сюжеттерге
арналған музыкалық фильмдер елеулі орын алады. Олардың көпшілігінде фильм
мазмұнына қатысы жоқ әндер мен билерге шамадан тыс көңіл бөлінеді. Ел өмірін
жан-жақты суреттейтін деректі фильмдер шығару жолға қойылған. 1960 жылы Пунада
кинематография институты ашылды. 1954 жылдан Бомбей қаласында бүкілүнділік
кинофестиваль өткізіліп тұрады. Кино өнері жөнінде бірнеше журнал шығарылады.
Үндістан — дүние жүзінде жылына ең көп көркем фильмдер шығаратын мемлекет.
Үнділік кино фабрикасы — Болливуд деген атқа ие болған, ол Бомбей қаласының
түбінде орналасқан. Бұл қаланың түсіру павильондарынан күн сайын екі жаңа фильм
шығарылады. Фильмдер хинди, бенгал, маратхи, т.б. халықтардың тілдерінде
түсіріледі. Дүние жүзіне есімі танымал үнділік кино актерлерінің
қатарына,Айшвария Рай Баччан,Шахрух Хан,Фрида Пинто,Д.Патель,[[ Б.Сахни,
Д.Ананд, Д.Кумар, Радж Капур, Шиши Капур, Наргис, С.Сен, М.Кумари, Б.Ран,
В.Рахман, Ш.Тагор, Зинат Аман, Амитабх Баччан, Амриш Пури, Митхун Чакраборти,
Шри Деви, т.б. жатады.



https://kk.wikipedia.org/wiki/%D2%9A%D0%B0%D0%B7%D0%B0%D2%9B_%D1%82%D1%96%D0%BB%D1%96

Қазақ тілі (төте: قازاق ٴتىلى, латын: qazaq tili) — Қазақстан Республикасының
мемлекеттік тілі, сонымен қатар Ресей, Өзбекстан, Қытай, Моңғолия жəне т.б.
елдерде тұратын қазақтардың ана тілі.

Қазақ тілі түркі тілдерінің қыпшақ тобына, соның ішінде қарақалпақ, ноғай,
қарашай тілдерімен бірге қыпшақ-ноғай тармағына жатады. Сонымен қатар қырғыз,
татар, башқұрт, қарашай-балқар, құмық, қарайым, қырымтатар тілдеріне жақын.

Қазақ жазуы бірнеше рет өзгеріске ұшыраған. 1929 жылға дейін Қазақстанда қазақ
араб жазуы пайдаланылды. 20 ғасыр басында Ахмет Байтұрсынұлы ұсынысымен қазақ
фонетикасының ерекшеліктері ескеріліп жасалған, араб графикасына негізделген
‘’төте жазу‘’ пайдаланылған. Қазіргі кезге дейін Қытай еліндегі қазақтар осы
жазу үлгісін пайдаланады. 1929 жылдан 1940 жылға дейін латын графикасы
қолданылып, 1940 жылдан қазірге дейін кирилл әліпбиі қолданылуда. 2025 жылдан
қазақ тілі латын графикасына ауысуы жобалануда. Түркия мен Батыс елдердегі
қазақтар әртүрлі латын жазуына негізделген әліпбиді пайдаланады. 2000 жылдан
бастап Тура Жазу енгізіле басталды, латын және кирилше түрінде. Тура Жазу Ахмет
Байтұрсынұлы дыбыс жүйесін қолданады, оны енгізумен жекеменшік, мемлекеттік емес
орталық айналысады.

Қазақ тілі буын үндестігіне негізделеді, яғни қазақтың төл сөздері не бірыңғай
жуан не бірыңғай жіңішке болып келеді, және жуан дауысты буындардағы дауыссыз
дыбыстар жуан түрде айтылады (мысалы: тыс, құрт), ал жіңішке дауысты буындарда
жіңішке естіледі (мысалы: тіс, күрт).

Қазақ тілінде 12 дауысты дыбыс бар: а, ә, е, и, о, ө, ұ, ү, у, ы, і, э Дауысты
дыбыс тіл, жақ және еріннің қатысына қарай жуан және жіңішке, ашық және қысаң,
еріндік және езулік болып жіктеледі:

Дауыссыз дыбыс өкпеден шыққан ауаның ауыз қуысында кедергіге ұшырап шығуынан
жасалады. Қазақ тілінде 26 дауыссыз дыбыс бар: б, в, г, ғ, д, ж, з, й, к, қ, л,
м, н, ң, п, р, с, т, у, ф, х, һ, ц, ч, ш, щ. Дауыссыз дыбыстар үн мен салдырдың
қатысына қарай ұяң, үнді және қатаң болып үшке бөлінеді.

Қазақ тілінің дыбыстық жүйесін алғашқы құрған ғалым Ахмет Байтұрсынұлы: басқа
дыбыстық жүйелер, бөтен тілдердің дыбыстары қосылған, жалған жүйелер.

Қазақ тіліне тән 9 дауысты дыбыс бар: о, ұ, а, ы, ө, ү, ә, і, е Дауысты дыбыс
тіл, жақ және еріннің қатысына қарай жуан және ''жіңішке, ''ашық'' және қысаң,
еріндік және езулік болып жіктеледі:

Дауыссыз дыбыс өкпеден шыққан ауаның ауыз қуысында кедергіге ұшырап шығуынан
жасалады. Қазақ тілінде 19 дауыссыз дыбыс бар: б, г, ғ, д, ж, з, й, к, қ, л, м,
н, ң, п, р, с, т, у, ш, һ. Дауыссыз дыбыстар үн мен салдырдың қатысына қарай
ұяң, үнді және қатаң болып үшке бөлінеді.

Қазақ тілінде сөз алдында тұратын көмекші сөздер (preposition) орнына, сөз
артынан келетін шылау (postposition) не тиісті жалғау қолданылады (мысалы: қазақ
тілі туралы мақаланы энциклопедияға қосу).

Сан есімі бар зат есім жекеше түрінде беріледі (мысалы: «мен екі мақала жаздым»,
бірақ «мақалаларымда көп қате жіберіппін»).



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%88%D0%B0_%D0%A3%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Қазақша Уикипедия — Уикипедияның қазақ тіліндегі бөлімі. Ол 2002 жылдың 3
маусымынан бастап жұмыс жасап келеді.

Бұл Уикипедияның ерекшелігі — 3 түрлі әліпбимен жазылады: кириллица (Қазақстан,
Ресей, Моңғолия), төте жазу (Қытай, Иран) және латын жазуы (Түркия). Бірнеше
әліпби бойынша жазылатын Уикипедиялар қазақша Уикипедия тәжірибесіне жүгінуде.

Қазақша Уикипедия мақалалар саны жағынан 36-орында (15.03.2017 көрсеткіш),
алайда өңдеу саны жағынан әзірше 58-ші орында тұр (16.11.2014 көрсеткіш).

Қазақша Уикипедия 1000 сөйлеушіге (қазақ тілінде) шаққандағы мақала саны бойынша
(мың адамға 37.2-ден) 50-орында тұр ( 31 наурыз 2015. көрсеткіш).

Мақаларға көп өңдемелер жасау жағынан 11.9индекспен 121-орында тұр (19.07.2015
көрсеткіш).

Барлық Уикипедия тіл бөлімдерінде болу керек 1000 мақала санағында 24.82
индекспен 49-орында (05.03.2016 көрсеткіш).

Айына орта есеппен қазақша Уикипедияның беттері 13.7 млн рет қаралады (күніне
457 мың, сағатына 19 мың, минутына 317, секундына 5). 2016 жылдың наурыз айында
қазақша Уикипедия беттері 9.1 млн рет қаралған (күніне 304 мың, сағатына 13 мың,
минутына 211, секундына 4). 2016 жылдың қазан айында Қазақша Уикипедия беттері
ең көп каралған (16.3 млн). Барлық Уикипедия бөлімдерінің арасында келушілер
саны бойынша Қазақша Уикипедия 37-орында тұр (2016 жылдың қазанындағы
көрсеткіш).

2011 жылдың 16 маусым күні Алматы қаласында қазақша Уикипедиясының дамуына
арналған баспасөз мәслихаты өтті. “Wikibilim” қоғамдық қорының басшысы Рауан
Кенжеханұлы — "қазақ тіліндегі мақалалардың саны 16 Желтоқсанға дейін 200 000
жетеді" — деді.

Мақалалар саны жағынан түркі тілдес Уикипедиялардың арасынан қазақша Уикипедия
түрікше Уикипедиядан кейін екінші орын алады (бірінші орын 29.11.2012 -
25.12.2012ж.).

2012 жылдың 20 - 21 сәуірінде әл-Фараби атындағы Қазақ ұлттық университетінде
тілдес елдер уикипедияшыларының конференциясы өтті. Шараға Қазақстан, Түркия,
Әзірбайжан, Өзбекстан, Түрікменстан, Қырғызстан, Башқұртстан, Саха (Якутия)
елдері уики-қауымдастықтарының, сонымен қатар «Wikimedia Foundation», «Creative
Commons», «Open Software Foundation» секілді халықаралық қозғалыстар мен
ұйымдардың және «Google» компаниясының өкілдері қатысты.



https://kk.wikipedia.org/wiki/%D0%A8%D0%BE%D0%BB%D0%BF%D0%B0%D0%BD_(%D2%93%D0%B0%D0%BB%D0%B0%D0%BC%D1%88%D0%B0%D1%80)

Шолпан — Күн жүйесіндегі оған жақын екінші ғаламшар.Көлемі мен массасы жағынан
Жерге жуық болғандықтан, ерте кезден-ақ ғалымдардың назарын өзіне аударған.
Алайда, оны тұтасқан ақ бұлт қабаты қоршап жатқандықтан, бұл ғаламшардың
табиғаты мен қозғалысын оптикалық бақылаулар арқылы анықтау қиындық келтіруде.
Дегенмен, радиобақылаулар нәтижесі күтпеген мәліметке қол жеткізді. Шолпан
(Уранды есептемегенде) барлық ғаламшарлар айналатын жаққа кері бағытта, яғни
өзінің Күнді айнала қозғалатын бағытына өз осі төңірегіндегі қарсы айналатын
болып шықты. Ондағы күндік тәулік шамамен Жердегі 118 тәулікке тең. Оның Күннен
орташа арақашықтығы 108 млн. км (0,723 астрономиялық бірлігі). Сидерлік айналу
периоды 224 тәулік 16 сағат 49 мин 8 с. Жерден қараған бақылаушыға Шолпанның
Күннен бұрыштық қашықтығы 48″-тан аспайды. Сондықтан ол Күн батқаннан кейін
(кешкі жұлдыз) не Күн шығардың алдында (таңертеңгі жұлдыз) ғана аз уақыт көрініп
тұрады. Шолпан – аспандағы ең жарық шырақ (Күн мен Aйдан кейінгі). Жалтырауының
максимумы 4,4-жұлдыздық шамаға дейін жетеді. Шолпанның фазаларын (1610 жылы
Г.Галилей ашқан) көру қабілеті ерекше жақсы адамдар жай көзбен де байқай алады.
Төменгі тоғысуы кезінде Шолпанның бұрыштық диаметрі 64″-қа жетеді. Жер бетінде
жүргізілген радиолокациялық бақылаулардың нәтижесі бойынша Шолпанның орташа
радиусі 6050±0,5 км, массасы 0,9528 Жер массасындай. Шолпанды қоршаған қою
атмосфераның бар екендігін, Шолпанның Күн дискісін басып өту кезін бақылай
отырып, алғаш рет М.В. Ломоносов ашқан (1761). Шолпан атмосферасында көмір
қышқыл газының (СО2) болатындығы спектроскопиялық жолмен анықталған. Шолпанның
температурасы оның бетіне жақындаған сайын арта түсетіндігін Шолпанның төменгі
атмосферасында алғаш рет кеңестік “Венера-4” (1967) автоматтық планетааралық
стансасында тікелей жүргізілген өлшеулер көрсетті. “Венера” (КСРО) және
“Маринер” (АҚШ) автоматтық планетааралық стансаларында жүргізілген зерттеулердің
нәтижесінде Шолпан планетасы атмосферасының құрамы 97,3% көмір қышқыл газынан,
2%-дан кем азоттан, 0,1%-дан кем оттектен және 1%-дан кем су буынан тұратындығы
анықталды. Зерттеулер нәтижесіне қарағанда Шолпан бетінің жарықтылығы шамамен 10
мың люкске тең. Ел аузында Ай Күнмен үзеңгілес жүретін болса, Шолпан Аймен
тетелес келеді.



https://kk.wikipedia.org/wiki/%D2%B0%D0%BB%D1%8B%D0%B1%D1%80%D0%B8%D1%82%D0%B0%D0%BD%D0%B8%D1%8F

Координаттар: 53°33′00″ с. е. 2°26′00″ б. б.﻿ / ﻿53.55000° с. е. 2.43333° б. б.﻿
/ 53.55000; -2.43333 (G) (O) (Я)

Ұлыбритания (ағылш. Great Britain), толық атауы Ұлыбритания мен Солтүстік
Ирландияның Біріккен Корольдігі (ағылш. United Kingdom of Great Britain and
Northern Ireland) — Еуропаның солтүстік-батысында, Британ аралдарында (ең ірісі
— Ұлыбритания), Ирландия аралының солтүстік-шығыс бөлігі мен ұсақ аралдарда
орналасқан мемлекет. Құрлықтан Ла-Манш (Ағылшын каналы) және Па-де-Кале (Дувр)
бұғаздары арқылы бөлінген. Аумағы 244, 11 мың км². Халқы 62,6 млн. (2004),
астанасы — Лондон (7 млн.). Халқының 80%-ына жуығы ағылшындар, 15%-ы
шотландтықтар, уэльстіктер (валлиялықтар) мен ирландықтар, 5%-ға жуығын Британ
Достастығы елдерінен келген иммигранттар құрайды. Ағылшындар англикан
мемлекеттік шіркеуі нанымдарын ұстанса, шотландтықтардың басым бөлігі —
пресвитериандар, ирландықтар, негізінен католиктер, қалғандары ислам, т.б.
діндерді ұстанады. Ұлыбританияда халықтың 89,4%-ы қалаларда тұрады.

Ұлыбритания Біріккен Корольдігі атауына қарамастан федерация емес, унитарлық
мемлекет — парламенттік монархия болып табылады. Елдің жеке Конституциясы жоқ.
Ұлыбритания заңдары көп ғасырлық конституциялық дәстүрлер мен Жоғарғы сот
органдарының шешімдеріне (прецеденттердің) негізделген. Мемлекет басшысы —
монарх, сот жүйесінің басшысы, жоғарғы бас қолбасшы болып табылады. Қазіргі
патшайымы (королева) — Елизавета II (1952 жылдан). Жоғары заң шығарушы органы —
екі палатадан (қауымдар және лордтар) тұратын парламент. Парламент құрамына
патшайым да кіреді. Атқарушы билік премьер-министрдің қолында. Ресми тілі —
ағылшын тілі. Ақша бірлігі — фунт-стерлинг. Ұлттық мерекесі — патшайымның туған
күні (маусым айының екінші сенбісі).

Ұлыбританияны Атлант мұхитының Солтүстік және Ирланд теңіздері, Ла-Манш,
Па-де-Кале, Солтүстік және Қасиетті Георг бұғаздары қоршап жатыр. Жағалаулары
шығанақтармен күшті тілімделген (солт-нде фьордтар, оңт-нде эстуарийлер).
Неғұрлым үлкен түбектері — Уэльс пен Корнуолл. Жер бедері оңтүстік пен
оңтүстік-шығыс бөлігінде ойпатты жазық болып, батысында Уэльс түбегіндегі
Кембрий тауларына (ең биік жері — Сноудон, 1085 м), Англияның солт-нде Пеннин
(ең биік жері — Кроссфелл, 893 м) және Камберленд (ең биік жері — Скофелл, 978
м) тауларымен жалғасады. Елдің ең биік нүктесі — Бен-Невис тауы (1343 м).
Ұлыбританияның солтүстік бөлігіндегі таулар мен көрікті көлдер өлкесі мұздықтар
әсерінен тілімделіп, әр түрлі формаларға ие болған. Геология тұрғыдан алғанда
жері түгел дерлік (тек ең қиыр оңт. бөлігі герцин қатпарлығы) каледон қатпарлығы
алабында жатыр. Жер қойнауында тас көмір, темір, қалайы, т.б. түсті металдар
сияқты қазба байлықтары мол. Елдің шығысында, Солтүстік т-дің жағалауларынан
мұнай мен газдың ірі кен орындары табылған.

Оларда ірі теңіз порттары мен өнеркәсіп тораптары орналасқан. Ең ірі көлдері —
Солтүстік Ирландиядағы Лох-Ней (аумағы 396 км², тереңд. 31 м-ге дейін) мен
Шотландиядағы Лох-Ломонд пен Лох-Несс (аумағы 56 км², тереңд. 230 м-ге дейін).
Таулы Шотландия мен Көлдер шеңберіндегі көлдердің табиғаты өте әсем, туристер
демалатын орталықтар. Жазық бөлігінде ірі көлдер жоқ. Бірақ мұнда бұрын шымтезек
өндірілген, құм, құмтас кеніштері болған жерлерде көптеген жасанды су қоймалары
жасалған. Өсімдік жамылғысы кедей. Адамдардың ормандарды түп-тамырымен жоюы,
батпақтарды құрғатуы мен кен орындарын игеруі жануарлар мен өсімдіктер
дүниесінің түр құрамын өзгертті. Қазіргі уақытта ормандар ел аумағының тек
10%-ын ғана алып жатыр. Олар негізінен өзендердегі жазықтар мен тау
беткейлерінің төм. белдеулерінде сақталған. Англия мен Уэльстегі тау
баурайларында емен, қызыл қайың, шегіршін, шамшат өседі. Шотландияның солт-ндегі
Грампиан тауларында және солт.-батыс таулы өлкесінде емен, шырша, қарағай аралас
өскен ормандар, биігірек жерлерінде қарағай және қайың ормандары сақталған.
Жазықтарды егін алқаптары мен шалғындар алып жатыр. Аң аулаудың қызу
жүргізілуіне байланысты Британ аралдарында баяғыдан аю, жабайы шошқа мен ирланд
маралы тәрізді көптеген ірі сүтқоректі аңдар қырғынға ұшырап, қасқыр зиянкес
ретінде жойылды. Қазіргі кезде сүтқоректі жануарлардың тек 56 түрі ғана
тіркелген. Оңт. Англияда еліктер, таулы аудандарда жабайы ешкілер кездеседі.
Биік таулардан басқа жерлердегі ормандарды түлкілер мен борсықтар, қояндар,
кірпі, жертесерлер мекендейді. Кәмшат кең тараған, оны кәсіптік жолмен аулайды.
Ұсақ жыртқыштардан ақтышқан мен ақкіс көп. Уэльсте сасықкүзендер, Шотландия
тауларында жабайы еур. мысықтар мен америка сусарлары өмір сүреді. Британ
аралдарын құстардың 130 түрі мекендейді. Өзендері мен көлдері балықтардың
көптеген түрлеріне бай. Өсімдіктер мен жануарлар дүниесінің жекелеген түрлерін
қорғауға арналған 131 резерват ұйымдастырылған. Англия мен Уэльсте жалпы аумағы
12 мың км²-дей болатын 10 ұлттық бақ бар (ірілері Лейк-Дистрикт, Сноудония,
Дартмур, Брекон-Биконе, т.б.).

Ұлыбритания аум-ндағы адамзат тіршілігінің ежелгі іздері ерте және орта палеолит
дәуірлеріне саяды. Соңғы қола және ерте темір дәуірінде (б.з.б. 800 — 700 ж.)
Ұлыбританияға құрлықтан кельттердің қоныс аударуы басталды. Кельттер өздерімен
бірге темір ғасыры мәдениетінің белгілерін ала келді. Британиядағы кельттер мен
кельттердің ықпалына ұшыраған халық шартты түрде бриттер деп аталады. Болашақ
Рим императоры Ю.Цезарь Галлияны жаулап алған соң Британияға екі жорық жасады
(б.з.б. 55 — 54 ж.). Б.з. 60-жылдардың соңында Британия Рим империясының ең
шеткі провинцияларының біріне айналды. 3 ғ-дың соңында Ұлыбританияға солт.
герман тайпаларының (англдар, сакстер, юталар, фриздер) шапқыншылығы басталды. 5
ғ-дың бас кезінде Рим үстемдігі жойылып, Британия қайтадан тәуелсіз кельт
аймақтарына бөлініп кетті. 8 ғ-да Даниядан келген нормандар елдің солт.-батыс
бөлігін басып алды. Король Эгберт 9 ғ-да елдің үлкен бөлігін бір мемлекетке
біріктіріп, ол Англия деп аталды. 1066 ж. Британияның ұсақ корольдіктерін
нормандық қолбасшы Вильгельм басып алып, біртұтас мемлекетке біріктірді.

Ұлыбритания — жоғары дамыған өнеркәсіпті ел. Ол халықаралық еңбек бөлінісінде
өнеркәсіп өнімдерін шығарады. Қазіргі заманғы Ұлыбританияның экономикадағы рөлі
тек өнеркәсіптік қана емес, сондай-ақ банкілік, сақтандыру, кемелерді жалға беру
және басқа да іскерлік қызметтермен анықталады. Ұлттық жалпы өнімнің 30%-ға
жуығы өңдеуші өнеркәсіп пен 45%-ы көлік пен байланыс, жеке сауда, сақтандыру,
банкілер мен басқа да қаражат мекемелерін, денсаулық сақтау мен білім беруді
қамтитын қызмет көрсету саласынан түседі. Өнеркәсіп өндірісінің жалпы көлемі
бойынша Ұлыбритания дүние жүзінде бесінші орын (АҚШ, Жапония, Германия,
Франциядан кейін) алады. Ұлыбритания өнеркәсібі негізінен сырттан әкелінген
шикізаттарды пайдаланады. Бір жағынан Ұлыбритания өнеркәсібіне өндіріс пен
еңбекті ұйымдастырудың озық технологиясы, ең жаңа құрал-жабдықтар мен басқарудың
жетілдірілген әдістері қолданылатын қазіргі заманғы салалардың жылдам дамуы,
екінші жағынан, ескі дәстүрлі салалардың артта қалуы тән.

Бірінші топқа электроника, жалпы және дәл машина жасау, химия өнеркәсібінің
көптеген салалары, екіншіге — көмір өндіру, мақта-мата және жүн өнеркәсібі, кеме
жасау, қара металлургия жатады. Ұлыбританиядағы өнеркәсіп орындарының негізгі
бөлігі Лондоннан бастап Ланкаширге дейінгі, Батыс Йоркширден Глостерширге
дейінгі графтықтарды қамтитын халық тығыз қоныстанған өнеркәсіптік белдеуде
шоғырланған. Бұл белдеуден тыс жерлердегі аса ірі өнеркәсіптік аудандар — Оңт.
Уэльс, Англияның солт.-шығысы мен Шотландияның орт. бөлігі. Өндірістің ескі,
дәстүрлі салалары Шотландияның көпшілік бөлігінде, Солт. Ирландияда, Уэльсте,
Англияның қиыр солт.-шығысы мен оңт.-батысының бір бөлігінде орналасқан.
Ұлыбритания энергия ресурстарының қорлары жөнінен Еуропада 1-орын алады.
Солтүстік т-нің шельфінде мұнай мен газдың көп мөлшері өндіріледі. Шетелдік
шикізатпен жұмыс істейтін түсті металдар (аллюминий, мыс, қорғасын, мырыш)
қорытатын кәсіпорындар негізінен ірі порттарда орналасқан. Өңдеуші өнеркәсіптің
жетекші саласы — машина жасау. Көліктік машина жасаудың (жеңіл, жүк автомобиль,
автобустар) орт-тары — Бирмингем, Ковентри, Үлкен Лондон, Лутон. Ұлыбритания
аэроғарыштық өнеркәсібі жөнінен дүние жүзінде 4-орын (АҚШ, Германия, Франциядан
кейін), дөңгелекті тракторлар шығарудан 1-орын алады. Елде 16 ірі мұнай өңдеу
з-ты жұмыс істейді. Химия өнеркәсібі ғыл.-зерттеулерге негізделген өнім
түрлерін, агрохимикаттар, пластмасса, дәрі-дәрмектер, хим. талшықтар мен синтет.
каучук өндіруге маманданған. Қрі тамақ өнеркәсібі тағамдық концентраттар,
кондитерлік және темекі өнімдерін, сусындар шығарады. Ұлыбритания алкогольдік
ішімдіктердің дүниежүз. экспортының 20%-ын дайын (әсіресе, шотланд вискиі мен
джин) береді. А. ш. өндірісі елдің азық-түлікке деген сұранысының 80%-ын
қанағаттандырады.

Лондон қаласы — дүниежүзлік қаржы орталығы болып саналады. Ұлыбритания құрлықпен
Ла-Манш бұғазының түбіне салынған туннельмен, екі т. ж. (1993 жылдан) паромымен
(Дувр-Дюнкерк және Харидж-Остенде) және көптеген теңіздік және жолаушылар
паромдарымен байланысқан. Экспортындағы дайын өнімдердің үлесі 80%-ды құрайды
(машина жасаудың әр түрлі өнімдері, автоматты станоктар, авиақозғалтқыштар,
көлік құралдары, аспаптар, хим. тауарлар, тамақ өнеркәсібінің өнімдері). Сырттан
темір кентастарын, түсті және сирек металдар, фосфориттер, мақта, азық-түлік,
дайын өнеркәсіп өнімдері мен жартылай дайын өнімдер алады. Ұлттық табыстың жан
басына шаққандағы жылдық мөлш. 20700 АҚШ долларына тең (2004). NT компаниясының
техникалық құралдар шығаратын зауыттары көбінесе осы қалада орналасқан. Олар
40-тан асады. Олардың бюджеттік қоры 1,7 трлн. АҚШ долларына тең. Бұл компания
әлемдегі ең жас кәсіпкерлер арқылы құрылған. Қазіргі уақытта олар Қазақстан
Республикасында тұрады. Олардың жас шамасы 19-20. Бұл компания екі адаммен
басқарылатын тең төрағалы кампания. Times журналының 2011 жылғы сараптамасы
бойынша әлемдегі ең үздік, жоғары қарқынмен дамып жатқан жас компания.

Қазақстан Республикасы мен Ұлыбритания арасындағы дипломатиялық қарым-қатынас
1992 жылдан бастап орнады. 1994 ж. 19 наурызда Қазақстан Республикасы мен
Ұлыбритания арасында достық пен ынтымақтастық, экономикалық ынтымақтастық туралы
бірлескен декларацияларына, білім, ғылым және мәдениет саласындағы ынтымақтастық
туралы келісімге қол қойылды.

Құрлықтан келген ағылшындардың арғы тегі — англо-сакстер өздерімен бірге
ұрпақтан ұрпаққа ауызша беріліп отырған герман аңыздары мен жырларын алып келді.
Христиан діні енгізілгеннен кейін ежелгі батырлық дастандар қағазға түсіріле
бастады. 8 — 10 ғ-ларда британдық негіздегі англо-сакстердің діни лирикасы,
құдай ілімі жөніндегі еңбектері, жылнамалар пайда болды. 11 — 13 ғ-ларда үш
тілді әдебиет дамыды: шіркеу шығармалары латын, рыцарьлық өлеңдер мен дастандар
француз, ағылшындық аңыз әңгіме, жырлар англо-сакс тілінде жазылды. 14
ғасырдыңдың ортасында жалпы ұлттық ағылшын тілі қалыптасып, әр түрлі әлеуметтік
топтардың өмірі мен тұрмысын бейнелейтін поэзия пайда болды. Франциямен болған
Жүз жылдық соғыс пен Алқызыл және Ақ раушан соғысы кезеңінде халықтық
поэзия-аңыздық, тарихи, шым-шытырық оқиғалы сипаттағы балладалар дами түсті. 16
ғасырдың бас кезінде ағылшын жазушыларының басқа елдердегі гуманистермен
байланысы күшейді, Томас Мордың “Утопиясы” жарияланды. Лирикалық поэзияның
негізін Т.Уайет, Х.Х. Сари, т.б. авторлар қалады. Эпостық поэзияның ең жоғары
жетістігі Э.Спенсердің “Сиқыршылар патшайымы” (1590) атты поэмасы болды. Қилы
оқиғаларға, тұрмыстық, малшылар тақырыбына арналған романдар жарық көрді. 17
ғ-дың бас кезінде эссе (Ф.Бэкон) мен мінездеу (Т.Овербери) жанрлары қалыптасты.
1548 ж. епископ Дж. Бейлдің “Король Джон” атты тұңғыш тарихи драмасы қойылды. 16
ғ-дың ортасында антикалық үлгілерге еліктеп жазылған Т.Нортон мен Т.Сэксвиллдің,
Н.Юдаллдың трагедиялары мен комедиялары қойылды. 16 ғ-дың 2-жартысында өзіндік
ұлттық драматургия қалыптасып, оның көрнекті өкілдері К.Марло (1564 — 93),
Р.Грин (1560 — 92), Т.Кид (1558 — 94), т.б. болды. Гуманистік драманың негізін
Дж. Мили (1554 — 1606) қалады. Олардың шығармалары ұлы драматург У.Шекспирге игі
ықпал етті. Ол Англия тарихына арналған пьеса-жылнамаларында (“Ричард ҚҚҚ”,
“Генрих ҚV”, т.б.) тақ үшін күресті асқан шынайылықпен суреттеді. Шекспир
шығармаларының шырқау шыңы оның трагедиялары (“Гамлет”, “Отелло”, “Король Лир”,
“Макбет”, “Антоний және Клеопатра”, т.б.) болды. Талантты драматургтер тобына
сатиралық комедиялардың авторы Б.Джонсон (ш. 1573 — 1637), Т.Хейвуд (ш. 1574 —
1641) және Т.Деккер (1609 — 66), Ф.Бомонт (ш. 1584 — 1616), Дж. Флетчер (1579 —
1625) енді. Ағылшын бурж. революциясы гуманистік драманың дамуын тоқтатып,
ағылшын әдебиетінің жаңа кезеңінің бастамасы болды. Ағартушылық басты идеялық
ағымға айналды. Әдебиеттегі біріншілік поэзиядан прозаға көшті. Д.Дефоның (1661
— 1731) “Робинзон Крузо” (1719) романында табиғатты бағындырған еңбек адамы, Дж.
Свифттің (1667 — 1745) “Гулливердің саяхаттары” (1726) сатирасында сол кездегі
Англияның өмірі суреттелді. Ағылшын романдары бүкіл еуропа әдебиетке ықпал етті.
Р.Стилдің “Арлы ашыналар” (1722) атты сентиментальдық комедиясы, әсіресе, Дж.
Лиллоның (1693 — 1739) “Лондон көпесі” (1731) атты трагедиясы драмада шынайы
төңкеріс жасады. Әлеум. тұрмыстың күлкілі жағын әжуалаушы комедияның сатиралық
ауқымы күшейіп, ол “Ұлы сөз мектебі” (1777) комедиясын жазған Р.Б. Шеридан (1751
— 1816) шығармаларында шарықтау шегіне жетті. Ағылшын романтиктерінің екінші
ұрпағы — Дж. Т.Байрон (1788 — 1824), П.Б. Шелли (1792 — 1822), Дж. Китс (1795 —
1821) саяси консерватизмді батыл сынады. У.Блейктің (1757 — 1827) поэзиясына
әлеум. утопизм тән болды. В.Скотт (1771 — 1832) тарихи роман жанрын дамытты.
Ағылшын әдебиетінің жаңа кезеңі 19 ғ-дың 30-жылдары басталды. Романшы және
публицист Т.Карлейль (1795 — 1881) романтизм тұрғысынан сол кездегі қоғамдық
құрылысты сынға алды. Романтизмнен реализмге өту романшы әрі драматург Э. Дж.
Булвер-Литтон (1803 — 73) шығарм-нан байқалды. 30 — 60-жылдар сыншыл реализмнің
гүлдену кезеңі болып, ол У.Диккенс (1812 — 70), У.М. Теккерей (1811 — 63),
Ш.Бронте (1816 — 55), Э.Гаскелл (1810 — 65) романдарынан көрініс тапты.19 ғ-да
роман жанры басым болғанымен, поэзия да дамыды. Э.Фицджеральд Омар Хайямның
шығармаларын аударды. О.Уайльд (1854 — 1900) декаденттік, символизм элементтері
бар шығармаларымен танылды. Ағылшын символизмінің аса көрнекті өкілі, ирландық
У.Б. Йитс (1865 — 1939) болды. 19 ғ-дың соңғы онжылдығы мен 20 ғ-дың бас кезі
сыншыл реализмнің аса күшеюімен ерекшеленді. Б.Шоудың (1856 — 1950) пьесаларында
қоғамды қайта құру идеялары қозғалды.

Ежелгі халықтық ауызша ән-жыр дәстүрлерін жалғастырушылар халық жыршылары мен
батырлық дастандарды шығаратын — бардтар болды. Англияда христиан діні
орныққаннан кейін (7 ғ-дың 2-жартысы) кәсіпқой саз өнері дами бастады. Орта
ғасырларда ағылшын шіркеулік музыкасында католиктік хорал басым болды.

Ұлыбритания киносы 1889 жылдан бастау алады. Алғашқы фильм бар-жоғы бірнеше
секундқа созылды.

Хичкоктың шым-шытырық оқиғаларға негізделген фильмдері (“Өте көп білген адам”,
1933, “39 қадам”, 1935, “Ханым жоғалып кетеді”, 1938) көпшілікке танымал болды.
2-дүниежүз. соғыс жылдары Ұ-да деректі фильм түсіру дамыды.

Лондонда 1933 жылдан бастап кино саласындағы ғылылми-зерттеу және насихат
жұмысының орталығы — Британ кино институты жұмыс істейді. Жыл сайын Эдинбург пен
Лондонда кинофестивальдар өткізіліп тұрады.



https://kk.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82

Интернет (оқылуы [интэрнэ́т]; ағылш. Internet — International Network) —
компьютерлік серверлердің бүкіләлемдік желісі.

Егер бұл терминді енгізген ағылшын тіліндегі RFC құжатына сүйенсек, онда бұл
термин екі түрде жазылып, сәйкесінше екі мағынаға ие болады.

Егер Интернет сөзі кішкентай әріптен басталса, онда бұл термин мәліметтер
пакетін маршрутизациялау арқылы желілерді байланыстыру ұғымын білдіреді. Бұл
кезде ауқымды ақпараттық кеңістік туралы айтылмайды. Көбінесе, бұл екі түсінікті
бір-бірінен ажыратып жатпайды.

Әрбір топтарда көбінесе UNIX операциялық жүйесін басқару арқылы жұмыс істейтін
бір немесе бірнеше қуатты компьютер-сервер болады. Мұндай торапты кейде хост деп
атайды.

Электронды почта немесе е-mail (electronic mail - электронды почта),адамдар
арасындағы байланыс тәсілдерінің бірі болып табылады. Электронды почтаның
Интернеттегі негізгі функциясы - планетаның қай нүктесінде болса да, Интернеттің
кез келген екі пайдаланушысы арасында электронды хаттармен - мәтіндік
хабарламамен оперативті және өте тез алмасуды жүзеге асыру. Электронды почтаның
қосымша мүмкіндіктеріне мыналарды жатқызуға болады: дыбыстық хабар, құжаттарды,
сызуларды, фотосуреттерді, бейнематериалдарды беру; ғылыми журналға, сирек
кітаптарға, жарнамаға жету жәнә әр түрлі тауарларды жолдау немесе сату; сонымен
қатар, ұжымдық іс-әрекеттерді программалық қамтамасыз ету; мекемелер мен
ұйымдарда құжат қолдану; ұжымдық жұмысты жоспарлау. EFT хаттамалары бойынша
электронды почтаның жаңаша пакеттері (Electronic Funds Transfer - ақшалай
қаражатты электронды аудару) және EDI (Electonic Funds Data Interchange -
мәліметтермен электронды алмасу) желі бойынша іс жүзінде қамтамасыз етілетін
ақша, шоттар және басқа қаржылық құжаттарды аудару.

1957 жылы Кеңес Одағы Жердің жасанды серігін ұшырғаннан кейін, АҚШ Қорғаныс
министрлігі ақпаратты тасымалдаудың сенімді жүйесі қажет деп шешті. АҚШ алдыңғы
қатарлы зерттеу жобаларының агенттігі (ARPA) осы мақсатта компьютерлік желі
құруды ұсынды. Бұл желіні құру Лос-Анджелестегі Калифорния университетіне,
Стэнфорд зерттеу орталығына, Юта штатының университетіне және Санта-Барбара
қаласындағы Калифорния штатының университетіне тапсырылды. Компьютерлік желі
ARPANET деп аталып, 1969 жылы аталған төрт ғылым орталықтарын біріктірді, барлық
жұмыстарды АҚШ Қорғаныс министрлігі қаржыландырып отырды. Одан соң, ARPANET
желісі жылдам дамып, оны ғылымның әр түрлі салаларындағы ғалымдар қолдана
бастады.

1970-жылдардың соңында мәліметтерді тасымалдау стандарттары кеңінен тарай
бастады, олар 1982-83-жылдары бір стандартқа келтірілді. 1983 жылдың 1
қыркүйегінде ARPANET желісі NCP протоколынан TCP/IP протоколына көшірілді, бұл
протокол қазіргі кезге дейін желілерді біріктіру үшін қолданылуда. 1983 жылы
«Интернет» термині ARPANET желісіне байланысты айтылатын болды.

1988 жылы Интернет Relay Chat (IRC) протоколы жасалып, Интернетте нақты уақытта
сөйлесу (чат) мүмкіндігі пайда болды.

1989 жылы Еуропада, Ядролық сынақтар бойынша еуропалық кеңес (CERN)
қабырғаларында Бүкіләлемдік тор концепциясы пайда болды. Оны әйгілі ағылшын
ғалымы Тим Бернерс-Ли ұсынды, ол екі жыл ішінде HTTP протоколын, HTML тілін және
URI идентификаторларын ойлап тапты.

1995 жылы NSFNet желісі бастапқы зерттеу мақсаттарына қайта оралды, енді
Интернеттің барлық траффигін маршрутизациялаумен Ұлттық ғылыми қордың
суперкомпьютерлері емес, желілік провайдерлер айналыса бастады. Осы жылы
Бүкіләлемдік тор FTP арқылы файлдарды тасымалдау протоколын трафик жөнінен басып
озып, Интернеттегі ақпарат тасымалдаудың негізгі көзіне айналды, Бүкіләлемдік
тор консорциумы (W3C) құрылды. Бүкіләлемдік тор Интернетті өзгертіп, оның
қазіргі заманғы бет-бейнесінің қалыптасуына әсер етті деп айтуға болады.
1996-жылдан бастап, Бүкіләлемдік тор Интернет түсінігін толықтай ауыстырды деп
айтуға болады.

1998 жылы рим папасы Иоанн Павел II Бүкіләлемдік Интернет Күнін 30 қыркүйек деп
бекітті.

Интернет технологисы жылдам өзгеріп отырады. Интернет -пен жұмыс істеу
оңайланғандықтан, қазіргі өзгерістер торапты кім немесе қандай мақсатпен
қолдануында болып отыр. Дегенмен, " Web-тен білгім келген нәрсе туралы,
информация таба аламын ба?"-деген сұрақ туындайды. Сол себепті бір жаққа телефон
соғудан бұрын немесе кітапханаға барар алдында Web-тен информация алады.

Интернет мыңдаған корпоративті, үкіметтік, ғылыми және үй желілерінен құралған.
Әртүрлі архитектуралы және топологиялы желілерді біріктіруге IP (Интернет
Protocol) протоколын және мәліметтер пакеттерін маршрутизациялауды қолдану
арқылы қол жеткізілді. IP протоколы әдейі физикалық байланыс арналарына тәуелсіз
етіп жасалды. Яғни цифрлық мәліметерді тасымалдауға арналған кез келген жүйе
Интернетпен де байланыса алады. Желілердің байланысқан түйіндерінде арнайы
маршрутизаторлар (бағдарламалық немесе аппараттық) пакеттердің қабылдаушылардың
IP-адрестерін қарай отырып, мәліметтер пакеттерін сұрыптаумен және бағыттаумен
айналысады. IP протоколы бүкіл әлем көлемінде біртұтас адрес кеңістігін құрады,
бірақ әрбір жеке желіде өзіндік адрес кеңістігі болуы мүмкін. IP-адрестерді
осылайша ұйымдастыру маршрутизаторларға әрбір мәлімет пакетінің бағытын
анықтауға мүмкіндік береді. Осылайша, Интернет құрамындағы жекелеген желілер
арасында конфликттер болмайды, ал мәліметтер бүкіл әлем көлемінде дәл
жеткізіледі.

IP протоколын IETF (Интернет Engineering Task Force) ұйымы ойлап тапқан болатын.
IETF және оның жұмыс топтары қазіргі күні де Бүкіләлемдік желінің протоколдарын
дамытумен айналысады. IETF қызметіне қарапайым пайдаланушылар қатыса алады. Бұл
ұйым комитеттері RFC құжаттарын жариялайды. Бұл құжаттарда көптеген сұрақтардың
техникалық спецификациялары және дәл түсініктемелері беріледі.



https://kk.wikipedia.org/wiki/%D0%96%D2%B1%D0%BB%D0%B4%D1%8B%D0%B7

Жұлдыз кейде тұрақты жұлдыз (лат. stella немесе лат. astrum; астрономиядағы
белгісі: ✱) — салмағы ерекше ауыр, өзегіндегі термоядролық реакция арқылы
айналасына тұрақты жарық шығаратын, плазмалық газ күйдегі аспан денесі.
Жұлдыздарды арнаулы түрде Жұлдыз астрономиясы ғылымы зерттейді.

Әдетте қазақ тілінде жұлдыз сөзі кең мағынада қолданылады: барлық аспан
денелерін (күн, ай, Марс, Шолпан, құйрықты жұлдыздар т.б.) жай тілмен жұлдыз деп
бірдей атай береді. Дегенмен, ғылыми арнаулы мағынада жұлдыз тек Күн секілді,
сүмбіле, темірқазық, жетіқарақшы, үркер секілді, қосаржұлдыз, үйіржұлдыз,
ғаламатжұлдыз секілді өзінен жарық шығаратын алып аспан денелеріне қаратылады.

Астрономдар жұлдыздардың спектрін, жарық шамасын, кеңістіктегі қозғалысын өлшеу
арқылы оның салмағын, жасын, құрамындағы металл мөлшерін және басқа да
қасиеттерін таниды. Жұлдыздың жалпы сапасы оның өзгерісі мен кейінгі тағдырының
маңызды көрсеткіші. Басқа қасиеттері, мысалы диаметрі, өз осьінде айналуы,
қозғалысы мен температурасы қатарлылар оның тарихи өзгерісі барысында ұқсамайды.
Жұлдыз температурасының жарық шамасына байланысты суреті әдетте "HR диаграммасы"
деп аталады. Ол арқылы жұлдыздың жасы мен өзгеріс сатысы айқындалады.

Жұлдыз негізгі уақытын өзегіндегі термоядролық реакция арқылы айналасына жарық
шашуымен өткізеді. Өзегіндегі термоядролық реакция өзектің шетіне дейін жоғары
энергия бөліп шығарады, сосын оны сыртқы әлемге радиация болып шашырайды.

Сутегі мен гелийден ауыр элементтер термоядролық реакциядан пайда болады.
Жұлдыздар негізінен сутегіні негіз еткен күйде пайда болады және гелий мен аз
мөлшерде ауыр элементтердің сығылуынан құралады. Өзегінде жеткілікті тығыздық
болса, кейбір сутегі термоядролық реакция барысында тұрақты түрде гелийге
айналады (мысалы, Күнде 4 атом сутегі 1 атом гелийге айналудан біз тұтынатын
жылу мен жарық қалыптасады). Жұлдыздың ішіндегі артық энергия радиацияланып
сыртқа шығып кетеді. Жұлдыз ішкі гравитация әсерінде өз салмағының жеміріп
жібермеуіне (өз өзегіне бірақ құйылып, шөгіп кетпеуге де, айналасына шашырап
тозып кетпеуге де) қол жеткізеді.

Жұлдыздың өзегіндегі сутегі отыны таусылса салмағы күн салмағының 0,5 есесінен
кем болмаса, онда ол өсіп Алып қызыл жұлдызға айналады Кейбір жағдайда оның
өзегінде тіпті де ауыр атомдар отынға айналып қайта жана бастауы мүмкін. Мұндай
жұлдыздар ақыры ықшамдалып, ғарыштағы материялық денеге айналады, басқаларға
қосылады, немесе жаңа элементтер пайда болу сатысына өтеді..

Жұлдыздар ғарышқа біркелкі шашылған емес. Олардың көбі тартылыс күш әсерінде
ұйысып екіден көп қосаржұлдыздарға біріксе, тіпті неше миллиард жұлдыздар
топтасып алып үйіржұлдыздарға айналады. Екі жұлдыздың орбитасы оларды
жақындатқанда олардағы өзгеріс тездейді. Мысалы, Ақ ергежейлі жұлдыз өзінің
серік жұлдызына жақындағанда оның газдарын өзіне сіміріп, жаңа жұлдыз болып
жарқырайды.

Жұлдыздар әлемі өте әр алуан. Кейбір жұлдыздар Күннен мың есе үлкен (көлемі
бойынша) әрі жарығырақ болып келсе (алып жұлдыздар), ал кейбіреуінің мөлшері мен
шығаратын жарығының энергиясы Күннен әлдеқайда аз болып (ергежейлі жұлдыздар)
келеді. Жұлдыздардың жарқырауы да түрліше болады. Алтын Балық шоқжұлдызының S
жұлдызы Күннен 400 мың есе артық жарқырайды.

Адамзаттың жұлдыздарды күзетіп тұрмысқа пайдалану, діни рәсімдерді орындау
тарихы арыдан бастау алады. Ежелгі мысырлықтар осында 5-6 мың жыл бұрын Сүмбіле
жұлдызының шығыс көкжиектен көтерілуін негіз етіп, Ніл өзенінің тасуын
мөлшерлеген және бір жылдың 365,25 күн болатынын дәл анықтаған.

Тұрақты жұлдыздар діни рәсімдер үшін де айырықша маңызға ие болды. Көптеген
ежелгі ғалымдар ерте заманның өзінде-ақ адамдар жұлдызды аспанды шоқжұлдыздарға
бөлген. Ежелгі заман астрономы Птолемейдің тіркеуі бойынша бүкіл аспанда 48
шоқжұлдыз болса, қазіргі кезде 88 шоқжұлдыз бар делінеді. Бұл шоқжұлдыздар
күнтізбе жасауға тікелей ықпал етті. Қазіргі жер шарында ең кең қолданылатын,
дәлдігі жоғары григориан күнтізбесі жерге ең жақын тұрақты жұлдыз — күнді негіз
етіп жасалған.

Көп уақытқа дейін жұлдыздар орнынан қозғалмайды, еш өзгермейді, мәңгі солай бола
береді, аспан шарына мәңгілік байланған деп есептеді. Сондықтан жұлдыздарды
тұрақты жұлдыз деп атаған. Әсіресе Аристотельдің (б.з.б. IV ғасыр) идеясының
ықпалында көптеген ғасырлар бойы жұлдызды аспан мәңгілік және өзгермейтін
хрусталь сфера тәрізді, оның сыртында құдайлар өмір сүреді деп жорамалдауы
негізгі ғарыш түсінігі болды.

Ең ежелгі дәлдігі жоғары, уақыты көрсетілген жұлдыз картасы б.з.д. 1534 ж.
ежелгі Мысырда жасалды. Мұсылман астрономдары анықтаған көптеген жұлдыз атаулары
бүгінге дейін қолданылуда. Олар және көптеген жұлдыз өлшеу аспаптарын жасады. ХІ
ғасырда Әбу Райхан әл-Бируни құс жолын көптеген жұлдыздар мен тұмандықтардан
құралған деп есептеп, 1019 жылғы айдың тұтылуы кезінде біраз жұлдыздың ендік
бұрышын өлшеді.

Осыдан 3 мың жыл бұрын Қытайдың Чжоугун деген қаласында бірінші астрономиялық
обсерватория салынған. Ол өте қарапайым, онда телескоп болған жоқ. Жұлдыздарды
қарапайым көзбен бақылаған. Қытайдың б.з.д. V ғасырдағы ғалымдары жұлдыздардың
ауадан (газдан) құралатынын жазып қалдырған екен.

Самарқан қаласындағы зерттеуші ғалымдар орта ғасырда мыңдаған жұлдыздың орнын
дәл анықтаған. Ұлықбектің кейін бір ғасырдан соң өмірге келген дат ғалымы Тихо
Браге де обсерватория салып, жұлдыздар әлеміне бақылау жасаған.

16-ғасырдың соңында Джордано Бруно «Жұлдыздар да Күн сияқты аспан денелері,
олардың арасында ай секілді, жер секілділері де бар, және олар да бірін бірі
айналып жүреді» деген пікір айтты. Жұлдыздарды алыстағы күн дейтін көзқарасты
ежелгі грек ойшылдарынан шексіздік туралы айтқан Анаксимандр мен атом
теориясының негізін қалаушы Демокрит, Рим философы Эпикур айтып өткен болатын.

Теолог Ричард Бентли «Егер олар күн секілді жұлдыз болса, неге күн жүйесіне
гравитация (тартылыс күш) түсірмейді?» - деп сұрақ қойған екен, оған бүкіл
әлемдік тартылыс заңын ашқан Ньютон «Әрбір тараптағы жұлдыздар тудырған тартылыс
күші бір-бірін жойып, жоққа шығарады» - деп жауап берген екен.

1596 жылы алғаш рет айнымалы жұлдыз (неміс астрономы Йоханнес Фабрициус), ал
1650 жылы алғаш рет қос айнымалы жұлдыз (италиялық ғалым Джованни Риччоли)
анықталды.

Дания ғалымы Тихо Браге аспаннан бір жаңа (бұрын болмаған) тұрақты жұлдызды
байқап, аспан ежелден осылай емес деген пікірге келген екен. Кейін ол жаңа
жұлдыз ғаламатжұлдыз екені анықталды да, «Тихо ғаламатжұлдызы» деп аталады.

Италия ғалымы Джеминиано Монтанари 1667 жылы Алгольдағы жарық өзгерісін
тіркеген. Эдмонд Галлей ежелгі грек Птолемей заманынан сол кезге дейінгі
жұлдыздар орнының өзгерісі туралы зерттеу жасап, жұлдыз тұрақты деген көзқарасты
өзгертті.

Фридрих Вильгельм Бессел 1838 жылы көру бұрышының айырмасына сүйеніп Аққу
шоқжұлдызындағы 61 жұлдыздың арақашықтығын 11.4 жарық жыл етіп өлшеп, ғарыштың
кеңдігі мен ғарыш денелері арасындағы алыс кеңістікті танытты.

Уильям Гершель тұрақты жұлдыздардың аспандағы жайласу орнын анықтауға талпынған
тұңғыш ғалым. 1780 жылдары ол метрология арқылы 600 жаққа бірдей өлшеу жасап,
сол арқылы көзге көрінетін жұлдыздардың санын анықтауға кірісті. Бұл арқылы ол
жұлдыздар саны аспанның бір шетіне қарай көбейе түсетінін, бұл Құс жолының
орталық өңірі екенін айқындады. Оның баласы Джон Гершель Оңтүстік жарты шарда
әкесінің ғылыми тәжірибесін қайталап, ұқсас қорытынды шығарды. Осы өлшеу, күзету
барысында Уильям Гершель кейбір жұлдыздардың ұқсас бағытта қозғалып қана қоймай,
өзара физикалық байланысы бар қосаржұлдыз екенін айқындады.

1835 – 39 жылдары орыс астрономы Василий Струве, неміс астрономы Фридрих Бессель
және ағылшын астрономы Т.Хендерсон алғаш рет ең жақын үш жұлдызға дейінгі
қашықтықты анықтады.

Джозеф Фраунгофера және Анджело Секки Сүмбіле мен күнді салыстырып, жұлдыздарды
жарығына қарай түрге бөлудің ғылыми жүйесін жасады. Дегемен қазіргі заманғы
жұлдыздар жүйесін бөлу амалын Энни Кэннон 1900 жылы тапқан.

ХІХ ғасырда Қосаржұлдызды күзетудің маңызы да еселеп артты. 1834 жылы
Ф.В.Бессель Сүмбіленің өзіндегі өзгерісті өлшеп, оның жасырын серігі бар екенін
ашты. Эдвард Пикеринг 1899 жылы периоды 104 күндік спектрлі қосаржұлдызды
байқады. Астроном Струве және Шербёрн Уэсли Бёрнхем қатарлылар қосаржұлдыздар
туралы материалдарды топтап, олардың орбитасы арқылы сапасын өлшеуге мүмкіндік
алды.

19-ғасырдың 60-шы жылдары жұлдыздарды зерттеу үшін спектроскоп, ал 1880 жылдан
бастап фотография пайдаланыла бастады.

Тұрақты жұлдыз зерттеуі XX ғасырда тез дамыды. Карл Шварцшильд көзбен көрінетін
жұлдыз бен оның аппаратқа тартылған фотосын салыстырып, жұлдыздың түсі мен
температурасын білуге жол ашты. 1921 фотоэлектрлі фотометр жұлдыздарды өлшеуге
қолданыла бастады. Алғаш рет Альберт Майкельсон Гук телескобы арқылы жұлдыз
диаметрін өлшеді.

20-ғасырдың басында, әсіресе 1920 жылдан кейін, жұлдыз жөніндегі ғылыми
көзқараста төңкеріс болды. Жұлдыз физикалық дене ретінде қарастырылып, оның
құрылысы мен құрамындағы заттардың тепе-теңдік шарттары, энергия көздері
зерттеле бастады. Ол арқылы ендігі жерде жұлдыздардың ішкі қасиеті мен құрылымы
квант физикасы арқылы сәтті түсіндіріліп, жұлдыздар атомосферасының химиялық
құрамы да айқындала бастады. Бұл төңкеріс, әрине атомдық физиканың
жетістіктерімен тығыз байланысты еді. 20-ғасырдың орта шенінде ЭЕМ-ді қолдануға
байланысты жұлдыздарды зерттеу мәселесі одан әрі тереңдей түсті.

Ғаламатжұлдыздарды айтпағанда, басқа жұлдыздарды Құс жолы галактикасы тәуелді
жергілікті галактикалар жүйесінде күзетуге болады. Дегенмен, бұл күндері тіпті
жерден 100 млн жарық жылы қашықтықтағы Бикеш галактикалар жүйесіндегі M 100
галактикасындағы жұлдыздарды да өлшеп-тексеруден өткізуге мүмкіндік туып отыр.

Шоқжұлдыз ұғымы ежелгі Вавилон мәдениетінде қалыптасқан. Ежелгі заманның жұлдыз
бақылаушылары біршама әйгілі жұлдыздарды табиғат мифологиясындағы белгілі бір
оқиғалармен байланыстырып, олардан түрлі пішіндер елестеткен. Эклиптиканың
төңірегіндегі 12 жұлдыз Астрологияның негізі болды. Кейбір арнайы тұрған ерекше
жұлдыздар да арнаулы атауға ие болды, әсіресе оларға латынша және арабша атаулар
берілді.

Кейбір жұлдыздар туралы арнайы аңыздар құрастырылды. Мысалы, Алголь жыланшаш
пері Медузаға арналған.

Ежелгі гректер ғаламшарларды айналушы жұлдыз (серуендеуші) деп танып, маңызды
Құдайларының аты етті. Бұл планеталардың аты Меркурий, Венера, Марс, Юпитер және
Сатурн. (Уран мен Нептун да грек-рим Құдайларының атында аталғанымен, бірақ
олардың жарқырау шамасы әлсіз, ежелгі адамдар оларды байқай алмаған. Олар тек
кейін байқалды, аты да кеш қойылды.

Ғылым әлемінде жұлдыздар мен басқа да аспан денелеріне ат беретін бірден-бір
орган Халықаралық астрономиялық одақ (ағылш. International Astronomical Union).
Бірақ кейбір астрономиялық органдар алдамшылыққа барып, жұртқа жұлдыз атын
сатумен айналысады. Бірақ, олар (мысалы: “International Star Registry”
қатарлылар) қандай амалмен жұлдыздар атын сатумен айналысса да, бірақ бұл
атаулар ғылым жағынан мойындалмайды, оны ешкім де пайдаланбайды. Оның бәрі адам
алдап ақша табудың бір түрлі амалы ғана.

Астрономдар ғарыштағы жұлдыздар саны туралы мөлшері әрқилы. АҚШ астрономы Карл
Саган өзінің «Триллионның триллионы» кітабында «Ғаламда триллион галактика бар.
Әр галактикада триллион жұлдыз бар», - деген жорамал айтады.

АҚШ астрономы Чарли Конрой қатарлылар галактикалар спектріне талдау жасағаннан
кейінгі жорамалы бойынша ғаламда шамамен 3•1023 жұлдыз бар деге болжам береді.

Жұлдыздардың әлемге жайласуы біртегіс, біркелкі емес. Жұлдыздар ғарыштағы газдар
мен тозаңдармен араласып, галактикаларда өмір сүреді. Құс жолы тәрізді өлшемді
галактикада әдетте 100 млрд-таған тұрақты жұлдыз болады. Ғарыштағы күзетуге
болатын жұлдыздардың саны да 100 млрд-тан асады. Кезінде жұлдыздар тек
Галактикаларда ғана болады деп түсіндірілді, бірақ галактикалар арасында бос
аймақта өз алдына жүрген жұлдыздар да жетерлік екен. Астрономдардың межелеуінше,
ғарышта шамамен 700 Гай (7×10 22) жұлдыз бар.

Жұлдыздар бірін-бірі толықтыратын екі бағытта зерттеледі. Жұлдыз астрономиясы
жұлдыздардың қозғалысын, олардың галактика мен шоғырлардағы таралуын, әр түрлі
статистикалық заңдылықтарын қарастырады. Ал астрофизиканың зерттейтіні –
жұлдыздарда өтетін физикалық процестер, олардың сәулесі, құрылысы және
эволюциясы.

Жеке жұлдыздардан басқа, Қосарлы жұлдыздар жүйесінде екі, немесе одан да көп
жұлдыздар өзара бір-біріне гравитациялық тартылыс күш туғызып, өзара орағытып
айналуы да жиі кездеседі және олар Қосаржұлдыз деп аталады. Қосаржұлдыздар
массаларының ортақ центрі маңында айналып, қосақталып орналасады. Сондай-ақ
жұлдыздардың үштік және еселік жүйелері де кездеседі. Қосаржұлдыздың массасы
олардың орбиталарын зерттеу арқылы тікелей анықталады. Мұның нәтижесінде
жұлдыздардың массасы мен жарқырауының арасында статистикалық тәуелділік тізбегі
болатыны айқындалды.

Дегенмен, олардың орбитасының тұрақты болса, қосаржұлдыздар ортақ жұлдыздық топ
құраса, жұлдыздар саны өте көп болса, онда олар Үйіржұлдыз делінеді.
Қосаржұлдыздар өзар байланысты бірнеше жұлдыздар болса, ал Үйіржұлдыздар бірнеше
жүз жұлдыздан жүз мыңдаған жұлдыздардың шоғырлы одағы болуы да мүмкін.

Қосарлы жұлдыз шоғыры жүйесі ұзақ уақыт бойғы гравитация әсерінде өзара
бір-бірін шектеу күйіндегі жұлдыз тобы болып, ондай үйіржұлдыздар көбінесе алып
О және В жұлдыздарынан құралады. Олардың 80% жұлдызы қосаржұлдыз болып келеді.
Құс жолы жүйесіндегі жұлдыздардың көбі жеке жұлдыз болып келеді. Ұсақ ғарыш
денелерінің байқау техникасына ілесіп байқалған жеке жұлдыздар көбейе түсті.
Әлемнің 85% жұлдызы Қызыл ергежейлі болса, олардың 25%-ында серік жұлдыз бар.

Күннен басқа жерге ең жақын жұлдыз Кентавр шоқжұлдызындағы Проксима жұлдызы
болып, оның жерден арақашықтығы 39.9 триллион км (10 12 км), яғни 4.2 жарық жылы
қашықтықта. Яғни, жарық Проксимадан шығып, 4.2 жылда әрең жер бетіне жете алады.
Егер жер шарын айналып жүрген ғарыштық тасығыштың жылдамдығы 8 км/сек (сағатына
30,000 км) деп есептесек, ол 150,000 жылда әрең Проксимаға бара алады екен.
Қашықтықтың мұнша алыстығы әлемдегі жұлдыздар арасындағы үйреншікті жағдай
есептеледі. Галактикалардың өзек өңірінде, немесе Шар тәрізді үйіржұлдыздар
ішінде жұлдыздардың арақашықтығы бұған қарағанда жақынырақ болуы мүмкін. Сол Шар
тәрізді үйіржұлдыздарда және галактикалардың өзек өңірінде жұлдыздардың өзара
соқтығысып қалуы жиі кезедеседі.

Ал, галактикалардың сыртқы қоралану өңірінде жұлдыздар бір-біріне өте алыс
жайласқан болады. Онда галактикалар өзегіне салыстырғанда жұлдыздар арақашықтығы
біршама кең болып, жұлдыздар соқтығысы сирек кездеседі. Бірақ Шар пішінді жұлдыз
шоғыры жүйесі мен галактика өзегінде жұлдыздар соқтығысуы жиі кездесетін құбылыс
екен. Жұлдыздар қақтығысынан Көк жұлдыздар пайда болып, олардың айналасындағы
Негізгі тізбек жұлдызына салыстырғанда беткі температурасы өте жоғары болады.

Жұлдыздардың негізгі сипаттамалары – олардың массасы, радиусы және жарқырауы.
Бұл шамалар, көбінесе Күннің массасы, радиусы және жарқырауының үлестерімен
салыстыра өлшенеді. Жұлдыздар параметрі көбінесе СИ бірлігі арқылы өрнектеледі.
Кейде CGS бірлігі де қолданылады.

Ең ұзын қашықтық, мысалы алып жұлдыздардың радиусы, немесе қосаржұлдыздың ұзын
жарты өсі көбінесе астрономиялық бірлікпен өлшенеді. Астрономиялық бірлік
дегеніміз жер шары мен күннің арақашықтығы. Ол шамамен 150 млн км, немесе 93 млн
ағылшын милі.

Жұлдыздар жұлдызаралық материя кеңеюінің тығыздығы жоғары өңірлерінде пайда
болған. Бірақ сондай өңірлердің тығыздығы жер бетіндегі адам жасаған
вакуумдардың тығыздығынан төмен болады. Сондай тығыздығы жоғары өңір
Молекулярлық бұлт деп аталып, ондағы негізгі элемент сутегі болса, гелий шамамен
23-28% болып келеді. Бұдан басқа өте аз мөлшерде түрлі ауыр элементтер болады.
Оған Аңшы үлкен тұмандығындағы жұлдыздардың қалыптасуы жақсы мысал бола алады.
Үлкен массаға ие молекурлярлық бұлттан жұлдыз қалыптасқанда, ол сондағы тұмандық
газдарды жарқыратып, сутегіні иондап, H II өңірін қалыптастырады.

Жұлдыздардың сиретілген газдардан, сондай-ақ өте тығыз газдардан (ақ
ергежейлілер) құралған түрлері де болады. Жалтырауы периодты түрде өзгеріп
отыратын жұлдыздар айнымалы жұлдыздар деп аталады. Жаңа жұлдыздардың жалтырауы
кенеттен өзгеретіндіктен, оларда әр түрлі құбылыстар жүретіндігі байқалады.
Алғашқы бірнеше тәулікте кішкентай ергежейлі жұлдыз үлкейеді де, одан газ қабаты
бөлініп шығып, кеңістікке тарала бастайды. Сонан соң ол қайта сығылады. Ал аса
жаңа жұлдыздардың оталуы кезінде бұдан да үлкен өзгерістер болады.

Жұлдыздар ғаламатжұлдыздың (алып жұлдыздар жарылысы) импульс толқыны әсерінде,
немесе екі галактиканың соғылысуы салдарынан молекулярлық бұлттың ішкі
бөлігіндегі гравитацияның тұрақсыздығы пайда болады. Әдетте, молекулярлық
бұлттың мәлім өңірінің тығыздығы Джинс тұрақсыздығы шамасына жетіп барғанда ол
өзінің ішкі гравитациясының әсерінде жеміріле бастайды.

Молекулярлық бұлт жемірілгенде, ұйысқан тозаңдар мен газдар күн массасының 50
есесіндей болған кішкентай бок добы секілді шар денеге айналады. Шар дене
жалғасты күйреп, тығыздығы жалғасты артып, ауырлық нүктесі ауысып, барынша қыза
бастайды. Алғашқы Протожұлдыз бұлтының ағысы белгілі бір тұрақты қозғалыс
сипатын сақтаған кезде протожұлдыздың өзегі қалыптасады. Бұл негізгі тізбек
жұлдызының алғашқы сатысында протопланета дискасы болады, ауырлық күшінің
тоғысуына кем дегенде 10 - 15 млн жыл керек.

Алғашқы протожұлдыздардың массасы күн массасынан 2 есе кішілері Торпақ T жұлдызы
секілділер болса, үлкендері Хербиг жұлдыздарына ұқсас жұлдыздарды құрайды. Бұл
жаңа пайда болған жұлдыздар өз өсінде айналуынан екі полюсінен ағын бүркіп
шығарып, Хербиг–Аро нысанын (ағылш. Herbig–Haro object) құрайды.

HR диаграммасындағы жұлдыздар жайласуы бейберекет емес, олар белгілі бір
өңірлерге арнайы орналасқан. Әсіресе сол жақ үстіңгі бұрыштан оң жақ астыңғы
бұрышқа дейінгі тар өңірге көп санды жұлдыздар шоғырлы түрде орналасқаны бірден
көзге түседі. Күн де осы диагональді өңірге жайғасқан екен. Демек, осынау
диагональ Негізгі тізбек (ағылш. Main sequence) деп аталады да, негізгі
тізбектегі жұлдыздар Негізгі тізбек жұлдызы (ағылш. main-sequence stars), немесе
Ергежейлі жұлдыз (ағылш. dwarf) деп аталады. Негізгі тізбек жұлдыздары өз
ғұмырының сутегілік жану сатысында болады. Ондағы сутегі отыны жанып таусылған
соң гелийлік жану басталады да, ісініп Алып қызыл жұлдызға айналады. Күн
жүйесіндегі күн дәл қазір сондай негізгі тізбек жұлдызына жатады.

Тұрақты жұлдыздардың бүкіл ғұмырының 90%-ында жоғары температура мен жоғары
қысым арқылы өзегіндегі сутегіні гелий етіп біріктірумен болады және осы барыста
мол энергия жасап шығарады. Негізгі тізбек жұлдыздары алғашқы сәттерден бастап,
сутегінің салыстырмасы өзегінде арта береді де, нәтижесінде өзегінде
термоядролық реакция ұлғайып, жұлдыздың температурасы біртіндеп жоғарылап,
жарығы да арта береді. Күнді мысал етсек, шамамен 4.6 млрд жыл бұрын негізгі
тізбек сатысына жеткен, содан бері оның жарығы 40% артқан.

Әрбір жұлдыз жұлдыз боранын (ағылш. Stellar Wind) бүрку арқылы зарядты
бөлшектерді ғарышқа шашумен болады. Көп санды жұлдыздардың осындай жолмен
массасын кемітуі тым болымсыз болғандықтан есепке алынбайды. Күн жылына тек 10
−14 күн массасын жоғалтады, осылайша ол бүкіл ғұмырында өз массасының әрең 0.01%
пайызын ғана жоғалтады. Алып массаға ие жұлдыздарда жыл сайын жоғалтатын массасы
10−7 ден 10−5 %-ға жетеді. Бұл олардың өзгерісіне біршама әсер етеді. Массасы
күн массасының 50 есесіндей жұлдыз Негізгі тізбек сатысында өз массасының
жартысына дейін жоғалтады.

Массасынан басқа, гелийден ауыр элементтер жұлдыздар өзгерісі барысында маңызды
рөл ойнайды. Астрономияда гелийден ауыр элементтер түгелдей металл деп аталады,
олардың химиялық қоюлығы метал мөлшері делінеді. Метал мөлшері тұрақты жұлдыз
жану жылдамдығына, магнитті өрістің қалыптасуына әсер етеді, жұлдыз боранының
күшіне ықпал етеді. Жұлдыз бораны күшіне әсер етеді. Жұлдызды қалыптастыратын
молекулярлық тұмандықтың құрамы ұқсамайтындықтан, қартайған, екінші жұлдыз
әулетіндегі жұлдыздардың метал мөлшері жас бірінші жұлдыздар әулетіндегілерден
төмен болады (дегенмен кәрі жұлдыздар өліп, атмосферасы молекулярлық
тұмандықтарға шашылғанда, ол үздіксіз ауыр метал жасауға өтіп, ондағы метал
мөлшері уақыт өтуімен көбейе береді).

Массасы күн массасының 0.5 есесіндей жұлдыздың өзегіндегі термоядролық реакцияға
қажетті отын (көбінесе сутегі мен гелий) таусылғанда сыртқы қабатындағы газы
ұлғайып, және біртіндеп суып, ақырында Алып қызыл жұлдызға (ағылш. Red giant)
айналады. Мысалы, 5 млрд жылдан кейін күн Алып қызыл жұлдызға айналады. Ол кезде
күннің радиусы кезектегісінің 250 есесіндей (1 астрономиялық бірлік 150 млн км)
болады. Бірақ ол кезде кезектегі массасының 30% жоғалтады екен.

2,25 есе күн массасына ие Алып қызыл жұлдызда сутегінің термоядролық өзгерісі
(бейнелеп айтқанда сутегінің жануы) өзегінің тысқарысындағы бірнеше қабатта
қатар жүреді Соңында өзегі қусырылып, Гелийдің термоядролық өзгерісіне (бейнелеп
айтқанда гелийдің жануына) ауысады. Бұл кезде жұлдыздың радиусы біртіндеп
қусырылып, бетіндегі температурасы жоғарылайды..

Массасы күннен 10 есе үлкен тұрақты жұлдыздар сутегілік термоядролық реакция
барысында Аса алып қызыл жұлдызға (ағылш. Red supergiant) айналады. Олардың
өзегіндегі сутегі мен гелий секілді отындар жанып таусылғанда гелийден ауыр
элементтер де жана бастайды.

Олардың өзегі қусырылып, жоғары температурасы мен жоғары қысым туады да
көміртегінің термоядролық реакциясын (көміртегінің жануы) туғызады. Бұл барыс
үздіксіз жалғасып, неонның термоядролық рекциясына (неон жануы), оттегінің
термоядролық реакциясына (оттегінің жануына), кремнийдің термоядролық
реакциясына (кремнийдің жануына) ұласады. Жұлдыздың соңғы сәтіне жақындағанда
термоядролық реакция бейне сарымсақ қабаты секілді жұлдыз ішінің әрбір қабатында
толық жүріледі. Әр қабаттағы отын ұқсамайды.

Термоядролық реакциядан темір жасалуымен тең соңғы сатыға жетіп үлгіреді.
Өйткені темір ядросының басқа элементке қарағанда шектемесі ауыр болғандықтан,
оның термоядролық реакциясы энергия бөлуге қарағанда, энергияны ысрап етуі
асқынады (энергия жұмсалады). Сондай-ақ ол біршама жеңіл элементтермен
бірігетіндіктен, оның термоядролық реакциясы жылу бөліп шығармайды. Сондықтан
біршама кәрі, массасы да үлкен жұлдыздардың өзегіне мол темір жиналады. Бұл
жұлдыздардың ауыр элементтері оның айналуы арқылы жұлдыз бетіне тарқал
Вольф-Райе жұлдыздарын қалыптастырады, олар өз атмосфера қабатынан тығыздығы
жоғары жұлдыз боранын айналасына бүркумен болады.

Үлкендігі орташа жұлдыз өз дамуында сыртқы атмосфера қабаттары кеңейіп ғаламшар
пішінді ғаламшар тұмандыққа (ағылш. Planetary nebula) айналады. Егер сыртқы
қабатындағы газдар тарқаған соң қалған қалдықтың массасы күн массасының 1.4
есесінен төмен болса, ол кішірейіп үлкендігі жер шары көлеміндей ұсақ аспан
денесіне айналады. Оны әдетте Ақ ергежейлі деп атаймыз. Жұлдыздар негізінен
плазмалық заттан құралғанымен, Ақ ергежейлі жұлдыздың ішіндегісі плазмалық зат
емес. Өте ұзақ замандар өткен соң Ақ ергежейлі жұлдыз үздіксіз күңгірттеніп,
Қара ергежейлі жұлдызға айналады.

Үлкенірек жұлдыздардың термоядролық реакциясы үздіксіз жалғасып, өзегіндегі
темір мөлшері белгілі бір деңгейге жеткенде (күн массасының 1.4 есесінен үлкен
массаға ие болғанда) өз массасын ұстап тұра алмайды. Бұл кезде өзегіндегі шұғыл
Гравитациялық коллапс электронды протонның ішіне еңгізеді, Anti-β мен
электронның ыдырауынан протондар, немесе ұсақ протондар толассыз пайда болады.
Осындай шұғыл туған коллапстың әсерінде соққы толқындар айналаға тарап, жұлдыз
жарылысынан ғаламатжұлдыз пайда болады. Құс жолы ішінде туған ондай жұлдыздар
туралы тарихтар бойы көптеген деректер тіркелген, оларды бұрынғы адамдар бұрын
болмаған "жаңа жұлдыз" туды деп түсінген.

Жұлдыздың негізгі массасы жарылыстан айналасына тарқап (Шаян тұмандығы секілді)
кеткен соң, қалған қалдық Нейтрон жұлдызы болып, немесе тіпті де үлкен масса
жағдайында Қара құрдым болып қалыптасады (Қара құрдым болу үшін ғаламатжұлдыз
қалдығы күн массасының 4 есесінен үлкен болуға тиіс). Нейтрон жұлдыз ішіндегі
материя негізінен нейтрон болып, ол өзегі өте тұрақсыз QCD материясын да
қамтиды. Қара құрдым өзегіндегі бұл материя туралы дерек күні бүгінге дейін анық
емес. Ол әлі де зерттеуді талап етеді.

Коллапстан өлген жұлдыздың сыртқы қабатынан айналасына таралған материялар (көбі
ауыр элементтер) жаңа тұрақты жұлдыз қалыптасуына пайдалы материал болады. Бұл
ауыр элементтер жартас секілді түрлі ғаламшарларды құрайды. Ғаламатжұлдыз бен
алып жұлдыздың жұлдыз бораны айналасына бүріккен материя жұлдызаралық қатты
заттарды қалыптастыратын негізгі себеп есептеледі.

Көпшілік жұлдыздардың жасы 1 млрд-тан 10 млрд жыл арасында болады. Кейбір
жұлдыздардың жасы ғарыш жасымен (13,7 млрд жыл) қарайлас. Қазірге дейінгі ең
кәрі жұлдыз HE 1523-0901 болып, оның жасы 13,2 млрд жыл екен.

Жұлдыз массасы қанша үлкен болса - оның жарқырау ғұмыры сонша қысқа болады.
Өйткені массасы үлкен жұлдыздың өзегіндегі гравитация өте жоғары болады да,
сутегінің термоядролық реакциясы өте тез жүреді. Көптеген массасы үлкен
жұлдыздардың орташа жасы 1 млн жыл көлемінде. Ал массасы оған қарағанда жеңіл
жұлдыздар (Қызыл ергежейлі) өте ақырын жанатындықтан, ғұмыры миллиард жылға
дейін барады.

Жұлдыздар спектрін зерттеу арқылы олардың атмосферасының химиялық құрамы
анықталады. Күн тәрізді жұлдыздар да жер бетіндегі заттарды құрайтын химиялық
элементтерден тұрады. Массасы бойынша есептегенде, жұлдыз қалыптасқан кездегі
салыстырмада сутегі 70%, ал гелий 28% ұстайды және аздап басқа ауыр элементтер
болады. Темір өте қарапайым элемент болған соң, әсіресе оның спектр сызығын
ажырату оңай болғандықтан, жұлдыздардың химиялық құрамындағы темір секілді
элементтерге талдау жасау арқылы оның жасын мөлшерлеуге болады. Ауыр элемент
құрамының болу-болмауы оның ғаламшар серігінің болу-болмауын да мөлшерлеуге
жәрдем береді.

Өлшенген жұлдыздар арасында, темір құрамы ең аз жұлдыз ергежейлі HE1327-2326
жұлдызы болып, темір құрамы күннің екі жүз мыңынан біріндей ғана. Темір құрамы
өте жоғары жұлдыз Арыстан шоқжұлдызындағы μ (Leo μ) жұлдызы болып, темір құрамы
күннен бір есеге жуық артық. Ал, айналатын ғаламшары бар Геркулес шоқжұлдызы 14
жұлдызының темір құрамы күннің 3 есесіндей.

Кейбір жұлдыздардың химиялық элементтері басқаларынан өзгеше. Олардың спектрінен
хром және сирек жер элементтері көбірек байқалады.

Жер шары тым алыста болғандықтан, күнді айтпағанда басқа барлық жұлдыздар
аспанда тек бір жарық нүкте болып қана көрінеді, жер атмосферасының әсерінде
жылтылдап тұрады. Күннен басқа диаметрі ең үлкен көрінетін жұлдыз Алтын балық R
жұлдызы (R Doradus) болып, оның диаметрі 0.057 бұрыштық секунд.

Біздің жұлдызды түсінуіміздің көбі теорияны моделдеу мен ұқсатуға негізделген.
Жұлдыз туралы теория болса жұлдыздың спектрі мен диаметрін өлшеп талдау жасауға
негізделген. Күннен басқа, диаметрі алғаш есептелген жұлдыз Бетельгейзе болып,
Альберт Майкельсон оны 1921 жылы Вильсон тауындағы обсерваторияда Гук телескобын
пайдаланып өлшеген болатын. Өлшеу нәтижесі бойынша ол күн диаметрінің 450
есесіндей екен

Жердегі телескоптарға аспандағы жұлдыздар өте кішкене көрінеді де, олардың
диаметрін шамалау мүмкін болмайды. Сондықтан жұлдыз диаметрін өлшеу үшін
интерферометр телескоптар қолданылады. Жұлдыз диаметрін өлшеудің тағы бір амалы
жұлдыз тұтылуы (күн тұтылуы, ай тұтылуы секілділер). Бұл амал көбінесе ай
тұтылған кездегі жұлдыздан жеткен әлсіз жарық пен қайта ай жарығы түскен кездегі
жарықтың өзгерісіне сүйеніп, жұлдыздардың диаметрін өлшейді.

Жұлдыздың өлшемі туралы айтсақ, диаметрі 20-40 км аралығындағы салмағы өте ауыр,
бірақ көлемі кішкене Нейтрон жұлдыздар бар. Сондай-ақ Аңшы шоқжұлдызындағы
(Орион) Бетельгейзе жойқын жұлдызының (Betelgeuse Supergiant star) диаметрі күн
диаметрінің 650 есесіндей үлкен, яғни 900 млн км. Бірақ оның тығыздығы күннен
әлденеше есе төмен.

Жұлдыздардың күнге салыстырмалы қозғалысы сол жұлдыздың жасы мен келіп шығуы
туралы, сондай-ақ айналасындағы галактикалардың құрылымы мен өзгерісі туралы
пайдалы ақпарат береді. Бір жұлдыздың қозғалысы радиалды жылдамдығын және
аспанды кесіп өтудің импульс моментін қамтиды. радиалды жылдамдық жұлдыздың
күнге салыстырмалы жақындау, не алыстауына қаратылса, ал импульс моменті оның өз
бетінше қозғалысына қаратылады.

Радиалды жылдамдық жұлдыз спектріндегі Доплер ауысымын өлшеу арқылы анықталады,
оның бірлігі км/сек. Жұлдыздың өз бетінше қозғалуынан туған импульс моментін
тауып шығу нәзік астроесептеулер арқылы орындалады, оның бірлігі миллионнан бір
доғалық секунд (МП/жыл). Жұлдыздардың көріну парқын өлшеу арқылы нақты
жылдамдықты есептеуге болады. Егер жұлдыздың жылдамдығы жоғары болса, ол сөзсіз
күнге біршама жақын болғаны.

Екі жылдамдық та өлшенген жағдайда оның күн жүйесі кеңістігіне салыстырмалы
қозғалысын есептеп шығаруға болады. Жақын маңдағы жұлдыздарда бірінші әулет
жұлдыздарының жылдамдығы екінші әулет жұлдыздарынан төменірек болады.
Кейінгілері жазыққа бейім эллиптис орбитада айлналады. Белгілі бір жұлдызды
есептеу арқылы қасындағы одақтас, не қосар жұлдызының жылдамдығын да есептеп
шығуға болады. Олар ортақ молекулялрық тұмандықтан келіп шыққан жағдайда,
қозғалыстарында белгілі бір ортақтық ерекшеліктер болады.

Жұлдыздарға дейінгі қашықтықты анықтаудың негізгі әдісі – Жердің Күн төңірегінде
айналуын негізге ала отырып, жұлдыздардың көрінерлік орын ауыстыруын өлшеу. Сол
ауытқу (параллакс) бойынша жұлдызға дейінгі қашықтық есептеліп шығарылады. Әр
түрлі спектрлік кластағы жұлдыздардың орташа абсолюттік жұлдыздық шамасын
анықтай отырып және оны сол кластағы жекелеген жұлдыздардың көрінерлік жұлдыздық
шамасымен салыстыра отырып, жұлдыздарға дейінгі қашықтықты анықтауға болады.
Жұлдыздың өз осінен айналуы оның спектрлері бойынша зерттеледі. Айналу кезінде
жұлдыз дискісінің бір шеті бізден алыстайды, ал екінші шеті сондай жылдамдықпен
бізге қарай жақындайды. Сондықтан, Доплер принципі бойынша жұлдыздың айналу
жылдамдығын анықтауға болады. Температурасы жоғары (экватор аймағында) жұлдыздар
100 – 200 км/с және одан да артық жылдамдықпен, ал температурасы салқындау
жұлдыздар одан кем, яғни секундына бірнеше км жылдамдықпен айналады

Жұлдыздың электромагнит өрісі оның ішкі бөлігіндегі конвекциялы цикл
(қарама-қарсы айналыс) қалыптасқан өңірде пайда болады. Жұлдызды құраған
электрөткізгіштігі бар плазма бейне мотор секілді жұлдыздың электромагнит өрісін
пайда қылады. Электромагнит өрісінің күші жұлдыз массасы мен құрамының
өзгерісіне қатысты өзгеріп отырады. Бетіндегі электромагнит өрісі әрекеті
жұлдыздың өз өсінде айналу жылдамдығына да қатысты болады.

Бетіндегі қозғалыстар жұлдыз дағын пайда қылады. Жұлдыз дағы өңірі қалыпты
өңірге қарағанда электромагнит өрісі біршама күшті, темпратурасы төмен өңір
есептеледі. Жұлдыз шудасы электромагнит өрісі күшейген жұлдыз тәжі өңіріндегі
белсенділіктен басталады. Жұлдыз жалыны болса электромагнит өрісіндегі
қозғалыста бүркілген энергетикалық бөлшектер жарылысынан туылады.

Электромагнит өрісінің әсерінде, жоғары жылдамдықта өз өсінде айналатын жас
жұлдыздың беткі қозғалыстары көп болады. Электромагнит өрісі жұлдыз дауылын
өршітеді. Ал жұлдыз қартайған сайын қозғалысы баяулап, ондағы электромагнит
өрісі туғызған құбылыстар салыстырмалы әлсірей түседі. Сондықтан, күн секілді
жасы егде жұлдыздың өз өсінде айналу жылдамдығы баяулады, беткі қозғалыстар да
біршама аз. Өз өсіндегі айналысы ақырындаған жұлдыздың бетіндегі электромагнит
өрісі туғызған белсенді қозғалыстар біртіндеп периодты тұрақты қозғалысқа
ауысады. Кейде тіпті ұзақ заман еш белсенділік болмайды. Мысалы, Маундер
минималында (ағылш. Maunder Minimum) күн шамамен 70 жыл бойы еш қара дақсыз
қозғалған екен.

Жұлдыздардың массасы және жарқырауы бір-бірімен белгілі бір тәуелділік арқылы
байланысады. Жұлдыздың ішкі қойнауын тікелей бақылап көру мүмкін емес. Сондықтан
жұлдыз, оның массасы, радиусы және жарқырауы шын мәніндегі жұлдызға сәйкес етіп
жасалған теориялық жұлдыз моделін құру арқылы зерттеледі. Теория жүзінде жұлдыз
механикалық және жылулық тепе-теңдікте болатын әрі ұзақ уақыт бойы ұлғаймайтын
және сығылмайтын газдан тұратын шар деп қарастырылады. Әдеттегі жұлдыздың
температурасы оның беткі қабатында бірнеше мың градусқа, ал центрінде ондаған
миллион градусқа жетеді. Жұлдыз энергиясының негізгі көзі – термоядролық
реакциялар. Мұнда жеңіл ядролардан неғұрлым ауыр ядролар пайда болады. Көп
жағдайда сутегі гелийге айналады. Жұлдыздардың табиғаты мен құрылысы дүние
жүзінің көптеген обсерваториялары мен астрономиялық мекемелерінде, ал
Қазақстанда Астрофизика институтында зерттеледі.

Карина шоқжұлдызының (ағылш. Carina) η жұлдызы белгілі болған массасы ең үлкен
жұлдыздың бірі есептеледі. Ол күн массасының 100–150 есесіндей үлкен. Бірақ оның
ғұмыры тым қысқа, ең ары болғанда бірнеше миллион жыл ғана. Аркес үйіржұлдызы
(ағылш. Arches cluster) туралы зерттеулер бойынша, әлемде күннің 150 есесіндей
басқа да алып жұлдыздар бар, бірақ әлі нақтыланбады. Не үшін 150 есе болуды
соңғы шек ету керек, бұл анық емес. Тек Эддингтон жарқырау шамасы бұл мәселеге
белгілі бір жауап береді: жұлдыз өз беткі қабатына атқылай алатын жарығының ең
жоғары шегі осы болуға тиіс.

Жойқын жарылыстан кейін ең алғаш пайда болған жұлдыздар күннен 300 есеге дейін
ауыр болған. Олардың құрамында литийден ауыр элемент болмағандықтан, ондай
жұлдыздар таусылды. Бұл түрдегі жұлдыздар қазір тек теория жүзінде ғана
расталады.

Алтынбалық шоқжұлдызы (ағылш. Doradus) AB A-ның серігі Алтын балық AB C
жұлдызының ауырлығы Юпитердің 93 есесіндей. Ол қазірге дейінгі белгілі өте
кішкентай жұлдыз есептелсе де, оның өзегінде термоядролық реакция жүріп жатыр.
Темір құрамы күнмен бірдей жұлдыздың ары қарай термоядролық реакция жасауына аз
дегенде Юпитерден 75 есе үлкен болуға тиіс. Темір құрамы өте аз болған жағдайда,
қазіргі күңгірт жұлдыздарды зерттеу арқылы ең кіші жұлдыздың массасы күннің 8,3
есесіндей, Юпитер массасының 87 есесіндей болатыны белгілі болды. Одан да кіші
жұлдыздар жұлдыз бен газ шары болу арасында болып, оларды әдетте Қоңыр ергежейлі
жұлдыз деп атайды.

Жұлдыздың радиусы мен салмағы арқылы оның бетіндегі гравитацияны «Тартылыс күші»
белгілеуге болады. Әдетте алып жұлдыздар бетіндегі гравитация негізгі тізбек
жұлдызына қарағанда біршама төмен болады. Ал Ақ ергежейлі жұлдыздар бетіндегі
гравитация біршама жоғары болып келеді. Гравитация жұлдыздан шығатын жарыққа да
әсер етеді, гравитация жоғары болған сайын оның спектрінде айқын өзгешелік
байқалады.

Жұлдыздың өз өсінде айналуын спектрометриялық құрылым арқылы өлшеуге болады,
немесе жұлдыз дағының жылжуымен де шамалауға болады. Жас жұлдыздар өз өсінде тез
айналады, экваторында жылдамдық 100 км/сек-ке дейін жетеді. Мысалы, В түрдегі
Ахернар жұлдызының экваторындағы жылдамдық 225 км/сек -тан асады.

Сондықтан оның экваторының радиусы екі полюсіне қарағанда 50% үлкен. Мұндай
жылдамдық Ахернарды бөлшектеп тынатын 300 км/сек жылдамдықтан сәл кішкене ғана
болып тұр. Салыстырма үшін айтсақ, күн 25 – 35 күндік периодта өз өсін бір рет
айналып шығады. Экваторындағы жылдамдық бар болғаны 1.994 км/сек қана. Жұлдыздың
электромагнит өрісі мен жұлдыз дауылы негізгі тізбектегі жұлдыздың өз өсінде
айналу жылдамдығын ақырындатады, өзгерісіне де ықпал етеді.

Тығыз жұлдыздар тығыз материяны пайда қылады, өз өсінде тез айналады. Төмен
жылдамдық импульс моментін тұрақты сақтайды. Егер жұлдыздың көлемінде өзгеріс
болса, ол міндетті түрде жылдамдығына әсер етеді. Көп санды импульс моментін
сыртқа қарай созылған жұлдыз бораны мен жұлдыз шудасы әлсіретеді.

Нейтрон жұлдызының бір түрі болған Пульсардың өз өсінде айналуы өте тез болады,
Теңіз шаяны тұмандығы өзегіндегі пульсар секундына 30 рет айналады. Ол
төңірегіне үздіксіз импульс жіберетіндіктен Импульс жұлдызы деп те аталады.
Бірақ олардың жылдамдығында ақырындау болдады, оның айналу жылдамдығы радиация
тарату барысында үздіксіз әлсірей береді.

Негізгі тізбектегі жұлдыздардың беткі температурасы өзегінде жасалатын энергияға
және оның радиусына байланысты болады. Оны рең индексі арқылы мөлшерлеуге
болады. Жұлдызды идеалдастырылған қара шар деп есептеп, оның өзегінда жасалатын
энергия оның беткі қабатына жеткенде қанша болатыны арқылы есептеу теориялық
есептеу болып, ол әдетте "өнімді температура" деп аталады. Бірақ, өнімді
температура тек бір көрсеткіш қана. Өйткені жұлдыз температурасы өзегінен бетіне
жеткенше үздіксіз әлсірейтін бірнеше сатылардан өтеді. Ал өзегінде миллион К ге
жетеді.

Жұлдыздың термпературасы ондағы түрлі элементтердің иондану салыстырмасын
туғызады. Жұлдыздың беткі температурасы, жұлдыз көрінуінің абсолюттік шамасы
қатарлылар жұлдыздарды түрге бөлуге негіз болады.

Үлкен массаға ие негізгі тізбек жұлдызының беткі температурасы 50,000 K-ге
жетеді. Ал, Күн секілді біршама кіші жұлдыздың беткі температурасы бірнеше мың
К. Алып қызыл жұлдыздың беткі температурасы 3,600 K болғанымен, бірақ оның
жарқырайтын аумағы үлкен болған соң жерден жарық болып көрінеді.

Жұлдызда пайда болған энергия термоядролық реакцияның нәтижесі болып, ол
электромагниттік сәулелену (радиация) және бөлшектер сәулеленуы арқылы әлемге
тарайды. Бөлшектік сәулелену (олар жұлдыздың сыртқы қабатындағы еркін протондар,
α бөлшектер, β бөлшектер болып газды ағындарға ілеседі) жұлдыз бораны болып
таралады. Әрине, жұлдыз боранында тағы жұлдыз өзегінен келетін нейтринолар да
болады.

Өзегінде пайда болған энергия жұлдызды қалай жарқыратады? Мәлім элементтің екі
және одан да көп атомдары өзара бірігіп, одан да ауыр элементті пайда қылғанда,
γ-сәулелер мен фотондар термоядролық реакция арқылы сыртқа атылады. Бұл энергия
беткі қабатына жеткенде көрінетін сәуле секілді формадағы электромагниттік
энергияға айналады.

Жұлдыздың реңі көрінетін сәуленің толқындық жиілік мәнімен өлшенеді Ол жұлдыз
сыртқы қабатындағы температурамен тіке байланысты болады.. Жұлдыз әдетте
көрінетін сәуледен басқа көрінбейтін электромагниттік сәулеленуден де тұрады.
Шынтуайтында, электромагниттік сәулелену жұлдыздың бүкіл электромагниттік
спектрін – ұзын толқынды инфрақызыл сәулесі мен радиотолқындарды және қысқа
толқынды ультракүлгін сәулесін, рентген сəулесін және γ-сәулесін жауып тұрады.

Жұлдыздың электромагнитті сәулеленуі, мейлі көрінетін, көрінбейтіні болсын,
тегіс назар аударуға тұралық. Жұлдыздың спектрі арқылы астрономдар жұлдыз
бетінің температурасын, беттік тартылыс күшін (гравитация), металл мөлшері мен
өз өсінде айналу жылдамдығын өлшей алады. Егер жұлдыздың қашықтығын білсек,
параллаксті өлшеу арқылы жұлдыздың жарқырау шамасын есептеп шығара аламыз.
Массасы, радиусы, беткі гравитациясы, өз өсінде айналу периоды дегендер жұлдыз
моделін тануға көмектеседі (Қосаржұлдыздарда болса жұлдыз массасы бірден
есептеледі). Ауырлық күші микролинз технологиясы арқылы жұлдыз массасын тіке
өлшеуге болады. Бұл шамаларды білу арқылы астроном ары қарай аталған жұлдыздың
жас шамасын да айқындай алады.

Астрономия саласында, жарқырау дегеніміз аспан денесінің мәлім уақыт бірлігінде
сәулеленген жарығы мен басқа да энергиялар шашырауының бірбүтін жиынтығы.
Жұлдыздың жарқырауы жұлдыз радиусына және беткі темпратурасына байланысты
болады. Бірақ, көптеген жұлдыздардың сәулелену ағыны біртегіс болмайды. Тез
айналатын Вега жұлдызын алсақ, одан сәулеленген энергия ағыны экваторында ең көп
болады екен.

Жұлдыз бетіндегі жұлдыз дағы дегеніміз сәулеленген энергия мен температура
орташа сәулеленген аймақтан төмен өңір есептеледі. Шағын, Күн секілді ергежейлі
жұлдыздардың бетінде дақтардан басқа өзгеше құбылыстар сирек болады. Алып
жұлдыздардағы жұлдыз дағы үлкен және анығырақ болады. Олардың жиек өңірінде
айқын күңгірттену құбылысы болады, яғни жарығы жұлдыз табақшасының орталық
өңірінен айналасына дейін біртіндеп әлсіреумен болады. Қызыл ергежейлі
флэшжұлдыз (Әйдікжұлдыз), мысалы Кит UV жұлдызында жұлдыз дағы біршама айқын
байқалады.

Көрнеулік жұлдыз шамасы мен Мүлделік жұлдыз шамасының өзгерісі логарифм
формасында болады: жұлдыз шамасындағы бір бірлік өзгеріс 265 есе (100-дің 5-ші
дәрежелі мәні (Rms) шамамен 2,512-ге тең) жарқырау өзгешелігін тудырады. Демек,
бірінші жұлдыз шамасы (+1.00) екінші жұлдыз шамасының 2,5 есесіндей жарқыраса,
ал, алтыншының (+6.00) 100 есесіндей жарқырайды. Демек, таза ауада көзі ең өткір
адамдар көре алатын жұлдыз шамасы алтыншы шамадағы жұлдыз (+6.00) есептеледі.

Күннің Көрнеулік жұлдыз шамасы −26,7; ал оның Мүлделік жұлдыз шамасы +4,83 ғана.
Сүмбіле жер бетінен қарағандағы ең жарық жұлдыз болып, мүлделік жарқырауы күннің
23 есесіндей. Ал, аспандағы екінші жарық жұлдыз Канопус (Мүлделік жұлдыз шамасы
-5,33) күннен 14,000 есе жарық. Канопус Сүмбілеге қарағанда әлдеқайда жарық,
бірақ жерден қарағанда Сүмбіле әлдеқайда жарық көрінеді. Себебі Сүмбіле бар
болғаны жерге 8,6 жарық жылы қашықтықта ғана. Ал, Канопус біршама ұзақта, ол жер
шарына 310 жарық жылы қашықтыққа орналасқан.

2006 жылы Мүлделік жұлдыз шамасы ең жоғары жұлдыз LBV 1806-20, оның жарығы −14.2
шамада болып, күннен 5 000 000 есе жарық. Бізге белгілі жарқырауы ең нашар
(күңгірт) жұлдыз NGC 6397 үйіржұлдызындағы бір жұлдыз болып, бұл қызыл ергежейлі
жұлдыздың мүлделік жұлдыз шамасы +26 болса, ал ең өшкін Ақ ергежейлі жұлдыздың
мүлделік жұлдыз шамасы +28 ғана. Бұл жұлдыздың қараңғылығы сондай, оның
жарқындығы жерден қарағандағы ай бетінде жағылған бір тал май шамдай ғана.

Кезекте қолданылатын жұлдыздарды түрге бөлу жүйесі ХХ ғасырдың басында пайда
болған. Ол кезде сутегінің спектр сызығына негізделіп, А дан Q дейінгі санатқа
ажыратқан Ол кезде температураның спектр сызығына өте әсер ететіні беймәлім еді.
Ал температураны негіз етіп санатқа жіктеу қазіргі түрге бөлу амалы есептеледі..

Жұлдыз спектріндегі ұқсамастықтарға негізделіп, ұқсамаған әріптермен өзара
ажыратылады. О түрі ең ыстық жұлдыз болса, М түріндегі жұлдыз ерекше суық болып,
молекула жұлдыз атмосферасында пайда болады. Температураның жоғарысынан төменіне
дейін жұлдыздар O, B, A, F, G, K және M түрлеріне бөлінеді. Түрлі сирек
спектрлерге негізделіп, арнайы бөлулер де болады. Ең көп кездесетін ерекше түр –
L және T болып, оларға ең суық кішкентай жұлдыздар мен Қоңыр ергежейлі жұлдыздар
тән. Әрбір әріп тағы да сан бойынша 0 -ден 9 -ға дейін тармақталып,
температураның кемуі 10 деңгейге бөлінеді. Бірақ бұл жүйе ғаламат ыстық шекте
бұзылады: әлі күнге О0 және О1 түріндегі жұлдыз айқындалмады.

Тағы бір тұрғыдан, жұлдыз спектріндегі жарқырау әсеріне орай түрлерге бөлінеді.
Бұл оның көлемі мен сыртқы гравитациясына байланысты. Олар диапазоны 0 ден (Аса
алып жұлдыз ) және ІІІ (Алып жұлдыз) -ден V (Ергежейліні ерткен негізгі тізбек
жұлдызы) және VII (Ақ ергежейлі) дейінгі жұлдыздар. Көптеген жұлдыздар негізгі
тізбекке тән. Бұл Мүлделік жұлдыз шамасы мен HR диаграмма торындағы тар және
ұзын өңір болып, сутегі реакциясы жалғасып жатқан жұлдыздарды қамтиды. Біздің
күн болса Негізгі тізбек жұлдызы өңірдегі орташа деңгейдегі, ғарышта жиі
кездесетін үлкендіктегі, темпратурасы қалыпты G2V түріндегі сарғыш ергежейлі
жұлдыз есептеледі. Күн ерекше өзгеше жұлдыз емес, тек ол бізге өте жақын
болғандықтан және ол туралы ақпаратымыз біршама молырақ болғандықтан басқа
жұлдыздарды сол күннің қасиетімен салыстырып тануға қолданамыз.

Ақ ергежейлінің өз арнайы түрлері болады және D әрібінде таңбаланады. Бұл
түрдегі жұлдыздар спектр сызығындағы ерекшеліктеріне сай DA, DB, DC, DO, DZ және
DQ санаттарына түрлендіріліп, оның температура көрсеткіштерінің сандық мәні
қосылады.

Айнымалы жұлдыз — ішкі-сыртқы әсерге сай жарқырау периодында және басқа
қасиеттерінде өзгеріс туған жұлдыз. Ішкі себептік өзгерістен негізінен үш түрлі
жұлдыз тобы қалыптасады. Жұлдыз өзгерісі мезгілінде кейбір жұлдыздар
кеңейіп-тарайып өзгеру барысын бастан кешіреді. Кеңею-тараю түріндегі өзгергіш
жұлдыз уақытқа сай өз радиусы мен жарқырауын өзгертіп отырады. Жұлдыздың
үлкендігіне сай кеңею, немесе тараю периоды бірнеше минуттан неше жылдарға дейін
созылуы мүмкін. Мұндай жұлдыздарға Цефеид жұлдыздары мен цефеид жұлдыздары
секілділер және ұзақ периодтық Мирида жұлдыздары кіреді.

Тез айнымалы жұлдыздар — нұрлануы, немесе массасының атқылануы себепті жарқырауы
кенет еселенетін жұлдыздар. Бұл түрдегілерге протожұлдыздар, Волф - Райе жұлдызы
және жарқын жұлдыздар тән болып, олардың бәрі тегіс алып жұлдыздар және аса алып
жұлдыздар болып келеді.

Ұлы өзгерістен және жарылыстан туындаған өзгергіш жұлдыз ғаламат өзгеріске
түседі. Бұл түрдегілерге жаңа жұлдыздар, немесе Ia түріндегі Ғаламатжұлдыздар
тән. Ақ ергежейлі өз серігінен сутегі сімірсе, массасының шұғыл артуынан
теромядролық реакция қозады Кейбір жаңа жұлдыздар үздіксіз қопарылысқа ұшырап,
орта амплитудалы периодтағы жарылыстарды бастан кешіреді.

Жұлдыздар сыртқы себептен де өз жарқырауын өзгертуі мүмкін, мысалы
қосаржұлдыздар. Кейбір ерекше жағдайда, жұлдыздардың айналуы да жұлдыз дағы
өзгерісінен жарқырау өзгерісін туғызуы мүмкін. Айнымалы қосаржұлдыздардың бірі,
мысалы Алголь болып, ол 2,87 күн периодында жарқырауы 2,3 ден 3,5 дейін өзгеріп
үлгіреді.

Тұрақтылық сақтаған жұлдыздардың ішкі бөлігіндегі гидростатик ағысы тепе-тең
болады: ұсақ күштер арасындағы қайшылық бүтіндік теңгерімін бұлжытпай,
компенсациялап отырады. Тепе-теңдіктің негізі ішке қарай бағытталған бүкіл
әлемдік тартылыс күші (гравитация) және сыртқа бағытталған қысым күш градиенті
ортасында қалыптасып, жұлдызды тұрақты ұстайды. Қысым градиенті – жұлдыз
плазмалық затының температура айырмашылығынан қалыптасады: жұлдыздың ішкі
бөлігіндегі температура сыртқы бөлігінен жоғары болатыны анық. Негізгі тізбек
жұлдызының, немесе алып жұлдыздардың өзегіндегі температура 107 К ден жоғары
болады. Мұндай температура негізгі тізбек жұлдызын жұлдыз ішілік термоядролық
реакцияға алып барып қана қалмай, жұлдыздың коллапсын тосуға қажет энергия да
бөліп шығарады.

Жұлдыз ішінде атом ядросы бөлшектенсе, пайда болған энергия гамма （γ)
сәулесіндік нұрлану күйінде айнала шашырайды. Бұл фотондар мен айналасындағы
жұлдыздық плазмалар өзара реакцияланып, ядроның энергиясын асырып барады.
Негізгі тізбек жұлдызында сутегі гелийге айналып, өзегіндегі гелий біртіндеп
көбейіп кетеді. Соңында өзегінде гелий негізгі құрамға айналған соң, ядродан
энергия шығару тоқтайды. Әдетте күн массасының 0.4 есесінен үлкен жұлдыздардағы
реакция гелийлі өзекті орап тұрушы сутегі қабатында аталған қабатты сыртқа
жылжыту күйінде жалғасады.

Радиация қабаты – жұлдыз ішкі бөлігіндегі радиация толық және өнімді тарқалатын
өңір болып, бұл өңірдің плазмасы пертурбацияға түспей, массаға әсер етер
қозғалыс туғызбайды. Олай болмағанда, плазма тұрақсыз болып, конвекция ағысы
туылады да, біртекті қозғалатын қабат пайда болады. Мұндай жағдай мәлім өңірде
жоғары қарқынды қозғалыстар жиілегенде, мысалы ядролық өңір мен сыртқы қабат өте
жұқа қабатпен жақындасқанда пайда болады.

Негізгі тізбек өңіріндегі жұлдыздардың сыртқы қабатында конвекция болу-болмауы
оның массасына байланысты. Күн массасынан неше есе алып жұлдыздарда ішкі бөлікке
дейін жеткен конвекция болады және олардың радиация қабаты оның сыртқы жағында
болады. Кішкентай жұлдыздарда, мысалы күн секілді жұлдыздарда жағдай басқаша
болады. Олардың конвекциясы сыртқы бөлігіне орналасады. Күн массасының 0,4
есесінен кіші Қызыл ергежейлі жұлдыздарда бүкілдей біртұтастанған конвекция
болады да, гелий ядросының жиналып қалуына жол берілмейді. Әрине, көп санды
жұлдыздардың конвекциясы жұлдыз қартаюына ілесіп өзгеріп отырады.

Жұлдыздың көзбен көрінетін бөлігі фотосфера делінеді. Ол жұлдыз плазмасы
жарқырап, фотон арқылы энергия жеткізетін қабат есептеледі. МҰнда, ядродан
шығатын энергия әлемге тарайтын фотонға айналады да, температурасы біршама төмен
өңірлер жұлдыз дағы болып көрінеді. Жұлдыз дағы фотосферада болатын құбылыс
есептеледі.

фотосфера қабатының сыртындағысы жұлдыз атмосферасы. Күн секілді Негізгі тізбек
жұлдызында ең төменгі атмосфера қабаты хромосфера болып, спикула және жұлдыз
алаулауы осында туылады. Хромосфера сыртдағысы өтпелі қабат болып, 100км
қашықтыққа жетпейтін өңірде термпература шұғыл көтерілген болады. Оның сыртында
Жұлдыз тәжі болып, ол жоғары температураға ие плазмалық заттан құралады және
сыртқа қарай жүздеген миллион километр созылып жатады. Жұлдыз тәжі жұлдыздың
сыртқы қабатындағы конвенция өңірімен байланысты. Жұлдыз тәжінің температурасы
жоғары болғанымен бірақ жарығы әлсіз болады. Мысалы Күн тәжісі тек күн толық
тұтылған кезде ғана біршама айқын көрінеді.

Жұлдыз тәжінен шыққан жұлдыз бораны жоғары температураға ие плазмалық
бөлшектердің сыртақ жаппай кеңейіп, жұлдызара материяға ұшырауынан туылады. Күн
туралы айтар болсақ, Күн бораны ықпалына ұшыраған аумақтағы шар пішінді кеңістік
әдетте гелиосфера деп аталады.

Жұлдыздар жұлдыз ядросының құрамына сай, жұлдыздың массасы мен ішкі құрылымына
сай өзегінде әртүрлі термоядролық реакциялар жасайды. Атомдар біріккеннен
кейінгі таза салмағы ядроның өз жалпы салмағынан кішірек болады, өйткені
материяның энергияға айналуы заңы бойынша — E = mc² — қалған салмақтағы материя
тең шамадағы электромагнитті энергияға айналады.

Термоядролық реакция температура өзгерісіне өте сезгір болып, өзектегі
температураның сәл өзгерісінің өзі реакция жылдамдығына үлкен әсер етеді.
Негізгі тізбек жұлдыздарының ядролық температурасы массасы ең кішкентай М
жұлдыздарындағы 4 млн кельвиннен массасы ауыр О жұлдыздарындағы 40 млн кельвинге
дейін жетеді.

Ядросы 10 млн кельвинге дейін қызған Күннің өзегінде сутегі гелийге протон -
протондық айналысы (ағылш. Proton–proton chain reaction) формасындағы реакцияға
түседі:

Бұл жердегі e+ позитрон, γ гаммалық сәулеленген фотон, νe нейтрино, H және He
сутегі мен гелийдің изотоптары. Бұл реакция нәтижесінде бөлінген энергияның
шамасы миллиондаған электрон-вольтқа жеткенімен, жалпы энергия мүмкіндігі үшін
өте аз мөлшер есептеледі. Әр реткі реакция шығынын қамту үшін барлық қажетті
энергия үздіксіз өндіріліп, жұлдыз радиациясы болып таралып жатады.

Массасы бұдан ауыр жұлдыздарда катализаторы көміртегі болған
Көміртегі-Азот-Оттегі айналысы формасындағы реакция арқылы гелийді бөліп
шығарады.

Массасы 0,5-тен 10 күн массасына дейінгі жұлдыздардың өзегіндегі температура
өзгерісі 100 млн кельвинге жеткенде гелий бериллийді дәнекер еткен күйде үштік
алфа барысы (ағылш. triple-alpha process) арқылы көміртегіге айналады:

Алып массаға ие жұлдыздардағы ядролық қысымда неон жану және оттегі жану
барысында ауыр элементтер пайда болады. Жұлдыздағы термоядролық реакцияның соңғы
сатысы кремний жану барысы болып, нәтижесінде тұрақты изотоп – темір-56
жасалады. Бұдан соң эндотермик үрдісі (ағылш. Endothermic process) арқылы
реакция жалғасып, ол жаңа элемент жасай алмайды да, гравитациялық сығылу
нәтижесінде қалған энергиясын шығарады.

Төмендегі мысалда, массасы Күннен 20 есе жұлдыздың термоядролық реакцияның
орындалып біту уақыты көрсетілген. Ол негізгі тізбектегі О жұлдызы, радиусы
күннің 8 есесіндей, жарқырауы күннің 62 000 есесіндей.

Күн жерге ең жақын жұлдыз есептеледі, және ол жер энергиясының негізгі қайнар
көзі болып табылады. Күн Жерге жақын болғандықтан және оның жарығы нұрлы
болғандықтан күндіз басқа жұлдыздар көрінбейді. Тек түнгі ашық аспаннан ғана
самсыған жұлдыздарды байқауға болады.



https://kk.wikipedia.org/wiki/%D0%96%D0%B5%D1%80

Жер — Күн жүйесіндегі Күннен әрі қарай санағанда үшінші ғаламшар адамзаттың
тіршілік ететін бесігі. Жер эллипстік (дөңгелекке жуық) орбита бойымен 29,765
км/с жылдамдықпен 149,6 млн. км орташа қашықтықта 365,24 орташа күн тәулігі
ішінде Күнді бір рет айналып шығады. Оның табиғи серігі – Ай. Ай Жерді 384000 км
орташа қашықтықта айналады. Жер осінің эклиптика жазықтығына көлбеулігі
66°33´22˝, оның өз осінен айналу периоды 23 сағ 56 мин 4,1 с. Жердің өз осінен
айналуы себебінен Жерде күн мен түн ауысса, ал оның осінің орбита жазықтығына
көлбеулігі мен Күнді айналуы салдарынан Жерде жыл мезгілдері өзгеріп отырады.
Жердің жасы шамамен 4,5 млрд. жыл деп есептеледі. Жер Күнді айналып жүрген 9
планетаның ішінде мөлшері мен массасы бойынша 5 орында. Жердің массасы
5,975•1021 т, орташа тығыздығы 5,517 г/см³, көлемі 1,083 млрд. км³, ауданы 510,2
млн. км², сыртқы пішіні 3 осьті эллипсоидқа (сфероидқа) жақын. Осы күнгі
космогониялық түсінік бойынша Жер осыдан 4,5 млрд. жыл бұрын Күн айналасындағы
кеңістікте шашыраған газ-тозаң заттан, планеталар тартылыс күшінің әсерінен
пайда болған. Қатты материя кесектерінің соқтығысып, жабысуынан планеталар ұлғая
берген. Газ-тозаң зат іріктеліп, олардың жеңіл элементтері Күн сәулесінің
қысымымен онан әрірек, ал біршама ауырлары Күнге жақын орналасқан. Жер құрамына
Күн жүйесінде кездесетін барлық химиялық элементтер енеді. Заттың планета
центріне тартылуы және оның ось бойымен айналуы салдарынан Жер эллипсоидтық
пішінге келген.

Жер мен Күн арасындағы орташа қашықтық — 149,58×106 км. Бұл қашықтық қалыпты
«астрономиялық бірлік» боп табылады.

Жер Күн жүйесінің басқа планеталары сияқты әр түрлі жұлдыздардың шаңы мен
газдарынан құрылған. Жердің геологиялық жасы 4,5-5 млрд жыл деп есептеледі .
Алғашқы геологиялық сатыдан бастап жер беті материктік көтерулер мен мұхиттық
ойпандарға бөлінген.

Жер қыртысында ерекше граниттік-метаморфты қабат қалыптасқан. Мантиядан бөлінген
газдар арқылы алғашқы атмосфера мен гидросфера пайда болған. Жер бетінде табиғи
алғашқы жағдайлардың қолайлы болғаны сонша, планеталар қалыптасқан соң
миллиардтаған жылдардан кейін өмір, тіршілік пайда болды. Жер бетінде өмірдің
пайда болуы тек қана жер планетасының болу ерекшелігімен ғана емес, сонымен
бірге Күн көзінен қолайлы арақашықтықтың да маңызы бар. Себебі Күн көзіне
планеталар жақын орналасса, онда жылу мен жарық мөлшері көп болады да, кез
келген жамылғы (жер беті) судың қайнау температурасынан жоғары болар еді, ал
алыс орналасса жылуды аз қабылдайды да, өте қатты суық болар еді.

Көптеген планеталар массаларының Жерге қарағанда азырақ болуына байланысты,
тартылыс күші де кем болады да, тығыз дәл атмосфера қабатын ұстап тұруды
қамтамасыз ете алмайды. Планета өмір сүру уақытында оның табиғаты бірнеше рет
өзгеріске ұшыраған. Әр кезеңдерде тектоникалық іс-әрекет белсенді көріністер
берген: құрлықтар мен мұхиттардың көлемі мен келбеті өзгерген, Жер планетасына
космостық денелер құлаған, бірнеше рет мұз жамылғылары пайда болып, жоғалып
кетіп отырған. Бұл өзгерістер органикалық дүниенің дамуына түпкілікті әсер ете
қоймаған.

Географиялық қабықтың құрамына: литосфера, гидросфера, атмосфера және биосфера
кіреді. Бақылауға мүмкін, космостық кеңістікте Жерге ұқсайтын басқа аспан
денелерідәл қазірге дейін байқалмайды.

Жер эллипстік (дөңгелекке жуық) орбита бойымен 29,765 км/с жылдамдықпен 149,6
млн. км орташа қашықтықта 365,24 орташа күн тәулігі ішінде Күнді бір рет айналып
шығады. Оның табиғи серігі – Ай. Ай Жерді 384000 км орташа қашықтықта айналады.
Жер осінің эклиптика жазықтығына көлбеулігі 66°33´22˝, оның өз осінен айналу
периоды 23 сағ 56 мин 4,1 с. Өз осінен айналуы себебінен Жерде күн мен түн
ауысса, ал оның осінің орбита жазықтығына көлбеулігі мен Күнді айналуы
салдарынан Жерде жыл мезгілдері өзгеріп отырады. Жер Күнді айналып жүрген 9
планетаның ішінде мөлшері мен массасы бойынша 5-орында. Жердің массасы
5,975•1021 тонна, орташа тығыздығы 5,517 г/см3, көлемі 1,083 млрд. км3, ауданы
510,2 млн. км2, сыртқы пішіні үш осьті эллипсоидқа жақын.

Осы күнгі космогониялық түсінік бойынша, Жер осыдан төрт жарым миллиард жыл
бұрын Күн айналасындағы кеңістікте шашыраған газ-тозаң заттан, планеталардың
тартылыс күшінің әсерінен пайда болған. Қатты материя кесектерінің соқтығысып,
жабысуынан планеталар ұлғая берген. Газ-тозаң зат іріктеліп, олардың жеңіл
элементтері Күн сәулесінің қысымымен онан әрірек, ал біршама ауырлары Күнге
жақын орналасқан. Жер құрамына Күн жүйесінде кездесетін барлық химиялық
элементтер енеді. Заттың планета центріне тартылуы және оның ось бойымен айналуы
салдарынан Жер эллипсоидтық пішінге келген.

Жердің құрамы, құрылысы, қасиеттері жөніндегі мәліметтер — жер қыртысының
үстіңгі қабаттарын тікелей бақылау, серпінді толқындардың таралу жылдамдығына
негізделген сейсмикалық әдістер арқылы алынған жанама деректер. Осы деректерге
байланысты Жер негізгі 3 геосферадан тұрады:

Бұл геосфералар сейсмикалық толқындардың жылдамдығына және олардың тереңдік
бойынша өзгеруіне байланысты сегіз сейсмикалық қабатқа бөлінеді: А, В, С, D´,
D˝, E, F, G. Сонымен қатар Жерде жоғарғы қатты қабат литосфера мен төменгі
жұмсақ қабат атмосфера бөлінеді. А – Жер қыртысы. В, С, D´ және D˝ қабаттары –
Жер мантиясы. В. қабаты Мохоровивич бетінен 400 м тереңдікке дейін бойлайды. В
қабаты мен Жер қыртысының арасында қарқынды зат алмасу жүреді. Бұл қабатта
сейсмикалық толқындардың жылдамдығын төмендететін белдемдер бар. Олардың
тереңдігі құрлықта 100 – 220 км, мұхиттардың астында 60 – 220 км. Бұл
белдемдердегі толқындардың жылдамдығының төмендеуі жоғарғы температура мен оған
сәйкес қысымға байланысты. С қабаты 400 – 900 км тереңдікті қамтиды және бұл
қабат минералдық зат тығыздығы артып басқа түрлерге алмасуына байланысты толқын
жылдамдығының тез өсуімен сипатталады. D´ (900 – 2700 км) қабатында толқындардың
жылдамдығы біртекті заттардың нығыздалуына байланысты өседі. D˝ қабатында (2700
– 2885 км) заттардың құрамы әртекті және температураның жоғары болуына
байланысты сейсмикалық толқындардың жылдамдығы тұрақсыз. Е, Ғ, G қабаттары
Жердің ядросын (радиусы 3486 км) құрайды. Ол сыртқы (Е қабаты) және ішкі (G
қабаты) ядроға (субядроға) бөлінеді. Бұл екеуінің арасында сыртқы ядро құрамына
кіретін аралық белдем (Ғ қабаты) бар. Ядро шекарасында бойлық сейсмикалық
толқындардың таралу жылдамдығы 13,6 км/с-тан 8,1 км/с-қа дейін кемиді, субядро
шегіне тау 11,2 км/с-қа дейін артады. Субядродағы сейсмикалық толқындардың
таралу жылдамдығы тұрақты. Жердің физикалық қасиеттері мен температурасы
тереңдеген сайын өзгереді. Жер қыртысының орташа тығыздығы 2,8 т/м3, шөгінді
қабатындағы орташа тығыздығы 2,4 – 2,5 т/м3, «граниттік» қабатта 2,7 т/м3,
«базальттық» қабатта 2,9 т/м3, мантияда 3,6 – 4,5 т/м3, ядро шекарасында 5,6
т/м3, ядрода 10,0 т/м3, Жер центрінде 12,5 т/м3. 2500 км-ге дейінгі тереңдікте
ауырлық күші үдеуінің шамасы 10 м/с2-қа, ядро шекарасында 10,7 м/с2-қа, Жер
центрінде нөлге тең. Тығыздық пен ауырлық күші үдеуінің мәндері бойынша
есептелген қабаттардың қысымы құрлықтық Жер қыртысы табанында 1 Гн/м2-ге, В
қабаты табанында 14 Гн/м2-ге, С қабаты табанында 35 Гн/м2-ге, ядро шекарасында
136 Гн/м2-ге, Жер центрінде 361 Гн/м2-ге тең. Геосфераны құрайтын жыныстар үнемі
қозғалыста болады және өзгеріп отырады, бұл процесс, әсіресе, сұйық және газды
қабаттарда өте жақсы байқалады. Жер қойнауында және бетінде болатын барлық
процестер эндогендік және экзогендік болып екіге бөлінеді. Экзогендік процестер
бұзушы (үгілу, өзен және мұз эрозиясы, жел мен жер асты суларының әрекеті, т.б.)
және түзуші (құрлықтық ойыстардың, тау жыныстарының жаралуы) болып ажыратылады.
Жер қыртысына әсер етуші эндогендік процестердің жиынтығы тектоникалық
процестер, ал олар байқалған қабаттар тектоносфера деп аталады. Тектоникалық
процестер магмалық әрекеттердің барлық түрлерімен тығыз байланысты.
Құрлықтардағы экзогендік процестер Жер бетіндегі биіктіктер мен ойпаңдар бойынша
анықталады. Ішкі және сыртқы процестердің өзара байланысы Жер бедерін
қалыптастырады. Жер бедерін түзуші факторларға Жер бетіндегі ауырлық күшінен
туатын гравитациялық процестер, Жер – Күн – Ай жүйесінің өзара тартылыс күштері
де әсер етеді. Ішкі күштер Жер бедерінің басты элементтерін түзеді, ал сыртқы
күштер оларды бұзып өзгертеді. Жер бетінің басым бөлігін (70,8%-ын) дүниежүзілік
мұхит құрайды (361,1 млн. км²).

Жер қыртысы деп- литосфераның жоғарғы қабаты , жер бетіндегі барлық сулар -
гидросфера , жерден 20 шақырым биіктікке дейінгі атмосфераның төменгі қабатын
және бүкіл тірі ағзалардың өмір сүру аймағын айтамыз. Географиялық қабықтың
пайда болуынан ірі табиғи кешендері материктер мен мұхиттар пайда болды. Дүние
жүзінде 6 материк немесе құрлық бар.Олар : Еуразия ,Африка , Солтүстік Америка ,
Оңтүстік Америка , Аустралия , Антрактида.Мұхиттардың саны 4:Тынық , Атлант ,
Үнді , Солтүстік Мұзды мұхиттары. Жер бетінен оның ядросының ортасына дейінгі
орташа радиусы 6371 км. Зерттеу барысында жер қыртысының бар болғаны 15 км-ге
дейінгі тереңдігі ғана бұрғыланып (Кола түбегіндегі ұңғыма), оны құрайтын
жыныстардың нақты үлгілері алынған. Жердің бұдан тереңде жатқан бөліктері, оны
құрайтын жыныстардың құрамы мен қасиеттері жайлы түсшік, негізінен, жер сілкіну
кезінде пайда болатын толқындардың қозғалу жылдамдығын, арнайы геофизикалық және
сейсмикалық барлау нәтижелерін саралау мен талдау негізінде қалыптасады.

Жердің ең беткі жұқа қатты қабығы — жер қыртысы. Оның орташа қалыңдығы мұхиттар
астында 5 — 10 км, материктерде 35 — 40 км, ал биік таулы аудандарда 70 км-ге
дейін жетеді.

Жердің келесі қабаты — мантия (гр. mantion—жамылғы). Ол жер қыртысынан жұқа
Мохоровичич қабаты арқылы бөлініп жатыр, оны 1909 жылы югославиялық сейсмолог А.
Мохоровичич анықтаған. Мантия жоғарғы (900 км-ге дейін) және төменгі (900—2900
км) мантияға бөлінеді. Мантия жер көлемінің 83%-ын, жалпы салмағының 67%-ын
құрайды.

Жоғарғы мантияның 250—300 км тереңдігінде қаттылығы мен беріктігі
төмендеу,тұтқыр қабат орналасқан,оны астеносфера деп атайды. Астеносфераны
құрайтын жыныстар онша тығыз емес, тұтқыр әрі майысқақ болып келеді; сол себепті
жер қыртысында болатын қозғалыстарды және магматизм мен метаморфизм құбылыстарын
күшейтеді. Астеносферадан жоғары орналасқан жоғарғы мантия мен жер қыртысы
литосфераны құрайды. Литосфера қабығы жекелеген литосфералық тақталар
жиынтығынан құралады. Олар неміс геофизигі А. Вегенердің литосфералық тақталар
теориясына сәйкес, үнемі қозғалыста болады; бұл қозғалыс астеносфераның тұтқыр
бетінде сырғу нәтижесінде жүзеге асады.

Бұл геосфералар сейсмикалық толқындардың жылдамдығына және олардың тереңдік
бойынша өзгеруіне байланысты сегіз сейсмикалық қабатқа бөлінеді: А, В, С, D´,
D˝, Е, Ғ, G. Сонымен қатар Жерде жоғары қатты қабат литосфера мен төменгі жұмсақ
қабат астеносфера бөлінеді.

Мантиядан төмендегі, 2900-ден 6371 км аралығында орналасқан Жердің ішкі өзегін
ядро деп атайды. Құрылымы жағынан ядро бірін-бірі көмкере орналасқан екі
бөліктен тұрады. Күшті жер сілкінулер нәтижесінде Жердің ішкі өзегі арқылы
өтетін сейсмикалық толқындардың таралу сипатын зерттеген америкалық геофизиктер
Р. Кохе мен Л. Штихруде ішкі ядроның біртұтас қатты темір шар екендігі туралы
болжам жасады. Электрөткізгіштігі жоғары болатын темір, температураның күрт
айырмашылығы әсерінен сыртқы ядроны да жылдам айналымға түсіреді. Соның
нәтижесінде құйынды магнит өрісі пайда болады. Бұл магниттік өріс Жер шары
шеңберінен шығып, ғарыш кеңістігіне де таралады, тіпті Күннен келетін
зарядталған бөлшектерді кері тебеді.

Құрамы мен қасиеттері түрліше болатын Жер қабаттарының жіктелуі — бастапқы
"салқын" заттың ұзақ геологиялық уақыт аралығында біртіндеп күшті қызуы мен
балқуы нәтижесінде жүрді. Яғни, неғұрлым ауыр элементтер (темір, никель және
т.б.) төмен шөгіп, ядроны құрады, ал салыстырмалы түрде жеңіл элементтер
(кремний, алюминий) қалқып шығып, жер қыртысын түзді. Балқу нәтижесінде бөлініп
шыққан газдар мен су булары атмосфера мен гидросфераның негізін құрады.

Жер қыртысын құрайтын әртүрлі агрегаттық күйдегі минералдар жиынтығының тұрақты
құрамын тау жыныстары деп атайды. Табиғатта минералдардың 3000-нан астам түрі
белгілі. Әсіресе кең тарағандары — силикаттар, тотықтар мен сулы тотықтар,
сульфидтер, фосфаттар және карбонаттар. Шығу тегі мен қалыптасу жағдайларына
байланысты магмалық, шөгінді және метаморфтық тау жыныстарына ажыратылады.
Магмалық тау жыныстары магманың мантиядан жарықтар арқылы жоғары көтеріліп,
қатуынан пайда болады. Оның жер қыртысының белгілі бір тереңдігінде қалып қойған
бөлігі интрузивтік жыныстарды, ал лава түрінде жер бетіне шыққан, құрамындағы бу
мен газдан ажыраған бөлігі эффузивті жыныстарды түзеді.

Интрузивті жыныстарға гранит, габбро жатады. Жер қыртысындағы жарықтар бойымен
қатқан интрузивті жыныстар түзілу ерекшелігіне байланысты түрліше пішінге ие
болады. Пішіні күмбез тәрізді болып келетін интрузивті жыныстардың ауданы 200
км2-ден асатын ірі түзінділерін батолиттер, ал неғұрлым шағындарын лакколиттер
деп атайды. Беткі жыныстардың біртіндеп үгілуі мен шайылуы нәтижесінде
жалаңаштанған интрузивті түзінділер таңғажайып мүсіндерге айналады. Осындай
айрықша табиғат ескерткішінің бірі — Қырым түбегіндегі Аю-Даг батолиті.

Эффузивті жыныстарды кейде жанартаулық жыныстар деп те атайды. Олардың қатарына:
базальт, жанартаулық туфтар мен шынылар, пемза жатады. Магмалық тау жыныстары
жер қыртысының 60%-ға жуығын құрайды. Металл кен орындарының көпшілігі магмалық
жыныстармен байланысты қалыптасқан. Ресей жеріндегі темірдің аса ірі кен орны —
Курск Магнит Аномалиясы магмалық жолмен пайда болған. Сол сияқты, алтын мен
алмас желілері де магмалық жыныстардың енуімен байланысты таралады.

Тау жыныстарының екінші бір үлкен тобын шөгінді жыныстар құрайды. Олар жер
қыртысы массасының 10%-ға жуығын құрап, жер бетінің 75%-ын жауып жатыр.
Қалыптасқан орнына қарай оларды: континенттік және теңіздік деп бөледі. Шөгінді
жыныстар физикалық, (механикалық), химиялық және биологиялық үгілу нәтижесінде
пайда болады. Шөгінді жыныстардың ең көп таралғандары — сазды (50%), құмды және
карбонатты жыныстар (45%). Жер шарындағы пайдалы қазбалардың 3/4 белігінің
қалыптасуы шөгінді жыныстармен байланысты. Мұнай, табиғи газ, минералды
тұздардың кен орындары шөгінді жыныстар таралған аудандарға ғана тән. Сол сияқты
темір, марганец, алюминий кендері, шашыранды күйіндегі алтын, платина және алмас
та үгілу нәтижесінде шөгінді жыныстар арасында жинақталады.

Жоғары температуралар мен қысым әсерінен магмалық және шөгінді жыныстардың
минералдық құрамы мен құрылымы елеулі езгеріске түсіп, олардан метаморфтық
жыныстар қалыптасады. Метаморфизм деп аталатын бұл процесс нәтижесінде
минералдардың кристалдық торы түгелдей қайта құрылады: гранит қайта кристалданып
— гнейске, құмтас — кварцитке, әктас немесе доломит — мәрмәрға айналады.
Сондай-ақ өздеріңе таныс таскөмір де ағаш сүрегінің метаморфтық процесс
нәтижесінде өзгеруінен пайда болады. Бұл тау жыныстарының түзілуі көптеген
бағалы және сирек кездесетін металл кендерінің, алтын, уран, графиттің, құрылыс
материалдарының, әсіресе асыл тастардың кен орындарының пайда болуына негіз
болады. Ресей жеріндегі Орал тауында метаморфтық жыныстармен байланысты түзілген
минералдар кеңінен таралған.

Жер бетінің басым көпшілігін (70,8%-ын) дүниежүзілік мұхит құрайды. Құрлықтар
теңіз деңгейінен орта есеппен 875 м биіктікте орналасқан. Ең биік жері
Гималайдағы Джомолунгма шыңы (8848 м), ең төмен жері Батыс Азияда — Өлі теңіз
жағалауында орналасқан Гхор ойысы (–395 м). Жер беті 6 ірі құрлықтан (Австралия,
Антарктида, Африка, Еуразия, Оңтүстік Америка және Солтүстік Америка) және
көптеген аралдар тобынан тұрады. Құрлықтардың басым көпшілігі Солтүстік жарты
шарда (61%) орналасқан. Жерді Батыс және Шығыс жарты шарларға бөліп қараса, онда
құрлықтардың көп бөлігі Шығыс жарты шарда болады. Жер бетінің 60%-ға жуығын
абсолюттік биіктігі 1000 м-ге дейінгі жазықтар мен аласа таулар құраса, 40%-дан
астамын орта және биік таулар құрайды.

Мұхиттар мен теңіздерде гидросферадағы 96% су шоғырланған, қалғаны құрлықтардағы
жер асты және жер үсті (беті) ағын суларда, тау басындағы қарлар мен
мұздықтарда, шамалы бөлігі ауада және өсімдіктер мен жануарларда шоғырланған.
Жер бетіндегі судың жалпы көлемі 1,4 млрд. км3 деп бағаланады. Дүниежүзілік
мұхит Тынық мұхит, Атлант мұхиты, Үнді мұхиты және Солтүстік Мұзды мұхит болып
бөлінеді (1-кестені қ.). Оңтүстік Жарты шардың жоғарғы ендігіндегі сулы белдемді
кейде Оңтүстік мұхит деп те атайды. Мұхиттардың орташа тереңдігі 3711 м, ең
терең жері 11022 м (Тынық мұхиттағы Мариана шұңғымасы). Жер бетінде су біркелкі
таралмаған. Ол Солтүстік жарты шардың 61%-ын, Оңтүстік жарты шардың 81%-ын
қамтыған. Теңіз ағыстары дүниежүзілік мұхит суларын үздіксіз араластырып
отырады. Нәтижесінде мұхиттардағы судың орташа тұздылығы барлық бөлігінде 35
г/л-ге жуық. Мұхиттардың Жер бетіндегі зат айналымын және климатты
қалыптастырудағы рөлі өте зор.

Жердің «қатты» қабатын (гидросфераны қоса) атмосфера қабаты қоршап жатыр. Ол
Жермен бірге айналады және оның құрамы, негізінен, азот (78,08%-ы) пен оттектен
(20,95%-ы) тұрады.

Олар бір-бірінен температуралық, физикалық және химиялық қасиеттерімен
ерекшеленеді. Атмосфера қабаты Жер бетіне келіп түсетін Күн сәулесінің
радиациясын ұстап қалады. Көмір қышқыл газ және су буының әсерінен Жерден жылу
шығару мөлшері төмен болады («парниктік әсер»).

Тіршілік Жерде бұдан 3 – 3,5 млрд жыл бұрын материяның күрделі эволюциялық
өзгеруі нәтижесінде пайда болған. Оған Жер бетіндегі физикалық және химиялық
жағдайлардың қолайлылығы септігін тигізді. Жердің тірі организмдер мекендейтін
қабатын биосфера деп атайды. Биосферада Жердегі биологиялық зат айналымы
үздіксіз жүріп тұрады. Жерде екі миллионға жуық өсімдіктер мен жануарлар түрі
бар. Түр жағынан жануарлар басым болса, биомассасының көлемі бойынша өсімдіктер
басым. Жануарлар мен өсімдіктердің ең көп тараған аймағы – жылы әрі ылғалды
тропиктік ормандар, ең сирек жері – құрғақ және ыстық тропиктік шөлдер,
Арктиканың және Антарктиданың мұз қапсырып жатқан өңірлері. Құрлықтағы биомасса
(6,5•1012 тонна) мұхит биомассасынан жүздеген есе көп деп саналады.

Жер бетінде өтетін процестердің негізгі энергия көзі – Күннің электрмагниттік
радиациясы. Жер бетіне секундына 1,7•1017 Дж Күн сәулесінің энергиясы түседі.
Осы энергияның, шамамен 50%-ы мұхит пен теңіздің беткі қабатына, топырақ пен
өсімдікке, ішінара атмосфераға сіңіп, бірқатар өзгерістерден кейін атмосфераның
инфрақызыл сәулесіне айналып кеңістікке тарайды. Қалған бөлігі атмосферадан,
бұлттан, Жер бетінен шағылып кейін қайтады.

Күн сәулесі Жер бетіне әр түрлі бұрыш жасап түсетіндіктен тропиктерден
полюстерге қарай кеми береді. Нәтижесінде ендіктік климат және географиялық
белдемділік қалыптасады. Жер шарында бір экваторлық, екі-екіден (Солтүстік және
Оңтүстік жарты шарларда) субэкваторлық, тропиктік, субтропиктік, қоңыржай
белдеулік, сонымен бірге субтропиктік және арктикалық (Солтүстік жарты шардың
жоғарғы ендіктерінде), субантарктикалық және антарктикалық (Оңтүстік жарты
шардың жоғарғы ендіктерінде) климаттық белдеулер бар. Олар өзара температуралық,
климаттық, ландшафттық жағдайларымен ерекшеленеді.

Жер бетіндегі жылдық орташа температура 14,8°С-ты құрайды. Егер атмосфера қабаты
болмаса, Жер бетіндегі орташа температура –23°С болар еді. Ең ыстық аймақ
Солтүстік Африка (Ливия) мен Солтүстік Америкада (АҚШ, Ажал аңғары). Бұл
аймақтарда температура 57 – 58°С-ты көрсетеді. Ең төменгі температура (–90°С)
Антарктиданың орталық бөлігінде байқалған. Жер шарындағы жауын-шашынның жылдық
орташа мөлшері 1000 мм шамасында. Жауынның көп түсетін аймағы – Шығыс
Үндістанның тропиктік аудандарында (Гималайдың оңтүстік беткейлері, жылына 12000
мм), ең аз жауатын жері (бірнеше мм, кейде жыл бойы жауын-шашын түспейді)
субтропиктік және тропиктік шөлдерде, Антарктида мен Арктиканың жоғарғы
ендіктеріндегі мұзды шөлдерде тіркелген. Жердің климаты әр түрлі геологиялық
дәуірлерде өзгеріп отырған. Жердің Күн жүйесіндегі басқа планеталардан
ерекшелігі – мұнда тіршілік бар.

Жердің құрылымы және құрылысы жағынан ең күрделі бөлігі – оның географиялық
қабығы. Ол атмосфераның төменгі қабатын, литосфераның беткі қабатын, бүкіл
гидросфера мен биосфераны қамтиды. Олардың арасында зат және энергия алмасуы
тоқтаусыз жүріп жатады. Географиялық қабықтың қалыңдығы бірнеше километр ғана
болғанымен онда табиғи ландшафтының орасан кеңістіктік дифференциясы байқалады.
Олар арктикалық және антарктикалық мұзды шөлдер, тундра, тайга, аралас және
жалпақ жапырақты ормандар, орманды далалар, далалар, шөлейттер, шөлдер,
субтропиктік жерортатеңіздік ландшафтысы, муссонды ормандар, саванналар,
гилеялардан, т.б. тұрады. Таулы жерлерде ландшафт түрлері биіктік белдеулік
бойынша таралады. Жер бетінің 30%-ын ормандар, 20%-ға жуығын саванналар мен
сирек ормандар, 20%-ға жуығын шөлдер мен шөлейттер, 10%-дан астамын мұздықтар
және 10%-ға жуығын әр түрлі табиғи ландшафтар, қалған 10%-ын жыртылған жерлер
мен урбандалған аумақтар алып жатыр.

Адамның пайда болуымен байланысты Жерде тіршіліктің саналық формасы (ноосфера)
қалыптасты. Нәтижесінде, адамзат табиғаттың барлық құраушылары мен
ландшафттарына антропогендік қысым түсіре бастады. Адамның қоршаған ортаға
экологиялық, экономикалық, т.б. әсерлері жылдан-жылға ұлғайып, жаһандық сипат
алуда.

Ядро шекарасында бойлық сейсмикалық толқындардың таралу жылдамдығы 13,6 км/с-тен
8,1 км/с-ке дейін кемиді, субядро шегіне таяу 11,2 км/с-ке дейін артады.
Субядродағы сейсмикалық толқындардың таралу жылдамдығы тұрақты. Жердің физикалық
қасиеттері мен температурасы тереңдеген сайын өзгереді. Геосфераны құрайтын
жыныстар үнемі қозғалыста болады және өзгеріп отырады, бұл процесс, әсіресе,
сұйық және газды қабаттарда өте жақсы байқалады. Жер қойнауында және бетінде
болатын барлық процестер эндогендік және экзогендік болып екіге бөлінеді.
Экзогендік процестер бұзушы (үгілу, өзен және мұз эрозиясы, жел мен жер асты
суларының әрекеті, т.б.) және түзуші (құрлықтық ойыстардың, тау жыныстарының
жаралуы) болып ажыратылады.

Жер қыртысына әсер етуші эндогендік процестердің жиынтығы тектоникалық
процестер, ал олар байқалған қабаттар тектоносфера деп аталады. Тектоникалық
процестер магмалық әрекеттердің барлық түрлерімен тығыз байланысты.
Құрлықтардағы экзогендік процестер Жер бетіндегі биіктіктер мен ойпаңдар бойынша
анықталады. Ішкі және сыртқы процестердің өзара байланысы Жер бедерін
қалыптастырады. Жер бедерін түзуші факторларға Жер бетіндегі ауырлық күшінен
туатын гравитациялық процестер, Жер – Күн – Ай жүйесінің өзара тартылыс күштері
де әсер етеді. Ішкі күштер Жер бедерінің басты элементтерін түзеді, ал сыртқы
күштер оларды бұзып өзгертеді.

Құрлықтар теңіз деңгейінен орта есеппен 875 м биіктікте орналасқан. Ең биік жері
8848 м (Джомолунгма шыңы, Гималай), ең төмен жері (–395 м) Батыс Азияда (Өлі
теңіз жағалауында орналасқан Гхор ойысы). Жер беті 6 ірі құрлықтан (Австралия,
Антарктида, Африка, Еуразия, Оңтүстік Америка және Солтүстік Америка) және
көптеген аралдар тобынан тұрады (2-кестені қара). Құрлықтардың басым бөлігі
Солтүстік жарты шарда (61%) орналасқан. Жерді Батыс және Шығыс жарты шарларға
бөліп қараса, онда құрлықтардың көп бөлігі Шығыс жарты шарда болады. Жер бетінің
60%-ға жуығын абсолюттік биіктігі. 1000 м-ге дейінгі жазықтар мен аласа таулар
құраса, 40%-дан астамын орта және биік таулар құрайды.

Жердің атмосфера қабаты ғарыштан келетін (метеорит, астеорит, т.б.) қауіптен
сақтайды. Жылына орта есеппен 10 – 12 ірі метеорит атмосфера қабаттарынан өтіп,
Жер бетіне жетеді. Жер бетінен 20 – 25 км қашықтықта озон қабаты орналасқан. Ол
Жер бетіндегі тірі организмдерге қауіп төндіретін ғарыштан келетін қысқа
толқынды сәулелерді ұстап қалады. Атмосфера мен Жер беті арасында үздіксіз су
айналымы болып тұрады. Нәтижесінде ол Жер бетінің 50%-ға жуығын жауып жататын
бұлттар түзеді. Сонымен қатар атмосферадағы ауа үздіксіз қозғалыста болады. Жер
бетіндегі географиялық белдеулердің (ендіктердің) әркелкі қызуынан климат пен
ауа-райы да әр түрлі келеді. Атмосфераның жоғарғы бөлігінде айқын шекара жоқ.
Жерден алыстаған сайын атмосферадағы ауаның, газдың мөлшері азайып, тығыздығы
кеми береді де, планетааралық кеңістікке жалғасады.

Құрлық бетінің 30%-ға жуығын ормандар, шамамен, 20%-ын саванналар мен сирек
ормандар, 20%-ын — шөлдер мен шөлейттер, 10%-дан астамын мұздықтар, 10%-ға
жуығын басқа табиғи ландшафтылар және 10%-дан астамын егістік жерлер мен елді
мекендердің жерлері алып жатыр. Адамның пайда болуынан бастап (3 млн жылдай
бұрын) Жердегі тіршілік парасатты нысанға жетті.

Жердің орташа радиусы — 6 372,797 км, тығыздығы — 5 515,3 кг/м³, массасы —
5,9736×1024 кг. Жердің мұхит (қалыңдығы 5—7 км) және құрлық (қалыңдығы 40 км)
қабығы мен 2900 км тереңдіктегі Гутенберг аралығына дейін баратын және балқыған,
темірге бай ядроның үстінде жататын силикат мантия арасында Мохоровичич аралығы
жатыр. Ең көне тау жыныстарының жасы 3980 млн жыл шамасында. Жер осыдан шамамен
4,6 млрд жыл бұрын құрылған.

Жердің әлемдік кеңістікке беретін (атмосферамен бірге) Күн радиациясының
атмосфераның шекарасына келіп түскен Күн радиадиясына қатынасы жер альбедосы деп
аталады. Жердің Күн радиациясын беруі — жер жөне бұлттар бетінен шағылысуы,
сонымен бірге тік радиацияның атмосферамен бірге әлемдік кеңістікке шашырауы
арқылы болады. Жер альбедосы мөлшері 35-45% (немесе 0,35—0,45).

Кеңістік пен уақыт жөніндегі алуан түрлі ұғымдар—бүкіл болмыс пен бізді қоршаған
ғаламды құрайды. Әлемдегі зат атаулының басым көпшілігі жарқыраған алып шар
тәрізді плазмалық денелер — жұлдыздарда шоғырланған. Жүздеген миллиард
жұлдыздардан тұратын жұлдыздық жүйелер галактикаларды. түзеді. Осындай
галактикалардың бірі—Құс жолы, оның диаметрі шамамен 100 000 жарық жылына тең.

Ғалымдар ғарыштағы қашықтықтарды шамалауда "жарық жылы" деп аталатын өлшем
бірлігін пайдаланады, ол жыл ішінде жарықтың жүріп өтетін қашықтығына тең. Жарық
жылдамдығы 300 000 км/с екенін ескерсек, ғарыштағы аспан денелерінің бір-бірінен
қандай алшақ орналасқанын шамалауға болады. Мәселен, Жерден Сүмбіле жұлдызына
дейінгі қашықтық 0,82 жарық жылына тең, ал Күн Құс жолының орталығынан 32 000
жарық жылына тең қашықтықта орналасқан.

Құс жолы өсіресе айсыз күзгі аспанда айқын байқалады, мұнда ғаламдағы мың сан
жұлдыздардың бірі болып саналатын Күн орналасқан. Күн мен оны айналып жүрген
мыңдаған аспан денелері бірігіп, Күн жүйесін түзеді. Күн жүйесінің жалпы
массасының 99,9%-ы Күнге тиесілі. Күннің салмағы Жердікінен 333 мың есе, көлемі
1,3 млн есе үлкен.

Жер шары — Күнді айналып жүрген ғаламшардың бірі. гр. πλάνης планета — "адасқан
жұлдыздар" дегенді білдіреді. Күн жүйесіндегі Плутоннан басқа ғаламшарларды жер
тобындағы (Меркурий, Шолпан, Жер, Марс) және алып ғаламшарлар (Юпитер, Сатурн,
Уран және Нептун) деп екі топқа бөледі. Ғаламшарлар Күнді эллипс тәрізді
орбиталарының бойымен айналады. Ғаламшарлардың маңында айналып жүрген шағындау
аспан денелерін табиғи серіктері деп атайды. Жердің жалғыз табиғи серігі — Ай,
ол Жерден 384 мың км қашықтықта орналасқан. Ай Жер табиғаты мен тіршілік
дүниесіне елеулі түрде ықпал етеді.

Жер шарының айналу білігінің (ось) оның беткі бөлігімен түйісетін нүктелерін
географиялық полюстер (оңтүстік және солтүстік) деп атайды. Полюстерден бірдей
қашықтықта экватор сызығы өтетінін білесіңдер. Соңғы жылдардағы зерттеулер Жер
шарының географиялық полюстері біртіндеп ығысатынын дәлелдеп отыр, ығысу
жылдамдығы жылына 10 см-ге тең.

Ғалымдар географиялық полюстердің орын ауыстыруына ғаламшардағы салмақ күшінің
өзгерістері әсер етеді деп болжайды. Мәселен, мұздықтардың еріп, Дүниежүзілік
мұхитқа қосылуы; жерсілкінулер нәтижесінде жер қыртысының қозғалысқа келуі;
литосфералық тақталардың жылжуы географиялық полюстердің ығысуына себепші болуы
мүмкін.

Географиялық полюстерден басқа Жер шарының магнитті полюстері болады. Жердегі
магнит өрісі шамамен 3,5 млрд жыл бұрын пайда болған, бұл уақыт аралығында
магниттік полюстер бірнеше рет орын алмастырған. Жердегі магнит өрісі әсерінен
атмосфераның жоғарғы қабаттарындағы (100 км биікте) сиреген ауаның жарық шашуын
полярлық шұғыла деп атайды. Бұл ғарыштағы ұсақ бөлшектер мен ауа құрамындағы
заттардың Жердің магнит өрісінде өзара әрекеттесуі нәтижесінде пайда болады. Бұл
заттардын ағыны магниттік полюстер арасын қамтып, полюстер маңында тұтасады.
Олардың Жер атмосферасы құрамындағы газдарға шағылысуы нәтижесінде полярлық
аудандарда сәуле (полярлық шұғыла) пайда болады.

Өз білігінен айналуы және соның нәтижесінде пайда болатын ішкі айналу күші
әсерінен Жер полюстер маңында қатты сығылады. Сондықтан оның экваторлық радиусы
полярлық радиустан 21,4 км артық, осындай полюс маңында сығылған шар сфероид
немесе эллипсоид деп аталады. Жердің осындай пішіні нақты математикалық
өлшемдермен берілген, ол өлшемдер географиялық карталар жасауда кеңінен
қолданылады. Әдетте, геодезиялық және картографиялық жұмыстар үшін
Ф.Н.Красовский эллипсоиді қолданылады. Бұл өлшем бойынша экваторлық радиус —
6378,2 км, полярлық радиус — 6356,8 км, меридиан ұзындығы — 40008,5 км,
экватордың ұзындығы — 40075,7 км, жер бетінің жалпы ауданы — 510 млн км2.

Жер шарының нағыз геометриялық пішіні геоид, оның шекарасы шамамен Дүниежүзілік
мұхиттың беткі деңгейі арқылы өтеді. Ол Жердің ішкі қойнауындағы әртүрлі
құрылымдар мен олардың салмақтарының түрліше болуына тәуелді. Ауырлық күші
ықпалымен геоид пен эллипсоид арасындағы ауытқу ± 50... 100 м-ге жетеді. Геоид
беті жер бедерімен тіпті сәйкес келмейді, жазықтармен және таулармен күрделенген
жер бедерінің геоид бетінен бірнеше километрге алшақтығы бар. Сондықтан да
ауырлық күші үнемі жер бедерін сыртқы күш ықпалымен тегістеп, оны геоид бетімен
теңдестіруге тырысады. Негізінде, эллипсоид та, геоид та шардан онша үлкен
айырмашылық жасамайды. Сондықтан тек дәл нақты өлшеу жұмыстары үшін ғана
болмаса, жалпы алғанда, Жердің пішінін шар тәрізді деп есептеудің еш қателігі
жоқ. Жердің пішіні мен өлшемдерінің географиялық мәні аса зор. Ол күн сәулесінін
түсу бұрышын анықтауға, жарық және жылу белдеулерінің қалыптасуына, табиғаттағы
барлық процестер мен заңдылықтардың экватордан полюстерге қарай өзгеруіне
тікелей әсерін тигізеді.

Күн жүйесінің барлық басқа ғаламшарлары тәрізді Жер де Күнді эллипстік орбита
бойымен айналады. Сондықтан Күнге дейінгі қашықтық тұрақты емес. Афелий—
орбитадағы Күннен ең қашық нүкте (152 млн км), Жер ол нүктеден 5 шілдеде өтеді;
ал перигелийден — ең жақын нүктеден (147 млн км) 3 каңтарда өтеді. Орбитаның
жалпы ұзындығы — 940 млн км, оның бойымен Жер түрліше жылдамдықпен қозғалады.
Орташа қозғалу жылдамдығы — 29,8 км, сонда Жер өз орбитасын 365 тәулік 6 сағ 9
мин 9,6 с-та бір рет айналып шығады. Осы уақыт аралығын жұлдыздың жыл деп
атайды. Ал бізге мәлім 365 күндік календарлық жыл қайдан шықты? Қалған 6 сағат
пен минуттарды 4 жылда бір тәулікке жинақтап, ең қысқа ай — ақпанға апарып
қосады да, ол жылды кібісе жылы (високосный год) деп атайды. Бұл — күнтізбе
жасауды жеңілдету үшін қолданылған шара.

Жер шары өз білігінен сағат тіліне қарсы бағытта батыстан шығысқа қарай 24
сағатта бір рет айналып шығады. Бұл қозғалыс нәтижесінде күн мен түн алмасуы
жүреді. Жердің өз білігшен айналуы кезінде оның бетіндегі барлық денелер
қозғалысында ауытқу пайда болады. Бұл ауытқуды тудырушы құбылыс — Кориолис күші
(француз ғалымы Г. Кориолис есімі бойынша) деп аталады. Кориолис күші әсерінен
солтүстік жарты шардағы жер бетімен қозғалатын барлық денелер оңға, ал оңтүстік
жарты шардағы денелер солға бұрылады. Өсіресе бұл қозғалыстар желдер мен беткі
ағыстардан айқын байқалады.

Экватор бойында Кориолис күші өлсіз, керісінше полюстерге карай күшейеді.
Кориолис күшінің ықпалын есепке алу өсіресе жел бағытын анықтауда ерекше
маңызды, себебі өте күшті дауылдар туғызатын тропиктік циклондар қозғалысын
білудің қашан да маңызы зор.

Күн мен түннің алмасуы табиғаттағы тәуліктік ырғақтылықты туғызады, ол жарық пен
жылудың өзгерісіне байланысты жүзеге асады. Адамның әлеуметтік өмірі де
тәуліктік ырғақтылыққа сәйкес келеді.

Жердің өз білігінен айналуы нәтижесінде пайда болатын уақыт айырмашылығын реттеу
мақсатында Жер шары шартты түрде 24 белдеулік уақытқа бөлінген. Белдеулер арасы
15°, Гринвич меридианынан басталады. Әрбір белдеу келесі белдеуден 1 caғат
айырма жасайды. Егер Гринвич меридианында тал түс болса, 180° бойлықта түн
жарымы, Гринвичтен шығысқа қарай 90° бойлықта кеш болса, ал Гринвичтен батысқа
қарай 90° бойлық бойында таң атады. Жердің шар тәрізді пішіні оның бір меридиан
бойында орналасқан кез келген бөлігінде тәулік ішіндегі уақыт көрсеткіші бірдей
болады. Осы көрсеткіш жергілікті уақыт деп аталады. Бойлық бойынша жергілікті
уақыт батысқа және шығысқа қарай жүрген сайын бірнеше сағатқа ауысып кетеді. Бұл
елдер арасындағы байланысты қиындатады. Сондықтан халықаралық келісім бойынша
сағаттық белдеу және сағаттық уақыт көрсеткіштері енгізілді. Сағаттық белдеу
Гринвичтен басталады және ол нөлдік (24 сағаттық белдеу) деп аталады. Одан
шығысқа қарай 7°30' ш.б.—1 сағаттық белдеу, 22°30' ш.б.—2 сағаттық белдеу және
т.б. Ең соңында 24 сағаттық (нөлдік) белдеумен аяқталады. Сағаттық белдеудің
ортасы арқылы сағаттық уақыт белгіленеді. Сағаттық белдеулер шекарасы
бойлықтармен сәйкес келмейді, ол көп жағдайда әкімшілік шекарасына
сәйкестендіріледі. Қазақстан жері екі (4 және 5) сағаттық белдеуде орналасқан.
180° меридиан сызығы арқылы уақыт ауысу сызығы өтеді, оның екі жағында уақыт
өлшемі бірдей, тек күнтізбелік уақыт бір тәулікке айырма жасайды.

Жердің айналу білігінен еңкіштігі және Күнді айнала қозғалуы Жер шарында жарық
немесе жылу белдеулерін қалыптастырады. Олар өз тарапынан географиялық қабықтағы
зоналық жіктелуге негіз болады. Жылу белдеулері бір-бірінен Күннің тал түстегі
көкжиектен биіктігі, күннін ұзақтығы, тропиктік және полярлық шеңберлермен
шектелуі арқылы ажыратылады.

Жер бетінің 40%-ға жуық бөлігін екі тропик аралығьндағы ыстық белдеу алып жатыр,
мұнда күн мен түннің ұзақтығы шамалас, Күн жылына екі рет зенитте (Күн
сәулесінің 90° жасап түсуі) тұрады.

Жер шарының 52%-ға жуық бөлігін екі жарты шардың тропик және поляр шеңберлері
арасында орналасқан екі қоңыржай белдеу алып жатыр. Бұл белдеулерде Күн еш
уақытта зенитте тұрмайды. Күн мен түннің ұзақтығы белдеу мен жыл мезгілдеріне
тәуелді. Поляр маңдарында (60° пен 65°) жазда Күн азғана уақыт көкжиектен
көтерілмей, кешкіі және ертеңгі күн шапағы сәулеленіп, "ақ түндер" деген атпен
белгілі ерекше атмосфералық құбылысты қалыптастырады.

Жердің ғаламшар тұрғысындағы географиялық заңдылықтарымен сендер кейінгі
тақырыптарда кеңірек танысасыңдар.

Адамның пайда болғанынан бастап (бұдан 3 млн. жыл бұрын) Жерде тіршіліктің
саналық формасы (ноосфера) қалыптаса бастады. Нәтижесінде адамзат табиғаттың
барлық құраушылары мен ландшафттарына антропогендік қысым түсіре бастады.
Адамның қоршаған ортаға экологиялық, экономиялық, саяси, т.б. әсерлері
жылдан-жылға ұлғайып, жаһандық сипат алуда. Жерді көптеген ғылымдар зерттейді.
Геодезия Жердің мөлшері мен пішінін зерттесе, астрономия оны аспан денесі
ретінде зерттейді; геофизика – Жер геосферасындағы физикалық процестерді және
заттық күйін, геохимия – химиялық элементтердің Жер қойнауында таралуын,
геология Жердің даму тарихын, құрылымын, физикалық география мен биология
географиялық қабықтағы және биосферадағы табиғи процестер мен құбылыстарды
зерттейді.



https://kk.wikipedia.org/wiki/%D0%91%D1%96%D1%80%D1%96%D0%BA%D0%BA%D0%B5%D0%BD_%D2%B0%D0%BB%D1%82%D1%82%D0%B0%D1%80_%D2%B0%D0%B9%D1%8B%D0%BC%D1%8B

Біріккен Ұлттар Ұйымы – екінші дү­ниежүзілік соғыстан кейін КСРО, АҚШ, Қытай
және Ұлыбритания мемлекет­тері­нің белсенділік таны­туымен құрылған халықаралық
ұйым. 1945 жылы Сан-Францискодағы конференцияда антигитлерлік коалицияға мүше
мемлекеттердің ұсынысымен күштерін біріктіру мақсатында кұрылған егеменді
мемлекеттердің халықаралық ұйымы.

Бас кеңсесі орналасуы — Нью-Йорк, АҚШ. Ағымда БҰҰ құрамына 192 мемлекет кіреді.
«Біріккен Ұлттар» атауын АҚШ президенті Ф.Д.Рузвельт ұсынды. Декларациясы
Сан-Францискода 1945ж. 24 қазанда қабылданды. Бұл БҰҰ-ң күні деп жарияланды.

Біріккен Ұлттар Ұйымының ең басты әрі негізгі құжаты оның Жарғысы болып
табылады. Тарихи деректерді алға тартсақ, Ұйым Жарғысының жобасы КСРО, АҚШ,
Қытай және Ұлыбритания мемлекеттері өкілдерінің қатысуымен жасалған. Құжат бес
тілде – орыс, ағылшын, қытай, фран­цуз және испан тілдерінде дайындалып, оған
1945 жылдың 26 маусымында Сан-Франциско конференциясында 51 мемлекет қол қойды.
Ал Жарғы сол жылдың 24 қазанында аталмыш конференцияға қатысушы елдердің Жарғыны
ратификация­лауларына байланысты күшіне енгізілді. Содан бері 24 қазан
халықаралық қоғамдас­тықта Біріккен Ұлттар Ұйымының құрылған күні ретінде
кеңінен аталып өтіп жүр.

Көзі қарақты көпшілікке жақсы таныс, Ұйымға мүше барлық мемлекеттер кіретін Бас
Ассамблея Біріккен Ұлттар Ұйымының бас органы саналады. БҰҰ-ға мүше елдердің
әрқайсысы шешім қабылдау кезінде бір дауысқа иелік етеді. Жалпыға ортақ ерекше
маңызды мәселелер, атап айтқанда, бейбіт­шілік пен қауіпсіздік, Ұйымға жаңа
мүше­лер мен оның бюджетін қабылдау мәселе­лері БҰҰ-ға мүше мемлекеттердің үштен
екісі қатысып, дауыс беру қорытындысы бойынша шешіледі. Сондай-ақ Бас Ас­самблея
Ұйымның бюджетін қарап, бекітеді. Ұйымның әртүрлі органдарына мүшелер
Қауіпсіздік Кеңесінің ұсынуымен БҰҰ-ның Бас хатшысын сайлайды. Бүгінде
Қауіп­сіздік Кеңесіне Ресей, АҚШ, Қытай, Ұлыбритания және Франция мемлекеттері
тұрақты мүше. Осы тұста айта кетейік, біраз жылдардан бері Қауіпсіздік Кеңесінің
мүшелері қатарын көбейту жөнінде мәселе қозғалып жүр. Бірақ әзірше ол шешімін
тапқан жоқ.

Тәуелсіз Қазақстан тарихында 1992 жылдың 2 наурызы Қазақстанның Біріккен Ұлттар
Ұйымына мүшелікке қабылдануымен ерекшеленеді. Еліміз БҰҰ Бас Ассамблеясы­ның
46-сессиясында Ұйымның жаңа мүшесі ретінде ғана емес, қазіргі заманның ең өзекті
халықаралық проблемалары бойынша белсенді позиция ұстанатын мемлекет ретінде
мүше болды.

БҰҰ Бас Ассамблеясының 47-сессиясында Мемлекет басшысы Н.Назарбаев Қазақстанның
халықаралық саясаты туралы айта келіп, екі маңызды ұсынысты алға тартты. Оның
біріншісі – барлық үкіметтердің ізгі ниет білдіру тәртібімен “бір+бір” формуласы
бойынша БҰҰ-ның бітімгершілік күш-жігерінің қорын құруды бастау. Бұл формула
әрбір мемлекет оған өзінің қорғаныс бюджетінен бір пайыз бөліп, жыл сайын оны
бір пайызға ұлғайтып отыруды көздейді. Осылай еткенде он жылдан соң
бітімгершілік сомасы он есеге өседі. Екінші ұсынысы – Азиядағы Өзара Ықпалдастық
және Сенім Шаралары жөніндегі Кеңес (АӨСШК) шақыру. Мемлекет басшысының бұл
бастамасы көпшілік елдер тарапынан, сондай-ақ БҰҰ-дан қолдау тауып, Қазақстанның
сыртқы саясатын айқындауда айтарлықтай рөл атқарды.

Біріккен Ұлттар Ұйымы (БҰҰ) - жалпы құзыры бар, ашық түрдегі халықаралық,
мемлекетаралық әмбебап ұйым. Біріккен Ұлттар Ұйымы 1945 жылы КСРО, АҚШ,
Ұлыбритания және Қытай арасындағы келісім негізінде құрылды. Біріккен Ұлттар
Ұйымының Жарғысы 1945 жылдың 26 маусымында қабылданып, 1945 жылдың 24 қазанында
күшіне енді.

Біріккен Ұлттар Ұйымының мақсаттары мен принциптері Жарғының 1-2 баптарында
бекітілген. Осыған сәйкес Біріккен Ұлттар Ұйымы мына мақсаттарды көздейді: •
халықаралық бейбітшілік пен қауіпсіздікті қамтамасыз ету; • ұлттардың теңдігі
және өзін-өзі басқару принципін құрметтеу негізінде халықтар арасында достық
қарым-қатынасты дамыту; • экономикалық, әлеуметтік, мәдени және гуманитарлық
сипаттағы халықаралық мәселелерді шешуде және адам құқықтары мен негізгі
бостандықтарын дамыту мен қолдауда әріптестікті жүзеге асыру; • ұлттардың осы
мақсаттарға жету жолында үйлестіруші орталық болу. Біріккен Ұлттар Ұйымы келесі
принциптерге сүйеніп әрекет етеді: • оның барлық мүшелерінің егеменді теңдігі; •
олардың мойнына алған барлық халықаралық міндеттемелерді адал орындауы; •
олардың арасында туындайтын халықаралық дау-жанжалдарды бейбіт жолмен шешу; •
басқа мемлекеттерге қарсы күш қолданбау немесе күш қолданамын деп қоқан-лоқы
көрсетпеу; • олар Біріккен Ұлттар Ұйымының Жарғысына сәйкес жүргізілетін барлық
шараларға жанжақты кәмек көрсетуі керек; • Біріккен Ұлттар Ұйымы оған мүше емес
барлық мемлекеттердің осы принциптерді ұстануын талап етеді, өйткені бұл
халықаралық бейбітшілік пен қауіпсіздікті қамтамасыз ету үшін қажет; • Біріккен
Ұлттар Ұйымына Жарғы ешқандай жағдайда мемлекеттердің ішкі ісіне жататын
әрекеттерге араласуына құқық бермейді. Кез келген бейбітшілік сүйгіш, Біріккен
Ұлттар Ұйымының Жарғысын мойындап, ондағы міндеттемелерді орындауға келіскен
мемлекет Біріккен Ұлттар Ұйымына мүше бола алады. Біріккен Ұлттар Ұйымының ресми
тілдері: қытай, ағылшын, француз, орыс, испан тілдері. Бұлардан басқа Бас
Ассамблеяда, Қауіпсіздік Кеңесте және Экономикалық және әлеуметтік кеңесте ресми
тіл ретінде араб тілі қосылды. Біріккен Ұлттар Ұйымының құрылымы алты басты
органнан тұрады. Ол: Бас Ассамблея (БА), Қауіпсіздік Кеңесі (ҚК), Экономикалық
және әлеуметтік кеңес, Халықаралық сот, Қамқорлық жөніндегі Кеңес және Хатшылық.



https://kk.wikipedia.org/wiki/%D0%9A%D3%A9%D0%BC%D1%96%D1%80_%D3%A9%D0%BD%D0%B5%D1%80%D0%BA%D3%99%D1%81%D1%96%D0%B1%D1%96

Көмір өнеркәсібі – еліміздегі пайдаланатын отынның 1/2 бөлігі - көмірдің үлесіне
тиеді.

Елдің халық шаруашылығындағы және минералдық-шикізат кешеніндегі базалық
салалардың бірі. Ол энергетиканы, металлургияны, химия өндірісін, өнеркәсіптік
және коммуналдық қазандықтарды, ауыл шаруашылығын, халықты отынмен қамтамасыз
етеді, сондай-ақ қазба көмірді өндіру және өңдеу (байыту мен брикеттеу)
шараларын да қамтиды. Көмірден түрлі әдістермен шаруашылықтың әр саласына
қажетті 350-ден астам құнды заттар алынады.

Көмір өндіру көлемінің өсу қарқыны 1999 жылмен (58,2 млн. т) салыстырғанда 2000
ж. (74,8 млн. т-дай) 28,5%-ға өсті. 1995 – 2000 ж. кезеңінде Қарағанды көмір
алабында көмірді ашық және жерасты тәсілдерімен өндірудің арақатынасы
айтарлықтай өзгерді. Бұл кезеңде Екібастұз көмір алабының рөлі артты. Қазір
республикада өндірілген көмірдің жалпы көлемінің үштен екі бөлігін Екібастұз
кеншілері өндіруде. Нарықтық экономика жағдайында “Екібастұзкөмір” (Богатырь
Аксес Көмір) Қазақстан-Американ компаниясы құрылып, “Богатырь” кенжармасы соның
қарамағына берілді. Екібастұз көмір алабының елдің отын-энергетика балансындағы
рөлі арта түсті, осыны ескере отырып, Үкімет “Екібастұз көмірі” бағдарламасын
бекітті, ал, Энергетика және минералдық қорлар минералдық “Екібастұз тас көмір
алабын игерудің кешенді жобасын” әзірледі. Бұл бағдарламалық құжаттар жер
қойнауының ұтымды пайдаланылуын қамтамасыз етуге, көмір өндіру көлемін Қазақстан
тұтынушылары мен экспорттың қажеттері деңгейіне дейін жеткізуге, өткізу
рыноктарын сақтауға бағытталған.

2001 ж. көмір экспортының жалпы көлемі 27 млн. т-дан асып түсті. Көмір өнімін
шет елге шығару географиясы кеңейтілді, Қазақстан көмірін Румыния, Польша,
Эстония тұтына бастады. Көмір өнеркәсібі саласының өндірістік әлуеті
республиканың қазіргі кезде шет елге шығарылатын көмір көлемін 30 – 35 млн. т-ға
жеткізуіне мүмкіндік береді. Соңғы жылдары Шұбаркөл, Шөптікөл және Қаражыра
кеніштеріндегі сапалы көмірдің үлесін молайту есебінен өндірілетін көмірдің
құрылымын жақсартуға мүмкіндік туды.

Тас көмір болғанымен, күлі көп (орташа күлділігі 43%), сапасы төмен, өте ауыр
байытылады және кокстеуге келмейді. Сондықтан да тек қана энергетикалық отын
ретінде пайдаланылады. Алаптың ерекшелігі - көмір қабатының қалыңдығы 150 метр
және жер бетіне жақын орналасқандықтан ашық әдіспен өндіріледі. Соған сай өндіру
құны арзан болып келеді. «Богатырь», «Восточный» жәнө «Северный» кесінділерінде
ашық әдіспен өте мықты роторлы экскаватормен қазып алады. «Богатырь»
кесіндісінің қуаттылығы өте жоғары. Жылына 50 млн тонна өндіріліп, дүние
жүзіндегі жетекші кесінділердің біріне жатады. Екібастұз көмірі
республикамыздағы өзіндік құны ең төмен көмір. Соның нөтижесінде жан-жақты
игерілуде. Оны пайдалану үшін Қазақстанның Солтүстігінде және Ресейде ірі электр
стансалары (Орал және Омбы) салынған.

Қазіргі кезде Қазақстанда 100-ден астам көмір кеніштері орналасқан, олардың
геологиялық қоры 176,7 млрд. т. Олардың ішінде барланған қор – 38,63 млрд. т
және қазіргі кезде өндіруге жарамды көмір қоры 34,1 млрд. т. Республика бойынша
тас көмірдің қоры 14,33 млрд. т, соның ішінде 12,39 млрд. т – А+В–С1 санатына,
1,94 млрд. т – С2 санатына жатады. Тас көмірдің негізгі кеніштері – Қарағанды,
Екібастұз алаптары, Қошеке кеніші. Кокстелетін көмір Қарағанды алабында
өндіріледі және көмір өндіру көлемінің 50%-ын құрайды. Кокстелетін көмірдің
жалпы қоры 6,12 млрд. т-ға тең, олар, негізінен, А+В+С1 (5,82 млрд. т) және С2
(0,31 млрд. т) санатына жатады. Қоңыр көмір қорлары – 24,3 млрд. т, олардың
21,55 млрд т-сы – А+В+С1 және 2,55 млрд. т-сы С2 санатын құрайды және Торғай,
Төменгі Іле алаптарында, Майкөбі кенішінде шоғырланған. Республика аумағы
бойынша көмір қорлары мынадай тәртіппен орналасқан:



https://kk.wikipedia.org/wiki/%D0%94%D0%B0%D1%83%D1%8B%D1%81%D1%81%D1%8B%D0%B7_%D0%B4%D1%8B%D0%B1%D1%8B%D1%81%D1%82%D0%B0%D1%80

Дауыссыз дыбыстар (Kонсонантйзм) орыс. согласные звуки — тек салдыр немесе
салдыр мен үн қатысы арқылы жасалатын, буын құрай алмайтын дыбыстар. Дауыссыз
дыбыстарды айтқанда көмейде кедергіге ұшырмаған фонациялық ауа ауыз қуысына
күшті қарқынмен келеді. Ауыз тар ашылғандықтан, көмей арқылы келген қарқынды ауа
әр түрлі артикуляциялық мүшелермен соктығысады. Қазіргі қазақ тілінде 25
дауыссыз бар: б, в, г, ғ, д, ж, з, й, к, қ, л, м, н, ң, п,р, с, т, һ, ф, х, ц,
ч, ш, (у), Бұлардын ішінде һ дауыссызы кейбір шығыс сөздерінде, в, ф, х, ц, ч
дауыссыздары негізінен орыс тілі арқылы кірген халықаралық сөздерде, қалған 19
дауыссыз қазақтың байырғы сөздерінде қолданылады.

Екі еріннің бір-біріне жабыса тиісуі арқылы жасалатын м, б, п еріндік
дауыссыздар (огубленные согласные) деп аталады. Жіңішке дауыссыздар (мягкие
согласные) — сөз құрамындағы дауыссыз дыбыстардың көрші жінішке дауыстылармен
үндесіп жінішкеруі (сыз — сіз, тұз — түз). Жуан дауыссыздар (твёрдые согласные)—
тілдін орта тұсынын қатты тандайға көтерілмеуінен тембрі (әуені) темен, қатаң
айтылатын дауыссыздар.

Дауыссыздардың жуандауы орыс. твёрдость согласных — көрші жуан дауысты дыбыстың
әсерімен дауыссыздардың жуандап айтылуы. Мысалы: ар, он, тар, бар ср. ер, өн,
тер, бер. Әр уақытта жуан айтылып, буын талғайтын дауыссыздар: қ, ғ. Мысалы:
қар, ғана, сақ, доға.

Дауыссыздардың жіңішкеруі орыс. мягкость согласных — тілдің орта шені таңдайдын
орта шеніне нық тиіп, сонан соң бірден ашылып кетуі арқылы жасалып, әрдайым
жіңішке айтылатын дауыссыздар: к, г. Орыс сөздерінде кездесетін ч, щ
дыбыстарының да жуан сыңары жоқ, ал қалған дауыссыздар буын ыңғайына қарай жуан,
жіңішке болып айтыла береді. Мысалы: қазақ тілінде am — em, үн — үн, тор — тер,
аз — әз.



https://kk.wikipedia.org/wiki/%D0%9E%D1%80%D0%B0%D0%B7%D0%B0%D0%BD%D1%8B%D2%A3_%D1%82%D2%AF%D1%80%D0%BB%D0%B5%D1%80%D1%96

Оразаның түрлері: Ораза - парыз, уәжіп, нәпіл және мәкрүһ болып төртке бөлінеді.

Парыз Ораза екіге бөлінеді: 1.Тағайындалған Ораза: Рамазан Ораза.
2.Тағайындалмаған Ораза: Қазаға қалған Ораза мен «кәффарат» ретінде ұсталған
Оразалар.

Бұл - сүннет, мұстахап, мәндүп болып үшке бөлінеді. Нәпіл Оразалар мына күндерде
ұсталады: Күнара тұту. Бұл ең жақсы Ораза. Пайғамбарымыз (с.а.у.) былай дейді:
«Ең сауапты ораза - Дәуіттің (а.с.) ұстаған оразасы. Дәуіт бір күн ораза ұстап,
бір күн ұстамайтын». Абдуллаһ ибн Омар «Мен одан да көп ұстай аламын», - деген
кезде Аллаһ Елшісі: «Бұдан жақсысы жоқ», - деп жауап қайтарды (Муслим, Сиам,
192).

Әр айдың он үшінші, он төртінші, он бесінші күні Ораза ұстау - мұстахап. Әбу
Зәрдың риуаяты бойынша, Аллаһ Елшісі (с.а.у.) былай дейді: «Әр айда үш күн ораза
ұстағың келсе, айдың 13, 14,15-ші күндерінде ұста» (Бухари, Әнбия, 377). Әр
аптаның дүйсенбі, бейсенбі күндері Ораза ұстау. Усама ибн Зәйдтің риуаят етуі
бойынша, Пайғамбарымыз (с.а.у.) дүйсенбі және бейсенбі күндері Ораза ұстайтын.
Одан «Неге бұл күндері ұстайсыз?» деп сұрағанда: «Адамдардың істері Аллаһқа
дүйсенбі мен бейсенбі күндері тапсырылады», - деді. Басқа бір риуаятта «Менің
істерімнің Ұлы Раббыма ораза ұстаған кезімде ұсынылуын қалаймын», - деген
қосымша сөзі бар (Әбу Дәуд, Саум, 60).

Қажылықта болмаған адамның Зилхижжаның тоғызыншы күнінде Ораза ұстауы -
мұстахап. Пайғамбарымыз (с.а.у.) былай дейді: «Арафа күні ұсталған оразаның
бұрынғы және келешектегі бір жылдық күнәлардан арылтатыны Аллаһтан үміт етілген
(Ханбал, V 196). Мухаррам айының тоғызыншы, оныншы (ашура) және он бірінші
күндері Ораза ұстау мұстахап немесе сүннет. Пайғамбарымыз (с.а.у.) Мединеге
келген кезде яһудилердің (еврей) ашура күні Ораза ұстағанын көріп, «Бұл қандай
ораза?», - деп сұрады. Оған: «Бұл - Ұлы күн. Аллаһ бұл күні Мұса мен Исрайл
ұрпағын дұшпандардан құтқарған. Сондықтан осы күні Мұса ораза ұстайтын» - деп
жауап қайтарды. Пайғамбарымыз (с.а.у.) сонда: «Мен Мұсаға сендердеге қарағанда
әлдеқайда жақынмын», - деді де, осы күні Ораза ұстауды әмір етті (Бухари, Саум,
69).

Мәкрүһ Оразалар «тахриман» және «тәнзиһан» мәкрүһ болып екіге бөлінеді. 1.
Тахриман мәкрүһ О. Рамазан айтының бірінші күні мен құрбан айтының төрт күнінде
ұсталған Оразалар тахриман мэкрүһ. Өйткені ол күндер - Аллаһтың бізге ұсынған
сый-сыяпатты, қуанышты күндері. Бұл күндері Ораза ұстаған адам күнәһар бояумен
қатар Оразасы жарамсыз. Мұндай Ораза бұзылса, қазасы өтелмейді. 2. Тәнзиһан
мәкрүһ. Тек қана ашура күні Ораза ұстау, жұма күні ғана Ораза ұстау және сенбі
күні ғана Ораза ұстау, наурыз күндерінде Ораза ұстау - тәнзиһан мәкрүһ. Бірақ
әдет етіп, ұстап жүрген Оразасы сол күнге сәйкес келсе, ештеңе етпейді. Жұма
күні жайлы Пайғамбарымыз (с.а.у.) былай дейді: «Түндер арасында тек қана жұма
түйін ғибадатқа бөлмеңдер. Бірақ кімде-кім әдет етіп ұстап жүрген Оразасы сол
күнге сәйкес келсе, бұдан тыс нәрсе». Екі күн қатарынан ауыз айтпай Ораза ұстау
да мәкрүһ. Бұл - уисал Оразасы. Пайғамбарымыз (с.а.у.) үмбетіне жаны ашығаны
үшін бұлайша Ораза ұстауға тыйым салған. «Сен осылай ораза ұстайсың ғой» деп,
сұрағандарға Ол: «Мен сендер секілді емеспін. Мені Раббым ішіп-жегізеді», -
дейді. Күмәнді күні де Ораза ұстау - мәкрүһ. Яғни, шағбан айының отызыншы күнін
Рамазан күні ме, әлде шағбан айы ма деп, аспан бұлт болғандықтан күмән пайда
болса, бұл күн «күмәнді күн» деп аталады. Осы күні Ораза ұстау - мәкрұһ. Тіпті
екі күн бұрын да Ораза ұстау - мәкрүһ. Әйелдің күйеуінен рұқсат алмай нәпіл
Ораза ұстауы - мәкрүһ. Ері оған бұзғыза алады. Пайғамбарымыз(с.а.у.) былай
дейді: «Ері жанында бола тұрып, рұқсатсыз ораза ұстаған әйелдің оразасы адал
болмайды» (Бухари, Саум). Қажылардың әлсіреп қалулары ықтимал болғандықтан
«тәруия» және арафа күні Ораза ұстаулары - мәкрүһ. Хайыз немесе нифас кезіндегі
әйелдің Ораза ұстауы харам болып, Оразасы іске аспайды. Қазасын өтейді.



https://kk.wikipedia.org/wiki/Facebook

Facebook ([ˈfeɪsˌbʊk], қаз. Фейсбук) — әлемдегі ең ірі әрі ең танымал әлеуметтік
желі.

2004 жылы Марк Цукерберг өзінің серіктестері Эдуардо Саверин, Дастин Московиц
және Крис Хьюзбен біріге отырып Facebook-тың негізін қалаған. Марк Цукерберг 23
жасында өзінің сайтының арқасында әлемдегі ең жас миллиардер болды.

Сайттың алғашқы аты TheFacebook деп аталды және ол тек Гарвард университетiнiң
студенттерiне ғана қол жетімді болды, кейінірек Бостон университетінің
студенттеріне де жол ашылды, ал содан соң .edu доменіндегі электрондық мекенжайы
бар АҚШ-тың кез келген оқу орнындағы студенттер де тіркеле алатын болды. 2006
жылдың қыркүйек айынан бастап 13 жастан асқан электрондық поштасы бар ғаламтор
пайдаланушыларына қол жетімді болды. 2013 жылдың наурыз айындағы мәлімет бойынша
Facebook-ты пайдаланушылар саны 1,11 миллиардты құрайды, олардың көбісі мобильді
құрылғыдардың көмегімен кіреді. Facebook-тың 2009 жылғы қаржы айналымы 700 млн
АҚШ доллларын құрады.

Facebook-те өзің туралы фотосуреттер мен мәліметтері бар профиль жасауға, достар
шақыруға, хат алмасуға, өз мәртебеңді (статусыңды) өзгертуге, өзіңнің және бөгде
адамдардың «қабырғаларына» хабарлама жазып кетуге, фотосуреттер мен
бейнежазбаларды жүктеуге, қауымдастықтар құруға (мүдделер бойынша бiрлестiк)
мүмкiндiк бередi.

2007 жылы Facebook бағдарламашыларға қосымшалар (ойындар, музыканы айырбастау
құралдары, фотосуреттермен және тағы басқалар) құрып және бұдан табыс табуды
ұсынады. Бұл мүмкiндiктің арқасында сайттың қатысушылары көбейеді. Facebook
қолданушыларына өзара әрекеттесе алатын функциялардың жиынтығын ұсынады.
Арасындағы өте әйгiлiлері - виртуалды ымдау, фотоальбомдар және таныс
қолданушылардың хабарлама тастап кете алатын «қабырға». Қолданушы өз
парақшасында жариялалған ақпаратқа қол жеткiзу деңгейін бақылай алады.

Екiншi курс студенті Марк Цукерберг 2003 жылдың 28 қазанында жұптасып
орналастырылған фотосуреттерiнде екi адамның тартымдысын әрі сұлуын таңдауға
қолданатын Facemash интернет-сайты жасады.

Бұған қол жеткізу үшiн Цукерберг Гарвард университетiнiң компьютер желiсiнiң
қорғалатын бөлiмдерiн бұзды және жеке фото бөлінділерді көшiрiп алды. Гарвард
сол кезде (фотосуреттерi бар тiзбе және негiзгi мәлiметпен) студенттiк альбомы
болмады. Facemash ағымдағы екi сағат ішінде 450 кірулер және 22 000
фото-көрулерді жүзеге асырды.

Сайт жылдам жайылып өстi, бiрақ Гарвард әкiмшiлiгi сайтты бiрнеше күнге жауып
тастады. Цукерберг әкiмшiлiк қауiпсiздiктi, авторлық құқықты, жеке өмiрдің
дербестiгiн бұзғаны үшін айыпталды; жазамен ол қуылу керекті. Ақыр соңында
айыптаулар сыдырылды. Цукерберг бастапқы жобаға түйлiктi.

Келесi семестр, 2004 жылдың қаңтарында, Цукерберг жаңа веб-сайт үшiн код жаза
бастады. 2004 жылдың 4 ақпанында Цукерберг thefacebook.com мекенжайы бойынша
TheFacebookты iске қосты.

Марк Цукерберг өз идеясының атауын Facebook деп қоюы, жоғары сыныптардағы оқу
жылдарына байналанысты болды. Оның оқыған аса танымал Phillips Exeter Academy
оқу орнында, жаңадан келіп түскен студенттерге курстастарының фотосуреттері,
мекен-жайылары мен телефон нөмерлері жазылған анықтама берілген. Анықтаманың
негізгі атауы «The Photo Address Book» болды, бiрақ барлық студенттер оны жай
ғана «The Facebook» деп атады.

Әлеуметтiк желiдегi мүшелiктер Гарвард колледжiнiң студенттерiмен ғана шектелдi,
және онда бiр ай iшiнде гарвардтың студенттерiнiң жартысынан көбі тiркелдi.
Содан кейін сайттың өркендеуіне көмектесу үшін Цукербергке Эдуардо Саверин
(қаржы директоры), Дастин Московиц (бағдарламашы), Эндрю Мак-Коллум (суретші)
және де Крис Хьюз қосылды. 2004 жылының наурызында Facebookтың аумағын
Стэнфордқа, Колумбия университетiне және Йеляге дейiн кеңейiткен. Соңыра басқа
университеттерде, Бостон университетi, Нью-Йорк университеті, Массачусетс
технологиялық институты, содан соң Канада және АҚШ университеттерiнiң
көпшiлiгiнде ашылды. 2004 жылдың 4 ақпаны күні Цукерберг TheFacebook-ті мына
мекен-жай бойынша іске қосты thefacebook.com.

The Facebook компаниясы 2004 жылдың маусымында Пало-Альтоға (Калифорния) көшті.
Сол жылы өзінің алғашқы инвестициясын алды. Компания 2005 жылға $ 200 000 АҚШ
долларына facebook.com домен атының сатып алуынан кейiн өзінің The артикльін
алып тастады. 2006 жылдың 26 қыркүйегiнен бастап электрондық поштасы бар
интернеттiң 13 жастан асқан әрбiр қолданушысы үшiн тіркелуге мүмкіндік ашылды.

2007 жылының 24 қазанында Microsoftтiң $ 240 миллион долларға Facebookтың 1, 6 %
акцияларының алғаны туралы жариялады, ал компания 15 миллиард долларларға
бағаланды. Microsoft Facebookке халықаралық хабарландыруларды орналастыруға
рұқсат алды. Facebook 2008 жылдың қазанында Дублинде өзінің халықаралық
штаб-пәтерiнiң ашылуы туралы жариялады. 2009 жылдың қыркүйегiнде пайда табысы
туралы тұңғыш рет жариялаған. 2010 жылдың қарашасында SecondMarket Inc
мәліметтері бойынша компанияның құны $ 41 миллиард АҚШ долларын құрады. Сайып
келгенде, Facebook АҚШ-тағы интернет-компаниялардың арасында үшiншi (Google және
Amazonнан кейiн) орынға болды болды. 2011 жылдың 2-шi қаңтарында The New York
Times газетінің мәліметі бойынша Facebookтың құны 50 миллиард АҚШ долларына
жеттi. Осыған сәйкес мәлiметпен 2012 жылға компаниясының IPO өткiзуiн
жоспарланады.

2009 жылдан кейiн Facebook трафигі қарқынды өсті. 2010 жылдың 13 наурызында
Facebookтың Googleге қарағанда қатысушылары көптеп болды. Сонымен бiрге Facebook
сегiз жеке нарықтарында - Филиппин, Австралия, Индонезия, Малайзия, Сингапур,
Жаңа Зеландия, Гонконг және Вьетнамдағы жетекші әлеуметтiк желi болды, осы
уақытта басқа брендтер тек қана жеке нарықтарда озып келе жатқан, олар
Үндістандағы Google Orkut, Жапониядағы Mixi.jp, Оңтүстік Кореядағы CyWorld,
Yahoo-дың Тайвандағы өнімі Wretch.cc.

2011 жылдың наурыз айында мынадай хабар тараған: Facebook әр түрлі себептермен
күніне сайттан жуықтағанда 20 000 профиль өшіреді екен. Олар әр түрлі
бұзақылықтар, соның ішінде спам тарату, контенттен бас тарту, кәмелет жасқа
толмағандардың қолданылуы және т.б.

2011 жылдың басында өзінің жаңа штаб-пәтері, бұрынғы кампус Sun Microsystems
Менло-Парк қаласы, Калифорния штатына көшу туралы хабарлаған.

Қазіргі таңда, Facebook-тің қазақ тілді толық нұсқасы әзірше жоқ. Бірақ Facebook
интерфейсін қазақ тіліне аударуға атсалысуға мүмкіндік берілген. Аудармашылар
қазақ тілді нұсқасын пайдалана алады.

2011 жылдың қараша айына дейінгі көрсеткіш бойынша, SocialBakers атты facebook
әлеуметтік желісіне сараптама жасайтын ұйымның хабарлауынша
(http://www.socialbakers.com/facebook-statistics/kazakhstan  (ағыл.)) Қазақстан
facebook әлеуметтік желісін қолданатын елдердің ішінде 100 орынға көтерілді.
Соңғы мәліметтер бойынша Қазақстанда 340 660 адам аталған әлеуметтік желінің
қызметін қолданады.

2011 жылдың 6 айында 51 480 қазақстандық facebook әлеуметтік желісіне қосылған.
Әлеуметтік желіні Қазақстанда еркектерге (47%) қарағанда әйелдер (53%) көбірек
қолданады.

Қазіргі кезде Facebook-ке тіркелгенде басқа әлеуметтік желілерден достарыңды
шақыру қызметі қосылған. Осы қызмет Facebook-те қазақстандық интернет
қолданушылар көбеюіне септесіп отыр. Қазақстанда 18-24 жас аралығындағы
азаматтар facebook желісін қолданатындардың ең үлкен тобын құрайды. Қазақстан
Орталық Азия елдері ішінде бірінші орынды алып отыр. Соңғы айларда facebook
қолданушылар санының көбеюін Mail.Ru акцияларының Лондон Қор биржасында
сатылуымен байланыстырушылар бар. Facebook иелері ресейлік ақпараттық-ойын
сауықтық порталдың минориталды акциясын сатып алған.

13 маусымнан бастап қолданушыларға өз парақшаларының қалаған мекен-жайын алу
(http://www.facebook.com/facebook) мүмкіндігіне ие болды
(http://www.facebook.com/profile.php?id=20531316728).

30 қыркүйекте компания әлеуметтiк желiсiнде жоспарланатын Skype
интернет-телефония қызметімен келiсiмге қол қойды.

7 қазанда топтардың жаңадан жасалған интерфейсi ұсынылған. Интерфейс
әзірлеушілер жаңа туындыны адамдар арасында жылдам әрі қауіпсіз түрде мәлімет
алмасуына мүмкіндік береді деп күтілуде. Жаңа топтардың ерекшелiктерi:
құжаттарды бірлескен түрде өңдеуге, топтық чатқа, электрондық пошта арқылы
хабарлама жариялауға мүмкіндік береді.

15 қарашаның 16 қарашаға қараған түні Facebook басшысы Марк Цукерберг меншiктi
пошталық қызметтiң iске қосуы туралы презентация барысында ресми жариялады.

2011 жылдың 16 қаңтарында «Алтын глобус» кинопремиясын 86-інші салтанатты
рәсімінде 2010 жылдың «Үздік фильмі» атағын иеленді, бұл драматуралық жанрдағы
көрініс Дэвид Финчераның «Әлеуметтiк желi» фильмі. «Әлеуметтiк желi» -
Facebookтiң жасалу тарихы туралы фильм.

6 шiлде күнгі презентацияда Марк Цукерберг Skype платформасындағы бейнечаттың
iске қосылғаны туралы жариялады.

Маңызды басқару қызметшi Шерил Сандберг (COO ) және Дональд Грэм (төраға ), Крис
Кокс (өнiм бойынша вице-Президент) тұрады. 2011 жыл сәуiрiне Facebook-тың күйі
бойынша 2000 қызметкерден астам және 15 елдердегi өкiлдiгi есептейдi.

Facebookтың табыстарының көпшiлiгi жарнамадан түседi. Демек, Microsoft
Facebook-тың эксклюзивтiк әрiптесi болып табылады, Facebookтың баннер
жарнамасының қызмет көрсетуi үшiн Microsoftтiң түгендеуiн жарнамаларда бар
болатын тек қана жарнамалық хабарлаулар қызмет көрсетедi.

2011 жылы дерек өңдеу орталығының тапсырысы Facebook-тың салыстырғанда қазiргi
дерек өңдеу орталықтарымен энергия тұтыну айтарлықтай ("38% төмен") төмендейдi.

Facebookтың пайда болғанынан бастап алғашқы жылдан-ақ әлеуметтiк желiден өз
мәлiметтерiңді толық алып тастауға мүмкіндіктің болмауы турасында қолданушылар
наразылықтарын айтты.

2009 жылы аккаунтты толығымен өшіру қызметін ойлап тауып, іске қосты. Баптаулар
жүйесінен аккаунтты өшіруге болады, сонымен қатар сіз туралы мәліметтер
сақталады, бірақ бұл мәліметтерді Facebook қолданушылары көре алмайды. Қолданушы
өз есімімен сайтқа кейінірек кіргенде мәліметтер қайта қалпына келеді. Өз
аккаунтыңыз толықтай өшіру және қайта қалпына келтірмес үшін арнайы қалыпты
(форманы) толтыруыз қажет.



https://kk.wikipedia.org/wiki/%D0%90%D1%80%D2%93%D1%8B%D0%BD

Округтегі ең көп Қаракесек руы бірінші топқа Мейрамсопыға жатады. Бұл жерде де
туыстық ру басынан емес, Қаракесектен тарайтын жаңа патрилиндждерден басталады:
Көшім Қаракесектің үшінші ұрпағы Көшім атасының (қараңыз: 2-кесте). Қамбар
Қаракесектің асырап алған баласының; Байбөрі Қаракесек немересінің; Айбике және
Нұрбике-Шаншар-Қаракесектің Шаншар әйелдері (Айбике мен Нұрбике) қосылған
Қаракесектің төртінші ұрпағының; Қарсон Қарпық Қаракесектің төртінші ұрпағы
болатын. Қарсон атасы мен Қуандық руы Қарпық атасының; Әлтеке Сарым осы аттас
аталарының Қояншы Тоғай Қаракесектен төртінші ұрпақ болатын Қояншы жәие Тоғай
аталарының атымен аталады. Сондай-ақ, арғын тайпасында дербес болыс құрған
Тарақты руын да атап өткен жөн. Егер XIX ғасырдың 30-жылдарында болыстар
(5-кестені қараңыз), мысалы, Қарауыл, Әлтеке-Сарым сияқты біртектес болса,
40-жылдарда болыстардың бөлшектепуі немесе түрлі рулардың бір болысқа бірігуі де
біртектес болды. Мысалы, Тобықты болысы, Дадан, Мәмбет, Күшік-Тобықты (Дадан
Тобықты, сондай-ақ Тобықтыдан тарайтын бесінші ұрпақ Мәмбет пен Күшік (қараңыз:
2-кесте) болып бөлінгеи. Ал Қарауыл-Қамбар болысы екі, қарауыл қазақтарының бір
болысқа біріккені көрсетеді. Алуан түрлі қауымдардың мұндай бірлестіктері
жайылымдарды және жалпы алғанда өз мүдделерін бірлесіп қорғау қажеттігінен туды.
Шынына келгенде, 30-жылдарда Қарауыл атасы 4 ауылдан, ал Қамбар атасы 10 ауылдан
тұрған (қараңыз: 5-кесте). Өстіп үлкен бір болысқа біріккенде ғана олар
басқаларына қарсы тұра алатын еді. Бірақ болыстардың бөлшектенуі бұдан әрі де
жиі кездесті, оған жайылымдардың жеткіліксіздігі мен жаңа қоныстар іздестіру
себеп болды. Мәселен, 30-жылдары Тобықты болысында басқалардың бәрінен де көп
көрсеткіш 50 ауыл болған (қараңыз: 5-кесте). 40-жылдардың басында олар
Мәмбет-Тобықты, Күшік-Тобықты болыстарына бөлінді (қараңыз: 4-кесте). 1850 жылғы
18 қаңтарда Мәмбет-Тобықты болысының старшындары мен билері Қарқаралы округтік
приказына бұл болысты (16 старшындық; 1723 шаңырақ) екіге бөлуді, одан 8
старшындықты (825 шаңырақ) бөліп шығаруды өтіне келіп, олар былай деген:
«...басқа 8 старшындық пен болыс басқармасынан мүлде басқа жақта әрі алыс
қашықтықта (200 шақырымнан астам) болғандықтан, заңда көрсетілген міндеттерді
атқаруда да, тығыз орналасқан қоныста малды азықтандыруда да қиыншылықтарға
ұшырап келдік, қазір де ұшырап отырмыз». Сібір қазақтары шекаралық басқармасының
ұсынысы бойынша, бұл болыс кейін: Мәмбет-Тобықты және Жүз-Мәмбет-Тобықты деген
екі болысқа бөлінді. Одан бұрып, 1843 жылы, Байбөрі болысы екіге бөлінген
болатын. Егер 30-жылдары 279 ауылдағы 16532 шаңырақта барлыгы 115240 жан болса
(қараңыз: 5 кесте), 1841 жылғы деректер бойынша Қарқаралы округіндегі 136
ауылдағы 15022 шаңырақта 101 251 адам болған.

http://foto.mail.ru/mail/zhanuzak.2011/_myphoto/28.html#_grs=photo.myspot.lastph
oto



https://kk.wikipedia.org/wiki/%D0%A1%D0%B0%D1%8F%D1%81%D0%B0%D1%82

Саясат (гр. politika — мемлекетті басқару өнері) - алғашында мемлекеттік және
қоғамдық істер немесе мемлекеттік басқару шеберлігі деген мағынаны білдірген.
Кейін келе оның мағынасы кеңейді және мынаны білдіреді:

Саясаттың негізгі функциялары - қоғамдық өмірдің негізгі салаларын
интеграциялау, қоғамның біртұтастығын және тұрақтылығын қамтамасыз ету.

Саясаттағы бұқаралық көңіл-күй - адамдар қауымының басым көпшілігін қамтитын
психологиялық жағдай. Адамдар үшін субъективті сигналды реакция жайлылық пен
жайсыздықты, әрі негізгі үш жағдайды білдіреді:

Саясаттағы бұқаралық көңіл-күй "саяси сана", "саяси мәдениет", "саяси
мінез-құлық", "саяси жүйе" сияқты ұғымдарга қатысты субкатегория болып табылады.
Бұқаралық көңіл-күй кеңестік қоғамтанудағы дәстүрлі "қоғамдық көңіл-күймен"
сәйкес емес. Олар тек әлеуметтік-ережелік бөліктерден тұрмайды, оған басқа
құрамдас бөліктер кіреді.

Бұқаралық көңіл-күй табиғаты екі фактор арасында айырмашылық туындаған жағдайда
көрінеді - адамдар талаптары (белсенді емес түрде - күту) бір жағынан басым
көпшілікке ортақ бұқаралық мұқтаждықтар мен мүдделермен, екінші жағынан өмірдің
шынайы жағдайларымен байланысты. Уайымдау түріндегі реакция сан алуан түрде
болуы мүмкін - жеккөруден қуануға дейін. Белсенді емес көңіл-күй түрлері:
селқостық пен апатия. Жалпы саясаттағы бұқаралық көңіл-күй әлеуметтік-саяси
шындықты көптеген адамдардың, бұқараның мүдделері арқылы субъективті бағалау
нәтижесі.

Бұқаралық көңіл-күйдің пайда болу себептерінің негізінде екі фактордың өзара
әрекеті жатыр. Бір жағынан, объективті фактор, яғни іс-жүзіндегі шындық. Екінші
жағынан, субъективті фактор, яғни адамдардың іс-жүзіндегі шындық туралы
түсініктері. Қоғамда бұқаралық көңіл-күйді білдіру оның әлеуметтік-саяси
құрылымының біртектілігімен байланысты. Жүйе жіктелген, плюралистік болған сайын
онда өзіндік мүдделері мен талаптары бар әртүрлі топтар да көбейеді. Олардың
әрқайсысының өз көңіл-күйі болады.

Бұқаралық көңіл-күй нақты бір топтар арасында пайда болып, жылдам тарау арқылы
бұқараны өзінің субъектісі ретінде дайындайды. Бір жағдайда жиналған немесе
жиналмаған топ болса, екінші бір жағдайда ол бұқаралық әлеуметтік-саяси
қозғалысқа айналады. Кей жағдайда бүкіл қоғам немесе қоғамның басым бөлігі
бұқаралық көңіл-күйдің субъектісіне айналады.

Бұқаралық көңіл-күйдің негізгі қызметтері - саяси-психологиялық дайындық,
адамдардың үлкен қауымдастығының әлеуметтік-саяси әрекетін қалыптастыру және
себебін қамтамасыз ету. Бұқаралық көңіл-күй топты біріктіре отырып бұқаралық
әрекетке айналады. Бұқаралық көңіл-күйдің саяси мінез-құлықты реттеу және
көрсету қызметтері саяси жүйені модификациялауға әкеледі. Стратегиялық
саяси-психологиялық бағалау қызметі саяси шындыққа қатысты, оны түсіну тәсілін,
қандай да бір саяси ойды қалыптастырады.

Бұқаралық көңіл-күйдің ықпал ету мүмкіндіктері бар. Олар насихаттық-идеологиялық
(талаптарды алдап-арбау) және әлеуметтік-саяси (шынайы өмір деңгейін
алдап-арбау). Бұқаралық көңіл-күйді талаптар мен оларға қол жеткізу
мүмкіндіктерін теңестіру арқылы тұрақтандыруға болады.

Саясаттағы гомеостазис – қандай да бір жүйенің қозғалмалы тепе-теңдік жағдайы,
ол осы тепе-теңдікті бұзушы ішкі және сыртқы факторларға қарсы әрекет жасау
арқылы сақталады. Гомеостазис алғаш физиологияда ағзаның ішкі саласының
тұрақтылығы мен оның негізгі физиологиялық қызметтерінің тұрақтылығын түсіндіру
мақсатында қолданылған. Бұл идея америкалық физиолог У. Кеннонмен "дене
даналығы" туралы ілімінде өзінің тұрақтылығын үздіксіз қолдайтын ашық жүйе
ретінде дамытылған. Жүйеге қауіп төндіретін өзгерістер туралы хабарлар алысымен
ағза оның тепе-теңдік жағдайын қалыпқа келтіргенше жұмыс жасайтын құрылысты іске
қосады. Кейін келе гомеостазис принңипі психологияда, одан кибернетикада, ал
60-шы жылдары саяси және әлеуметтік жүйе теориясында қолданыла бастады.

Саяси ғылымда гомеостазис қағидаты қоғам саяси жүйесінің қызметі мен
әлеуметтік-динамикасын талдағанда қолданылады. Сонымен бірге, жүйе бөліктері
ретінде қызмет жасаушы кейбір жүйелік ұйымдарды (мемлекет, партия, кәсіподақтар)
талдағанда қолданылады. Саяси гомеостазис - саяси жүйенің қозғалыстағы
тепе-тендік жағдайы, ол оның биліктік құрылымдары мен оған ықпалдасқан саясат
субъектілерінің кез келген ішкі және сыртқы факторларға қарсылық әрекеттерімен
сақталады.

Саяси гомеостазис негізін функңионалдық тәуелділік құрайды. Қоғамның саяси
жүйесіне қатысты оның биліктік қызметтеріне көңіл бөлінеді. Яғни, ол өзінің
дамуы үшін және өзін-өзі сақтауы үшін қандай да әрекет жасайды. Кез келген ашық
жүйе сияқты қоғамның саяси жүйесі әлеуметтік ортаға кірісе отырып, өзінің
сапалық айқындылығын сақтайды. Саяси гомеостазис ашық жүйенің сыртқы әлеммен
өзара қатынасы және саяси жүйенің әлеуметтік ортамен өзара қатынасы сыртқы
әлемге икемделуіне екіжақты ықпал етеді: бір жағынан, ішкі өзгерістер, екінші
жағынан, жүйелік объектінің ортаға белсенді ықпал етуі, оның өзіне қажетті
ресурстарды игеру мен тартуға икемделуі. Осы икемделу қоғам саяси жүйесінің
өзін-өзі реттеу мен өзін-өзі ұйымдастыру тетігінің негізін құрайды. Бұл күрделі
ұйымдасқан объектінің ықпалдасу, мақсатқа жету сияқты функционалдық қасиеттерін
анықтайды. Саяси жүйенің саяси гомеостазис белсенді қызметі дау-жанжалдардың
алдын алуға мүмкіндік береді.

Саясаттағы жалғандылық - заттардың шынайы жағдайын мақсатты түрде бұрмалауды
білдіретін қарым-қатынас құбылысы. Жалғандылық тексеру қиын және мүмкін емес
сөздік мәліметтер мазмұнынан көрініс табады. Жалғандылық - сөздік қызметгің
саналы нәтижесі, оның мақсаты - аудиторияны адастыру. Жалғандылық өтірік
алдаушының жеке, әлеуметтік немесе саяси басымдықтарға қол жеткізуге ұмтылысынан
туындайды.

Жалғандылық - алға қойған мақсатты немесе келеңсіз салдарларды болдыртпау үшін
шындықты бұрмалаудан көрініс табатын мінез-құлық түрі. Жалғандылық әдетке
айналған жағдайда ол жеке тұлғаның қасиетіне айналып бекиді. Саясаткер көп
жағдайда шындықты бұрмалауы мүмкін. Жалғандылық себептері ретінде ұят сезімі,
яғни саясаткер өзінің қандай да бір әрекетін жасырғысы келеді; жазаланудан
қорқу, сталиндік нәубет кезінде құрбандар қорыққандарынан өтірік көрсетулер
берген; өзін дәлелдеуге ұмтылудан көңіл аударту, таңқалдыру тілектерінен
туын¬дайды.

Саясаттағы жеке тұлғаның рөлі - жеке түлғаның саяси мәртебесі мен саяси
мәдениеті, саяси кәсібилігінен туындайтын саяси қатынастарға, саяси үрдіске
ықпал ету шарасы, деңгейі. М.Вебер саясаттың үш түрін жіктейді. Және оған
қатысуына байланысты саясаткер-тұлғаның үш тү¬рін көрсетеді. "Жағдайға
байланысты, кездейсоқ" саясат - саяси қатысудың түрі, бұл жағдайда жеке тұлға өз
еркін ара-кідік, тіптен саяси акциялардың маз¬мұны, сипаты мен бағыты туралы
ойланбай жүзеге асырады. "Қосымша" сая¬сат адаммен қажет және мұқтаж болған
жағдайда басқа қызметімен қатар жүзе¬ге асырылады. Саясатпен "қосымша"
айналысатын адамдар үшін саяси қызмет басты болып есептелмейді. Кәсіби саясат
бұл жеке тұлғаның кәсібі болып табылады. Кәсіби-саясаткер - саяси кеңестер мен
ұсыныстар беруге қабілетті талдаушы, билік технологиялары бойынша маман.
Жоғарыда көрсетілген жағдайлардағы саясатта жеке тұлғаның қатысуынан оның рөлі
анықталады.

Саясаттағы интеллигенция (лат. intelligenta - «түсіну», лат. intelligens -
«ойлаушы») — еңбек бөлінісі мен қоғамдық үйыммен анықталатын орынды алады.
Өндірісті қатынастарының дамуына байланысты интеллигенция рөлі де артып отыр, ол
саяси өмірдің маңызды факторына айналуда.

Саясаттағы интеллигенцияны екіге бөліп қарастыруға болады: жоғары деңгейде
жіктелген жалдамалы жұмысшы күші және "еркін" ойлаушылар. Жалдамалы жұмысшы күш
ретінде интеллигенция бүкіл саяси құрылымды қамтиды. Бұл - қызметкерлер,
бюрократия, саяси партиялар мүшесі, идеологтар, элита өкілдерінің бір бөлігі.
Сонымен интеллигенцияның бұл бөлігі қарама-қайшылықты жағдайда, себебі олардың
сана еркіндігі саяси институттарға енулеріне байланысты корпорация заңдарымен
шектеледі.

Саясаттағы ислам - ислам барлық болмыс пен фәни, адам өміріндегі ең маңызды
ұғымдардың бірі. Ислами ұғымда бұл дін - абсолютті құдірет иесі Жаратушы
тарапынан ең алғашқы адамнан ең соңғы адамға дейінгі барлық адамзатқа және
заманаға жіберілген дін. Ислам сөзінің түбірі арабшадағы "сәлиме", "силм"
етістігі. Бұл сөздер сөздікте бейбітшілік, тыныштық, амандық, татулық, келісім,
мойынсыну, сенімділік дегенді білдіреді. Ислам сөзі сенім мен ұжданды да қамти
отырып, бұларға қоса бейбітшілік пен татулықты, жүгіну мен тепе-теңдікті, әсілі,
тұтастай өмір сүру салтын білдіреді. Ислам - Құран Кәрімде есімдері аталған
барлық пайғамбарларга жіберілген иләһи (тәңірлік, құдайы) діндердің ортақ аты.

Құран Кәрім аяттары бойынша мұсылмандар Аллаһ Тағалага, оның елшісі Мүхаммедке
(с.а.у.) және мұсылман әміршілерге бағынуга міндетті. Мұсылмандардың істерін
реттеуші басшы еркін сайлау арқылы қызметке келеді. Ислам құқығында "бигат" деп
аталатын дауыс беру азаматтардың ерікті түрде ризашылық білдіруімен болады.
Қоқан-лоқымен, яки күшпен жасалған биғат жарамсыз болып табылады. Басшының
міндеті - аяттарда көрсетілген қағидалар негізінде және кеңесе отырып елді
басқару. Кеңесе отырып басқару исламдагы мемлекет басқару жүйесінің басым сипаты
болып табылады. Ислам діні - барлық қатынастар мен іс-әрекеттерде орта жолды
уағыздайтын дін.

Саясаттағы компьютерлік-коммуникациялық технологиялар - XX г. екінші жартысында
дамыған демократиялық мемлекеттер азаматтардың ақпаратқа қол жеткізу жолында екі
төңкерісті бастарынан кешірді, соның нәтижесінде бұқаралық білім мен бұқаралық
теледидар пайда болды. Саяси кеңістікті қайта құруда үлкен рөл атқарған
ақпараттық саяси нарықты электронды БАҚ пайда болуы, саяси коммуникаңияда
сүхбаттық тәсілдің пайда болуы, "электронды қауымдастықтың" қалыптасуы және т.б.
Мінеки, осыған байланысты мемлекеттік билік үшін бәсекелестіктің мүмкіндіктері
сапалы түрде өзгерді. Жаңа ақпараттық және коммуника-тивтік технологиялар саясат
саласындағы көптеген мәселелерге қатысты ұстанымдар мен қағидаларды өзгертті.

Саясаттағы компьютерлік-коммуникациялық технологиялардың қатарында - Интернет.
Интернет - бұл әлемдік компьютерлік тор, жүз мыңдаған мемлекеттік,
корпоративтік, қоғамдық, білім берулік және үй жағдайындағы ақпаратпен алмасу
тәсілдері. Ол XX ғ. 60 жж. АҚШ қорғаныс министрлігіндегі информатика мен
компьютер саласындағы зерттеулер жобасының шеңберінде жүргізілген ізденістер
нәтижесінде пайда болған.

Интернет коммуникаңиясында нәсілдік, жастық, жыныстық кедергілер жоқ. Интернет
соңғы кезеңде сайлау компанияларын жүргізуде кеңінен қолданылуда. Мысалы, сайлау
компаниясын ұйымдастырушылар партиялар немесе қозғалыс жетекшісінің
веб-парақтарын құру арқылы қосымша өз қолдаушыларын жұмылдыруға мүмкіндік алады.

Саяси көшбасшының өзіне берілген жақтастарымен өзара қарым-қатынасының түрі;
"патрон" мен төменде тұрған "клиентеллдік" (патрон қолынан "тамақтану") топпен
қатынасы. Қатынастар қатаң сатылықпен ерекшеленеді әрі басқа жаңа мүшелер үшін
жабық топ. Мұндай бейресми топты белгілі бір деңгейдегі көсем басқарады. Ал топ
мүшелері оның жеке жетістіктеріне тәуелді. Клиентализм патриархалдық, жартылай
патриархалдық және жартылай феодалдық қоғамдарға тән. Сонымен бірге ескі
әлеуметтік-саяси жүйенің құлдырауы нәтижесінде пайда болған өтпелі түрдегі жаңа
құрылымдарға да тән.

Дамыған елдердегі клиентализм саяси әмірде азаматтық қоғамның өмірлік заңдары
мен ережелерімен шектелген қысым көрсету топтары мен лоббистік жүйе арқылы
жасырын түрде өмір сүреді.

Саясаттағы қалжың маңызды және күлкілі жағдайды біріктіретін құбылыс
қарама-қайшылығын бастан кешіру, адамдардың психикасына, эмоциялық күйіне ықпал
ету тәсілі. Қалжың тек санаға ғана емес, сонымен бірге адамның мінезі мен
темпераментін білдіретін психикалық қабілетіне де қатысы бар. Қалжың - маңызды
құбылысты күлкілі және жетілмеген ретінде көре алу.

Саясаттағы қаскүнемдік - нақты саяси мақсаттарға қол жеткізу немесе біреулерге
қарсы саяси күштердің біріккен әрекет жасауы үшін бірнеше адамның құпия
келісімі. Қаскүнемдік - теріс, бұзушы бағытымен ерекшеленетін саяси интриганың
түрі. Қаскүнемдік барлық кезде "қарсы" бағытталады, еш уақытга "қарсы емес"
болмайды. Сәтті болу үшін құпия келісімге отырушылар саны аз болып келеді.

Сондықтан "реакциялық күштердің қаскүнемдігі" деген сөз насихаттық-идеологиялық
сипатта қолданылады.

Тарихтан танымал қаскүнемдік көбінесе жеке бағытталған сипатта болды, негізінен
нақты бір жеке тұлғаларға, билік иелеріне бағытталған. Ал жеке тұлғаларға емес,
идеяларға, жалпы жүйеге қарсы қаскүнемдіктер сәтсіз аяқталған. Мысалы, 1825 жылы
патшалық Ресейдегі самодержавие мен крепостнойлық жүйеге қарсы ұйымдастырылған
декабристер қаскүнемдігі.

Ӏс-жүзінде қаскүнемдік - билік және ықпал үшін күрестің тиімді құралдарының
бірі. Тарихи алғашқы қаскүнемдік саяси қарсыластардың көзін жоюға, оларды
өлтіруге бағытгалған. Бірақ саясаттың демократиялануы мен адамилануына
байланысты қаскүнемдік өзінің түпкі мақсаттарын да өзгертті. Енді оппонентті
саяси ысыру жеткілікті.

Саясаттағы либидо (лат. libido - «тілек», «тартымдылық») — З.Фрейд
психоанализінің негізгі ұғымдарының бірі, энергия, сексуалдық сипаттағы
тартымдылық көзі. Психоанализ либидоны адам мінез-құлқының мотиві ретінде
қарастырады. З.Фрейд либидоны өмірге ұмтылу синонимі ретінде қарастырды. Либидо
- өркениет, соның ішінде саясат негізі. Қазіргі заманғы психоанализдік
тұжырымдарда либидо билікке ұмтылудың қозғаушы күші ретінде қарастырылады. Сонда
саясаткер ләззаттық қанағаттанбаған, оның орнын саяси билік үшін күреспен
толықтыруға тырысатын адам ретінде көрсетіледі.

З.Фрейд бойынша, біз болашақта тиімді саясаты бар жоғары дамыған өркениетке
жетеміз, бірақ оны импотент-саясаткерлер басқарады.

Саясаттағы мақсат - саяси қызметтің тиімділігін айқындаушы маңызды құрылымдық
элемент. Саясатта мақсат - саясат субъектісінің мүддесі мен мұқтаждықтарына
сәйкес келетін нәтижеге қол жеткізу бейнесі. Мақсатнақты саяси қызметтің бастауы
емес, оның орталығы. Ол реттеушілік қызметін атқарады. Яғни, саясат
субъектілерінің мүдделері мен мұқтаждықтарына сәйкес болашақ әлеуметтік-саяси
құбылыстар моделін қалыптастыру. Мақсат үш негізгі бөліктен тұрады:

Саясаттағы маргиналдылық (лат. marginalis - «жақ», «шет» дегенді білдіреді) —
мемлекеттік шектеулер жеке тұлғалық қарым-қатынас мазмұнын индивидтің қалыптасу
ортасы ретінде анықтайтын әлеуметтік өмір түрі. Саяси маргиналдықтың негізі -
жалпы үйлесімділік пен жақсы өмір сүру идеясы арқылы жеке тұлғаның әлеуметтік
трансформация.

Саяси маргиналдық саяси сана ерекшеліктерімен анықталады. Ол әлеуметтік
шындықтан туындайды. Саяси маргиналдық жеке тұлғаның, топтың санасы мен
мінез-құлқының әлеуметтік сапасы. Маргиналдық дегеніміз - жеке тұлға мен топтың
мәнін анықтайтын алғашқы әлеуметтік субстраттан бөлінуі, қоғамдық байланыстарын
тоқтатуы. Сонымен бірге, принципті түрде ықпалдастық байланыстарды қайта қалпына
келтірудің мүмкін еместігі. Маргиналды жеке тұлға-аралық, шектелген адам. Ол
әлемдегі өзінің орнын қандай да бір жалған бұқаралық топ, қозғалыстар мүшесі
ретінде ғана сезіне алады. Маргиналдар ортақ мүдде немесе мақсатпен бірікпейді.
Олар тарихи тамырдың, дәстүрдегі сабақтастықтың жоқтығымен сипатталады.
Маргиналдарда қорқыныш, үрей, цинизм сияқты психологиялық сезімдер басым.

Саясаттағы психологиялық қысым - үкіметтік органдарға, саяси және әлеуметтік
құрылымдарға тікелей немесе жанама ықпал ету әдістері мен тәсілдер жиынтығы.
Саясаттағы психологиялық қысымның субъектілері формальды немесе формальды емес
топтар, ұйымдар, қозғалыстар, т.б. Дж. Магдвик пікірінше, саясаттағы
психологиялық қысым субъектілері - "үкімет саясатын, оның негізгі және
әкімгершілік аспектілерін әр түрлі ықпал ету түрлерін қолдану арқылы өзгертуге
ұмтылатын, әрі үкіметтік билікті қолына алғысы келетін топтар".

Саясаттағы психологиялық қысымның субъектілері тұрақты, белгілі бір құрылымы
бар, күтпеген болуы мүмкін. Саясаттағы психологиялық қысымның субъектілері
өкілетті және атқарушы билік институттарына ықпал ете алады; олар саяси
партиялармен, қоғамдық ұйымдармен, жергілікті билік органдарымен одақтаса немесе
күресе алады.

Саясаттағы романтизм - белгілі бір әлеуметтік үлгіге қол жеткізуге бағытталған
саяси түсініктер кешені, ол саяси қызметті сол мақсатқа бағындырады. Саясаттағы
романтизм қоғам өмірінің барлық салаларын түбірімен өзгертуге бағытталған
төңкерістік идеяларға тән. Төңкерістік романтизм - кез келген төңкерістік
идеологияның негізгі элементі, ол ер жүректілік, құрбандықпен байланысты. Бірақ
оның саяси тәжірибедегі өміршеңдігі идеалды жобаны жүзеге асыру қағидасының
сақталуымен байланысты. Уақыт өте келе идеалды мақсат пен оған жету әдістерінен
көңілі қалуына байланысты романтикалық көңіл-күй құлдыраушылыққа ұшырайды.
Романтиктер прагматиктерге орын береді. Саясаттағы романтизм жеке әлеуметтік
топтар, әсіресе, жастар санасында ұзағырақ сақталады. Көп жағдайда Саясаттағы
романтизм теориядан аспайды. Саясаттағы романтизм нақты принциптерді,
мінез-құлық үлгісін, шындықты әсіре қабылдау тәсілін білдіреді. Ол лексика мен
символикадан да көрініс табады. Саясаттағы романтизм саяси тірлікті жоққа
шығару, сайлау проңедуралары мен парламенттік күрес әдістерінің тиімділігіне
күмәнмен қарау тән. Саясаттағы романтизм төңкерістік сипатта болуы міндетті
емес, ол демократиялық, гумандық идеалдардан да тұруы мүмкін. Саясаттағы
романтизм саяси тәжірибеде адам табиғатының жақсы қасиеттерін пайдалануға
бағытталады.

Саясаттағы символдар (гр. symbolon - белгі дегенді білдіреді) —белгі, үлгі
көмегімен саяси мазмұнды беру тәсілі. Символдар - көне дәуірден таным және
коммуникация жолдары. Саясатта символдар қандай да бір саяси құбылыстарды
білдіреді. Саясатта кең тараған символдар ту, жалау, әнұран, елтаңба. Бұл
белгілер саяси жүйе, оның тарихы, қазіргі кезеңі мен болашағын толық білдіреді.

Саясаттағы стратегия мен тактика - саяси үрдісті жоспарлау мен басқару
деңгейлері. Стратегия қозғалыстың жалпы мақсаты, оған қол жеткізетін қағидаттары
мен тәсілдері ретінде қалыптасады. Ол идеологиялық теориялар, манифест, саяси
партиялар бағдарламасы арқылы жүзеге асады. Тактика - стратегиялық үрдісті
кезеңдер мен дәуірлерге бөлу. Тактика қадамдары стратегиялық мақсатқа сай келуі
керек.

Қызмет мақсаты мен оған жету жолы, құралдары арасында қарама-қайшылық туындауы
мүмкін. Саяси тарихта бұл қарама-қайшылықты шешудің бірнеше тәсілдері ұсынылған.
Мысалы, Н.Макиавеллидің "мақсат құралды ақтайды", "ең бастысы - мақсат, ал
қозғалыс түк те емес" деген сияқты танымал тезистері бар.

Саясаттың субъектісі деп өз мүдделеріне байланысты саяси өмірге белсене
араласып, басқалардың санасына, іс-әрекетіне, жағдайына ықпал ететін, саяси
қатынастарға белгілі өзгерістер енгізетін, саясатты жасайтын адам, ұйым не
әлеуметтік топты айтады. Саясат субъектісінің құрамы, іс-әрекеттерінің түрлері,
тәсілдері, көздеген мақсат-мүдделері және т.б. қоғамның нақты, тарихи жағдайымен
айқындалады. Оған азаматтар, әлеуметтік топтар, ұлттар, қоғамдық-саяси ұйымдар,
мемлекет жатады.

Саясат объектісі көп түрлі саясат дүниесі болып табылады, бұған мемлекетті,
саяси институттарды, билік нысандарын және олардың қоғамдық жүйедегі рөлін
зерттеуді жатқызуға болады, бүл оның саяси қозғалыстардың, партиялардың, сайлау
жүйелерінің маңызы мен рөлін талдау, сайлаушылардың саяси мінез-құлқының әртүрлі
нысандарын және олардың мотивациясын, бұқаралық ақпарат құралдарының рөлін және
олардың қоғамдық пікір қалыптастыруға тигізетін әсерін зерттеу.

Саясаттағы субъективизм - табиғат пен қоғамның объективтік даму зандылықтарын
теріске шығаруға тырысатын көзқарас. Оны жақтаушылардың ойынша, саяси өмір
саясатты жасаушы субъектілердің (әсіресе, басшылардың) ерік-жігеріне,
ынта-ықыласына, мақсат-мүддесіне байланысты дамиды.

Саясаттағы тәлкек - жоққа шығару немесе күлкі ету, өтірік келісім немесе қолдау
түрінде болады. Күнделікті өмірде тәлкек "мазақ ету", "күлкі ету" дегенді
білдіреді. Көне дәуірде тәлкек шешендік тәсіл ретінде қолданылған. Осы шешендік
түсіндіру XVIII- XIX ғғ. дейін қолданылды.

Тәлкек басқаша айтуға негізделеді. Ақиқат бүркеме сөзбен беріледі. Тәлкекте
күлкілі маңызды ретінде жасырылып, ал теріс баға ашық айтылмайды. Тәлкекте
объектіге теріс қатынас басым, ал әзілде керісінше маңызды күлкілі ретінде
жасырылады және оң қатынас басым. Саясаттағы тәлкектің бір түрі - сарказм,
адамды немесе құбылысты аямай, теріс бағалап мазақ ету.

Саясаттағы үлгілеу - таным объектілерін олардың үлгілерінде зерттеу әдісі;
шынайы құбылыстар үлгілерін құру мен зерттеу. Саясатта пәндік үлгілеу өте сирек
кездеседі. Яғни, зерттеуді шынайы объект қасиеттерін көрсететін үлгіде жүргізу.
Белгілік үлгілеуде үлгі рөлін сызбалар, жоспарлар, саяси бағдарламалар атқарады.

Үлгілеу - саяси танымның маңызды жолдарының бірі. Үлгілеудің табысты болуы
нәтижелерді зерттеу барысында алынған үлгіден шын түпнұсқага сәйкестендіру.
Үлгілеу әр түрлі деңгейлерде болуы мүмкін: жеке көшбасшының мінез-құлқы, нақты
топтың мінез-құлқы, ұйым, бұқараның мінез-құлқына дейін қамтылуы мүмкін.

Саясаттағы физиогномика (гр. physis - табиғат, гр. gnomon - білгір) - адамның
сыртқы бейнесі мен оның нақты тұлға түрі арасындағы байланыс туралы ілім.
Физиогномика көне дәуірде адамның психологиялық бейімділігі мен денесі туралы
түсініктер негізінде пайда болған. Яғни, адамға табиғат және құдаймен берілғен.
Аристотель физиогномика шебері болған: "кімнің бойы биік, ол батыл және ер
жүрек", "кімнің кіндігі қарынның ортасында емес, бірақ одан әлдеқайда жоғары
орналасса, ол ұзақ өмір сүре алмайды және әлсіз".

Физиогномика ұзақ жылдар мінез бен темперамент түрін жіктеу алғышартын орындады.
Басқа адамдардың сыртқы бейнесін оқи алу - тиімді саясат жүргізудің міндетті
құралы.

Саясатты адамиландыру - оны ұйымдастыру, мақсаты мен мазмұнынан, сонымен бірге
саяси қызмет құралдарынан көрініс табады. Адамиландыру қағидаты - адамды ең
басты қазына ретінде қарастыру, әр жеке тұлғаның өмір сүруге құқын, еркін
дамуға, өз қабілеттерін жүзеге асыруға және бақытқа ұмтылуын сыйлау. Адамилық -
адамның барлық құқықтарын мойындау. Жеке түлға игілігі кез келген қоғамдық
қызметті бағалауда басты негіз болады. Ол адамдарды нәсілі, ұлты, діні бойынша
бөлмейді. Қазіргі заманда саясатты ұйымдастырудың адами түрі ретінде
азаматтардың бостандығы мен теңдігін, биліктің тұрғындар бақылауында болуына,
адамның құқықтары мен ізгіліктерін сыйлауға негізделген демократиялық саяси жүйе
қарастырылады.

Діни ұйымдар, дін басылары мен діни қызметкерлер саясилануда. Яғни, олар
қоғамдық өмірге белсене араласып, жастар, әйелдер сияқты топтардың ішкі және
сыртқы мәселелерін шешуге атсалысуда. Көптеген елдерде дәл осы әлеуметтік топтар
діндар адамдар тобын құрайды. Зайырлы мемлекеттерде дін мен мемлекет
ажыратылған.

Саясат тілі - саяси шындықты білдіру және тіркеу құралы. Саясат тілі - саяси
мәдениеттің, оның барлық салалары мен қырларына жол ашатын табиғи кілт. Бұл
саяси жетекші мен сайлаушылар арасындағы байланыс құралы. Ол - саяси қоғамды
байланыстырушы бөлік, қоғамды қажетті ақпараттық деңгейде ұстау құралы. Саясат
тілі - сайлаушылардың санасын алдап-арбаушы маңызды құрал.

Саясат заңдылықтары - әлеуметтік заңдылықтар ерекшеліктерімен байланысты, ол
қоғамдық қатынастарға қатысушылардың өзара қарым-қатынасы мен түсініктілігін
анықтайды. Саясат заңдылықтары көптеген адамдардың мінез-құлқынан көрінеді,
сондықтан саясат заңдары үрдіс ретінде әрекет етеді. Саясат заңдары сыртқы және
ішкі факторларын, байланыстарды анықтауға жәрдемдеседі.

Сыртқы факторлардың ықпалын көрсететін заңдылықтар қатарында саясат пен
экономика байланысын көрсетуге болады. Ол саясаттың қоғамда үстемдік етуші
экономикалық қатынастар түріне тәуелділіктен көрініс табады, сонымен бірге
саясат экономикаға ықпал етеді.

Саясат кәсіп ретінде - адам қызметінің бір түрі. Кәсіби саясат бұл жеке түлғаның
кәсібі болып табылады. Кәсіби-саясаткер саяси кеңестер мен ұсыныстар беруге
қабілетті талдаушы, билік технологиялары бойынша маман. Кездейсоқ жағдайдан
кәсіби жағдайда саясаткер рөлі әлдеқайда өседі.

Жеке тұлғаның саясатпен кәсіби айналысуының тағы бір аспектісі: саясатпен кәсіби
айналысатын адамдар саны аз болуы саясатқа кері әсер етеді. М.Вебер саясатты
кәсіп ретінде қарастыра отырып, оларды үш түрге бөлген: "кездейсоқ", "жұмысына
қосымша" және "кәсіби". Кәсіби саясаткер - бұл саясат әлеміне жатады, оның
кәсіби қызметінің қозғаушы күші саяси шындықты қайта құруға бағытталған
тәжірибелік мүдде.

Саясат өнер ретінде - саясат өзін жүзеге асырушы партиялардан, топтар,
мемлекеттік мекемелерден және т.б. жақсы дайындықты, жоғары тәжірибелікті, асқан
шеберлікті, халыққа қуатты ықпал ете білуді қажет етеді. Саясатта әр түрлі
тәсілдер пайдаланылуы мүмкін. Онда келісім де, қысым да, қулық та, алдап-арбау
да кездесіп жатады. Саясатты өнерге теңеуі де сондықтан. Дегенмен, басқарушы
саясат адамгершілік өлшемдеріне сай келсе ғана айтарлықтай жемісті бола алады.

Саяси жауапкершілік - саяси қызметтің салдары мен мәнін терең түсінуге
негізделген, саясат субъектілернің моральді-психологиялық ұстанымы. Саяси
жауапкершілік жоғары кәсібі біліктілікке, саяси бағаттың дұрыстығына
сенімділікке, адамдардың мүдделері мен тағдырларына катысу сезіміне, азаматтық
борыш пен патриотизмге негізделеді.



https://kk.wikipedia.org/wiki/%D0%98%D1%82%D0%B0%D0%BB%D0%B8%D1%8F

Италия Республикасы, Италия (итал. Repubblica Italiana, Italia) — Еуропаның
Оңтүстік бөлігінде, Жерорта теңізі жағалауындағы Апеннин түбегінде, Сицилия,
Сардиния және бірнеше ұсақ аралдарда орналасқан мемлекет. Жер көлемі – 301,2 мың
км2. Халқы – 57,5 млн адам (1998). Халқының 94%-ы италиялықтар. Мемлекеттік тілі
– италия тілі. Халқы христиан дінінің католик тармағын ұстанады. Астанасы – Рим
қаласы (2,8 млн.). Бұған қоса Милан (1,6 млн.), Неаполь (1,2 млн.), Турин (1,1
млн.), т.б. ірі қалалар бар. Италия территориясында тәуелсіз 2 мемлекет
(Ватикан, Сан-Марино) орналасқан. Әкімшілік-территориялық жағынан 20 облыстан
тұрады. Оның 5-еуінің (Сицилия, Сардиния, Трентино-Альто-Адидже, Валле Д’Аоста,
Фриули-Венеция-Джулия) ерекше автономиялық мәртебесі бар. Облыстар 94
провинцияға бөлінеді. Италия – парламенттік республика. 1948 жылы қабылданған
конституция бойынша елді Президент басқарады (1992 жылдан О.Л. Скальфаро). Ол 7
жыл сайын қос палаталы парламент депутаттары мен облыстардан келген өкілдердің
бірлескен жиналысында қайта сайланып отырады. Заң шығарушы орган екі палатадан:
Республика сенаты (372 сенатор) мен Депутаттар палатасынан (630 депутат) тұрады.
Атқарушы билік Министрлер Кеңесінің қолында. Ұлттық ақша бірлігі – лира. Ұлттық
мерекесі маусымның алғашқы жексенбісі – Республиканың құрылған күні (2 маусым,
1946).

Италия қоңыржай белдеудің орманды аймағы (Солтүстік) мен субтропиктік белдеуде
(Оңтүстік) орналасқан. Жерінің 4/5 бөлігі – тау мен қырат. Ең биік жері –
Монблан шыңы (4807 м) Альпі тауында ондаған ірі мұздықтар бар. Альпінің
оңтүстігіндегі Падан жазығы Апеннин тауына жалғасады. Оңтүстігінің қиыр шеті –
Калабрия тауы. Аралдарының көбі таулы, жанартаулы келеді. Орта және Оңтүстік
Италияда жер сілкінісі болып тұрады. Пайдалы қазбалары: тас көмір, лигнит,
мұнай, табиғи газ, қорғасын, темір кентасы, күкірт, т.б. Сынап кенінің табиғи
қоры жағынан ел дүние жүзінде Испаниядан кейін 2-орында. Климаты, негізінен,
субтропиктік: жазы ыстық, қуаң, қысы жылы. Шілдедегі орташа температура 20 –
22°С-тан (солтүстікте) 28°С-қа дейін (оңтүстікте), қаңтарда 0°С-тан
(солтүстікте) 12°С-қа (оңтүстікте) дейін. Альпінің жоғарғы жағында қыста –15 –
20°С аяз болады. Жылдық жауын-шашын мөлшері 500 мм-ден (Сицилия, Сардиния) 3000
мм-ге (Шығыс Альпі, Солтүстік Апеннин таулары) дейін. Елдің басты өзені – По
(ұзындығы 652 км) (Рим қаласы осы өзеннің жағасында орналасқан), үлкен өзендер
қатарына Адидже, Брента, Рено, Арно, Тибр, т.б. жатады. Ірі көлдерінің көпшілігі
(Гарда, Комо, т.б.) Альпі тауында орналасқан. Жері құнарлы қоңыр топырақты және
шалғынды. Альпінің 800 м-ге дейінгі биіктіктерінде жалпақ жапырақты (емен,
үйеңкі) ормандар, ал онан жоғары қарай шамшат және қылқан жапырақты ормандар, ал
ең жоғарғы бөлігінде субальпілік шалғындар өседі. Падан (По) жазығында егіншілік
жақсы дамыған. Апеннин тауы мен Сицилия, Сардиния аралдарында мәңгі жасыл шық
тоғайлар, емен, шамшат ағаштары өседі. Альпі және Апеннин тауларында тау ешкі,
жабайы мысық, сусар, күзен, абруц аюы кездеседі. Италияда 400-ге тарта құс
мекендейді. Көрші теңіздері балыққа бай.

Ежелгі дәуірде Италия территориясында Рим мемлекеті салтанат құрды. 4 – 5
ғасырларда Рим империясына көршілес герман, ғұн, авар тайпалары күйрете соққы
берді. 476 жылы Батыс Рим империясы құлап, орнына Одоакр корольдігі (476 – 493)
құрылды.

Италия – әлемдегі аса жоғары дамыған жетекші елдердің бірі. Ұлттық табыс көлемі
(1146,2 млрд. АҚШ доллары, 1997) жағынан дүние жүзінде АҚШ, Қытай, Жапония,
Германия, Франциядан кейін 6-орында, оны жан басына шаққанда 3-орында.
Экономикадағы өнеркәсіп үлесі – 35,6%, ауыл шаруашылығы – 3,9%, қызмет көрсету –
60,5%. Халқының 70%-ы – қызмет көрсету, 22%-ы – өнеркәсіпте, 8%-ы – ауыл
шаруашылығында жұмыс жасайды. Экономикасында шет ел капиталының үлесі үлкен.
Экономикасындағы негізгі салалары: машина жасау, автомобиль жасау, тамақ, химия,
тігін, металлургия, т.б. Соңғы жылдары роботтар мен электронды жабдықтар
өндірісі тез дамып келеді. Ауыл шаруашылығы жоғары деңгейде. Астық өнімдерінен
бидай, жүгері, күріш (Еуропада 1-орында), оған қоса жеміс-жидек, жаңғақ, жүзім
(90%-ы – шарап жасауға жұмсалады), помидор өсіріледі. Еуропалық одақтың талабы
бойынша мал шаруашылығы аса дамытылмай, көбінесе, сүтті және етті мүйізді ірі
қара өсіріледі. Теңіз саудасы жақсы дамыған: экспорттың 60 – 65%-ы, импорттың 80
– 90%-ы сауда флотының үлесінде (жүк тасу мөлшері бойынша әлемде 10-орында).
Италия – аса ірі туризм орталығы (жылына 50 млн-нан аса адам туристер келеді).
Ел сыртқы сауда мөлшері бойынша дүние жүзінде 6-орында. Сыртқы саудадағы негізгі
әріптестері Еуропалық одақ елдері (ең алдымен Германия, Франция, Ұлыбритания) –
40%-дан астам, АҚШ (7%), Жапония, Орталық және Шығыс Еуропа елдері, т.б.

Қазақстанмен қарым-қатынас жақсы жолға қойылған. Еліміздің Президенті
Н.Назарбаев 2 рет (1994; 1998) ресми сапармен Италияда болып қайтты. 1997 жылы
Италия Президенті О.Л. Скальфаро Қазақстанда болды. Италия еліміз
экономикасындағы шет ел инвесторлары арасында 7-орында. Республикада 12
италиялық фирма өкілдігі, 46 бірлескен компаниялар жұмыс жасайды. Оның ішінде
аса ірілері ретінде “Аджип” (Қарашығанақта), “Сайпен”, “Ди Анжели Индейстриз”,
т.б. айтуға болады. Екі ел арасында қаржы, мәдениет, оқу-ағарту, туризм салалары
бойынша да көптеген келісімдер жасалған. 1999 жылы Рим, Легче, Неаполь
қалаларында Қазақстаннан табылған “Алтын адам” экспонатының көрмесі болып өтті.

Италия әдебиетінің ежелгі фольклоры сақталмаған. Орта ғасырлардағы Италия
әдебиеті Рим империясы құлағаннан кейін 6 – 12 ғасырлар аралығында латын тілінде
пайда болды. Осы кезде Рим шіркеуінің өкілдері Дж. да Плано Карпинидің (1182 –
1252), Марко Полоның (1254 – 1324) Орталық Азияға жасаған саяхаттары туралы жол
жазбалары дүниеге келген. Ұлттық диалектілерде жазылған әдеби ескерткіштер 12
ғасырдың аяғы мен 13 ғасырдың басында туды.

Италия әдебиетінің біртұтас әдеби тілін қалыптастырушы Данте Алигьери (1265 –
1321) болды. Оның негізгі шығармалары – “Жаңа өмір” (1292) повесі, “Құдіретті”
комедиясы (1321), т.б. туындылары дүние жүзі әдебиетінің алтын қорына қосылды.
Қайта өрлеу дәуірі кезіндегі Италия әдебиетінде ақын Ф.Петрарка (1304 – 1374),
Дж. Боккаччо (1313 – 1375) шығармалары көрнекті орын алды. 15 ғасырда ежелгі
дәуірді зерттеуші ғалым-жазушы Дж. Ф.П. Браччолини (1380 – 1459) мен Л. Валланың
(1407 – 1457), т.б. латын тілінде жазылған шығармалары жазылды. 16 – 17
ғасырларда Ф.А. Ариостоның (1474 – 1533) “Қаhарлы Роланд” поэмасы,
Н.Макиавеллидің (1469 – 1527), П.Аретиноның (1492 – 1556), Дж. Бруноның (1548 –
1600) сатиралық комедиялары, Т.Тассоның (1544 – 1595) “Аминта”, Б.Гваринидің
(1538 – 1612) “Сенімді бақташы” атты драмалары жазылды. 17 ғасырда Италияның
біршама бөлігін испан басқыншылары жаулап алуына байланысты әдебиетте біраз
тоқырау пайда болды. 18 ғасырдың орта шенінен Италияның рухани өмірі қайта
гүлденіп, ұлттық мәдениет өркендеу жолына түсті. 1848 – 49 жылғы революциядан
кейін туған Р.Джованьолидің (1838 – 1915) “Спартак” романы мен Дж. Кардуччидің
(1835 – 1907) саяси жырлары Италия әдебиетіндегі романтизмнен реализмге өту
дәуірінің шындығын танытады. 19 ғасырдың аяғында Италия әдебиетінде жаңа
романтикалық және символистік бағыт өріс алды. 1-дүниежүзілік соғыс жылдарында
Италия әдебиеті дәстүрлі гуманистік бағытынан айныған жоқ. Фашистік билік
үстемдік жүргізген жиырма жыл ішінде Италия әдебиетінің көптеген өкілдері
әлеуметтік тақырыптар мен реалистік дәстүрден ажырап қалды. Дж. Джерманетто,
Ч.Павезе, Э.Витторини, т.б. ақын-жазушылар өз шығармаларында фашистік кезеңнің
ауыр зардабын суреттеп көрсетті.

20 ғасырдың 60-жылдарындағы Италия әдебиетінде жаңа ізденістерден туған күрделі
шығармалар жарық көрді. Бұл ретте Моравияның әлеуметтік-психологиялық романдарын
(“Чочар”, 1957; “Автомат”, 1963, т.б.), Италия Кальвиноның (1923 жылы т.)
повестерін, Г. Паризенің (1929) сатиралық романдарын (“Үй иесі”, 1965), т.б.
жазушылардың шығармаларын атауға болады. Италия әдебиеті дүниежүзілік мәдениетте
көрнекті орын алады. Италия әдебиетінен К.Гольдонидың “Екі қожаға бір қызметші”
комедиясы (1948), Э.Амичистің “Апенниннен Анды тауларына” атты әңгімелер жинағы
(1959), А.Дантенің “Құдіретті комедиясын” (“Тамұқ” атты бөлімі, 1971);
Р.Джованьолидің “Спартагі” (1951, 1972); С. Марчтің “Күн сайын әр не жоғалмағы”
(1971), т.б. қазақ тіліне аударылды.

Ежелгі Рим империясының құлдырауынан кейін ортағасырлық Италия архитектурасы
(Рим, Милан, т.б. жерлерде күмбезді шіркеулер салынды) қалыптаса бастады.
Монументті шіркеу, тұрғын үй, мұнара, қақпа, қорған тұрғызу ісі дамыды. 13 – 14
ғасырларда готика дәстүрлі (Орвьето мен Миландағы, Флоренциядағы соборлар,
Веккьо палаццосы, Венециядағы Дождар сарайы) өркендеді. Осы кезеңде ортағасырлық
Италия қалаларының түр-сипаты қалыптасты. Қайта өркендеу дәуіріндегі (15 – 16
ғасырлар) Италияның архитектурасы жаңа бағытқа ауысып, қала салу ісінің
құралымдау және пропорциялау тәсілдері математикалық жолмен дамыды. Барокко (16
ғасырдың аяғы – 18 ғасыр) тұсындағы архитектура Италияның қалалары мен
виллаларында көлемді ансамбльдерімен, парктерімен, салтанатты басқыштарымен,
бағаналарымен, хауыздарымен белгілі. 18 ғасырдың басында Италия архитектурасы
дәстүрлі формада (Ф.Ювара, 1678 – 1736), 18 ғасырдың 2-жартысы мен 19 ғасырдың
1-жартысында классицизм бағытында болғандығы Миландағы архитектуралық ансамбль
мен театр құрылысынан анық көрінеді. 19 ғасырдың 2-жартысы мен 20 ғасырдың
басында қала орталықтарында эклектикалық құрылыстар көптеп салынды. Фашистік
диктатура (1922 – 43) кезіндегі құрылыстарда монументтеу, әсіресе, жаңа классика
басым болды. 20 ғасырдың 50 – 60-жылдары жаңа құрылыс материалдарын
(темірлі-бетон, шынылы блок) пайдаланған Италия архитектурасы дамыды. Италия
архитекторлары қазіргі заманғы архитектуралық форманы ұлттық дәстүрмен
байланыстыруға ұмтылды.

Италияның ортағасырлық кескіндеме өнері ежелгі дәуір өнері озық үлгілердің
қарапайымдылық пен қарадүрсіндікке бағытталуы арқылы 8 – 11 ғасырларда
(фрескалар, мозаикалар) қалыптасты. 12 ғасырдың аяғында діни тақырыптағы
қондырғылы кескіндеме, құрылыстарды әсемдеу мақсатындағы мүсіндер, түрлі түсті
инкрустация әдісі басым дамыды. 13 ғасырдың 2-жартысы мен 14 ғасырдың басында
алдыңғы қатарлы қалалар Флоренция, Пиза, Сиенада, негізінен, ежелгі дәуір өнері
бағытын ұстанған ақсүйектер өнері (Проторенессанс) пайда болды. 15 ғасырда Қайта
өркендеу дәуірінің өнері ортағасырлық шарттылықтан қол үзіп, адам мен табиғатты
зерттеуге және де ежелгі дәуір өнері мұрасын толық меңгеруге батыл ден қойды.
Мүсіншілер Донателло (1386 – 1466), Л.Гиберти (1381 – 1455), А.Вероккьо (1435 –
1488) күш пен қуатқа толы еркіндік көксеген жандардың бейнесін жасады. Суретші
Мазаччо, С.Боттичелли, Дж. Беллини (1430 – 1516) еңбектерінде адам мен оны
қоршаған болмыстың сұлулығы шебер бейнеленді. 15 ғасырдың аяғы мен 16 ғасырда
бүкіл Еуропаға қанат жайған Қайта өркендеу дәуірінің өнері, әсіресе,
адамгершілікті паш еткен классикалық айқындығымен ерекшеленеді. Бұл дәуірдің
әйгілі өкілдері: Леонардо да Винчи, Микеланджело, Рафаэль, Джорджоне, Тициан,
П.Веронезе (1528 – 1588), Я.Тинторетто. 15 – 16 ғасырларда бейнелеу өнері,
гравюра, сән және қолданбалы өнер (үй жабдықтары, майолика, шыны), медаль соғу,
театр декорациясы көркемдіктің жоғары дәрежесіне көтерілді. 16 ғасырдың аяғы мен
18 ғасырда Италия өнерінде бояуы бай, сәндіктің жоғары дәрежесіне көтерілген
барокко өнері [мүсінші Л.Бернини, суретші Пьетро да Кортона (1596 – 1669)] басым
бағыт болды. 16 ғасырдың аяғында Болонья мектебінде (М.Караваджо; Г.Рени, 1575 –
1642) академизм ағымындағы кескіндеме қалыптасты. 18 ғасырда гравюра мен театр
декорациясы өнерінде классицизм бой көрсетті. 19 ғасырда мүсінші А.Канованың
(1757 – 1822) бастауымен негізгі бағытқа айналған классицизм азаматтық пафостан
қол үзді. Арнайы академизмге қарсы күрес Италия романтизмін, кейінірек реалистік
өнердің тұрмыстық жанры мен табиғат көріністері суреттерін өмірге әкелді. Ол 20
ғасырда футуризмге, кейін жаңа классицизмге ұласты. Қазіргі Италия өнерінде
формалистік ағымдардың сюрреализм, абстракты өнер секілді түрлері тараған.
2-дүниежүзілік соғыстан кейін жаңа реализм ағымы пайда болды. Қазақ мемлекеттік
көркемсурет музейінде Моретто да Брешианың (Алессандро Бонвинчино болуы мүмкін,
1498 – 1554 ж.) “Нәрестелі мадоннасы”, Лука Камбиазоның (1527 – 1585) “Алтын
ғасыры”, Франческо Моланың (1612 – 66) “Аласталған Агариі”, Джачинтоның
(Джигонте, 1809 – 1876) “Әулие Перінің Римдегі қамалы”, Антон Домениконың
(Габбиани, т.-ө.жылы белгісіз) “Аполлон мен музалары”, Франческоның (Ботальоли,
1742 – 18 ғасырдың аяғы), “Архитектуралық пейзажы”, Франческоның (Паннини, 18
ғасырдың 2-жартысында өмір сүрген) “Римдегі Соглассия ғибадатханасының қираған
орны”, Проспер Жорж Антуан Марильяның (1811 – 1847) “Ніл жағалауы”, т.б.
суретшілердің әр кезде, әр түрлі әдіспен орындаған шығармалары сақтаулы.

Италияның музыкалық фольклорының алғашқы ноталық үлгілері 13 – 14 ғасырда
жазылған. Италия халық музыкасының ерекшелігі әуенінің саздылығы мен би
ырғақтарының алуан түрлілігінде. Италия – опера, оратория, кантата, дербес
оркестрлік музыканың, орган үшін жазылған пьесалардың, увертюралар мен
симфониялардың, кончерто гроссо, соната, т.б. жанрлардың отаны. Алғашқы невмадан
бастап, осы күнгі нота жазу үлгісі (Гвидо д’Ареццо, 992 – 1050) де Италияда
пайда болды. О.Петруччи (1466 – 1539) нотаны алғаш басып шығарса, Б.Кристофори
(1655 – 1731) фортепианоны ойлап тауып, Дж.Царлино (1517 – 1590) гармония
ғылымының негізін қалыптастырды. 16 – 18 ғасырларда дүние жүзіндегі ең жақсы
скрипкалар (Амати, Гварнери әулеттері, А.Страдивари) осы елде жасалды. Алғашқы
консерваториялар мен музыкалық академиялар Италияда пайда болды. 7 ғасырда Римде
шіркеу әуендері бір жүйеге салынып, Григориан хоралына заңдастырылды, кейін ол
бүкіл Батыс Еуропа діни музыкасының негізіне айналды. Фольклор негізінде
тұрмыс-салт әндері (баркарола, гондольера, т.б.), Қайта өркендеу дәуірінде
вокальдік ансамбльдер (вилланелла, фроттола), билер (гальярда, сицилиана) ерекше
өріс алды. Қала мәдениетінің өсуіне байланысты 14 ғасырда Арс Нова (жаңа өнер)
деген атпен прогресшіл музыкалық бағыт қалыптасты; мадригал, баллада, качча
сияқты вокальдік жанрлар және аспаптық музыка дамыды. К.Монтеверди (1567 – 1643)
– операның тұңғыш классигі, әрі 17 ғасырдағы Венеция опера мектебінің негізін
салушы. 17 ғасырда италиялықтар орган музыкасын жаңа белеске көтерді, камералық
музыка жанрын, скрипкалық музыка мен ансамбльдік оркестр музыкасын дамытты. 18
ғасырда Аполитан опера мектебінің негізі салынды, бельканто өнері гүлденді. 18
ғасырдағы Италия А.Вивальди, Д.Скарлатти (1685 – 1757), Л.Боккерини (1743 –
1805), Дж.Саммартини (1701 – 1775), т.б. композиторлардың, ұлы скрипкашы
Н.Паганини және фортепьянолық сонаталар мен этюдтардың авторы М.Клементидің
(1752 – 1832) шығармашылығы әлемге танылды. 19 ғасырда Дж.Россини, В.Беллини
(1801 – 1835), Г.Доницетти (1797 – 1848), Джузеппе Верди сынды композиторлар
опералық шығарманың атақты шеберлері атанды. 19 ғасырдың аяғында Италия
операсында веризм ағымы пайда болды.

Италия аса жоғары музыкалық орындаушылық өнерімен, опера әншілерінің
шеберлігімен ертеден әлемге аян. Милан (Ла Скала), Рим, Неаполь, Болонья, т.б.
қалаларда опера театры бар. 20 ғасырда дүниежүзілік музыка мәдениетінде пианист
Ф.Бузони (1866 – 1924), дирижер А.Тосканини (1867 – 1957) ерекше рөл атқарды. 20
ғасырдағы Италияның атақты әншілері: Э.Карузо (1873 – 1921), Т.Скипа (1889 –
1965), Б.Джильи (1890 – 1957), Т.Гобби (1913 – 1984), М.Дель Монако (1915 –
1982), Р.Тебальди (1922 жылыт.), Р.Скотто (1934 жылыт.), т.б.; белгілі
дирижерлері: Т.Серафин (1878 – 1968), К.Цекки (1903 – 84), т.б.

Италия театр өнерінің алғашқы элементтері халықтың диқаншылық әдет-ғұрыптары мен
ойын-сауықтарында кездеседі. Орта ғасырларда пайда болған литургиялық драма мен
мистерияда комедия-сатиралық бағыт басым болды. Қайта өркендеу дәуірінде тың
театрлық мәдениет дамыды, драма теориясы дами бастады. 16 ғасырдың ортасында
суырып салма Дель арте комедиясы (маска комедиясы) пайда болды. 17 ғасырдың
аяғында Италия театры өзінің ұлттық ерекшелігін жоғалтып, маска комедиясы
ақсүйек қауымының көңіл көтеретін сауығына айналды. 18 ғасырда Венеция мен Рим
театр мәдениетінің ірі орталығына айналды. Әдеби театрмен қатар қуыршақ театры,
акробаттардың, дар ойыны бишілері мен жәрмеңке думаншыларының өнері өріс алды.
18 ғасырдың аяғындағы саяси қозғалыс драматург В.Альфьери (1749 – 1803),
актерлер А.Доррокези, К.Маркионни, т.б. дамытқан қаhармандық трагедияны туғызды.
Жаңа актерлік өнер мектебінің негізін 1830 – 40 жылы актер Г.Медена салды. Оның
артистік және қоғамдық ой-арманын шәкірттері А.Ристори (1822 – 1906), Э.Росси
(1827 – 96), Т.Сальвини (1820 – 1915) ілгері дамытты. 1870 жылдан кейін
мелодрама, тұрмыс-салт тақырыбындағы жеңіл комедиялар театр репертуарынан кең
орын алды. Үздік сахна шебері Э.Дузе (1858 – 1924), Сальвинидің сахналық
дәстүрін ілгері дамытты. Фашистік диктатура кезінде (1922 – 43) Италия театры
мен драматургиясы ауыр күйзеліске ұшырады. Репертуарға көңіл көтеруге арналған
жеңіл пьесалар енді, модернистік ағымдар кең етек алды. Тек Римдегі Көркем театр
(жетекшісі Л.Пиранделло, 1867 – 1936), Тәуелсіздер театры мен Дель арте
(жетекшісі актер әрі драматург А.Дж. Брагальи) театрының өнері назар аударды.
Режиссер әрі актер Э.Де Филиппо (1900 – 84) ұйымдастырған Неапольдің Диалектілі
театры ерекше орынға ие болды. 1947 жылы Миланда Пикколо-театры М.Горькийдің
“Шыңырау түбінде” пьесасымен шымылдық ашты. 20 ғасырдың 60-жылдарының орта
шенінен тұрақты театрлар нығая бастады.

Италияда алғашқы фильм 1896 жылы түсірілді. 1905 – 06 жылы Туринде, Римде,
Миланда көркем фильмдер шығаратын кішігірім кинофирмалар ұйымдастырылды.
1-дүниежүзілік соғыстың алдында Италия кинематографиясы әлемде жетекші орын
алды. 1913 жылы жасалған “Помпейдің ақырғы күні” (режиссер Л.Маджи) мен
“Кабирия” (режиссер Дж.Пастроне) фильмі көрермендер арасында кеңінен мәлім
болды. 20 ғасырдың 30-жылдары белгілі әншілердің қатысуымен музыкалық фильмдер
қойылып, кино өнері біршама жандана түсті. 1937 жылы Римде киностудия кешені
тұрғызылып, Экспериментті киноорталығы деген атпен киноинститут құрылды.
Фашизмнен азат етілгеннен кейін Италия кино өнерінде прогресшіл бағыт айқын
байқалды. Бұл бағыттың көрнекті өкілдері: режиссер |Р.Росселлини (1906 – 1977),
Л.Висконти (1906 – 1976), В.Де Сика (1901 – 1974), Дж. Де Сантис (1917 жылыт.),
П.Джерми (1914 – 1974). Фашизмге қарсы күрестегі Италия халқының бірлігін
бейнелеген Росселлинидің “Рим – ашық қала” (1945) фильмі жаңа реализмнің
манифесіне айналды. Соғыстан кейін (1946 – 52) “Шуша”, “Велосипед ұрлаушылар”,
“Умберто Д” (режиссер Де Сика), “Қайғылы аңшылық”, “Ащы күріш”, “Рим сағат
11-де” (режиссер Де Сантис), “Үміт жолы” (режиссер Джерми), “Неаполь –
миллионерлер қаласы” (режиссер Де Филиппо) сияқты фильмдер экранға шықты. 20
ғасырдың 60-жылдары “Неапольдің төрт күні” (режиссер Н.Лоя), “Рокко және оның
бауырлары” (режиссер Висконти), “Тәтті өмір”, “Сегіз жарым” (режиссер Ф.Феллини,
1920 – 1993), т.б. қойылды. Дүние жүзіне есімі мәлім режиссер Феллини мен
М.Антонионидың (1912 жылы түсірілген) фильмдері қоғамның рухани қайыршылығын
өткір сынға алды. 20 ғасырдың 70 – 80-жылдары “XX ғасыр” (режиссер Б.Бертолуччи,
1941 жылы түсірілген), “Әке – қожайын”, “Әулие Лоренцо түні” (режиссер ағайынды
Тавини), “Құпиялар, құпиялар” (режиссер ДжылыБертоуччи), “Жүрекке соққы”
(режиссер Дж.Амелио), “Эчче Бомбо”, “Тәтті түстер”, “Бьянка” (режиссер
Н.Моретти), т.б. фильмдер түсірілді. Белгілі актерлері: А.Маньяни (1908 – 1973),
Дж.Мазина (1921 – 1994), С.Лорен (1934 жылы түсірілген), Дж.Лоллобриджида (1927
жылы түсірілген), М.Мастроянни (1923 ж.), А.Сорди (1919 ж.), М.Плачидо (1947
ж.), т.б.



https://kk.wikipedia.org/wiki/%D2%9A%D0%B0%D0%B7%D0%B0%D2%9B_%D3%99%D0%BB%D1%96%D0%BF%D0%B1%D0%B8%D1%96

Қазақ әліпбиі — қазақ тілінің әріптерінің жүйелі тізбегі, қазақ халқының мәдени
өмірінде басқа да түркі халықтарымен бірге пайдаланып келген әр түрлі әріп
таңбаларынан тұратын дыбыстық жазу жүйесі.

Қазақстан жерін жайлаған көне ғұн, сақ тайпалары (б.з.б. 5 – 4 ғ.) пайдаланған
көне (“Есік жазуы”) жазу сол тайпаларға тән мәдениеттің (жазуының да) тарихи
мұрагері – қазақ халқының негізін құраушы үйсін, қаңлы, қыпшақ, т.б. тайпалардың
ең көне жазуы болып саналады. Көне замандағы қазақ ру-тайпаларының түркі
дүниесіне ортақ Орхон-Енисей, Талас ескерткіштеріне негіз болған “руна” жазуы (5
– 12 ғ.), көне ұйғыр жазуы, 8 ғ-дан бастап күні бүгінге дейін қолданылып келе
жатқан араб жазуы, Қытай қазақтары ағарту жүйесінде бір кездерде (1929 – 40
жылдары; 1960–1970 жылдары) қолданыста болған латын жазуы, кириллица жазуы (1940
жылдан кейін) – осылардың бәрі Қазақ жазуының негізі болып саналады. Араб
графикасына негізделген қазақ әліпбиін кезінде А.Байтұрсынов реттеп, тіл
ерекшеліктеріне сай жетілдірді. Ол 30-шы жылдарға дейін “төте жазу” деген атпен
қолданылып келді. Бұл жазудың емлесі морфологиялық дәстүрлі шарттарға
негізделген. 1940 жылы орыс графикасы негізінде қалыптасқан қазақ әліпбиі мен
орфографиялық емлесіне әр кезде (1957 жыл, 1970 жыл), әр түрлі өзгерістер
енгізілді. Кириллица негізіндегі жазудың қазақ тіліне тән ерекшеліктердің бәрін
дұрыс көрсете алмауына байланысты кейінгі жылдары (1993 жылдан бастап) қазақ
ұлттық жазуын латын графикасы негізіне көшіру мәселесі қойылып отыр.

Қазақ кирил әліпбиі — көбінесе Қазақстан мен Моңғолияда пайданаланылатын әліпби.
Бұл Сәрсен Аманжолов ұсынған әліпби 1940 жылы қабылданған, 42 әріп енген: 33
орыс әліпбиінің әрпі және 9 өзіндік қазақша әріп Ә, Ғ, Қ, Ң, Ө, Ұ (1947 жылына
дейін бұрын осы әріп орнына Ӯӯ пайдаланылған), Ү, Һ, І. Ертеде қазақ әріптері
орыс әліпбиі әріптерінің сонында қойылған, сосын дыбысы жақын орыс әріптерінің
артына жылжытылған.

Келесі әріптер: В, Ё (1957 жыл), Ф, Х, Һ, Ц, Ч, Щ, Ъ, Ь, Э, қазақтың төл
сөздерінде пайдаланылмайды. Бұл әріптер: Ё, Ц, Ч, Щ, Ъ, Ь, Э, тек кеңестік
дәуірінде орыс тілінен, немесе орыс тілі арқылы енген сөздерде орыс емле
нұсқауларымен пайдаланылған (1990 жылы бері ресми және жеке жария ақпараттарда,
әдеби шығармаларда пайдалануы азая түсуде, сиректеніп кетті). Х әрпі қазақ
фонетикасында Қ түрінде айтылады. Һ әрпі тек сиреген араб-парсы кіріс сөздерінде
кездеседі, және де Х немесе Қ сияқты айтылады. Е сөздің нағыз басында [ʲe]
дифтонгоиды боп сөйленеді. Э әрпі әрдайым Е боп айтылады. О сөздің нағыз басында
[ʷo] дифтонгоиды болып айтыла алады. У әрпі буын жасамайтын дыбысты белгілейді,
және де ҰУ, ҮУ, ЫУ, ІУ псевдодифтонгтерді алмастыру үшін пайдаланылады.

Келесі әріптер алдыңғы және артқы ретті дыбысты жұпты белгілейді (әдетте жіңішке
мен жуан деп аталады):

Жақында өткен заманда қазақ мәтінін теру көбінесе қиыншылыққа ұшырайтын еді.
Оның себебі, амал жүйелерінде мен мәтінтергіштерде Юникод арқауы жоқтықтан,
қалыпты түрде қазақша 8 бит белгішелеу парақ болмағаннан және қалыпты компьютер
қаріптері жетіспеушліктен де. Осыған орай қазақ кирил әліпбиін компьютерлерде
белгішелеу үшін 20-дан аса әртүрлі нұсқалары ұсынылған.

Кезінде Қазақстанда DOS үшін ҚР МҚ 920-91 мемлекеттік қалпы қабылданған болатын.
Бұл қалып CP866 8 бит кирил (славян) белгішелеу парақтың негізінде
жетілдірілген. Енді бірталай көп кідіріп Windows жүйесіне арнап ҚР МҚ 1048—2002
қалпы бекітілген. Осы қалыптың қолдануы өте шектеулі болды, себебі ол Юникод
басқа ескірген 8 бит белгішелеуді ығыстырып шығаруы қызған кезі болды. Сонымен,
тек кейбір мемлекетттік және өкіметке жақын ұйымдар, соның ішінде «ҚазАқпарат»
ақпарат агенттігі де, соңғы кезге дейін қолданған. Ағымда барлық жерде де UTF-8
белгішелеу қолданылады.

Қазақ пернетақта жаймасы орыс теруіш жаймасы негізінде дамытылған және де РСТ
ҚКСР 903-90 қалпында бекітілген. Осы жайма Юникодпен қуатталған: Windows (NT
тұқымдасындағы 2000, XP, Server 2003, Vista одан жоғары нұсқалары да) және Linux
амал жүйелерімен жеткізіледі.

Қазақтың өзіндік әріптері пернетақтаның жоғарғы тізбегіндегі сан аясы орнында
орналасады. Ал, сан және басқа нышандар (/, *, –, +) енгізу үшін көмекші сан
пернетақтасы пайдаланылады. Осы себебінен қалыпты жаймада әріп емес нышандарға,
және Ё әрпіне де, тиісті орны табылмаған.

Араб әліпбиінде — 29 әріп және бір белгіше бар (ٴ) — «жоғарғы һәмзә», бүкіл
сөздегі жіңішке дауысты дыбысты белгілеу үшін, сөздің басына қосылады (тек
жіңішке дауыстыларымен әрдайым үйлесетін Г және К әріптерінен тыс). Жазу әдісі
парсы мәнерінде негізделінген. Жазу бағыты оңнан солға.

Қарахан әулеті мезгілінен (10 ғ.) бастап Қазақстан жерінде түркі тіліндегі
мәтіндерді жазып алу үшін пайдаланылған.

Көп мезгілде абжад түрінде боп қалды, яғни тек дауыссыз дыбыстарды белгілеуімен.
1924 жылы қазақ фонетикасындағы дауысты дыбыстарын дұрыс белгілеу үшін қайта
құрастырылған. Жобаны дамытқан Ахмет Байтұрсынұлы «төте жазу» деп атаған (тағы
да «Жаңа емле» деп де аталған). 1929 жылы латын жазуы негізіндегі «Жаңәліп»
әліпбиімен ауыстырылған.

Оны қазір де Шығыс Түркістан қазақтары (сонымен бірге, кейбір ұлттық ерекше
өзгешеліктерімен қырғыздар мен ұйғырлар да) қолданады. Тағы да араб жазуын
пайдаланатын Ауғанстан, Иран Пәкістан және Таяу Шығыс елдерінде қазақ шетжұрты
қолданады.

Төменгі кестеде қазақ төте жазуының әліпбиі берілген. Әр әріптің дара жазылу
нұсқасы, сөздің басында, ортасында және аяғында жазылу нұсқалары берілген.
Әріптердің үстінде сыртқы сілтеме түрінде сәйкесті юникод кодтары берілген.

Есікті жазбасы түрі бірнеше археология мұрасымен таныстырады, соның ішінде ең
ежелгісі — Есікті қорғанынан табылған күміс легендегі жазба (б.з.б. 5 ғ.
шамасы). Сол қорған әйгілі Алтын адамның жаназа орны болыпты. Жазуы көнетүркі
жазуына ұқсас. Кейбір зерттеушілер леген жазуын Солттүстік Үндістандағы
Кхароштхи жазу түрі деп шығарады. Жазба мұқамы әлде де анықталмаған.

Көне түркі жазуы (Орхон-Енесай жазуы деп те, руникалық жазу деп те аталады) —
б.з.б. V - X ғасырларда түркі тайпаларының жазуы. Оның руникалық жазуы деп аталу
себебі — германдық халықтары өзінің ертедегі пайдаланған руна жазуына ұқсас
болғандығынан (бірнеше руналарда бірдей дыбыстық және кескіндік тығыз ұқсастығы
бар).

Көнетүркі жазуы қалыпы Қазақстан жерінде тұрған, сосын қазақ этносына
сіңірілген, көшпелі түркі тайпаларымен (5—10 ғғ.) қолданған. Моңғол шапқыншылық
заманында (12 ғ.) көне түркі жазуы Ислам қысымы астында әбден араб жазуымен
ысырылған.

Қазар (хазар) қағандары бүкіл ел діні есебінде яһуди дінінің қараим масхабын
қабылдаған. Жебірей дінімен қолдасып жебірей жазуы да бірге келді. Сол қазарлар
тайпаларының ішінде Украина және Солтүстік Кавказ жер атауларында көп ізі қалған
беріш тайпасы болған. Қазір беріш Кіші жүздің руы. Қарайлар (кейде масхаб
атауымен шатастырып қараим деп те атайды), екінші дүниежүзілік соғысынан бұрын
Қырымда тұрған, 1920 жж. дейін дәстүрлі жебірей жазуын қолданған. Қарайлар
өздерін түркі халқымыз деп таниды, қазарлардың тікелей ұрпақтарымыз деп санайды.

Тағы да қырымшақтар деген — қыпшақ тілінде (бұрын өздері шағатай тілі деп те
атаған) жебірейлер тобы белгілі. 1941—45 жж. соғыс кезінде фашистік Алмания
қырымшақтар жұртын түгелге жуық қырған.

Юнан (грек) жазуын Қырымда тұрған ұрымдар (қыпшақ тілінде сөйлейтін юнандар)
1917 ж. дейін пайдаланған.

XII—XIII ғасырлар аралығында Әрмен патшалығына көшіп барған қыпшақтар қыпшақ
тілінде ауқымды діни, заңгерлік және тағы басқа әдебиетті шығарды. Ол қыпшақ
тілінің көне қазақ тілінен айырмашылығы — әрмен-қыпшақ тілінде әрмен-християн
ұғымдары көп қолданылады. Бұл мәтіндер әрмен әліпбиімен жазылды. Олардың бүкіл
дүние жүзіне тарап кеткен ұрпақтары 19 ғасырдың соңына дейін шаруашылық
жазбалары, жеке хаттар, т.б. секілді күнделікті жазбаларын әрмен-қыпшақ жазуымен
жүргізіп келді.

Қырымдағы католик миссионерлері қазақ тілінің ертеректегі түрі — қыпшақ тілінде
Інжілдер және басқа да діни әдебиет шығарумен айналысты. Соның ең көрнекті
мысалы — 13-ші ғасырдың соңында құрастырылған лат. «Codex Cumanicus»,
латынша-парсыша-құманша сөздік. Онда италиян және оңтүстік герман тілдерінде
түсініктеме сөздер де бар.

Негізінен ислам дінінің үстемдік құрған кезеңге дейінгі уақытта ұйғыр, соғды,
манихей, сурияни, тибет және брахми жазуларымен де жазылған түркі тайпаларының
эпиграфикалық жазулары белгілі.

Алғашқы қазақ кирил әліпбиін 19-шы ғасырда Ыбырай Алтынсарин жасап шығарған.
Кирил әліпбиінің негізінде православ миссионерлері діни әдебиет[1] және
«орыс-түзем» мектептеріне арнап қазақ «миссионер» әліпбиі жасалды. Онда түрлі
қосарланып жазылатын және диакритикалық таңбалар қолданылды. «Миссионерлік
әліпби» 1917 жылға дейін шектеулі дәрежеде қолданылып келді.

КСРО ОАК жанындағы Жаңа әліпби бойынша комитет тарапынан латын тіліне
негізделген «Ортақ түркі әліпбиі» (Яналиф немесе қаз. Жаңәліп) ұсынылды. Қазақ
тілінің талаптарына сай кейбір өзгерістер енгізілген бұл әліпби ресми түрде 1929
жылдан 1940 жылға дейін қолданылып келді, сосын кирил әліпбиімен алмастырылды.

1950-шы жылдары Қытайда орын алған «мәдени төңкеріс» кезінде аз санды ұлттардың,
соның ішінде қазақтардың жазуын қытай иероглифтік жазуына өткізуге талпыныстар
жасалды. Бұл әрекеттер сәтсіз аяқталған соң арнайы бұйрықпен Шыңжаң Ұйғыр
аутономиялық ауданының үш облысын мекендейтін қазақтарға арнап пинйін
негізіндегі жазу енгізілді. Ал пинйін жазуы 1950-ші жылдары Қытайдың Орталық
үкіметінің қаулысы бойынша қалыптастырылған болатын. 1980-ші жылдардың соңында
төте жазу қайта қабылданды.

Реформа туралы пікірталастардың бәрі түптеп келгенде екі таңдауға келіп тірелді:
не кирил әліпбиін қалдыру керек, не түрік әліпбиінің негізіндегі латын әліпбиіне
көшу керек (академик А. Хайдаридің нұсқасына). Елбасы Нұрсұлтан Назарбаевтың
латын әліпбиіне көшудің тиімділігі туралы мәлімдемесінен кейін де әліпби туралы
пікірталастар толастаған жоқ. Латын әліпбине өтуге қарсы пікір білдіретіндердің
арасында әдебиетшілер басым. Болашақта әдеби шығармаларды жаңа әліпбиде қайта
басып шығару туралы шешім қабылданғанда кейбір шығармалар тізімге енбей қала ма,
жаңа буынға керегі болмай қала ма деп қауіптенеді.

1) Жуандық белгісі «`» «i» таңбасына қойылып, жуан [ы] дыбысын беруге арналған.
М: ti`nh [тың], i`s [ыс], mi`s [мыс], mi`y [мый] т.б. «q», «x», «o», «u», «a»,
«i`» дыбыстары бар жуан буынды сөздерде, қазақ тілінің үндестік заңы бойынша,
жуандық белгiсi «`» қойылмай жазылады, ал оқылғанда [ы] болып оқылады. М: qisqa
[қысқа], uzin [ұзын], xilim [ғылым], alim [алым], qorim [қорым], i`risti
[ырысты]. t.b.;

2) Бір буындағы бір дыбыс беретін екі дауысты дыбысты диграф деп атайды. Олар:
«ae» [ә] aera [әра] мыңжылдық, «ое» [ө] poena [пөна] жаза және «ue» [ү] true
[трү] шындық. Егер әріптер тіркесін яғни диграфтарды бөлек оқу қажет болса,
екінші әріптің үстінен қос нүкте [ ¨ ] (трема ) немесе ұзақтық белгісі [ ‾ ]
қойылады, мысалы: poёta немесе poēta [поета] ақын. Ал қазақ тілінде олардың
арасына айыру белгісін «’» қойу арқылы бөлек оқуға болады. М: po’eta, po’ema,
a’edon, т.б. Латын тіліндегі қос таңбалы (диграф) «ae», «oe», «ue» дауысты
дыбыстарының дыбысталуы қазақшадағы [ә], [ө], [ү] дыбыстарының дәл өзі. Бұл
дыбыстар қазақ тілінде көбінесе бірінші буында келетіндіктен, диграф арқылы
бейнелеу сөздің көлеміне онша әсер ете қоймайды. М: oezen, koel, daerya, kuen,
tuen, Aebic, Aeset т.б.; 3) Қазақ тілінде, тіпті А.Байтұрсынұлының «Төте жазу»
әліпбесінде [и] дыбысы болмаған Шынтуайтында [и] дыбысы қазақтың [ і ] дыбысымен
орны сәйкес келуі керек. Бұл дыбыс өзбек, ұйғыр, татар тілдерінде [и] болып
келеді. Сондықтан тілімізге артық [и] дыбысы мен таңбасын қазақ тілінен шығарып
тастаған жөн.

4) "Y" және "Z" әріптері грек тілінен енген сөздерде кездеседі. Бұнда біз грек
тілі вариантын ескермей, ағылшын тілі вариантына жүгінгеніміз жөн. Латыншадағы
«y» таңбасы қазақшадағы дауысты-дауыссыз [й] мен [и] ге бiрдей қолданылады. Ол
[ій]-[ый] дыбысынан құралады. Сол секілді «w» таңбасы да [іу]-[ыу] дыбысынан
құралады. Тіліміздің нақтылығын арттыру үшін «y», «w» таңбалары түбір сөздердің
бірінші буынында дауыссыз дыбыстармен [ы], [і], [ұ], [ү] фонемалары арқылы
тіркесіп келулері керек. М: si`yliq, uw, uwis, kiyw, jetisw, Jetisuw, suewret,
ti`yim. Ал сөздің кейінгі буындарында дауыссыз дыбыстармен тікелей тіркесіп
келулеріне болады. М: kelw, aedeby, sayasy, qi`ltyma т.б.;

5) «і» таңбасы шет тілдерінен енген сөздерде, дауысты дыбыстармен тіркесіп
келгенде [й] болып дыбысталады. М: Italia – італия, Russia – руссия;

6) Халқаралық өлшемге келтіру үшін, жер-су аттары мен адам есімдеріндегі ғ, ш, ф
дыбыстарын құрама таңбалардың қосалқы баламалары (2) арқылы таңбалауға да
болады. М: Manghistaw, Ghalim, Qaraghandi, Shi`mkent, Pharyza, Aebish т.б.

7) Бас әріптен латын тілінде адам есімдері (Iulia, Marcus, Caesar), географиялық
атаулар (Roma, Europa, Italia), халықтардың атаулары (Latini, Romanus, Graeci
)және зат есімнен жасалған сын есімдер жазылады (lingua Latina, theatrum
Graecum, philosophus Romanus, nation Polona);

9) Латынның «c» таңбасы «Codex Cumanicus» әдебиетіндегі қолданылуы қыпшақ
тіліндегі [ш] дыбысы. Соған негізделіп, [ш] фонемасын белгілеуді жөн. Латын
тілінде, классикалық кезеңде Сс әрпі тек қана [к] болып оқылады. Содан Gg әрпі
келіп шыққан болатын. Сондықтан оны біздің [ғ] фонемамызға беруге болар еді.
Алайда, XIII ғасырғы «Кодекс куманикус» әдебиеттерінде ол көбінесе [ш]
фонемасына қолданылған болатын. Қазіргі бірталай түркі халықтарында ол [ж]
немесе [ч] фонемасына қолданылады. Сондықтан оны біздің [ш] фонемамызға берген
жөн;

10) Ал латындағы «х» таңбасының қолдануына келсек, ол латынның классикалық
түрінде [кс] немесе ұяң түрде [гз] болып дыбысталады. Бізде ондай дыбыс жоқ. Бір
жағынан біз кирилицаның «х» әрпіне үйреніп қалғанбыз, ал екінші жағынан [кс]
және [гс] дыбысы өзіміздің [ғ] фонемамызға біршама жақын. Сосын, XIII ғасырғы
«Кодекс куманикус» әдебиеттерінде ол көбінесе [ғ] фонемасына қолданылған
болатын. Сондықтан бұл әріпті [ғ] фонемамызға қолданғанымыз жөн;

11) Латыншадағы «h» таңбасы қазақ тіліндегі [һ] фонемасын белгілеуге арнадым.
Бұл дыбыс қазақ тілінде сирек кездесіп, жиі қолданылмағанымен, құрама дыбыстарды
жасауда ол өте қажет дыбыс таңбасы болып табылады. Сондықтан кез келген жағдайда
бұл дыбысты қысқартуға немесе басқа дыбысқа пайдалануға болмайды. Таза өзін
сақтау сөзсіз керек. М: sh, gh, th, ch, ph, nh, kh, zh, xh;

12) Қолдан келген жағдайда [ә], [ө], [ү], [ң], [ы] дыбыстарына құрама
таңбалардың ықшам түрін қолдануға да болады. М: Äset (Aeset), änci (aenci),
ädemi (aedemi), saŋlaq (sanhlaq), taŋ (tanh), Öskemen (Oeskemen), öner (oener),
Ĭdĭrĭs (I’diris), sĭmbat (si’mbat), Sĭxanaq (Si`xanaq), Ürimci (Uerimci), ülken
(uelken), üstel (uestel) т.б.;

Mi`sali: Barliq adamdar tuwmisinan azat jaene qadir-qasyeti men quqiqtari tenh
bolip duenyege keledi. Adamdarxa aqil-parasat, ar-ojdan berilgen, sondiqtan olar
bir-birimen tuwistiq, bawirmaldiq qarim-qatinas jasawlari tiyis.



https://kk.wikipedia.org/wiki/%D0%95%D1%83%D1%80%D0%BE%D0%BF%D0%B0

Еуропа (гр. Ευρώπη, семит тілінің “эреб” — “батыс” сөзінен шыққан, Ежелгі
Грекияда Эгей теңізінің батысындағы жерлер осылай аталған) — Еуразия құрлығының
батысын алып жатқан дүние бөлігі. Азиямен бірге Еуразия құрылығын құрайтын әлем
бөлшегі.

Аумағы 10 млн. км2 жуық, халқы 826 млн. адам (2000, Ресейді қоспағанда). Азиямен
арадағы шекарасы шартты түрде алынған. Ол құрлықта Орал тауы, Жем өзенін бойлай
Каспий теңізіне дейін, одан әрі Кума және Маныч өзендері бойымен Донның сағасына
жетіп, Азов, Қара теңіздерге ұласады. Одан арғы шекарасы Босфор бұғазы, Мәрмәр
теңізі, Дарданелл бұғазы арқылы өтеді. Еуропа солтүстігінде Солтүстік Мұзды
мұхитпен және оның Кара, Баренц, Ақ, Норвег теңіздерімен, батысы мен
оңтүстігінде Атлант мұхитымен және оның Балтық (Балт) пен Солтүстік теңізі,
Ирланд, Жерорта теңіздерімен қоршалған. Оңтүстік-шығысында тұйық Каспий теңізі
орналасқан. Дүние бөлігінің құрлықтағы қиыр шеттері: солтүстігінде — Нордкин
мүйісі (71°08′ с. е.), оңтүстігінде — Марроки мүйісі (36° с. е.), батысында —
Рока мүйісі (9°31′ б.б.), шығысында — Байдарацк кірмесіне таяу Полюстік Оралдың
шығыс жақ етегі (67°20′ ш. б.). Еуропаға кіретін аралдар мен топаралдардың жалпы
аумағы 730 мың км2. Ірілері: Жаңа Жер аралы, Франц-Иосиф жері, Шпицберген,
Исландия, Британия, Ирландия, Корсика, Сардиния, Сицилия, Крит, т.б. Еуропаның
жағалаулары (жалпы ұзындығы 38 мың км) қатты тілімденген. Түбектер Еуропа
аумағының 1/4-ін құрайды. Олар: Пиреней, Апеннин, Балқан, Скандинавия, Кола,
Ютландия және Қырым түбектері. Жағрапиялық ортасының координаттары: 47°56′18″ N
24°11′18″ Eуропа Су шекарасы Атлант және Арктика мұхиттары және олардың
теңіздерімен шектеседі. Аралдардың аумағы шамамен 730 мың км. Орташа биіктігі
300 м, ең жоғарғы нүкте — 5642 м. (Мәнгі тау не Эльбрус тауы). Жер аумағының
көбі — жазықтық (ірілері — Шығыс Еуропа, Орта Еуропа, Орта және Төменгі Дунай,
Париж бассейні), таулары — жер аумағының 17%-ын алып жатыр (бастылары —
Альпілар, Карпаттар, Пиренейлер, Апенниндер, Орал таулары, Скандинав таулары,
Балқан түбегі таулары). Сөнбеген жанартаулар Исландияда және Жерорта теңізінің
аумағында орналасқан. Аумақтың көбінде қоңыржай климат (батыста — мұхиттік,
шығыста — қарлы және салқын қысты континенталды), солтүстік аралдарда —
субарктикалық және арктикалық, Оңтүстік Еуропада — жерорталық. Арктика
аралдарында, Исландияда, Скандинав және Альп тауларында — мұз басу (оледенение)
(аумағы 116 мың км2. Негізгі өзендері: Еділ, Днепр, Дон, Печора, Солтүстік
Двина, Дунай, Висла, Одра, Эльба, Рейн, Луара, Рона, Тахо. Негізгі көлдері:
Ладога, Онега, Чуд, Венерн, Балатон, Женева. Арктика аралдарында және Арктика
мұхиты жағалауында — арктикалық шөлдер және тундралар, оңтүстікке қарай —
орманды тундралар, тайгалы, аралас және қалыңжапырақты ормандар, орманды
далалар, далалар, субтропиктік жерорта ормандары және бұталар; оңтүстік-шығыста
— шөлейттер.

Еуропада жазықтар мен ойпаттар және қыратты жерлер басым. Дүние бөлігінің теңіз
деңгейінен орташа биіктігі 300 м. Жер аумағының 60%-ке жуығы теңіз деңгейінен
200 м-ге дейінгі ойпаттардың, 24%-і 200 м-ден 500 м-ге дейінгі қыраттардың,
10%-і 500 м-ден 1000 м-ге дейінгі үстірттер мен таулы үстірттердің, 6%-і 1000
м-ден жоғары (оның ішінде 1,5%-і 2000 м-ден биік) таулардың үлесіне тиеді. Шығыс
бөлігін тұтасымен дерлік Шығыс Еуропа жазығы алып жатыр. Оның оңтүстік-шығысында
теңіз деңгейінен 27 м-ге дейін төмен жатқан Каспий ойпаты орналасқан. Батыс
Еуропаның жер бедері әр түрлі келген. Мұнда жазық және ойпатты жерлер бірдей
аумақты алған. Негізгі ойпаттар: Ортаеуропалық, Ортадунайлық, Төменгі Дунай,
Париж алабы, Падан ойпаты. Солтүстік пен Оңтүстік Еуропаға аласа және орташа
биіктіктегі таулар тән. Олар: Скандинавия, Пиреней, Апеннин, Балқан, Карпат т.б.
Батыс Еуропаның орталық бөлігінде Еуропаның ең биік тауы — Альпі (Монблан тауы,
4807 м) орналасқан. Шығысында солтүстіктен оңтүстікке қарай Орал таулары созылып
жатыр. Әрекетті жанартаулар, негізінен, Исландия аралы мен Жерорта теңізінде.

Еуропаның геологиялық негізін архей-протерозойлық Шығыс Еуропа және Эриа
платформасы құрайды. Платформа Еуропаның шығыс және солтүстік-шығыс бөлігін алып
жатыр. Эриа платформасы Шотландиядан Гренландияға дейінгі аймақты қамтиды.
Палеозой эрасының соңында түзіліп біткен герцин қатпарлығы Испания, Франция,
Англия, Польша, Германия елдерінің аумағын және Орал тауының едәуір бөлігін алып
жатыр. Гибралтардан басталып, Альпі, Карпат, Қырым тауларынан, Апеннин, Балқан
түбектерін, Жерорта, Қара теңізідерді қапсыра өтетін альпі қатпарлығының
жерортатеңіздік белдеуі Еуропаның оңтүстік жиегін қамтыған. Балтық, Украина
қалқандарында, Шотландияның солтүстік-батыс жағалауында, Орталық Англия мен
Гебрид аралдарында архей мен протерозой жыныстары жер бетіне шығып жатады.
Рифейдің алдындағы көп қатпарлану әрекеттерінен платформалар аумағында биік
таулар мен қыраттар пайда болған. Төменгі палеозойда каледондық геосинклиналь
аймақтарындағы теңіз түбіне қалың қабатты граптолитті тақтатас, құмтас, кварцит,
эффузиялық жыныстар, аздап әктасты тұнбалар шөккен. Силур кезеңінде Грампиан
геосинклиналі орнында каледондық қатпарлы таулар түзілгенде, теңіз бұл аймақтан
және Шығыс Еуропа платформасынан біртіндеп шегінген. Теңізден босаған жерлерде
төменгі және ортаңғы девонда континенттік қызыл түсті шөгінділер жиналған.
Еуропаның қалған аймақтары силур, девон кезеңдерінде, төменгі тас көмір
жүйесінде теңіз түбі болды. Жоғарғы палеозойда Оралда, Орталық және Батыс
Еуропада, Донбаста, герцин қатпарлығынан таулар көтерілді. Соның әсерінен
Солтүстік жарты шарлардағы платформалар бірігіп, біртұтас Лавразия құрлығы
қалыптасты. Тетис теңізі (қазіргі Жерорта теңізі) аталған су айдыны қазіргі
Альпі-Гималай белдеуінде ғана сақталған. Палеогеннің аяғынан бастап, Альпі,
Карпат, Балқан таулары көтеріліп, теңіз біржолата шегінді. Платформалар мен тау
етегінің жапсарынан бөктерлік ойпаңдар қалыптасты. Плиоценде үлкен грабендер
(опырылыстар) пайда болды (Эгей, Адрия, Гибралтар грабендері). Платформаның
жарылысынан осы күнгі сөнген жанартаулар (Орталық Франция, Шотландия, Германия,
Чехия) пайда болды. Жерортатеңіздік белдеу бойында қазіргі кезде де күшті жер
сілкінулер болып тұрады. Антропогенде Еуропаны кемінде 4 рет мұз басты. Ең үлкен
Днепр мұз басуы кезінде Скандинавиядан тараған қалың мұз қабаты Киев, Харьков,
Волгоград қалалары тұрған жерге дейін жетті. Соңғы Валдай мұз басуы шамамен
бұдан 10 мың жыл бұрын аяқталды.

Еуропада ірі кен орындары көп және әр түрлі. Ірі мұнай, газ (Еділ — Орал және
Солтүстік Каспий қайраңының мұнайлы облысы, Кавказ алды және Солтүстік теңіздің
қайраңы), көмір (Донец, Печора, Мәскеу маңы, Жоғарғы Силезия, Саар, Йоркшир, Рур
алаптары), темір кентастары (Курск магниттік аномалиясы, Украина кен орындары,
Орал таулары, Кола түбегіндегі кен орындар, Лотарингия, Скандинавия түбегі),
сонымен бірге боксит, түсті металдар кентастарының кен орындары, ас тұзы мен
калий тұздарының кендері Орта Еуропа жазығында (аумағы 150 мың км2) кездеседі.
Түсті және сирек металдарға Орал, Батыс Еуропа, Кавказ және Скандинавия өңірлері
бай. Дүние жүзіндегі ірі күкірт кен орны (Тарнобжег) Польшаның оңтүстігінде
табылған.

Еуропаның көпшілік жерінің климаты қоңыржай. Атмосфералық жалпы айналымының
қалыптасуына Атлант мұхитынан келетін Гольфстрим жылы ағысының Солтүстік Атлант
жылы тармағы әсер етеді. Циклондық әрекеттердің нәтижесінде қысқы айлардың
изотермалары ендік бағыттан ауытқып, Еуропаның көпшілік бөлігінде қысқы айлардың
орташа температурасы орта ендік температурасынан едәуір жоғары болады. Еуропаның
шығыс бөлігінің климаты континенттік. Атлант мұхиты үстінен келген жылы, ылғалды
ауа массалары суық континенттік ауа массаларымен түйісетін жерде солтүстік полюс
шеңберінен 50-параллельге дейінгі аралықта полюстік шеп түзіледі. Мұнда қысы
суық, боранды, қарлы, жазы жылы, оңтүстік-шығысында ыстық. Солтүстігіндегі
аралдарға субарктикалық және арктикалық климат тән. Оңтүстік Еуропаның климаты
жерортатеңіздік, қысы жұмсақ, әрі ылғалды, жазы ыстық келеді. Қаңтар айының
орташа температурасы арктикалық аралдарда — 24°С, оңтүстігіндегі субтропиктік
белдеулерде 12°С. Маусым айындағы температура арктикалық аралдарда 3°С-тан,
оңтүстігінде 29°С-қа дейін өзгереді. Жауын-шашынның жылдық мөлшері таулы
аймақтарда 1500 — 2000 мм-ден (Скандинавияның жел өтіндегі беткейінде 2500 мм),
Каспий ойпатында 200 мм-ге дейін ауытқиды. Еуропаның көпшілік бөлігінде
жауын-шашын, негізінен, жылдың жылы мезгілдерінде жауады және ол батыстан
шығысқа қарай азая береді. Жерорта теңізінде және оның жағалауларында
жауын-шашын қыс айларында жауады. Мұнда жаз айларында ылғалдың жетпейтіні
байқалады. Дүние бөлігіндегі мұздықтардың аумағы 118 мың км2. Олардың ең көп
жиналған жерлері: Шпицберген (58 мың км2), Жаңа Жер, Франц-Иосиф Жері, Исландия
аралдары және Скандинавия таулары. Мұздың қалыңдығы 400 — 600 м-ге, кейде 1000
м-ге жетеді.

Еуропа құрлығын жүздеген өзендермен олардың салалары торлап жатыр.Еуропаның ең
ұзын өзендері - Еділ мен Жайық өзендері - Каспий теңізіне, Дунай мен Днепр
өзендері - Қара теңізге, Рейн мен Эльба Солтүстік теңізге, Вистула - Балтық
теңізіне, Луара мен Тагус - Атлант мұхитына, Рона - Жерорта теңізіне құяды.

Талай тарихтың куәсі болған Темза Батыс Англиядағы Котсуолд қыратынан бастау
алады да, Оңтүстік Англия арқылы шығысқа қарай ағып, Солтүстік теңғізіне құяды.

Еуропаның ең үлкен және ең маңызды Еділ өзені жүйесі Мәскеу қаласының солтүстік
батысындағы Валдай үстіртінен басталады. Волга өзенінің арнасын Кама, Самара,
Ока, Ветлуга сияқты 200-ден астам өзен тармақтары толтырып тұрады.

Еуропа су ағынының қалыңдығы жөнінен (295 мм-дей) дүние бөліктері ішінде
Оңтүстік Америкадан кейін 2-орында. Жылына Еуропаның жер бетіне 4148 км3
атмосфералық ылғал түседі. Ылғалдану дәрежесіне қарай ағын батыстан шығысқа
қарай және солтүстіктен оңтүстікке қарай азая береді. Оның көпшілік бөлігі
Атлант мұхиты мен оның теңіздері алабына, қалғаны Солтүстік Мұзды мұхит алабы
мен ішкі ағын алабына (Каспий теңізіне) жатады. Ірі өзендері: Дунай (Еуропадағы
ең ұзын өзен), Днепр, Дон, Печора, Солтүстік Двина, Рейн, Висла, Эльба, Одра
(Одер), Рона, Сена, Луара, Тахо, По. Олардың барлығында дерлік кеме жүзеді.
Шығыс Еуропа жазығындағы өзендердің ағысы баяу, аңғарлары террасалы және кең
болады. Олар қар және ішінара жаңбыр суымен толығады. Қыста оңтүстігінде 1,5 — 3
ай, солтүстігінде 7 — 7,5 ай бойы мұз қатып жатады. Фенноскандиядағы өзендер
қысқа, аңғарлары жарқабақты, шоңғалды келеді. Өзен еңістігі үлкен. Орта
бөлігінде 2 — 3 ай, солтүстігінде 7 — 7,5 ай бойы мұз қатып жатады. Орталық
Еурпаның жазық өңірлеріндегі өзендер, негізінен, жаңбыр суымен толығады. Суы
қатпайды, немесе бірде қатып, бірде еріп жатады. Биіктігі орташа тауларда
өзендер көктемде қатты тасиды. Альпінің биік таулы аудандарындағы Рейн, Рона, По
өзендерінің сол салаларының, Дунайдың оң салаларының жоғарғы ағыстары қар,
жаңбыр суымен қоса, мұздықтардан да толығады. Жерорта теңізі алабына жататын
өзендерде су деңгейі күзде және қыста едәуір көтеріліп, жазда төмендейді.

Еуропада көлдер біркелкі орналаспаған. Солтүстік, солтүстік-шығыс бөлігіндегі
мұз басуға ұшыраған аймақта (Фенноскандия) және Британия аралдарында, Альпі
өңірінде, Польша мен Германияда көлдер көбірек кездеседі (Ладога, Онега, Венерн,
Веттерн, Меларен, Женева, Балатон, т.б.). Жазықтар мен өзен жайылымдарында
атыраулық көлдер, Қара және Азов теңіздерінің жағалауында лагуналық, Балқан
түбегінде тектоникалық, Исландия мен Апеннин түбегінде жанартаулық көлдер
кездеседі. Еуропаның аридтік оңтүстік-шығыс өңірінде сортаң және күшті
минералданған тұйық көлдер (Эльтон, Басқұншақ) жатыр. Еуропа көлдерінің басым
көпшілігі дүниежүзілік туризмнің көрнекті орындары және әлемдік маңызы бар
демалыс-сауықтыру орындары саналады. Сонымен қатар, Еуропа жерінде 30-дан астам
аса ірі және 2000-нан астам шағын бөгендер салынған.

Дүние бөлігі топырағының қалыптасуы жағынан арктикалық (полюстік), бореалдық,
суббореалдық, субтропиктік белдеуге бөлінеді. Шпицбергенде, Франц-Иосиф Жерінде,
Жаңа Жердің солтүстік бөлігінде арктикалық, Фенноскандияның солтүстік бөлігінде,
Жаңа Жердің оңтүстік бөлігінде, Шығыс Еуропа жазығында, Солтүстік полюстік
шеңберден солтүстікке қарай — тундралық топырақ дамыған. Бореалдық белдеу
Исландияның, Фенноскандияның, Британия аралдарының, Орта Еуропа жазығының, Шығыс
Еуропа жазығының Львов — Киев — Курск — Пермь — Екатеринбург шегінен солтүстік
бөлігін қамтиды. Суббореалдық белдеудің қоңыржай континенттік аймақтарында қара
топырақ және қызыл қоңыр топырақ тараған. Орманды дала мен даланың солтүстік
бөлігі күлгінделген, сілтісіз, шіріндісі мол (8% және одан да көп) қара
топырақты. Ал далалық қуаң аймақтарда — шіріндісі аз және оңтүстікке тән орташа
қара топырағы дамыған. Қырым жазығында, Төменгі Еділ бойының, Каспий маңының
анағұрлым қуаң далаларында шірінді қабаты жұқа, карбонатты қабаты өте тығыз
қызыл қоңыр, кейбір жерлері сортаңды топырақпен алмасып келеді. Топырақ
қалыптасуының субтропиктік белдеуіне жататын Оңтүстік Еуропа мен Қырымның
оңтүстік жағасы мәңгі жасыл ксерофитті ормандар мен бұталар өсетін қара қоңыр
топырақты. Жерорта теңізі маңындағы анағұрлым қуаң жерлер сұр, қара қоңыр
топырақты, Балқан түбегінің тауаралық жазықтарының топырағы өте тығыз, шіріндісі
аз болады. Еуропа топырағы егіншілікке қолайлы. Қара, қара қоңыр топырақты
жерлерінің көбі жыртылған.

Еуропаның өсімдігі флоралық құрамы жағынан Голарктика облысына жатады.
Өсімдіктерінің құрамында эндемиктер аз. Құрлықтық бөлігінде өсімдіктер
тундралық, бореалдық, тайгалық, далалық, шөлдік, субтропиктік типтерге бөлінеді.
Шпицбергенде, Франц-Иосиф Жерінде, Жаңа Жерде қына, мүк, шөптің бірен-саран
түрі, бұтадан дриада өседі. Тундралық бөлігінде қоңыр, жасыл қына, ягель,
крупка, субетеге, аласа қайың, полюстік тал өседі. Тау тундрасы Исландияда,
Скандинавияда, Полюстік Оралда таралған. Орманды тундраның оңтүстігін (шамамен
57 — 58° с.е.) тайга алып жатыр. Мұнда, негізінен, қылқан жапырақты орман басым.
Тайганың оңтүстігінде жалпақ жапырақты және қылқан жапырақты орман өседі. Олар
Скандинавия мен Орал таулары аралығын алып жатыр. Жалпақ жапырақты орман
солтүстікте тайга мен аралас ормандардан, оңтүстікте субтропиктерге дейінгі
(шамамен 40° с.е. дейін) бүкіл Батыс Еуропаны (тауларынан басқа) қамтиды. Бұл
белдемнен оңтүстікке қарай орманды дала, ал одан әрі дала белдемі жатыр.
Еуропаның субтропиктік аймақтарында ксерофиттік мәңгі жасыл ормандар мен бұталар
өседі.

Фауна әлемі Голарктикалық зоогеографиялық аймаққа кіреді. Өсімдіктердің таралуы
секілді мұнда да географиялық белдемділік байқалады. Өсімдігі аз, климаты қатал
тундрада мекендейтін жануарлар: солтүстік бұғысы, көгілдір түлкі, қасқыр, ұсақ
кемірушілер, құстардан: тундра кекілігі, ақ үкі, теңіз жағасында шағала, баклан,
қаз, үйрек көп. Тайганы тиін, ақ қоян, бұлғын, қоңыр аю, қасқыр, түлкі, бұлан,
т.б. мекендейді. Құстардан құр, шіл, көк қарға, сары шымшық, қырғи, т.б.
кездеседі. Жалпақ жапырақты орман мен аралас орманда қара күзен, тағы мысық,
жабайы шошқа, жарғанат, кірпі, қоңыр аю, түлкі, қасқыр, борсық, т.б. мекендейді.
Шығыс Еуропаның далалық және шөлейтті аймақтарында кемірушілер өте көп. Каспий
ойпатында бөкен, қарсақ, жерортатеңіздік аймақта безоар және Альпі текесі,
серна, муфлон, батысында Пиреней жұпар тышқаны, генетта, Гибралтарда Еуропадағы
маймылдың жалғыз түрі — магот, шығысында жайра, шие бөрі кездеседі.

20 ғасырдың соңғы он жылдығында Еуропаның саяси-әкімшілік бөлінісінде үлкен
өзгерістер болып өтті. КСРО, ЮСФР-дің ыдырауына байланысты бір топ жаңа
мемлекеттер пайда болды. Германия Демократиялық Республикасы Германия
Федеративтік Республикасының құрамына енді. 2001 жылдың басында Еуропада
мынандай мемлекеттер болды: Австрия, Албания, Андорра, Беларусь, Бельгия,
Болгария, Босния және Герцеговина, Ватикан, Венгрия, Германия, Грекия, Дания,
Ирландия, Исландия, Испания, Италия, Қазақстан (батыс бөлігі), Латвия, Литва,
Лихтенштейн, Люксембург, Македония, Мальта, Молдова, Монако, Нидерланд,
Норвегия, Польша, Португалия, Ресей, Румыния, Сан-Марино, Словакия, Словения,
Түркия (солтүстік-батыс шеті), Украина, Ұлыбритания, Финляндия, Франция,
Хорватия, Чехия, Швейцария, Швеция, Эстония, Югославия.



https://kk.wikipedia.org/wiki/%D3%98%D0%BB-%D0%91%D0%B0%D2%9B%D0%B0%D1%80%D0%B0_%D1%81%D2%AF%D1%80%D0%B5%D1%81%D1%96

әл-Бақара сүресі (араб.: سورة البقرة‎ суратуль-Бақара) (Құрбанға шалынған сиыр)
Қасиетті Құран Кәрімнің екінші әрі ең ұзақ сүрелерінің бірі. Бұл сүре 286 аяттан
құралған, әрі жалғыз ең ұзақ аят ул-Курси (2:255) осы сүреге кіреді.

Сүре атауы Израиль ұрпақтарының біреуі өз нағашысының байлығын йелемдену
мақсатында оны өлтіріп, басқа адамдарға кінә тағады. Израиль ұрпақтары бұл
даудамайды шешу мақсатында Мұса пайғамбарға жолықты. Мұса пайғамбар Аллаһ
Тағалаға бет бұрып, мұның шешімін сұрайды. Сонда Аллаһ Тағала Израиль
ұрпақтарына:

اللَّهُ لَا إِلَـٰهَ إِلَّا هُوَ الْحَيُّ الْقَيُّومُ ۚ لَا تَأْخُذُهُ سِنَةٌ
وَلَا نَوْمٌ ۚ لَّهُ مَا فِي السَّمَاوَاتِ وَمَا فِي الْأَرْضِ ۗ مَن ذَا الَّذِي
يَشْفَعُ عِندَهُ إِلَّا بِإِذْنِهِ ۚ يَعْلَمُ مَا بَيْنَ أَيْدِيهِمْ وَمَا
خَلْفَهُمْ ۖ وَلَا يُحِيطُونَ بِشَيْءٍ مِّنْ عِلْمِهِ إِلَّا بِمَا شَاءَ ۚ
وَسِعَ كُرْسِيُّهُ السَّمَاوَاتِ وَالْأَرْضَ ۖ وَلَا يَئُودُهُ حِفْظُهُمَا ۚ
وَهُوَ الْعَلِيُّ الْعَظِيمُ

Бисмилләһир Рахманир Рахиим аллаһу лә иләһә иллә һууәл хәййул қаййуум [жим] лә
тә'хуз̃уһу синәтуу уәлә нәум [жим] аллаһу мә фиис сәмәуәти уәмә фиил әрд [қалә]
мән з̃әл ләз̃ии йәшфәъу ъиндәһу иллә бииз̃ниһ [жим] йәъләму мә бәйнә әйдииһим
уәмә халфәһум [cалә] уәлә йухиитуунә бишәйим мин ъилмиһи иллә бимә шә [жим]
уәсиъа курсиййуһус сәмәуәти уәләрда [cалә] уәлә йәуудуһу хифзуһумә [жим] уәһууәл
ъалиййул ъазиим



https://kk.wikipedia.org/wiki/%D0%9A%D0%B5%D2%A3%D0%B5%D1%81%D1%82%D1%96%D0%BA_%D0%A1%D0%BE%D1%86%D0%B8%D0%B0%D0%BB%D0%B8%D1%81%D1%82%D1%96%D0%BA_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D0%BB%D0%B0%D1%80_%D0%9E%D0%B4%D0%B0%D2%93%D1%8B

Кеңестік Социалистік Республикалар Одағы (Кеңес Одағы, КСРО) — Еуропада және
Азияда 1922 жылдан 1991 жылға дейiн өмір сүрген мемлекет. КСРО Еуразияның 1/6
бөлiгiнде орналасты және 1917 жылдан дейін Ресейлiк империя Финляндия, Поляк
патшалығының бөлiгiнсiз орналасатын және (Карстың жерi, қазіргі Түркия) кейбiр
басқа аумақтағы әлемiнiң елдері арасында орналасқан ауданы бойынша өте iрi
болды.

Ауғанстанмен, Венгриямен, Иранмен, Қытаймен, (1948 жылдың 9 қыркүйегiнен)
Солтүстік Кореямен, Моңғол елмен, Норвегиямен, Польшамен, Румыниямен, Түркиямен,
Финляндиямен, Чехословакиямен және тек қана теңiздегi АҚШ-тан, Швециямен және
Жапониямен КСРО-ның Екiншi дүниежүзілік соғысынан кейiн жаяу шекарасы болды.

КСРО Ресей КФСР, Украин КСР, Беларусь КСР және Закавказ СФСР бiрiгуі жолымен
1922 жылдың 30 желтоқсанында құрылды.

Конституциясы бойынша егемендi мемлекет болып табылған (әртүрлi жылдарда 4-пен
16-мен аралығындағы) одақтас республикалардан тұрды; әрбiр одақтас республиканың
одақтан еркiн бөлiнiп шығу мүмкіндігі сақталынды. Одақтас республика шет
мемлекеттермен қатынасқа шығып, келiсiм-шарттарымен тұжырымдап және дипломаттық
және консулдық өкiлдермен ауысып, халықаралық ұйымдардың қызметiне қатысуға
құқығы болды. КСРО-мен қатар Біріккен Ұлттар Ұйымының 50 ел-негiздеушiлерiнiң
арасында Беларусь КСР және Украина КСР-лері қатар дауыс құқығына ие болды.

Екiншi дүниежүзілік соғысынан кейiн АҚШ-тан кейінгі екінші жоғарғы держава
болды. Кеңес одағы Социализмнің дүниежүзілік жүйесiнде үстем болды, сонымен
бiрге Біріккен Ұлттар Ұйымының қауiпсiздiк кеңесінің тұрақты мүшесі болды.

Кеңес Одағы, Кеңестік Социалистік Республикалар Одағы, КСРО – бұрынғы Ресей
империясы аумағының шегінде 1922 – 91 ж. болған мемлекет атауы. 1917 жылғы Қазан
төңкерісі нәтижесінде коммунистер (большевиктер) мемл. билікті өз қолдарына
алған соң, бұрынғы Ресей империясы құрамындағы неғұрлым дамыған ұлттық
құрылымдар (Польша, Финляндия, Балтық теңізі жағалауы елдері) дербес мемлекет
болып бөлініп шықты. 1918 ж. қаңтарда өткен Жұмысшы, солдат және шаруа
кеңестерінің (бұдан әрі кеңестер деп аталады) біріккен съезінде “Еңбекші және
қаналған халықтардың декларациясы” жарияланды. Езілген ұлттарға өз
республикаларын құруға мүмкіндік берілді. 1918 ж. 4 – 10 шілдедегі Кеңестердің
5-Бүкілресей съезінде Ресей Кеңестік Федеративтік Социалистік Республикасының
(РКФСР) тұңғыш Конституциясы қабылданды. 1919 ж. наурызда мемл. билік басындағы
Ресей Коммунистік (большевиктер) партиясының РК(б)П жаңа бағдарламасы
қабылданып, елде социализм орнату жолдары белгіленді. Бағдарламаға сәйкес ішкі
және сыртқы контрреволюциямен күресу үшін 1919 ж. маусымда Ресей, Украина,
Белоруссиядағы кеңестер билігін (қ. Кеңес өкіметі) жақтайтын мемл. органдардың
әскери, саяси, шаруашылық одағы қалыптасты. 1918 ж. 30 сәуірде Түркістан
автономиялық кеңестік социалистік республикасы (Түркістан АКСР-і), 1920 ж. 26
сәуірде Хорезм халық кеңестік республикасы, 1920 ж. 8 қазанда Бұхар халық
кеңестік республикасы, 1920 ж. 4 қазанда Қазақ автономиялық кеңестік социалистік
республикасы (Қазақ АКСР-і) құрылды. Қызыл армияның Кавказға жорығы нәтижесінде
ондағы ұлттық үкіметтер құлатылып, Әзірбайжан кеңестік социалистік республикасы
(28.04.1920), Армян кеңестік социалистік республикасы (29.11.1920), Грузин
кеңестік социалистік республикасы (25.02.1921) жарияланды. 1922 ж. 12 наурызда
осы үш республика бір федеративтік одаққа (Закавказье Соц. Кеңестік
Республикалардың федеративтік одағы, ЗСКРФО) бірікті де, сол жылдың аяғына қарай
(13.12. 1922), Кеңестердің 1-Закавказье съезінде ЗСКРФО біртұтас Закавказье
Социалистік Федеративті Кеңес Республикасы (ЗСФКР) түріне айналдырылды, әрі оған
кірген республикалар дербестігін сақтайтын болды. Ресей мен Жапония арасында
болуы ықтимал әскери қақтығыстың алдын алу және ақ гвардияшыларды, интервенцияны
жоюға жағдай туғызу мақсатында 6.4.1920 ж. жарияланған Қиыр Шығыс республикасы,
алға қойылған мақсат орындалған соң, 15.11.1922 ж. ВЦИК декретімен барша жері
РКФСР-ге оның құрамдас бөлігі ретінде қосылды. 1922 жылдың ортасына таман
бұрынғы Ресей империясының барлық жерінде дерлік кеңестер билігі орнады. Мемл.
құрылымды одан әрі жетілдіру үшін, билік басындағы коммунистер (большевиктер)
партиясының жетекшісі Владимир Ильич Лениннің жоспары бойынша, кеңестік
республикалардың одағын құру керек болды. Жаңа одаққа кіретін республикалар
тәуелсіз және тең құқылы болып саналды. РКФСР, УКСР, БКСР, ЗСФКР Кеңестерінің
кезекті съездері одаққа бірігуді жақтап дауыс берді. Осыны негізге ала отырып,
1922 ж. 30 желтоқсанда шақырылған аталған төрт республика кеңестері өкілдерінің
1-съезі Кеңестік Социалистік Республикалар Одағын (КСРО немесе Кеңес Одағы) құру
жөнінде Декларация қабылдады. Декларацияда КСРО-ға кіру теңқұқылық пен еріктілік
негізінде жүзеге асырылады және Одақтан өз еркімен шығу құқы сақталады, әрі
басқа да жаңадан құрылған республикалар одаққа өз еркімен кіре алады деп
көрсетілді. Съезд КСРО-ны құру жөніндегі келісімшартты бекітті. Одақтың жоғарғы
органын – КСРО Орталық Атқару Комитетін сайлады. ОАК-нің тең төрағалары болып
М.И. Калинин, Г.И. Петровский, Н.Н. Нариманов, А.Г. Червяков сайланды. ОАК-нің
2-сессиясында Кеңес Одағының үкіметі – В.И.Ленин бастаған КСРО Халық Комиссарлар
Кеңесі құрылды. 1924 ж. 31 қаңтарда 2-Кеңестер съезі КСРО-ның алғашқы
Конституциясын бекітті. 20 ғ-дың 20-жылдарының бас кезінен бастап, әсіресе,
Ленин қайтыс болғаннан кейін, Кеңес Одағында билік үшін талас-тартыс басталды.
Бұл күресте И.В.Сталин жеңіске жетті де, елде өзінің авторитарлық жеке билігін
орната бастады. 1925 ж. Өзбекстан Кеңестік Социалистік Республикасы (Өзбек
КСР-і), Түрікменстан Кеңестік Социалистік Республикасы (Түрікмен КСР-і),
құрылды. 20 ғ-дың 20-жылдарының ортасынан бастап Кеңес Одағы жаңа экономикалық
саясаттан бас тартып, елді күшпен индустриализациялау және ауыл шаруашылығын
күшпен ұжымдастыру саясатын жүргізді. Коммунистік партия мемлекеттік билікті
толық қолына алды. Елде қатты орталықтандырылған әрі милитаризацияланған
тоталитарлық режим орнады. Бұл жүйе елді жедел түрде модернизациялауға және
басқа мемлекеттердегі рев. қозғалыстарды қолдауға қызмет етті. Ауыл
шаруашылығында шаруаларды зорлықпен ұжымдастыру және ұсақ меншік иелерін
(кулактарды, орта шаруаларды, ауыл байларын, т.б.) тәркілеу халықты жаппай
ашаршылыққа ұшыратты. Оған қоса зорлықпен отырықшыландырылған қазақ шаруалары
айрықша қатты шығынға ұшырады (қ. Көшпелі және жартылай көшпелі қазақ шаруаларын
отырықшыландыру). Бұл халықтың жаппай наразылығын туғызып, жер-жерде шаруалар
көтерілістері басталды. Бірақ оларды үкімет әскерлері күшпен басып тастады. 1929
жылы КСРО халық шаруашылығын дамытудың 1-бесжылдық жоспары жасалды. 1934 жылы
алғашқы бесжылдық жоспарды мезгілінен бұрын орындау қорытындылары қаралып,
2-бесжылдық жоспар жасалды. Екі бесжылдық нәтижесінде өнеркәсіп өндірісінің
көлемі бойынша КСРО Еуропада 1-орынға, әлемде (АҚШ-тан кейін) екінші орынға
шықты. 1934 жылдың соңында КСРО бойынша жаппай саяси қуғын-сүргін басталды.
Көптеген партия, мемлекет, қоғам, әскери, мәдениет қайраткерлері атылып кетті,
миллиондаған тұтқындарды тегін жұмыс істету үшін еңбек лагерлері құрылды (қ.
ГУЛАГ). 1936 жылы 5 желтоқсанда КСРО-ның екінші Конституциясы қабылданып,
бұрынғы ЗКФСР-дан бөлінген Әзірбайжан Кеңестік Социалистік Республикасы
(Әзірбайжан КСР-і), Армения Кеңестік Социалистік Республикасы (Армения КСР-і),
Грузия Кеңестік Социалистік Республикасы (Грузия КСР-і), РКФСР-ден бөлінген
Қазақ Кеңестік Социалистік Республикасы (Қазақ КСР-і), Қырғыз Кеңестік
Социалистік Республикасы (Қырғыз КСР-і) құрылып, Кеңес Одағындағы одақтас
республикалар саны көбейді. 20 ғ-дың 30-жылдарының аяқ кезінде елдің сыртқы
саясатында үлкен өзгерістер болды. 1939 ж. кеңес-герман келісімшарты жасалынып,
ол бойынша КСРО құрамына Батыс Украина мен Батыс Белоруссия, 1940 ж. Балтық
теңізі жағалауы елдері, Бессарабия, Солт. Буковина зорлықпен қосылды. Осының
негізінде 1940 жылы Молдовия Кеңестік Социалистік Республикасы (Молдовия КСР-і),
Латвия Кеңестік Социалистік Республикасы (Латвия КСР-і), Литва Кеңестік
Социалистік Республикасы (Литва КСР-і), Эстония Кеңестік Социалистік
Республикасы (Эстония КСР-і) құрылып, Кеңес Одағы құрайтын одақтас республикалар
саны 15-ке жетті. 1941 ж. жазда кеңес-герман соғысы басталды (қ. Ұлы Отан
соғысы). Соғыс кезінде тұтас халықтар (балкарлар, шешендер, қалмақтар, қырым
татарлары, карашайлар, месхет түріктері, немістер, т.б.) Қазақстанға, Орта
Азияға, Сібірге жер аударылды. Соғыс аяқталғаннан кейін КСРО-ға Оңт. Сахалин,
Куриль аралдары, Петсамо (Печенга) ауданы, Клайпеда, Кенигсберг (Калининград),
т.б. территориялар қосылды. Соғыстан кейінгі жылдары саяси қуғын-сүргін қайтадан
басталды (космополиттермен күрес, “Ленинград ісі”, “дәрігерлер ісі”, т.б.).
Соғыс кезіндегі бұрынғы одақтастармен (АҚШ, Ұлыбритания, Франция) арада бәсеке
күшейіп, “қырғи-қабақ соғыс” ахуалы қалыптаса бастады. Әлемде екі жүйе
(социалистік елдер мен капиталистік елдер) пайда болып, жанталаса қарулану
күшейіп кетті. 1949 ж. Семей полигонында КСРО-да тұңғыш атом қаруы сыналды. 1953
ж. көктемде Сталин қайтыс болып, үкімет билігі үшін тартыс қайта басталды.
Үкімет басына келген Н.С. Хрущев партияның 20-съезінде (1956) Сталиннің жеке
басына табынудың зардаптары жөнінде баяндама жасады. Саяси қуғын-сүргін
құрбандары ақтала бастады. Қудалауға ұшыраған халықтардың РКФСР құрамындағы
автон. құрылымдары қалпына келтірілді. Кеңес Одағы құрамында жоғарыда аталған 15
одақтас республикалардан өзге 20 автономиялық республика, 8 автономиялық облыс,
10 ұлттық округ болды. Өнеркәсіп пен ауыл шаруашылығын дамытуға үлкен көңіл
бөлінді. Қазақстан мен Батыс Сібірде тың және тыңайған жерді игеру қолға алынды.
1954 ж. алғашқы атом электрстансасы салынды, 1957 ж. Жердің жасанды серігі
ұшырылды, 1961 ж. тұңғыш кеңестік ғарышкер орбитаға ұшып шықты. Бірақ бұл
жұмыстардың барлығы тоталитарлық жүйе тәртібімен жүргізілгендіктен, ішкі
қайшылықтары көп болды. Орыстандыру саясатының күшеюіне қарсылық ретінде ұлт
республикаларында наразылықтар бой көрсетті. 1964 ж. Хрущев орнынан түсіріліп,
билікке Л.И. Брежнев келді. Жаңа үкімет басшысы жүргізген реформалар ақырына
дейін жеткізілмей, сәтсіздікке ұшырады. Экономика экстенсивті жолмен дамыды,
елді милитаризациялау әрі қарай жалғасты. Көрші социалистік елдерде реформа
жасау әрекеттері – Венгрия (1956) мен Чехословакияға (1968) қарулы әскер кіргізу
арқылы басып тасталды. 1979 ж. Ауғанстанға Кеңес Одағы әскерлері кіргізілді.
Жанталаса қарулану одан әрі шегіне жетті. 1977 ж. қабылданған КСРО-ның үшінші
Конституциясы елдің қоғамдық-саяси өміріне, әлеуметтік-шаруашылық тұрғыда
дамуына серпін бере алмады. 1980 жылдың бас кезінде Кеңес Одағы экономикалық
тоқырауға ұшырады. 1985 ж. билікке М.С. Горбачев келуімен бірге елде
саяси-экономикалық реформалар басталды. Кеңес жүйесін реформалауға тырысу
КСРО-ны дағдарысты жағдайға алып келді. Халықтың саяси белсенділігі бірден
көтеріліп, ұлттық партиялар мен қозғалыстар пайда болды. Қазақстанда (қ.
Желтоқсан көтерілісі), Балтық теңізі жағалауы елдерінде, Кавказ
республикаларында халықтың жаппай бас көтерулері болып өтті. Экономика тұралап
қалды, шахтерлердің, кеншілердің, мұғалімдер мен студенттердің, дәрігерлердің
үкіметтің саясатына қарсы ереуілдері басталды. Кертартпа күштердің 1991 ж.
тамызда мемл. төңкеріс жасау әрекеттері сәтсіздікке ұшырады. Кеңес Одағының
бұдан әрі өмір сүруі мүмкін болмай қалды. 1991 ж. желтоқсанда Минск қаласында
КСРО-ның бастапқы құрылтайшылары болған одақтас республикалар Беларусь, Ресей,
Украина басшылары өздерінің КСРО-ны тарататындықтарын жариялады (қ. Беловеж
келісімі). Сөйтіп, КСРО өзінің өмір сүруін тоқтатты. 1991 ж. 21 желтоқсанда
бұрынғы КСРО республикалары Армения, Әзірбайжан, Беларусь, Қазақстан,
Қырғызстан, Тәжікстан, Түркменстан, Өзбекстан, Украина Алматы қаласында
өздерінің Тәуелсіз мемлекеттер Достастығын құратындықтары жөніндегі декларацияға
қол қойды.



https://kk.wikipedia.org/wiki/%D0%90%D0%B1%D0%B0%D0%B9_%D0%B6%D0%BE%D0%BB%D1%8B_(%D1%80%D0%BE%D0%BC%D0%B0%D0%BD)

«Абай жолы» - Мұхтар Әуезовтың әлемге әйгілі тарихи романдар топтамасы -
қазақтың тұңғыш эпопеясы. 1-кітабы 1942, 2-сі 1947, 3-сі 1952, 4-томы 1956 ж.
жарыққа шықты.

Эпопеяның «Абай» атанған алғашқы екі кітабына КСРО Мемлекеттік сыйлығы (1949),
«Абай жолының» тұтас төрт томына Лениндік сыйлық (1959) берілді.

«Абай жолы» арқылы қазіргі қазақ прозасы күллі дүние жүзі әдеби классиканың
шырқау шыңына шықты. Сөйтіп, 19 ғасырдың 40-50-жылдарын М. О. Әуезов туған
әдебиетіміздің даму тарихында бұрын-соңды болып көрмеген ренессансқа айналдырды.
Мұның өзі заңды да, өйткені «Абайдай» шығарма бұл тұсқа дейін қазақ әдебиетінде
болған емес». «Бұл да аз,- деді француз жазушысы Луи Арагон,- әлемнің басқа
елдерінде де онымен тең түсетін шығарма табу қиын; бұл, менің ойымша, XX
ғасырдағы ең үздік шығармалардың бірі». Ең талғампаз суреткерлердің аузымен
айтылған осындай орасан биік бағаға «Абай жолы» қандай қасиеттері мен жетті? Бұл
сұраққа жауап беру үшін эпопеяға тән негізгі ерекшеліктерді ескермей болмайды.
Алдымен, тақырып туралы. Кешегі, яки тарихи тақырып: бүгінгі, яки қазіргі күн
тақырыбы деп жүрміз. Бір тұста осылар жөнінде айтыс ашып, дауласып та көрдік.
Бәрі шартты нәрсе! (Кеше, бүгін, ертең... Уақыт жалғастығында жік жоқ: таң атса,
ертең бүгінге, бүгін кешеге айналады. Демек, кешесіз бүгін, бүгінсіз ертең жоқ).
Сондай-ақ бүгінгі қазақ кім? Мұны тану үшін кешегі қазақты білу шарт. Тамыры жоқ
ағаш, тарихы жоқ халық болмайды. Әуезов өзінің төрт том «Абай жолы» арқылы бүкіл
дүние жүзіне, қала берді - өз отандастарына, керек десеңіз тіпті - қазақтардың
өзіне қазақ дегеннің кім екенін танытты. Дәлірек айтқанда, қазақ халқының
ұлылығын - оның өткен өмірін - тарихын, тарихының түбірлі кезеңдерін, қазақ
мінезі қалыптасқан трагикалық Һәм шығармашылық дәуірлерді ғажайып көркемдік
күшпен жарқыратып, ашып, жан-жақты айқындап, терең түсіндіріп берді. Сондықтан
да, «Абай жолын» оқыған Бенжамен Матип «қазақ неткен ғажайып халық» деп өзін-өзі
ұмыта таңырқаса, Константин Федин «өзінің қалай қазақ боп кеткенін білмей
қалған». Сондықтан да бүгінде Л. Н. Толстойды оқымай орысты, О. Бальзакты оқымай
французды білдім деу қандай қиын болса, Әуезовті оқымай қазақты білдім деу
сондай қиын.

«Абай жолының» бас кейіпкері - Абай. Біз ақын өмірінің елу жылына айғақ боламыз.
Абайдың адам, азамат, ақын ретінде қалыптасуы сол жарты ғасыр ішіндегі қазақ
қоғамының барлық саласындағы өмірдің барлық ойы-қыры, қия-қалтарысымен өріле
суреттеледі. Абай арқылы өткен ғасырдың екінші жартысындағы және осы ғасырдың
басындағы бүкіл халық тіршілігін, оның көп бұралаң тағдырын, ой-арманын,
мақсат-мүддесін, күрес-тартысын... бәр-бәрін түгел шарлап өтеміз. «Халық»
дегенде, бұл ұғымның негізінде ұлттың әдет-ғұрпы ғана емес, ұлттық рухы жататыны
сөзсіз. Демек, «Абай жолында» кешегі қазақтардың тұрмысы, әдет-ғұрпы ғана емес,
күллі рухы сайрап білініп тұр.

19 ғасырдың 2-жартысындағы қазақ өмірінің бұл төрт кітаптан тыс қалған бір де
бір қалтарысы жоқ. «Абай жолының» мазмұн жағынан алғанда жалпы жұрт мойындаған
энциклопедялық сипаты, жанр жағынан алғанда қазақтың тұңғыш эпопеясы екендігі де
осында жатыр. Тағы бір күрделі ерекшелік - осынау кең құлашты халықтық эпопея
бастан-аяқ тартысқа, қарама-қарсы күштердің қым-қиғаш күресіне құрылған және
осылардың бәрі диалектикалық қимыл-қозғалыс, өсу-өрбу, өрістеу үстінде
көрсетілген. Мысал үшін шығарманың негізгі арқауындағы арналы тартысты алайық.
Бәрінен бұрын мұнда жеке адамдар арасындағы психологиялық шиеленістер,
қарым-қатынастағы қайшылықтар, әлдінің әлсізге қиянаты, зорлығы, қаныпезерлікке
ұласқан қаталдығы (Қодар мен Қамқа оқиғасы); одан өрбіген ру мен ру арасындағы
кескілестер - жер дауы, жесір дауы, құн, барымта, алыс-жұлыс, айқастар;
осылардың жалпы жұртқа тиген зардабы - түрлі сипаттағы қаналулар: кедейленулер,
қаңғып-тентіреулер, жұтқа ұшыраулар, жатақтардың пайда болуы, қазақ даласына
орыс қоныстанушыларының келуі, жарлы-жақыбайлардың өзара ынтымағы, олардың
үстемдерге қарсылығы, бұл қарсылықтар үстінде көрінген жалаңтөстер, олардың
жазалануы, жер аударылуы, осы арқылы бірте-бірте ескі мен жаңаның ара жігі
ажырап, күрестің жаңаша сипат алуы... Осылардың бәрі қара қылды қақ жарған
әділдікпен адал, ақиқат шындық шеңберінде тағы да нақты және даму үстінде
көрінуі - шын мәніндегі реалист-суреткердің айта қалғандай дарын күшіне, талант
қуатына саяды. Эпопеяда ешбір адам жоғарыдағыдай тартыс арнасынан шет қалмайды.
Бәрінің характерлері, сол қым-қиғаш күрес үстінде қалыптасады. «Абай кезіндегі
қазақ даласында,- дейді автор,- күні өтіп бара жатқан, бірақ тамыры әлі де
тереңдегі ескіні мен Құнанбай образына жинақтадым. Ал, оның баласы Абай бойында
енді туып келе жатқан жаңа бар. Сондықтан, ақын Абайдың қалыптасуын көрсету
арқылы мен үлкен қоғамдық шындықты - ескі мен жаңаның диалектик,
қарама-қарсылығын, күрес нәтижесінде ескіні жаңаның жеңуін ашуға тиіс болдым».
Бұл - аса қиын әрі қатерлі адым. Күрес пен тартысты анық жауласқан қарама-қарсы
екі жақ емес, туған әке мен баланың арақатысына құру бұрылтпас және көл-көсір
психологиялық дәлелдер таппаса, көптің сана-сезіміне бір қарағанда жете
қоймайтын нанымсыз нәрсе секілденеді. Реалист-суреткердің айта қалғандай
шығармашылық күш-қуатының тағы бір керемет көрініс тапқан тұсы - осы ара: әке
мен баланың өзара ымырасыз жауларға айналуы, нәтижесінде Абайдың әкеден біржола
тұсау үзіп, іргесін ажыратуы. Оқырманды осыған қалтқысыз сендіруі - автордың
қисапсыз шеберлігі болса, соның нәтижесінде көрінген «Абайдың қасиеті - өз
табының тілегінен көп қиналыстар, толғанулар, тәнге-жанға түскен жаралар арқылы
жыртылып айырылуында, өз заманынан биік тұруында». Бұл - эпопеяның
идеялықаласытақырыптық негізінің мызғымас мықтылығы. «Абай жолының» граниттей
берік ірге тасы осынша шебер қаланған. Ал, сюжет пен композицияға келетін
болсақ, мұнда да Әуезов суреткерлік шеберліктің үлгісін көрсеткен. Төрт кітаптың
өн бойында адам образдарын жасауға қызмет етпейтін бір де бір деталь, штрих,
керек десеңіз, бір де бір сызық жоқ. Бәрі де мінездеу мен мүсіндеу, жинақтау мен
даралау міндеттерін атқарып тұр. Әр характердің жасалу тарихы бар. Әр образ тип
дәрежесіне дейін көтерілген. Басты кейіпкерлер ылғи өрбу, өсу үстінде көрінеді.
Ӏ-кітаптың басында қаладан аулына асығып келе жатқан бала шәкірт пен 4-кітаптың
аяғында жарық дүниеден жөнеліп бара жатқан данышпан ақынның екі арасындағы қырық
бес жыл тек қана Абайдың адам, азамат, ақын ретіндегі өзгеруімен, жаңғыруымен,
жаңаруымен, құбылуымен, құлпыруымен өтетіні сияқты әрбір ірі, іргелі қаһармандар
не ілгерілеп, не кері кетіп, не өрлеп, не құлдырап, не өліп, не тіріліп отырады.
Статикалық түрде бір де бір құбылыс жоқ, бәрі динамикалық сипатта. Бұл сюжет
мінсіздігінің нәтижесі.

Осылардың бәрі композициялық бүтіндікке көшкен жағдайда жазушының тағы да адам
таң қалғандай шеберлігі ширатылып шыға келеді Мұны Мүсірепов дәл аңғарған:
«Қайтқанда», «Қат-қабатта», «Шытырманда», «Бел-белесте», «Өрде», «Қияда» деген -
әр бөлімнің аттары. Осыны біріне бірін жалғап, бір саты етсең, қат-қабат,
шытырмандар арқылы бел-белеске, өрге, қияға келе жатқан Абайды көресің. Бұл -
үздіксіз өсіп келе жатқан Абайдың жолы. Сонымен бірге бұл - Құнанбайдың да
баспалдақтары. Осы сатыларды төмен қаратып қойып, аяғынан басына қарай оқысаң,
бұл жоғарыдан ылдилап келе жатқан Құнанбайдың жолы болып шығады. Сонда, Абайдың
жолы - «қайтқанда, қат-қабатта, шытырманда, бел-белесте, өрде, қияда» болып
шығады да, Құнанбайдың жолы - «қияда, өрде, бел-белесте, шытырманда,
қат-қабатта, қайтқанда» болады. Бірі - көтерілу, бірі түсу, төмендеу жолы.
Үшінші, бұл - Құнанбай тобының да, Абай тобының да жолы». 1-кітаптың
композициясын бұдан артық дәл сипаттау қиын. Сол сияқты әр кітаптың жеке-жеке
және төрт кітаптың жалпы композициясын да осы ретпен таратып-тұтастырып шығуға
болар еді. Бірақ ол шарт емес. Бәрінің бірімен, бірінің бәрімен бірлігі секілді,
бәрінің түзілісін бірінің құрылысымен сипаттауға әбден болады. Жаңағы пікір
1-кітаптың жалпы мазмұнына қатысты айтылды. Сол сияқты мұндағы полифониялық
сырды, я болмаса көп проблемалылықты, олардың бәрі барып тоғысар үлкен арнаны да
әлгі ретпен байыптап шығуға болар еді. Айталық, 1- кітаптың 1-бөлімідегі бірінші
тарау:

1-кітаптың басында Абай қаладан далаға келе жатады, асығып, алып-ұшып, аулын
сағынып келе жатады; ал аяғында - даладан қалаға кетіп бара жатады,
қарама-қарсылыққа, қайшылыққа толы өз аулынан өзі безіп, түңіліп қашып бара
жатқандай. Осы екі арадағы он шақты жылда аулынан Абай көрген жайды, Абай кешкен
хәлді, Абай ұққан, Абай сезінген, Абай түйсінген сырларды бір шолып пайымдасақ,
тек Абай басында болған өзгерістерді ғана емес, кітап толы кейіпкерлердің бәрін
бір атмосфераға алған үлкен эволюцияны аңғаруға болар еді. Бұл да зергер
қиюластырған тамаша композиция арқылы тұтасқан шынайылық. Енді тип пен
характерге көшсек, бұл арада да Мүсіреповке бір соғып өткен жөн. Асылы,
Мүсіреповтің «Абай» романы туралы» деген сын мақаласы - әдеби шығарманы
эстетикалық талдаудың үлгісі. Оны 1958 жылы I. Омаровқа жазған хатында Мұхтар
Әуезовтің өзі де өте жоғары бағалаған: «Ойыма он бес жыл бұрынғы бір кез оралып
еді,- деген ол. - «Абай» романының бірінші кітабы шығып, соны жазушылар,
сыншылар, кейбір адамдары боп талқылап, танымақшы болып жатты. Бірақ бір күнгі
ұзақ мәжіліс түк те берекелі нәр бермеді. Баяндамашы Құнанбайды Иван Грозный
деп, Петр Первый деп әр биікке қарай жетектеп алды да, қаңғыды да кетті. Кейін
сөйлеушілер де жетістірген жоқ. Әркім әрбір қабуын-шабуын дегендей сипалаған,
сылаған болды да, кәдімгі белгілі саяз, сылдыр сөздерге сайды. Өте бір күйкі
күйді амалсыз еске алғызды. Мен үндегем жоқ... Сол жиылыстың ең соңында күн бойы
о да үндемей отырған Ғабит жиылысты басқарып отырған Сәбитке келіп бір ауыз сөз
айтты: «Немене, адамша сөйлейміз бе, жоқ осымен кете барамыз ба?» - деді. Сол
күннен бастап екі кеште ол бір баспа табақтай етіп өзінің роман жөніндегі, бар
жұрттан оқшау, бөлек шырғау шыққан әділ, адал, саналы толғаулы ірі ойларын айтып
шықты. Сөйтіп, келесі күнгі жиылыс «адамша сөйлеудің» нағыз өзін бастап еді».

Дәл осы сөзінде Мүсірепов романдағы типтер мен характерлердің бірқатарын бірер
сөзбен былайша дәлме-дәл сипаттайды. «Сүйіндік - жалтақ; Байдалы - табанды,
қырыс адам. Бөжей - сыр бермес, Қаратай - жеңген топтың қасында... Майбасар,
Жұмағұл, Тәкежан, Қамысбайлар - патша үкіметінің жасаған болыстығының маңында
болатын мансапқорлар... Зере - ел анасы, Ұлжан - соның жалғасы. Сары апаң -
үстем рудың әрқашан өзімдікі дұрыс деп, қисыны келсе-ақ қарсы дау соғатын
кеуделісі... Бұлардың бәрінің жиынтығы, сақасы сияқты Құнанбай - сонша сұм,
сонша аруақты, сонша бір кесек образ! Абайдың өзін алатын болсақ - бұл бұқара
халықтың тартқан жапа, көрген қорлық, төккен жасынан туған, ел тілегіне жаңа
жолдар, ел болашағына жаңа бағыт іздеген, әзір таппаған, бірақ қайдан табатынын
дәл сезіп болған ел басы, замана жасы. Құнанбай - елдің тоқырап қалған, өз
биігінен аса алмаған ескі ойы болса, Абай - елдің алысты болжай алған, ілгері
сүйреген ойы».

Білгірлікпен берілген мінездемелер!.. Абай тұлғасы - эпопеяның жаны мен жүрегі.
Бұл бейнені Әуезов өзінің кемел көкірегінде қолына қалам ұстаған күннен бастап
аялап, ойында тербетіп, ғұмыр бойы қиялында өрбітіп келген. «Боваримен» дейтін
Флобер секілді, «Наташа Ростова - өзім» дейтін Толстой тәрізді Әуезовтің өзі
Абайға, Абай өзіне айналып кеткенше бұл бейнені қағаз бетіне түсірмеген, іштей
пісіре берген. Әуезовтің өлеңнен өзге артында жазулы жазба дерек қалмаған Абай
өмірінен романға материал жинау әрекетінің өзі керемет қызық, нұсқасы:
«Алдақашан бел асып кеткен керуеннің айдаладағы жұртына кешігіп жеткен
жүргінші,- деп жазады ол,- сөніп қалған от орнынан болмашы жылтыраған бір
қызғылт шоқ тауып ап, оны демімен үрлеп тұтатпақ болды десек, романға материал
жинаған менің хәлім де дәл сол әрекет сияқты еді. Мен қарт адамдардың көмескі
жадында ұмыт болып қалған көп нәрселерді қайта ойлатып, айтқызып алдым.
Алпыстағы Әйгерімнің әжімді бетіне қарап, оның бір кезде Абайды тұтқындаған жас
шырайлы ғажап сұлу жүзін «қалпына келтіруім» де әлгідей еді». Міне, осы
әрекетінің өн бойында жазушы өзінің бас кейіпкерінің образын ойша қорытып,
санада жасап жүрді. Осылайша өзінің қаны мен жанына айналғандықтан да оның бас
кітабында бас кейіпкердің тастан қашалғандай көп қырлы, мол бедерлі бейнесі,
құдды тірі адамдай жанды, толыққанды тұлғасы тұтасып шыққан.

Алғашқы кітапта адам, азамат ретінде қалыптасқан Абай кейінгі кітаптарда ақын,
қайраткер ретінде қиян-қилы қимыл-әрекеттерге көшеді. Осы желінің ұзына бойында
оның тарам-тарам өсу, даму жолдары, белес-белес өрістеу, шарықтау биіктері
жатыр. Бір кереметі - осылардың бәрі тек қана сыртқы сарт-сұрт, ылғи қолма-қол
«қимыл-күшпен емес, шығармашылық іспен» (Әуезов), яғни ішкі көңіл күйіндегі
нәзік ағыстар мен толқындар арқылы, солардың сан түрлі иін-иірімдері арқылы
қат-қабат астарлы көрініс табады. Қаһарман іштей түлеп өседі. Демек, рухани
мағынасында Абай, бір жағынан, сыр мен сезімнен, ой мен санадан құйылып жасалған
терең психологиялық тұлға. Бас кейіпкердің парасат пен философияға толы
болмыс-бітіміндегі қайталанбас қадыр-қасиетте осында жатыр. Абай - кең құлашты,
мол тынысты эпикалық тұлға. Бұл тұлғаны автор эпопеяның басынан аяғына дейін
өрмек тоқығандай, бір де бір тінін үзбестен тартып, асықпай өріп шығады.
Көл-көсір нақты да затты деталь, ұшан-теңіз психологиялық анализ, сан-сала
іс-әрекет, қимыл-харекет - осылардың бәрі Абай тұлғасын сомдауға қызмет етеді.
Осылардың бәрінде де автор өз қаһарманының «жан диалектикасын» бойлап,
ілгерілейді де отырады. Абай тұлғасы оқырманның көз алдында көктей өсіп,
автордың өзі айтқандай, құз-жартасты жарып шығып жапырақ жайған шынарға - символ
бейнеге айналады.

Адамдардың арақатынасы ғана емес-ау, тіпті табиғат құбылыстарының өзін Абай
статикалық хәлде емес, динамикалық күйде анық ақындық түйсікпен тура тірілтіп
түсінеді. Айталық, қырдағы кеш, қоңыр іңір «бұның бір ұғымсыз әміршісі,
сүйсіндіре мүлгіткен зор мұңдасы тәрізді»; кеше ғана өзара жауыққан рулар
бір-біріне сойыл сермеп, шоқпар сілтеп, бір-бірін соққыға жыққан тау бөктерінен
«соққан салқын ызғар қатал мінездердің ызғырығы тәрізді»; енді бірде «Абай
біртүрлі сейіліп, іштей серпіліп алып, тау жотасынан биіктеп, аспанға қарады.
Толық ай ашық көкті қалқып, сызып келіп бір топ шоғыр қара бұлтқа кірді. Кірді
де қызық күйге түсті. Абай соған қарап өзге жайдың бәрін ұмытып, аңырап телміре
қалды». Абайдың ақындық бітімі, ішкі дүниесі осылайша нәзік және терең ашылады.
Дәл осы тәсілмен эпопея авторы бас кейіпкердің іштей түлеуін, өзгеруі мен өсуін
көрсетеді. Кітап басында қаладан келе жатқан Абайға жерұйық боп көрінген көктем
көркіндегі кербез дала кітаптың аяғында ақ қар астында ақ кебінге оранған өлік
секілденеді. Бұл - әшейін көзге көрінген сурет қана емес, көңілге ұялаған
шындық. Бұл шындыққа енді Абайдың көзқарасы да басқаша... Әке мен баланың
арасындағы жол айырығы осы тұста біржола белгіленеді. Бұл бұрылысқа әкелген
романның өн бойындағы психологиялық дәлелдің күші сондай, оқырман Абайдың әр
қылығы мен қимылын дәл өз қимылы мен қылығындай қалтқысыз қабылдап, татаусыз
түйсінеді. Сондықтан ол әке мен баланың ажырасу себебіне сенеді. 1-кітаптың
аяғында әке мен бала бір-біріне бетпе-бет келіп, ой, пікір, ұғым сайысына
түскенде оқырман Абай жағында болады. Абай, сөйтіп, өз өмірінің биік қиясына
қарай адымдап, өрлеп келе жатады: «Қияға қадам басқаны рас. Бір күндерде жалаң
құздың басындағы тақыр құм мен тастақты жарып, әлсіз нәзік шешек атып, жас шынар
пайда болған. Сондай бір өмір гүл шашқан. Енді бір күнде сол шыңға шыққан жалғыз
шынар балғын тартып, жас қуатқа толыпты. Қазір оған қыс пен аяз да, тіпті тау
дауылы да қатер болудан қалған еді». 1-кітапта Абай осылайша азамат ретінде
қалыптасса, екінші кітаптан былай қарай енді өнер адамы - ақын Абай, шын
мәніндегі азамат-ақын көрінеді. Бұл тұста авторға «шығармашылығы арқылы Абайдың
өзі көмекке келеді» (Әуезов). Ендігі өмір Абай ақындығының қайнар-бұлағына
айналады. Ендігі жерде көп-көп деталь Абай өнерінің психологиясы - көптеген
өлеңдерінің туу құпиясын ашуға қызмет етеді. Асылы, Абай ақындығының арғы тамыры
өзінің туған топырағындағы төл әдебиетте - халық өнерінде - өзін сәби кезінен
қиял-ғажайып ертегілермен әлдилеген Зере-әжеде, мұңшыл жырау Барласта, сыншыл
жыршы Шөжеде... жатса, бергі бұтағы мен жасыл жапырағы орыс әдебиетінде - Е. П.
Михаэлис секілді орыс достары арқылы қолы жеткен Александр Сергеевич Пушкинде,
М. Ю. Лермонтовта... жатыр. Романда осы сыр терең және жан-жақты толғамын
табады. Таланты мен танымы, ұғымы мен білімі, жалпы ой-санасы, ақыл-парасаты
осындай қос арнадан қоректенген азамат ақынның рухани дамуы, қайраткер ретінде
өсуі одан әрі жалғасады. Мыс., алғашқы кітаптарда Абай өз келесіндегі
келеңсіздікті, өз ортасындағы әділетсіздікті, феодализмнің тоң мойындығын
сынаушы болса, кейінгі кітаптарда ол шеңберден шығып, енді күллі Шығыс
керітартпалығын әшкерелеуші дәрежесіне көтеріледі.

Орыс классиктерінің шыншыл дәстүрінен сусындаған Абайдың ендігі күрес жолының
бір ұшы Россиядағы азаттық қозғалысымен жалғаса жаздағандай. Бірақ
реалист-жазушы тарихи шындық шеңберінен шықпайды. Абай алдынан тағдырдың тартары
- революционердің улесі емес, ағартушы ақынның сыбағасы екенін ұмытпайды. Дей
тұрғанмен, қазақ қоғамындағы әлеуметтік теңсіздіктер мен күрес тақырыбы соңғы
кітаптың күллі идеялық мазмұнын кеулеп, сюжеттік арқауына айналып кеткен. Жаңа
мен ескінің тартысы енді осы арнада жүреді. Бұл тайталастар бұрын ауыл аясында
болса, енді қала тіршілігін де қамтиды. Қараңғы қазақ даласында рауандаған таң
жарығындай Абай ағартушылығынан тараған осынау күрес сәулесі бұрын даладағы
Дәркембайлар мен Базаралылар үстіне түссе, енді қаладағы Әбендер мен Әбділер,
Сейіттер мен Сейілдер маңын нұрландырады. «Абайдың» 2-кітабы мына сөздермен
аяқталған еді: «Алда - өмір, тартыс. Сол тартыста бұл жалғыз... бір қуаты, бір
үміті бар... Қуаты - ақындық, үміті - халық». «Абай жолының» екі кітабында
осынау негізгі идея көркемдік жағынан жан-жақты жинақталады. 4-кітаптың аяғында
Абай дүниеден кетеді, бірақ 2-кітаптың соңында образ-символға айналған «Абай
кемесінің» желбіреген жалауы сол қалпында, сапары тоқтар емес: «Кең жайқын
әлемде түзу жол сызып, маңып барады... Жалауында «Тартыс», «Үміт» деген ұран
бар. Халық үмітін үстіне арқалаған сол кеме «Келешек» деген жағаға тартты».
Көлді теңізге қотарғандай, авторлық идеяны объективті идеяға мұншалық шетсіз,
шексіз айдынмен айналдыру - асқан шеберлік. Абай тұлғасы Әуезов талантының осы
құдіретіне кепіл. Ал, Құнанбай ше?

Құнанбай тұлғасының жасалу шеберлігі бүкіл дүние-жүзілік әдебиет тарихында сирек
ұшырасады. Әдеттегі түсінікпен атасақ, Құнанбай - жағымсыз кейіпкер. Дұрысында
да солай, кері кеткен кер заманның жанкешті жақтаушысы, рулық-феодалдық жүйенің
бір тінін үзгісі, бір өрімін ыдыратқысы келмейтін шынжырлы шонжар - жаңаның
жауы, күні өткен, тозығы жеткен көненің жамап-жасқаушысы... Автордың айтуында да
Құнанбай тұлғасы идеялық жағынан алып қарағанда, сол дәуірде қазақ даласына
енді-енді еніп келе жатқан жаңаның жолындағы кедергіні - ескіні көрсету
нәтижесінде туған. Әдетте осындай ұнамсыз типтер бізде (тек бізде ғана емес)
бірыңғай қара бояумен атастырыла, ылғи жамандық жағы қазбаланып, кейде тіпті
іске алғысыз дөкір, дөрекі күйде көрсетілетін. Әрине, мұндай жағдайда да
автордың идеялық мақсаты болатыны даусыз. Бірақ сол идеяның көркемдік шешімі
даулы, жасанды және жалаңаш. Ал, Құнанбай ондай емес. Мейлінше шыншыл суреткер
бұл образды мінездеу мен мүсіндеуге, жинақтау мен даралауға өзінің бай
палитрасындағы бір (қара) емес, бірнеше (ақ, көк, сары...) бояуды қоса, қатар
жұмсап, түрлі-түсті табиғи кескінде, алдымен адам ретінде барлық
күнгей-көлеңкесімен жан-жақты, толық, тұтас тұлғаландырған. Автор ұнамсыз
кейіпкер бойындағы ұнамды қасиеттерді күзеп не тонап әкетпейді, өзіне береді,
өзінде қалдырады. Құнанбай - азулы ғана емес, ақылды: шоқпар мен сойылдың ғана
емес, әріден толғайтын ойдың адамы. Көзі дара болғанмен көкірегі сара - көреген:
ашуы мен қайратын қатар ұстайтын, қаталдығының арғы жағында қайсарлығы жатқан
қасарма, сұғын қадағанды сілейтпей тынбайтын қазымыр, қырыс кісі. Арыстанның
айбаты да, жолбарыстың жүрегі де бір өзінде; жыртқыштығы да сондай; бүргені
құтылмайды, құтылса мынаның тырнағы сонымен бірге кетеді. Мұнысы да қайтпас
қайсарлыққа саяды. Осыған енді амалы мен айласы қосылғанда Құнанбайдың қулығы
мен сұмдығына, сұңғыла зымияндығына найза бойламай шығады. Мұнысы - ақылдан
туған тәсіл. Құнанбай алыс-жұлысқа, арпалысқа ғана емес, сөзге де жүйрік, шешен,
тілі өткір, тиген жерін тіліп түседі. Осылардың бәрі Құнанбайдың өз ортасынан
биік, оқшау тұрған жоталы тұлға екенін көрсетеді және оның осындай өзгеше бөлек
бітімін өз ортасы да әбден мойындап болған. Құнанбайдың көп қырлы қасиетін досы
түгіл дұшпаны да жоққа шығара алмайды. Дәлел ретінде романның 1-кітабынан Абайға
Байдалы айтып берген бір қызық жәйтті мысалға келтірелік. Байдалы Абайға: «Тап
соның ішінде көп қойма жатыр, не керек», - деп Қаратайды мақтай отырып былай
дейді: «Әне бір күндерде Қаратай, Бөжей, Байсал бар - барлығымыз Қаумен үйінде
түстеніп отыр едік. Жиын бір сөзден бір сөзге түсіп, шалқып отырып, ақыр аяғы
«Жә, өзіміз көргенде мырза кім?» дегенге келді. Жұрт ойланып қалды. Байсал
күншуақта жатқан тағыдай көзін бір ашып, бір жұмып, бүк түсіп сырт қарап жатқан.
Жаңағы сөзге ол қатысқан жоқаласыты. «Мырза кім?» дегенге Қаратай жауап беріп,
«Мырза - Құнанбай» - деді. Тағы біраздан соң ол жиын: «Шешен кім? - деді. Тағы
Қаратай жауап беріп, «Шешен - Құнанбай» - деді. Екі бел асты. Аздан соң және бір
оралып кеп: «Жақсы кім?» десті. Әлгі Қаратай және жауап беріп: «Жақсы -
Құнанбай» - деді. Сол кезде Байсал басын жерден жұлып алып, саңқ етіп: « - Уай,
Көкше, не оттап отырсың өзің?» - деп, Қаратайға қадала түсіп.- Мырза Құнанбай
екен, шешен Құнанбай екен, жақсы Құнанбай екен! Ендеше не көкіп алысып жүрміз
онымен? - деді. Соған Қаратай іле жауап беріп: «Әй, тәйір-ай, мен Құнанбайдың
өзге жағынан мін тауып алысып жүрмін бе? Жалғыз-ақ «не қылайыны» жоқ қой,
сондықтан кетіп жүрген жоқ па?» - деді.

Құнанбай - тек өзі билеп отырған қазақ сахарасын ғана емес, осылардың бәрін
бақылайтын, патша әкімдерін де мысын құртып, уысына алып алған жұмулы жұдырық.
Мәселен, піскен бас Майырдың өзгеге илікпейтін қырсықтығы Құнанбайға келгенде
бұлтыңдап кетеді. «Майыр, сенің атаңның аты Тобықты емес еді. Осы Қарқаралыға
келіп бауыр тапқаннан аманбысың? Бөжейді айдату керек, қағазын дұрыста деп ем,
сары аурудай создың да кеттің ғой. Соның жан күйері сен болып, бауыр тартып,
бауырың езіліп жүр ме осы, немене?!»

Дәркембай - кедей. Малы жоқтың халы жоқ, соры көп, бағы байланған заманда
Дәркем- байдың малдылардан, күштілерден көргені - зорлық, қорлық; өмірден алған
сыбағасы - жоқшылық, тапшылық. Абай айтқандай, Дәркембайдың өмірге қыран
көзіндей ғып көзін ашқан да жоқшылық. Оның көп өмірі Сүйіндік пен Сүгірдің малын
бағып, көшіне ілесіп текке өткен. Соны кейін аңғарған Дәркембай өз еңбектерімен
жер жыртып, дән сеуіп күн көріп отырған жатақтарға қосылады. Қырық үйлі жатақтың
Сүйіндік пен Сүгір сияқты өзімен «атасы туыс емес, тірлігі туыс. Көрген көресі,
кешкен соры туыс» деп қосылады. «Күйі бірдің күні бір,- дейді Дәркембай.-
Туысым-аталасым емес, өзіммен мұңы бір, бейнеті бір жатақтар; руым, ұраным да
осылармен!» Демек, Дәркембайды өзі секілді кедейлермен тағдыр табыстырады. Бұл
оның байлармен іргесін біржолата ажыратып, ат құйрығын кескені, өз
мүдделестерімен біржола бірігіп, тілекке тілек, білекке білек қосқаны еді.
Шаруаға икемді, өресі жеткен жерге дейін ойы да ояу, тілге де біршама жүйрік
Дәркембай осыдан былай жатақтарға ақылшы аға, кәдімгідей көшбасшы болады. Өз
ортасына айтар ақылы жұрт жадындағы нақылға айналатын Дәркембай: «Күштілер нені
айтады? Күшсізге еткен зорлығын айтады. Күшсіз нені айтады? Күштіден көрген
қорлығын айтады?» - деп, әшейін аузымен орақ орып, қол қусырмайды, сол күштіге
қарсы бел шеше тіктесіп те қалады. «Орта жасқа келген, зор денелі адамды»
оқырман алғаш рет Құнанбайға кезелген шиті мылтықтың шүріппесін басқалы жатқан
жерінен көреді. Бұл пиғылдан оны Бөжей қайтарып, Құнанбайды Дәркембайдың оғынан
арашалап қалады. Енді бірде, жетегінде Қодардан тігерге қалған тұяқ сияқты жетім
Дәрмен, қажылыққа жүргелі жатқан Құнанбайға қалың жұрттың көз алдында іскіндеп
кеп, қатал талап қояды. Дәркембай талабының әділдігі сондай, әкесі үшін Абай
жерге кіре жаздайды. Ақыр-аяғында, жұтқа ұшыраған жарлы ауылға қамсау болам деп,
Тәкежан секілді көкжалдарға қарсы көзсіз ерлікке басады. Бұл арада да
Дәркембайға Абай қол үшін беріп, көмекке келеді. Осылардың бәрі Дәркембайдың
тіршілікте көрген тұрмыс тепкісі қанша ауыр болған мен, қатыгез тағдыр талқысына
қасарып, қайратын өле-өлгенше көкке қайрап өткен ер де, табанды күрес адамы
екенін көрсетеді. Дәркембайдың кемшін жері болса, нағыз «батыр тұлғалы, кең иық,
зор кеудесі төменшіктеп иілмейтін; әрі байсал, әрі маңғаз, тіпті Құнанбай
алдынан өтсе де «тіп-тік бойы қымсынбай, қысылмай кететін» Базаралы толтырып
тұрғандай. «Ойшыл сергек көзі, ақсұр жүзі, бетінің қызылына» дейін бір түрлі
«балқығандай боп нұрланып туратын... ер жігіттің сырт сымбаты да соншалық
өзгеше», ішкі мінез-құлқы, ақыл-парасаты да бөлек «бітімді, жақсы туысты
білдіреді».

Ал, Базаралының үстемдермен сілкісуі, қалың бұқараның қанаушыларына қарсы күш
сынасуы тіпті оқшау - бұл маңда бұрын-сонды болып көрмеген жаңа үлгідегі жойқын
әрекет. Ол жуандардың зорлығын көре-көре, қорлығына төзе-төзе әбден шыдамы
таусылған көп кедейден қол құрап, тыюсыз да жиюсыз кеткен Тәкежанның бір үйір
жылқысын қуып алып, қырып салады. Бұл кесек қимыл бар атырапты түгел
сілкіндіреді. Бай ауылдардың түндіктері желпілдеп, болыс-билердің бойлары
қалтырағандай болады. Теңсіздік тепкісіндегі қалың бұқараның күреске көзі
ашылып, өзін-өзі, өз күшін тың сипатта, жаңа мағынада тани бастайды. Өзі ғана
емес, өзге туралы таным да тереңдей түседі: «Мен,- дейді Базаралы,- Құнанбай
баласы да өзіміздей адам баласы екенін таныттым. Ұрсаң оған да таяқ өтетінін,
жұлқысаң оның да жыртылатын жағасы барын таныттым. Тіпті онан әрі батыл, бекем
ұра берсең, тікейіп тұра бере алмай, омақаса жығылып, өлуге де бар екенін
таныттым». Абайдың Дәркембайлар мен Базаралылар арқылы өзінің туған халқымен,
оның езілген еңбекші бұқарасымен, дәл осы тілектестігі Һәм жүректестігі -
халықтық эпопеяның шырқап шыққан идеялық шыңы.

Теңіздің сырын тамшыдан тануға болатыны сияқты, эпопеяның көркемдік ерекшелігін,
әсіресе тілін тану үшін бір ғана пейзажға тоқталсақ та жетіп жатыр. Пейзажды
біз, әдетте, көркем шығармада суреттелген табиғат көріністері дейміз. Рас,
пейзаж - табиғат. Бірақ бұл жеткіліксіз. Нағыз пейзаж - поэзия! Мінез! Адам!
Неге десеңіз, адамның қабылдауынан, сезіну-түйсінулерінен, көңіл күйінен тыс
табиғат суреті - пейзаж жоқ. Пейзаж жазушының стилін де белгілейді. Ал стиль -
адам. Пейзаж образ сырын ашады. Ал образ - адам. Дәл осының дәлелі - Әуезов
эпопеясындағы пейзаж (Алдымен, бұл неткен бай табиғат!). Кітаптың әр бетінде әр
түрлі тіршілік дүниесі бар. Мұнда қазақ даласының хош иісті гүлі, қызыл шымқай
қызғалдағы, қошқыл-кермек жусаны, сида-бұта шиі, домаланған қаңбағы,
шиыр-шалғыны, кербез тауы, көк тіреген шыңы, түпсіз тұңғиық құзы, күлкішіл
өзені, ақ айдын көлі, жасыл майса көгалы, торғын аспаны, шудаланған бұлты,
сіркіреген жаңбыры, ақ ұлпа қары, асау бораны, ерке желі, тентек құйыны, шымыр
сызы, шымшығыш ызғырығы, сұлаған бел-белесі, ойшыл орманы, тынысты тоғайы, ақ
ару айы, жымыңы көп жұлдызы, мөлдір шығы, тұнжыр тұманы, алдамшы сағымы... -
күндізі, түні, - қысы, жазы, күзі, көктемі... - бәрі, бәрі бар. Осының бәрі жан
тебірентер ғажап, мың құбылған түрі бар, сан иірім сыры бар - тұтас бір образ,
адам мекені, халық мекені - дала образы! Және, Әуезов пейзажы - бай палитраның
түрлі-түсті бояуларымен келістіре салынған сурет қана емес, шынында да құдды
жанды адам: дем алады, қозғалады, жадырайды, жабырқайды, күледі. Жылайды - дәл
адамша әрекет етеді. Бұл шебер мелшиген қара тасқа тіл бітіріп, сөйлетіп, ән
салғызады. Жел сызғырған бір түп қуқыл шиге немесе селдір қияққа шежіре
шерткізіп, ертек айтқызып қояды. Суды кейде сылқаласысылқ күлдіреді. Кейде ызаға
булықтырып, бұлқынтып байлап тастайды. Тауы сыздап, тұнжырап, ызғар шашады.
Кейде қаңқаласықаңқ етіп сізге наз айтады. Аспаны мен жерінде не ғажап сыр бар.
Айының оң қылығының бірін алып қараңызшы: сізбен жасырынбақ ойнап, бірде бетін
баса қап, бірде көзін сығырайтып, күле қарап, құлдырап болады: Енді бірде аппақ
адал пейілімен, бар ықыласымен ғашықтар жүрегінің лүпіліне үнсіз куә болады...
Мынау не деген сырлы поэзия, сонымен бірге не деген терең философия: «Көптен
қаладан шықпаған Абайға жаңа көктем енді ғана өзінің келе жатқанын баян етті.
Сол жақта, алыс көкжиекте, көкшіл мұнар ішінде Семейтау көрінді. Қардан о да
арылыпты. Кесек, жұмыр бір ғана қатты толқын бүктетіліп, түйіліп кеп, мәңгіге
мелшиіп, қатып тұрып қалғанға ұқсайды. Айнала, сардала ортасында оқшау бітіп,
оқыс тұрып қалған бір үзік тау. Мәңгі бақи жым-жырт боп, жәй созылған сахараның
бір заманда әлденеден булығып, лықсып шыққан ереуіл толқыны ма? Ашу-қажыры ма? -
сол бейнелі бөлек тау. Абай тау ажарынан осындай оқшау бір бітім көріп, қадала
қарап отырып тымағын алды. Пысынаған басына, бетіне Семейтаудан ескен қоңыр жел
кеп, леп тиді. Абай жер көркін, өз көңілін еркін өлең етіп кетті » Не деген
әсер, эмоция! Осыны енжар, селқос оқу, тебіренбей, толқымай оқу мүмкін бе? Бұл -
төрт кітаптағы табиғаттың мың суретінің бірі. Тіл қандай, бояу, ажар қандай?
Жанды қимыл, мағыналы символ қайда жатыр? Шеберлік сыры неде? Осы проза ма? Жоқ,
прозадағы поэзия! Нәзік те терең лиризм. Бұл - жансыз табиғат суреті емес,
адамның жан толқыны, жүрек лүпілі, сан иірім сезім тіл тапқан. Қысқасы, кітаптың
пейзажды беттері - қағаз емес, нақ тірі табиғаттың өзі. Адамды үйден шығарып
алып кетеді. Бір жерде ақ кірпік боранға адасып кетеміз, енді бір жерде ауадағы
дымқыл сыз бетке тиеді, тағы бір жер¬де ай нұрына малынып, тоғайда жүреміз, енді
бірде маңдайымыздан шақырая қадалған күнге қолымызды қалқалаймыз... Бұл не
нәрсе, бұл? Бұл - біріншіден, Әуезов құрғақ, сылдыр сөйлем құрмайды, ең әуелі
өзі тебірене толқып алады да, сол тілсіз сезім тілімен сөйлейді; екіншіден, Абай
емес-ау, алдымен Әуезовтің өзі анық ақын: тұтанбай, ұшқындамай, лапылдамай,
өртенбей жаза алмайтын нәзік діріл, сыршыл ақын; үшіншіден, Әуезов - суретші,
нағыз художник - қағазды, кітап парақтарын аспанға, жерге, құбылысқа,
дүние-тіршілікке айналдырып жіберетін шебер; төртіншіден, Әуезов - терең
психолог, оқырманның жан дүниесін сілкіп-сілкіп жіберетін күш! Демек, «Абай
жолы» секілді ғасырлық туындыны тек осындай қабілет пен қасиеттің адамы ғана
туғыза алады.

«Абай жолының» энциклопедиялық сипаты туралы академик Қ. И. Сәтбаев аса әдемі
айтты: «Қазақ халқының өткенін зерттегісі келетін ғалымның бірде-бірі бұл
кітапты жанап өте алмайды: ғалым-филолог одан фольклордың бай материалдарына
қанығумен қоса, қазақ әдеби тілі мен сөздігінің қаз басуы мен қалыптасуын
көреді; ғалым-этнограф қазір көне заманмен қоса көнерген небір тұрмыстық
белгілер мен өмір құбылыстарын біледі. Құс салып, саят құрған, қыз ұзатып, ас
беруді, өлік жөнелтуді суреттейтін тараулар, билер айтысы мен билік шешкен
қазылық картиналарының әрқайсысы жеке-жеке-ақ ғылыми-этнографиялық толайым
еңбектерге парапар; ғалым-экономистер Қазақстанның XIX ғасырдағы халық
шаруашылығының құрылысынан дәлме-дәл нақты мәлімет алады, ондағы тап
қайшылығының өзіндік ерекшелігімен танысады; ғалым-юристер шариғаттан бастап,
билер кесіміне шейінгі даланың заң-жобаларынан бағалы мағлұматтар жинайды».
Классикалық эпопеяда жан тебірентер көркемдік күшпен жинақталған өмірдің жиынтық
шындығы ғылымның әр саласындағы маман адамдар үшін осындай таным-тағылым қайнары
болса, қалың оқырман үшін Абайдан Дәрменге дейінгі барлық басты кейіпкерлер ақыл
мен сананың, арман мен ойдың сарқылмас кені секілденеді. Демек, шығармаға ауадай
керек нәрсе - парасат (интеллект) десек, «Абай жолын» оқыған адам өмірдің өнерге
айналған академиясынан өткендей болады. Задында, таланттар тарихы мен тағдырын
барлай қарасақ, басты жазушылардың бәрі ғұмыр бойы өзінің бас кітабын жазу
мақсатында әрекет еткен және солардың талайы жазып үлгіре алмай кеткен. Туған
халқына мәңгілік мура болғандай ғасырлық туынды сыйлау тек қадау-қадау ұлылардың
ғана үлесіне тиген. «Абай жолы» - ұлы жазушының ұлы туындысы - бас кітабы, ол
өзінің өлшеулі ғана ғұмырында өлшеусіз шығармашылық ерлік жасап, өзінің осынау
мәңгілік кітабын жазып үлгіріп кетті. Дананың өз ортасынан әрқашан озық, оқшау
тұратын даралығы да осы арада жатыр.



https://kk.wikipedia.org/wiki/%D0%94%D2%AF%D0%BD%D0%B8%D0%B5%D0%B6%D2%AF%D0%B7%D1%96%D0%BB%D1%96%D0%BA_%D0%BA%D3%A9%D1%80%D0%BC%D0%B5_(2017)

Экспо 2017 — Қазақстанның елордасы Астана қаласында Халықаралық көрмелер
бюросымен (ХКБ) ұйымдастырылатын Халықаралық көрме. Көрме 2017 жылдың 10 маусым
мен 10 қыркүйек дейін аралығында өтеді. Ұйымдастырушылармен таңдалған тақырып
Future Energy (Болашақ қуаты) болып табылады.

Экспо 2017 иесі 2012 жылдың 22 қарашасында Францияның астанасы Париж қаласында
ХКБ-нің EXPO халықаралық бюросы Бас ассамблеясының 152-ші сессиясы барысында
белгілі болды. Жасырын дауыс беру қорытындысы бойынша Астана үшін ХКБ-ның 103
мүше-мемлекеті дауыс берген, ал бельгиялық Льеж қаласы 44 дауыс жинады.

2011 жылдың 10 маусымында Париждегі Халықаралық көрмелер бюросының
штаб-пәтерінде EXPO-2017 жобасының ұлттық үйлестірушісі, Қазақстан Республикасы
Сыртқы істер министрлігінің жауапты хатшысы Рапиль Жошыбаев ХКБ-нің Бас хатшысы
Винсенте Гонсалес Лоссерталеспен кездесті. Кездесу барысында Рапиль Жошыбаев ҚР
Премьер-Министрі қол қойылған Қазақстан Республикасының ресми өтінішін тапсырды.
Сөйтіп 10 маусымда Қазақстан Астанада ЕХРО-2017 көрмесін өткізу бойынша сайлау
науқанына кірісті. Жыл соңына дейін Қазақстан Республикасының экономикалық даму
және сауда Министрлігі өтініш құжаттамасын (көрмені өткізу тұжырымдамасы,
техникалық-экономикалық негіздеме, көрмені өткізу жоспары, қонақтардың
қауіпсіздігі мен оларды қарсы алу туралы инфрақұрылымдық шешімдер) дайындап оны
Халықаралық көрмелер бюросына тапсырады деп күтілуде. ХҚБ талаптарына сай
көремені өткізуге белгіленген үш ай ішінде Астана қаласының әлемнің 100
мемлекетінен 3-4 млн адамды қабылдайтындай шамасы болу керек.

Астанадағы ЕХРО-2017 көрмесі ТМД елдері мен Орталық Азия аумағындағы өткізілетін
ең алғашқы халықаралық деңгейдегі көрмеге айналуы мүмкін. EXPO-2017 халықаралық
көрмесін Астанада өткізу - Қазақстанның негізгі жобаларының бірі. Мұндай ауқымды
шараны еліміздің астанасында ұйымдастыру туралы Мемлекет басшысы бастама
көтерді.



https://kk.wikipedia.org/wiki/%D0%9E%D1%80%D0%B5%D0%BB_%D0%B8_%D0%A0%D0%B5%D1%88%D0%BA%D0%B0_(%D1%82%D0%B5%D0%BB%D0%B5%D0%B1%D0%B0%D2%93%D0%B4%D0%B0%D1%80%D0%BB%D0%B0%D0%BC%D0%B0)

«Орёл & Ре́шка» — саяхаттар туралы украиналық танымдық телебағдарлама. Тұсау
көрсетілімі мен алғашқы трансляциялар Украинаның "Интер" телеарнасында жүрді.
Ақырында қайталама көрсетілімдер "К1" (Украина), "Пятница!" (Ресей), "Жетінші
арна" (Қазақстан) және "TTV" (Польша) телеарналарында жүргізілді.

Әр апта сайын бағдарламаның екі жүргізушілері әлемнің кез келген қалаларына
сапар шегеді. Бағдарламаның ережелері бойынша, жүргізушілердің біреуі
демалыстарын 100 долларға өткізіп, екіншісі банк картасында бар таусылмайтын
қаражатқа ие болады. Банк картасы кімге түсетінін анықтау үшін, жүргізушілер
сапар алдында тиын лақтырады.

Бұл бағдарламада басқа саяхат туралы бағдарламалар сияқты қаланың назар
аударарлық орындары,қонақүйлер, мейрамханалар мен ойын-сауық орындары туралы
айтылады.

Екінші маусымнан бастап жүргізушілер әр қалада ішіне $100 салынған бөтелкені
тығып қояды, ал тауып алған адамдарды бұны фото немесе видеоға түсіріп, жіберуін
өтінеді. Бұндай "дәстүрдің" басты себебі – жаңа шарап өңдіретін демеушінің
(спонсор) пайда болуында.

Тек екі шығарылымда жүргізушілер бағдарлама соңында кездеспеді — Тбилисиде (15
шығарылым) және Душанбеде (95 шығарылым).



https://kk.wikipedia.org/wiki/%D2%9A%D0%BE%D0%B6%D0%B0_%D0%90%D1%85%D0%BC%D0%B5%D1%82_%D0%AF%D1%81%D0%B0%D1%83%D0%B8

Қожа Ахмет Ясауи (1093 ж.ш., кейбір деректерде 1103, 1041, Сайрам (Исфиджаб) —
1166 ж. Түркістан (Ясы)) — түркі халықтарының, соның ішінде қазақ халқының,
байырғы мәдениетінің тарихында айрықша орыны бар ұлы ақын, пәлсапашы.

Қожа Ахмет Ясауи–1093жылы тулыған түркістандық ғұлама, әулие. Қожа Ахмет
Ясауидің арғы тегі қожалар әулеті. Әкесі – Исфиджабта даңққа бөленген әулие,
Әзірет Әлінің ұрпағы Шейх Ибраһим. Анасы – Мұса шейхтың қызы Айша (Қарашаш ана).
Мұса шейх те Исфиджабта әулиелігімен танылған. Кейбір деректерде Қожа Ахмет
Ясауидың Ибраһим атты ұлы мен Гауhар Хошназ (Жауhар Шахназ) атты қызының
болғандығы айтылады. Қожа Ахмет Ясауидың ұрпағы негізінен осы қызынан тарайды. 9
ғасырда Отырар, Исфиджаб, Баласағұн, Ясы, Сауран, Сығанақ Шаш, Сүткент, Жент,
Кудур, Отлук, Өзкент, тағыда басқа Мауераннахр қалаларында ислам діні
уағызшыларының белсенді әрекеттері саяси сипат алған болса, 10 ғасырдан бастап
ислам ілімі жолындағы тәлім-тәрбиелік ордалар – медресе-теккелер түбегейлі
орнығып, исламдық-руханияттық ахлақи (моральдық) ұстанымдар қалыптаса бастады.
Қожа Ахмет Ясауи дүниеге келмей тұрып, Исфиджабта исламдық фикһ (құқық) мектебі
ханафи мазһабының ондаған өкілдері өмір сүрді. Ясауи ілімі осы саяси-әлеуметтік,
тарихи шарттарға байланысты қалыптасты. Қожа Ахмет Ясауи ұстаздарының көшбасшысы
– Арыстан баб. Кашифи “Рашахат-ул айн-ил хайат” атты еңбегінде Қожа Ахметтің
Арыстан бабтың шәкірті болғандығы, одан заһир және батин ілімдерінің сыры мен
мәнін үйренгендігі, оған 16 жылы қызмет еткендігі туралы мәлімет береді.
Ясауидың “Диуани хикметінде” де Арыстан баб жиі ауызға алынады. Қожа Ахмет
Ясауидың өмірі мен қызметі туралы Жазба деректерде (Хазини, “Жауаһир-ул Абра Мин
Амуаж-ил Биһар”) оның Юсуф Хамаданидың шәкірті екендігін көрсететін деректер
болғанымен, соңғы зерттеулерде оны теріске шығаратын тұжырымдар айтыла бастады.
Қожа Ахмет Ясауидың алғашқы шәкірті – Арыстан бабтың ұлы Мансұр Ата, екінші
шәкірті – Сайид Ата Хорезми, үшінші шәкірті – Сүлеймен Бақырғани. Осылардың
ішіндегі ең көрнектісі – Бақырғани (Хакім Ата) (Кашифи, “Рашахат-ул айн-ил
хайат”). Тағы бір танымал шәкірттерінің бірі Мұхаммед Данышменди сопы Қожа Ахмет
Ясауидың “Мират-ул Қулуб” атты мұрасын хатқа түсірді. Сондай-ақ Садр Ата, Бадр
Ата, Қажы Бекташ Әулие, Сары Салтұқ, Шейх Лұқпан Перенде сияқты тұлғалар да Қожа
Ахмет Ясауидың шәкірттері саналады. А.Беннигсон Қожа Ахмет Ясауидың Шопан Ата
және Зеңгі Баба атты да шәкірттерінің болғандығын айтады. Ясауи шәкірттері
жөнінде Фуат Көпрулу: “Мутасаууфтардың (сопылардың) өмірбаяны жайлы еңбектерде
Ирак, Хорасан және Мауераннахр сопыларынан басқа түркі шейхтары деп жүрген
сопылардың барлығы дерлік Қожа Ахмет Ясауи тариқатының шейхтары еді” дейді.
Ахметтің әкесі діндар, құдай жолын ұстаған атақты шайкылардың бірі болған
секілді. Бұлай дейтін себебіміз, ақынның 149-хикметінде оның шыққан тегі туралы
төмендегі сыр шертеді:

Оның бүгінгі ұрпаққа жеткен көлемді шығармасы — «Диуани хикмет/ Диуани Хикмат»
(Хикмат - жинақ). Бұл шығарма алғаш рет 1878 ж. жеке кітап болып басылып шығады.
Содан кейін ол Ыстамбұл, Қазан, Ташкент қалаларында бірнеше қайыра басылады.
Соның бірі 1901 ж. Қазанда Тыныштықұлының қазақтарға арнап шығарған нұсқасы
болатын.Төрт тармақты өлеңмен жазылған бұл шығармасында ақын өзінің бала күнінен
пайғамбар жасына келгенге дейін өмір жолын баяндайды, тіршілікте тартқан азабын,
көрген қайғысын айтады, бұхара халыққа үстемдік жүргізуші хандардың, бектердің,
қазылардың жіберген кемшіліктерін, жасаған қиянаттарын сынайды, бұл фәнидің
жалғандығын білдіреді.«Диуани Хикметтен» түркі халықтарына, соның ішінде қазақ
халқына, ертедегі мәдениетіне, әдебиетіне, тарихына, этнографиясына,
экономикасына қатысты бағалы деректер табуға болады.

Түркістан қаласында жерленген Қожа Ахмет Ясауи «әзіреті сұлтан» аталып, басына
14 ғ. аяғында атақты Ақсақ Темір күмбезді сағана орнаттырады.Жалпы дәстүрлі
түркілік сопылық рух пен Қожа Ахмет Ясауи дүниетанымы, оның ілімінің мәні мен
маңызы “Диуани Хикмет”, “Мират-ул Қулуб”, “Пақырнама” сияқты мұраларынан
көрінеді. Қожа Ахмет Ясауи сопылық ілімінің, дүниетанымы мен философиясының
негізін моральдық-этикалық және сопылық хикметтер деп жіктеуге болады. Ясауи
іліміндегі парасат ұғымы адамның адамгершілік ахлақи мәртебесіне және “инсани
камил” дәрежесіне жету мәселесін қарастырады. Қожа Ахмет Ясауидың дүниетанымдық
тұжырымдамасының теория негізін шариат пен мағрифат құраса, ал тәжірибелік
негізін тариқат белгілейді. Қожа Ахмет дүниетанымының мәні – “адамның өзін-өзі
тануы” арқылы “Хақты тануы”. Бұл жолдың алғашқы мақамы (басқышы) – “тәуба”,
соңғысы “құлдық” (убудийат, абд). Бұл жолдағы адам “жаратылған – мен”
екендігінің ақиқатына, жаратылыс сырына көзі жеткенде, өзінің адамдық парызы –
“Алла мен адамның және адам мен қоғамның” арасында “көпір – жол” болу екендігін
ұғынады.

Ясауи хикметтерінің мәні, философиясының өзегі – адам. Адам “кемелдікке” жетуі
үшін қажетті білімді игеруі керек. Бұл білімнің қайнары – хикмет. Хикметтерде
адам жаратылысы – Жаратқан иенің ұлылығын көрсететін, көркемдігі жағынан ең
жоғарғы кейіпте жаратылған болмыс екендігі айқын көрсетілген. Қожа Ахмет Ясауи
хикметтерінде адамның табиғаты Құранда айтылғандай – су мен топыраққа телінеді.
“Асылың білсең су уа кил (топырақ) және килге (топыраққа) кетер йа” – дейді ол.
Сопылық мағынада “топырақ” – адамның жаратылыс табиғаты, парасаттылық пен
қарапайымдылық. Ал, нәпсіқұмарлық, менмендік, өркөкіректік – адамды адамшылықтан
кетіретін қасиеттер. Қожа Ахмет Ясауидың кейбір хикметтерінде өзінің бүкіл
болмысымен топыраққа айналғандығын білдіретін символдық ұғымдар қолданылады:
“Басым топырақ, өзім топырақ, тәнім топырақ; Хаққа қауышар ма екем деп – рухым
муштақ”. Бұл сопылық мағынада “уисал” (Хаққа қауышу) мақамын білдіреді. Топырақ
болу, нәпсіден арылу – Хаққа қауышудың бірінші шарты. Осыдан кейін адам ақиқатқа
жетіп, инсани кәміл дәрежесіне ұласып, өзінің Хаққа бастар “жол” екендігінің
мәніне қанығады. “Топырақ болғыл әлем сені басып өтсін” дегендегі мақсат осыған
саяды. Өйткені сопылық атауда әулиелер мен пірлердің қабірін де “топырақ” дейді.
Қожа Ахмет Ясауи дүниетанымында әулие – даңғыл жол, өйткені ол – халқына жақсы
мен жаманның, ақиқат пен жалғанның арасын айыруға жөн сілтейтін, Алла рақметінің
қоғамдағы көрінісі болып табылатын дана тұлға.

Қожа Ахмет Ясауи ілімінде Хаққа қызмет ету халыққа қызмет етуден басталады. Ал,
халыққа, ұлтына қызмет етудің шарты – топырақ сипатты болу, нәпсіні тыю. Топырақ
сипатты болып, өзін халқына арнау кемелдікті білдіреді. Қожа Ахмет Ясауи
кемелдікке жету үшін адамда ашқ (қуатты махаббат) пен дерт болу керек дейді.
“Дертсіз адам адам емес, мұны аңла; Ашқсыз инсан хайуан жынысы, бұны тыңда”. Осы
хикмет жолындағы “дертсіз адам” адамдық сезімнен жұрдай, өз ұлтының, қоғамының,
Отанының алдында жауапсыз, мұңсыз, қара басының қамын күйттейтін жан. “Ашқсыз
адам” – илаhи фитраттан, яғни Алла тарапынан адамға берілген құдайлық сыйдан
мақрұм қалған, өзінің адамдық қадірін бағалай алмайтын, парасаттылыққа
ұмтылмайтын, өзін қоршаған әлемге, адамға, табиғатқа, осының бәрін Жаратушы иеге
мән бермейтін жан. Дертті адамның Қожа Ахмет Ясауи іліміндегі алатын орны
ерекше. Ол хикметінде “Білімің – шырақ, халің – пілте, көз жасың – жағатын май”
болсын дейді. Дертті, шерлі адам пілте болып жанып, ашқ отына түсіп, қоғамның
кемшілік тұстары мен ақсаған руханиятын көріп, көз жасы, қайрат-жігерімен одан
шығар жол, дауа іздейді. Шынайы ашққа осы дерт арқылы ұласады. Ал ашқ кемелдікке
жетелейтін күш-қуат көзі. Қожа Ахмет Ясауи ілімінде адамның жаратылыс мақсаты –
Хаққа құлшылық ету (ибадат), ол “Сізді, бізді Хақ жаратты ибадат үшін” – дейді.
Бұл ибадат (убудийат) – Хақты тану жолындағы ең жоғарғы мақам. Құдайлық ашқты,
Аллаға деген махаббатпен тұтастықта көретін Қожа Ахмет Ясауи дүниетанымы Алла
жаратқан адам баласын кемсітпей, өзімен тең дәрежеде құрметтеуді парыз деп
қарайды. “Сүннет екен кәпір де болса берме азар, Көңілі қатты ділазардан Құдай
бизар” деген хикмет адамның тегі мен түсіне, діні мен діліне қарамастан оған
құрмет көрсету, адам ретінде ардақтауды пайғамбарлық сүннет (жүйе, заң, қағида)
ретінде танытады. Өйткені Қожа Ахмет Ясауи ілімі – дін, мәзһаб аясына сыймайтын
шексіз ашық (махаббат) жолы. Қожа Ахмет Ясауи дүниетанымында “дертті адам”,
“топырақ адам”, “кемел адам”, сондай-ақ, “ғарип адам” тұлғалары да дәріптеледі.

Ғарип адамды кемелдік мәртебесіне жеткізіп, пайғамбардың қоғамдағы өкілі,
ізбасары ретінде бағалайды (қ. Сопылық). Қожа Ахмет Ясауи өзін де ғарип ретінде
көрсетеді: “Ғариппін ешкімім жоқ, бейшарамын hәм пақыр, Сенен басқа кімім бар,
рақым ет Сен (Алла) таң сәріде” – деп рақымды тек Алладан ғана күтеді. Өйткені
оны Алладан басқа шын ұғатын, қолдайтын ешкім жоқ. Оны ғарип қылып, жалғыздыққа
итермелейтін күш оның дүниеге деген көзқарасы, илаhи ашқ – Хақ жолына деген
ұмтылысы мен махаббаты. Ғариптік – адамның өз-өзімен іштей күресіп, санасын
сансыратқан мәселелердің шешімін табу жолында рухымен тілдесу, өз әлімен ғана
ләззат алу сияқты көңіл-күйді білдіретін психологиялық хал. Сондықтан да Қожа
Ахмет Ясауи “Қай жерде ғарип көрсең һем дем болғыл” дейді. Яғни оларға дем бер,
қолдау көрсет, қасынан табыл, құрметте дегені еді. Қожа Ахмет Ясауи
дүниетанымында өмір мен өлім мәселесінің мәні өзгеше. Ғазали “өлімнің ақиқатын
түсіну үшін, өмірдің мәніне жету керек, ал рухты білмей тұрып, өмірді тани
алмайсың” дейді. Оның ілімінде нәпсі – жамандықтың, рух – жақсылықтың қайнар
көзі болып табылады. Жақсылық пен жамандық секілді нәпсі мен рухтың да қатар
өмір сүруі мүмкін емес. Рухтың өмір сүруі үшін нәпсінің өлуі шарт. Өйткені
өмірдің мәні рухтың тазалығында, яғни көңіл айнасының сафтығында жатыр. Рух
тазалығын мақсат тұту “ашқ” мәртебесіне ұласып, Хақ дидарын көру болып табылады.
“Муту қабла ан тамуту-топырақ болмақ; Ашқтар өлмес бұрын өледі екен...” “Құл
Қожа Ахмет, нәпсіні тептім, нәпсіні тептім, Өлмес бұрын жан берудің дертін
шектім, Дидар тілеп тәрк етсем масиуаны; Өлмес бұрын болмысыңды айла фәни...”
Бұлар – “өлмес бұрын өлу” философиясына тән хикметтер. Қожа Ахмет Ясауи мұнда
масиуаны (Хақтан басқа барлық дүниені) тәрк ету арқылы шынайы өмір мәнін ұғынуға
шақырады. Оның көзқарасы бойынша, “шынайы өмір” деп, рухтың нәпсіден арылып,
илаhи нұрлармен шайылуын айтады. Бұл ілім негізінде адамдарды “өлілер” және
“тірілер” деп қарауға болады. Бұл жердегі “өлі” және “тірі” ұғымы рухқа
байланысты. “Өлілер” – дүниеде нәпсінің құлы болып өткендер, олар тірі болса да
өлікпен тең. “Тірілер” – нәпсілерін жою арқылы рухтарына “өмір” сыйлағандар,
олар өлсе де мәңгілік өмірмен қауышқандар, бақи мәртебесіне жеткендер. Қожа
Ахмет Ясауи дүниетанымында физикалық өлім жоқ. Ол жай ғана рухтың тәннен
айырылып, басқа бір халге ауысуы. Аллаға құлшылықтың ең жоғарғы халі – еркіндік.
Рухани өмір ішкі рухқа қатысты болғандықтан,Қожа Ахмет Ясауи іліміндегі еркіндік
мәселесі де адамның “ішкі еркіндігі” шеңберінде қарастырылады. Ішкі еркіндікті
ислам ахлағында “моральдық еркіндік” дейді. Яғни, Хаққа толық құл болған адам
ғана толық еркін, азат. Демек, Алладан басқа барлық нәрседен тазару шынайы
еркіндікке ұласады. Сопы Хақ алдында құл, халық алдында азат, еркін. Рухани
өлімнің нәтижесінде нәпсі үстемдік құрып, адамды өзіне құл етеді. Адам өзінің
жаратылысын, табиғатын жатсына бастайды. Нәтижесінде рух еркіндіктен айырылады.
Қожа Ахмет Ясауи әдісі бойынша, рухты еркіндікке қауыштырудың жолы – зухд Қожа
Ахмет Ясауи ілімінде ішкі еркіндікке жетудің дәрежелері мен басқыштары айтылады.
Бұлар сопылық дүниетанымдағы “халдер” мен “мақамат” категорияларының рет-ретімен
жалғасуы арқылы жүзеге асады. Ішкі еркіндік жайындағы мәліметтің негізі – дін.
Ал дін адамзатқа “ішкі құлдықтан” құтылу және “ішкі еркіндікке” жетудің жолын
көрсететін Алла тарапынан берілген илаhи жолдағы Қожа Ахмет Ясауи ілімі бойынша,
“өлілер” мен “тірілер” ұғымына сәйкес, еркіндік мәселесінде де адамдарды екі
топқа бөліп қарауға болады. Бірінші топ – “еркіндікті аңсаушылар”. Бұлар тек
қана Хаққа табынып, құлшылық етеді. Екінші топ – “еркіндіктен қорқатындар”.
Бұлар – нәпсі, мансап, байлық, атақ, дүние, адамға, т.б. табынып, құлдық ұрады.
Хикметтің басы – Алланы бар және бір деп білу.

Қожа Ахмет Ясауи адам баласы осы шындықтан бейхабар қалғанда өзінің негізінен
алыстай бастайтындығын айтады. Осы ақиқатты адам баласына ескертіп, тікелей еске
салып отыратын таным көзі – Құран деп біледі. Сонымен қатар, Алланы танудың
негізгі сыры адамның өзінде екендігін айтады. Адам – микрокосмос болса, рух,
бүкіл әлем, болмыс – макрокосмос, Алланың аяттары, яғни белгілері. Адам – рух
әлемінде Алламен болған сұхбат-антты бұзбай “Зікір” арқылы үнемі есте сақтаушы.
Қожа Ахмет Ясауи іліміндегі зікір, уажд (экстаз), сама сияқты әдістер Алламен
болған сертті ұмытпау үшін қолданылған. Адамның арабша “инсан”, яғни “ұмытшақ”
екендігін ескергенде, Құранның бір аты болып табылатын зікір (еске алу) адамдық
болмысты толықтырып, кемелдендіріп отыратын әдіс екендігі белгілі. Осы тұста
“қалу бәла” серті (“...мен сендердің Жаратушың емес пе едім” деген Тәңірінің
сұрағына рухтардың “Иә, әлбетте” деген жауап-серті) мен рух әлеміндегі онтол.
және туыстық бірліктің адамзат арасында осы кезге жалғасып, сақталуына деген
ұмтылыстың, тілектің жатқандығын байқау қиын емес. Жалпы сопылық дүниетанымға
тән бұл теориялы-тұжырымдамалық ұстанымды Қожа Ахмет Ясауи түркілік дүниетаным
негізінде жаңғыртты. Ислам тарихында дінді ұғынудың, қабылдаудың ерекше түрі
ретінде пайда болған “сопылық ағым” ресми діндегі (қалам мен фикһ) қасаңдыққа
қарсы бағыт ретінде бой көрсетті. Сол секілді Қожа Ахмет Ясауи ілімі де түркілік
дүниетанымның негізгі категориясы болып табылатын әмбебаптыққа сай дамыды.
Тәңірді жазалаушы, қорқыныш иесі ретінде ғана емес, Тәңірді сүю және оның
үкімдерін құрметтеу арқылы Аллаға махаббатпен қауышу-ұласу әдістерін
қалыптастырды. Өйткені сопылық дүниетанымда Алла – ғашық (сүюші), мағшуқ
(сүйілуші) әрі ғашықтықтың өзі болғандықтан да, ғашықтық болмыс жаратылысының ең
негізгі мұраты. Бұл адам бойында махаббат, жауапкершілік сезімді, иман, т.б.
асыл құндылықтарды қалыптастырады. Адам хикмет арқылы, оның нәтижелі
жемістерінің негізінде ғана мәнді, мағыналы өмір, “адамша тіршілік ету өнерін”
меңгере алады (қазіргі “Диуани хикмет”). Қожа Ахмет Ясауи ілімінің танымдық
тірегін құрайтын адамгершілік қағидалардың өзегі – ахлақ (мораль). Ахлақ –
хикметтің нәтижесінде қалыптасқан рухани құндылықтар жиыны. Адам ахлақ арқылы
адамдық болмысқа, мәнге ие болады. Яғни, адам ахлақтық-рухани құндылықтарды
бойына сіңіргенде ғана “шындыққа”, “жан тыныштығына” қауышады. Қожа Ахмет Ясауи
ілімінде “жан тыныштығы”, “шындыққа жету” адамгершілік қасиет пен сипатқа ұласу
арқылы тариқатта жүзеге асады. Аллаға қауышудың жолы қоғамға, адамға қызмет ету
– тікелей ахлақтық кемелдену арқылы өтеді. Нәтижесінде рухани тазалыққа, өзін
өзі меңгеруге қолы жетіп, “Кемел адам” тұрпаты қалыптасады. Көшпелі түркі
қауымын имандылыққа шақыру арқылы Қожа Ахмет Ясауи ілімі барша түркі халықтары
мәдениетіне үлкен өзгеріс енгізді. Дәстүрлі түркілік дүниетанымның негізі
сыршылдық (мистика) дін екендігін ескерсек, сопылық танымның түркі
мұсылмандығының ең маңызды ерекшелігін қалыптастырудағы себептерін ұғыну қиын
емес. Бұл құбылыстың табиғилығын дін феноменол-сы тұрғысынан қарасақ, діндердің
таралуындағы ескі ұстындардың толығымен жойылмайтынын, жаңалары сол құндылықтар,
түсінік, ұғымдар негізінде өз орнын табатынын көруге болады. Көбінесе діндерде
ескі ұстындар мистикалық институттармен тұтасып, “халық діндарлығы” түрінде
тіршілігін жалғастырады. Бұл құбылыстың көрінісін Қожа Ахмет Ясауи дың
сопылық-моральдық ілімінен көруге болады. Оның “құрма” символизмі арқылы
Мұхаммед (ғ.с.) пайғамбарға байлануы, осы құбылысқа Арыстан бабтың “себеп”
болуы, өмірін пайғамбар өміріне ұқсатуға тырысуы, пайғамбарға ұқсаудың ишараты
ретінде ұлының атын Ибраһим қоюы, пайғамбар жасына келгенде тірідей “жерасты
мешітіне”, яғни қылуетке түсуі, осының бәрі оның іліміндегі көшпелі түркілерге
исламды таратудағы маңызды әдістемелік, құбылыстық ерекшелік әрі жаңалық болып
табылады.

Жергілікті халықтың салт-санасы мен сенім-нанымына, әдет-ғұрпына қайшы келмейтін
діни-мистикалық мектептің негізін қалаған Қожа Ахмет Ясауи шығармашылығы сопылық
ағымның түркілік дәстүріне даңғыл жол салды. “Ислам дінін тек араб тілі арқылы
ғана тануға болады” деген түсінікті теріске шығарып, сопылық әдебиет
ұстанымдарын көне түркі әдеби тіл – шағатай тілінде сөйлетті. Қасиетті кітаптың
арабша мағынасын толықтай түсіндіру, шариаттың қыр-сырын, дін қағидаларын қалың
қауымға өз тілдерінде тереңнен таныту мақсатында хикметтерін жергілікті халыққа
жақын айшықты поэзия тілімен жазды. Қожа Ахмет Ясауи түркі тілінде жатық әрі
бейнелі жыр жазудың үлгісін жасап, түркі тілдерінің көркем шығармалар тудыру
мүмкіндігінің мол екендігін дәлелдеді. Оның жазба әдебиет үлгісіндегі
шығармалары түркі топырағында ертеден қалыптасқан суырыпсалмалық дәстүрдегі
әдебиетке жаңа серпін, тың мазмұн алып келумен қатар, оны түр жағынан көркейтіп,
кемелдендіре түсті. Сөйтіп, бұрыннан дидактикалық сипаты басым түркі әдебиеті
насихаттық ой тұжырымдармен толыға түсті. Ол фольклор мен жазба әдебиеттің өзара
жақындасуының, толысып, көркеюінің дәнекері бола отырып, Шығармашылық
әдебиетінде ертеден қалыптасқан, Құран Кәрімде баяндалатын тарихи аңыздар мен
пайғамбарлар, әулие-әнбиелер жөніндегі әпсаналарды хикметтерінде ұтымды
пайдаланды. Қожа Ахмет Ясауи шығармашылығы түркі-мұсылман әлеміне кеңінен
танылып, Ясауише хикмет жазу дәстүрге айналды. Кіші Азияда Хаджи Бекташ Уали,
Жүніс Әміре, Сүлеймен Бақырғани хикметтерінен Қожа Ахмет Ясауи сарыны байқалды.
12 ғасырдан бері түркі халқының дүниетанымына елеулі ықпал еткен Қожа Ахмет
Ясауи сарыны Асан Қайғыдан Абайға, сондай-ақ, күні бүгінге дейінгі қазақ
ақындары шығармаларында көрініс тапқан.



https://kk.wikipedia.org/wiki/%D0%A1%D0%B0%D2%9B%D1%82%D0%B0%D1%80

Сақтар (сақалар) — б.з.б. 1-мыңжылдықта Орта Азия мен Қазақстан, Шығыс Түркістан
аумағын мекен еткен ежелгі тайпа. Олар қуатты тайпалық одақтары массагеттер,
исседондар, аландар, каспийлер, сарматтардан тұрған.

Бұл халық өзін өзі сака, сақа деп атаған, (аккадша: ashkuza; қыт. 塞 — Sai, көне
қытайша: *sək).

Оларды көне юнандар скифтер (гр. skythai) деп атаған. Ол туралы юнан тарихшысы
Геродот өзінің «Тарих» деген еңбегінде, 5 томында, жағрапияшы Страбон
«Жағрапиясында» жазып қалдырған.

Бұларды грек тарихшысы Страбон «азиялық скифтер» деп жазды. Рим жазушысы үлкен
Плиний де осылай деген. Оның жазуынша скифтерді парсылар «саға» («сақа», «сақ»
аты осыдан шыққан) дейді.

Б. з. б. I мыңжылдықта Солтүстік Үндістанды, Ауғанстанды, Орта Азияны және
Қазақстанның оңтүстігін қамтитын кең-байтақ аумақта жинақтап алғанда «сақ» деп
аталатын көптеген тайпалар мекендеген. Геродот (б. з. б. V ғ.) және баска антик
тарихшылары оларды Азия скифтері деп атаған.

Fылымда сақтардың бұл топтарының Орта Азия мен Қазақстан аумағында шоғырланғаны
туралы көптеген болжамдар бар. Олардың біреуіне сәйкес Шаш (Ташкент ауданы),
Солтүстік Қырғызстан аумағында және Қазақстанның оңтүстігінде тиграхауда-сақтар
мекендегені, бұл сақ тайпаларының этникалық аумағы кеңірек болған, оған Оңтүстік
Орал еңірі мен Таулы Алтайда мекеденген. Ахемендік Иранның сына жазу
ескерткіштерінде Сақтар үш топқа бөлінеді. Олар: хаумаварға Сақтар (хаому
шарабын ішетіндер немесе амюрийліктер); тиграхауда Сақтар (шошақ бөріктілер);
тьяй-парадарая Сақтар (теңіздің арғы жағындағылар). Бұлар Орта Азияның
оңтүстігін, Арал теңізінің төңірегін, Сырдария бойын, Жетісу алқабын мекендеген.
Сақтар одақтарына яксарт, массагеттер, исседон, дайлар, астақ, қамақ, аримаспы
сияқты көптеген көне тайпалар біріккен. Бұлар Кавказ тауын «Қаз» тауы деп
атаған. Сақ жерінде Яксарт (Сырдария), Оксус (Өкіссу – Әмудария) үлкен өзендер
болған. Сырдарияны Бақтиярлар (бактрлар) Яксарт, ал Сақтар Сілес (Сіле, Сілеті)
деп атаған. Сақтардың б. з. б. мәдениетті ел болғаны туралы дерек мол.
Археологтар Қазақстанның оңтүстік ауданы мен Қырғызcтан, Тәжікстан және Алтай
жерлерінен Сақтар тайпаларының қорғандары мен обаларын тапты. Парсы патшасы
Дараявауштың Парсаға (гр. Persepolis) жақын Накширустамдағы тас жазуларында
сақаларды үш топқа бөліп көрсеткен:

Парсылардың патшасы Құрыш II, Лүдия патшасы Кройсоспен б.з.б. 558—29 жж.
соғысқанда, сақалармен одақтасқан. Кейін Құрыш сақаларды, соның ішінднгі
массагеттерді өзіне бағындаруды ұйғарды. Құрыш сөйтіп, Сақа жеріне басып кірді.
Алайда парсылар сақаларды жеңдік деген кезде, сақа жауынгерлері тұтқиылдан бас
салады. Құрыш та, әскерлері де өлтіріледі. Тұмар туралы аңыз осы кезде шықты.
Бұл аңыз расқа тән — Құрыш ұлы Қамбуджия — массагеттерге өкілдерін жіберіп әкесі
мәйітін кері алған.

Сына жазуы мәтіндерінің кейбір этнонимдері грек деректемелеріндегі тайпалар
аттарымен иланымды ұқсастырылады. Мәселен, Геродоттың өз айтуы бойынша Ахеменид
державасының оныншы әкімшілік округіне кірген (Геродот, Ш, 92)
ортокарибантийлері тиграхауда-сактарға, амюргийлік сақтар — хаумаварга-сақтарға
(Геродот, VIII, 64), ал дайлар — Авестаның және Ксеркс жазбасына сәйкес келеді.

Басқа да грек авторларының көпшілігі сияқты, Геродот та кейде «азиялық скифтер»
деген терминді қоса отырып, сактарды скифтер деп атайды. Бұл атау грек
тарихшыларына жақсы таныс Солтүстік Қара теңіз еңірі мен Алдыңғы Азияның көшпелі
скиф тайпаларына қарап айтылды. Бірақ грек деректемқлерінде ахеменидтік сьша
жазуларыңда кездеспейгін басқа атаулар да бар, олар: массагеттер, савроматтар
(кейінгі кезде сарматтар), аргиппейлер, аримаспылар, ассилер, пасиандар,
сакараулдар (сакарауктар) және басқалары.

Парсы жэне антик деректемелеріндегі тайпаларды Қазақстан мен Орта Азияның осы
замангы картасына орналастыру туралы мәселе әлі түпкілікті шешілген жоқ.
Теңіздің арғы жағындағы сақтарды оқшаулап бөлуде таяу уақытқа дейін екі көзқарас
болып келді. Бірінші көзқарас (В.В. Струве) тұрғысынан, парадрайа-сақтарды Арал
теңізінен шығысқа таман және Әмудария мен Сырдария өзендерінің төменгі бойларына
орналастыру керек еді. Мәселені бұлайша коюға I Дарийдің сақтарға қарсы
жорығының жүрген жолы туралы әңгімелейтін Бехистун жазбасынын бесінші бағанының
екінші жартысын қайта құруды ұсыну негіз болды. Бехистуннан алынған мәтінінін
қалпына келтірілген болігін, ал одан кейін Накши-Рустем және Персеполь жазуларын
антик деректемелерінің мәліметтерімен салыстыру негізінде — парадрайа-сактардың
және «Соғдының ар жағындағы» сақтардың массагетгерге, дайларға, каспилерге
сәйкестігі туралы болжам жасалды.

В.В. Григорьев басқаша көзқарасын айтады, оған карағанда парадрайа- сақтар деп
Оңтүстік Ресей және онымен шектес аймақтар аумағын мекендеген еуропалық
скифтерді түсіну кажет болады. Бехистун жазбасын жаңадан зерттеу және аудару
Бехистун жазбасының V бағанасын баскаша карап, басқаша түсіндіруге әкеп соқты.
Қазіргі уақытта парадрайа-сақтарды Қара теңіздің солтүстік төңірегіне орналасты
деу дұрысырақ деп саналады. Орта Азия мен Қазақстан сақтарының басқа екі тобы
(хаумаварга мен тиграхауда) Таяу Шығыстың халықгарына көбірек мәлім болған. Кир
мен Дарий жорықтар жасаған тиграхауда-сақтар Ахеменид бедерлері мен мөрлерінде
бірнеше рет бейнеленген. Олардың Скунха деп аталатын көсемінің тұлғасы баска да
бағындырылған халықтардын патшаларымен бірге Дарийдің бұйрығы бойынша Ирандағы
Бехистун деген жердегі жартасқа қашап салынған. Ежелгі Шығыстың ең көне және аса
маңызды саяси кұжаттарының бірі деп әбден орынды саналатын Бехистун жазбасының
сақ көсемін тұтқынға алумен байланысты оқиғаларға арналған V бағанасының
20—30-жолында былай делінген:

Сақтар мен массагеттер еліне Ахеменид патшалары Дарий мен одан бұрынғы II Кирдің
жорықтары тарихи анықталған фактілер қатарына жатады. Осы оқиғалар туралы
егжей-тегжейлі әңгімелейтін Геродот массагеттер жерін Каспий теңізінен шығыскһқа
таман, «Аракс оһөзінінің арғы жағындағы күннің шығу бағыты бойынша орналастырады
(Геродот, I, 201, 204). II Кир мен Дарий жорықтарының жолдары талас туғызады.
Біреулер Дарий өзінің ізашарының жүрген жолын кайталай отырып, сақтармен
Әмударияның арғы жағында Арал теңізі маңында кездесті деп санайды, екінші
біреулер II Кир массагеттермен Үзбой өзені арғы жағында (Әмударияның бүгінде
тартылып қалған батыс саласы) шайқасты, ал Дарий сақтар жеріне Әмударияның орта
тұсынан өтті деп санайды. Бір нәрсе айқын: пікірлердің қайшылықтарына
қарамастан, екі жорыкта массагет-сактар тайпаларына карсы бағыт- талған;
бұлардың жері Геродоттың ортокарибантийлерініңнемесе Бехистун жазбасындағы
тиграхауда-сақтардың жерімен толық немесе ішінара сәйкес келеді деп топшылау
керек. Географиялық жағынан алғанда, бұл — Каспийдің шығыс төңірегі мен Үзбойдан
Сырдария өзеніне дейін қоса алғандағы Арал өңірінің аймағы. Массагет одағы,
сірә, дербик- тер, абийлер, апасиактар сияқты тайпаларды да біріктірсе керек.

Сондай-ақтиграхауда-сақтар Шашты, Тянь-Шаньді және Жетісуды мекендеген деген
пікір де бар. Страбонның айтуы бойынша, массагеттерден солтүстікке таман,
«Меотидадан жоғары» (Страбон, XI, 9,2) жерлерде дай тайпалары қоныстанған.
Сырдарияның арғы жағындағы олар Александр Македонскийдің замандастарына да мәлім
болды. Антик авторлар оларды, бұрынырақта Геродоттың жазғанындай, массагеттердің
иелігіндегі жерлерде орналастырады. «Дах» атауы неғұрлым ертеректегі
деректемелер- «Авеста» мен Ксеркстің «дэвтер» туралы жазбасында да мәлім. Мұның
бәрі дахтардың (дайлардын) әуелде массагеттердің солтүстігіне таман аймақты
мекендегенін, не массагеттердің бірлестігіне кіргенін көрсетеді. Б. з. б. III
ғасырдың орта шенінде дайлар тарих ересінде массагетгердің орнын алып, Каспий
маңының оңтүстік-шығысынан, Парфия шекарасынан келіп шығады. Осы уақыттан бері
«көптеген скифтер, Каспий теңізінен бастап, дайлар деп аталады» (Страбон, XI,
8,2).

Парсы сына жазуларының хаумаварга-сақтары ең ірі тайпа немесе тайпалар тобы
болды, олар грек деректемелерінде амюргий-сактар деп аталады. Көптеген
зерттеушілер амюргий-сактарды ежелгі Бактрия және Маргиана аймақтарына (Әмудария
мен Мұрғаб езендерінін жағалауы) орналастырады. Бұлар ертедегі парсылар танысқан
алғашқы сак тайпалары еді. Геродот былай деп жазды: «Бұл — амюргийлік сақтар деп
аталған тайпа (ол шын мәнінде, скифтік тайпа). Өйткені парсылар скифтердің бәрін
сақтар деп атайды.

Б.з.б. 530 жылы сақ жеріне Кир бастаған парсы əскерлері басып кірді. Бұд кезде
сақтардың билеушісі Томирис еді. Кир əскерлерімен Сырдарияға дейін келіп, өз
елшілерін Томириске жібереді. Бірақ Томирис "əйел болса да, жаудың
шапқыншылығынан қорыққан жоқ" деп жазады Рим тарихшысы Помпей Трог.

Кир қайтыс болғаннан кейін 11 жыл өткен соң б.з.б. 519 жылы парсылар сақтарға
қарсы қайта шабуылға шығады. Бұл жорықты Дарий I патша басқарады. "Мен
əскеріммен сақ жеріне жорыққа шықтым" деген Дарий I сөздері Бехустин
жазбаларында айтылады. Сақтарды Скунха атты көсемі басқарады. Скунха соғыста
жеңіліп, парсы əскері Сырдариядан өтеді. Осы соғыстағы таңғажайып оқиғалардың
бірін ежелгу грек тарихшысы Полиэн былай деп суреттейді: "Шырақ есімді бір сақ
өзінің денесін қанжармен жаралап, парсыларға қашып барып, өзінің көсемінен жəбір
көрген етіп көрсетеді. Парсы əскерлерін сақтарға бастап апарамын деп алдап,
оларды сусыз шөлде адастырып кетеді. Сосын Шырақтың алдағанын білген парсы
əскерлері оны өлтіреді. Осының зардабынан Дарий I қырғынға ұшырап, ары қарац
соғысқа шыдай алмай, Персияға қайтып кетеді" деп жазған

Құрыштың Орта Азиядағы басқыншылық жорықтарын Дараявауш I (521—486 жж. ЗБ)
жалғастырды. Парсылар сақаларды аз уақыт бағындырады. 6 ғ. соңы — 5 ғ. басында
(500—449 жж. ЗБ) ежелгі Шығыстағы юнан-парсы соғысында сақа тайпалары парсылар
жағында болды. 490 ж. юнан-парсы әскерінің Марафон жерінде болған соғысында
сақалар парсылармен бірге юнандарға қарсы соғысты.

4 ғ. 330 жж. Ескендір Зұлқарнайынның македон әскерлері Ахеменидтердің ең соңғысы
Дараявауш III Кодоманның армиясын талқандап, Орта Азияға басып кіреді. Олар
Маракандты (Самарқанд) алып, Сырдарияға келеді. Сыр бойына бекіну үшін,
Александрия Эсхата (Шеткі Александрия) деген қала салады. Алайда македондықтар
жеңгенімен, ыстық табиғатқа шыдамаулары, Ескендірдің аурып қалуы македондықтар
Самарқанға шегінуге мәжбүр етті. Ескендір 323 ж. Бабыл қаласында сүзектен өлді.
Оның ала-құла империясы ыдырап кетті. Бірақ хаумаварга-сақтардың қоныстанған
аумағы Бактрия мен Маргиана денгейімен шектеліп қалмайды. Амюргийлік сақтар
бірлестігінің құрамына сына жазуы деректемелерінің «Соғдының ар жағындағы»
сақтары да кірген деп топшылауға негіз бар. Олар Сырдарияның арғы бетінде, осы
күнгі Ташкент облысы аудандарында және ішінара Ферғана алқабында тұрған".

Көне парсы сына жазулары мәтіндерінде сақтардан солтүстікке таман өмір сүрген
тайпалар мен халықтар туралы ештеңе айтылмайды. Тек Авестада ғана сайрим деген
атау айтылады, бірақ бұл халыктың кай жерді мекендейтіні туралы ешқандай мәлімет
жоқ. Ежелгі грек деректемелеріндегі мәліметтер көбірек, оларда Авестаның
сайримдерімен салыстыруға болатын савроматтар тайпасы туралы айтылады.
Савроматтар туралы алғашкы деректер Геродотга бар: «Танаис өзенінің (казіргі Дон
өзенінің) арғы жағы енді скиф өлкесі емес, бірақ ондағы алғашқы жер иеліктері
савроматтардың қолында. Савроматтар Меотия көлі ойпатынан бастап солтүстікке
карай он бес күнде жүріп отуге болатын жерді мекендейді...» Мұның өзі Донның
құйылысынан Еділдің сағасына дейінгі аумаққа сәйкес келеді.

Көне жазбаларға қарағанда Ахемен әулетінің патшалары Кир ІІ, Дарий І Сақтардың
әр түрлі тайпаларымен жауласып, бірде жеңіп, бірде жеңіліп отырған. Сақтар парсы
әскерінің құрамында грек-парсы соғыстарына қатысты, Ахемендердің әскери
құрамында қызмет атқарды. Александр Македонский, кейіннен Селевкилер де Сақтарға
қарсы соғысты. Б. з. б. 2 ғ-дың орта шенінде көшпелі тайпалардан ығысқан Сақтар
соғыса отырып Дрангиан жеріне орын тепті де, бұл араны Сакастан атады (бүгінгі
Иран, Ауғанстан жеріндегі Сейстан). Бүгінгі Орта Азияның, Пәкістанның,
Ауғанстанның, Солтүстік Үндістанның жеріндегі С. б. з. б. 1 ғ-дың ортасына
дейін-ақ жергілікті халықтармен сіңісіп кетті. Сақтар тілі 10 ғ-ға дейін
сақталды. Бүгінгі түркі халықтарының тілінде «сақ» сөзі жиі ұшырасады. Мәселен,
якуттардың өздерінше атауы сыха, қазақта: сақа адам, сақшы, сақ сөздерінің
сақталуы да бұлар Сақтардың ұрпағы екенінің бір дәлелі.

Тарихың атасы Геродот сақтар туралы: "Киімі мен өмір сүру дағдысы скифтерге
ұқсас. Олар егін екпейді, үй малдары мен өзеннен аулайтын балықтарды азық етеді.
Сүт ішеді." деп жазған Сақтардың көпшілігі көшпелі мал шаруашылығымен
айналысқан. Сақтар екі, төрт, алты доңғалақты арбаларға екі, үш жұп өгіз немесе
ат, түйе жегіп, көшіп қонған. Ер азаматтар ат үстінде, ал əйелдер мен балалар
жəне қарт адамдар кйізбен жабылған ат арбада отырған. Сақтар аңшылыққа жəне
соғысқа арнап арбалар да жасаған. Олар екі доңғалақты жəне доңғалақтары
құрылысының əртүрлі болуымен ерекшеленеді. Соғыс арбаларына көбіне аттар
жегілген. Ал жүк арбаларын қос ат немесе түйе сүйрейтін.

Сақтардың негізгі шаруашылығы мал шаруашылығы болып, жылқы, қой, түйе, сиыр
өсірген. Олар бұл малдардың етімен, сүтімен тамақтанып, терісі мен жүнін
күнделікті тұрмыста пайдаланған. Табынның негізі жыл бойы өрісте жайылып,
тебіндеуге бейімделген, төзімді жылқы болған. Сақ ақсүйектері неғұрлым тұрқы
биік ат ұстап, оларды соғыс жорықтарына пайдаланған. Киіз басу, арқан есу жəне
жіп иіру үшін қойдың жүнін пайдаланған. Сақатср құйрықты жəне биязы қойларды көп
өсірген. Мал шаруашылығымен бірге сақтар егіншілікпен айналысты. Археологтар
қазіргі Қызылорда облысындағы Шірік-Рабат қалашығының жанындағы малшылар
қоныстарының маңынан сурау каналдарының іздерін тапқан. Сақтар қарабидай, арпа,
тары өсірген. Қосымша кəсіп ретінде балық аулай білген.



https://kk.wikipedia.org/wiki/%D0%90%D1%80%D0%B8%D1%81%D1%82%D0%BE%D1%82%D0%B5%D0%BB%D1%8C

Аристотель (көне грекше:Ἀριστοτέλης; б.з.б. 384 ж., Стагира (Орталық Македония),
Халкидики түбегі — б.з.б. 322 ж. 7 наурыз, Халкида, Эвбея аралы) — ежелгі грек
философы, Платонның шәкірті, Ескендір Зұлқарнайынның (Ұлы Александр) ұстазы,
«адамзаттың бірінші ұстазы» деген құрметті атаққа ие.

Ол ғылым мен парасаттың көптеген тақырыптарын жүйелі әрі жан-жақтылы зерделеп,
жаратылыс пен өмірдің түрлі құбылыстарына нақты ғылыми зерттеулер жасап, артына
сүбелі еңбектер жазып қалдырды. Аристотель ғылымның көптеген саласының алғашқы
негізін қалады, олардың арасында физика, метафизика, поэтика, театр, музыка,
логика, риторика (шешендік өнері), саясат, этика, эстетика, биология, зоология
және экономика қатарлылар айрықша аталады. Ол қалдырған философиялық пайым
жүйесі мен ғылыми зерттеу дәстүрі кейінгі мұсылмандық және христиандық
мәдениетке, шығыс-батыс өркениетіне айрықша ықпал етті. Қазақтың ұлы ойшылы Абай
Құнанбайұлы өзінің «Ескендір» поэмасында Ескендірдің көзтоймастығына
салыстырмалы Аристотельдің ғажайып даналығын айқын сипаттайды.

Сократ, Платон, Аристотель үштігі ежелгі грек философиясының шыңы ретінде
айырықша құрметпен аталады.

Аристотель ең алғаш этика, эстетика, логика, ғылым, саясат және метафизика
сияқты мәселелерді толық қамтитын жан-жақты философиялық жүйені құрды.

Аристотельдің физикалық көзқарастары ортағасырлық ғылымның қалыптасуына терең
әсер етіп, ренессанс дәуіріне дейін созылды. Бірақ кейін ол Ньютон физикасына
орын берді.

Оның алты кітаптан тұратын «Органоны» ойлау әдісін қарастыратын логиканы тұңғыш
рет философиялық деңгейге көтерді. Оның еңбектерінде ең алғашқы логикалық
зерттеулер жасалған, соның негізінде ХІХ-шы ғасырда формальды логика ғылымы
қалыптасты.

Аристотельдің метафизикалық ілімі иудаизм және ислам философияларына зор ықпал
етті. Ал оның христиандық философияға әсері, әсіресе Шығыс православ шіркеуінің
философиясына және Рим католик шіркеуінің схоластика мектебіне ықпалы қазірге
дейін жалғасып келе жатыр. Аристотель этикасы — Никомах этикасы деп те аталады,
қазіргі заманға дейін айтарлықтай маңызға ие. Дегенмен ұлы ойшылдың барлық
мұрасы түгел айқындалды деуге болмайды, Аристотель философиясының түрлі қырлары
әлі де терең зерттелуде.

Биология ғылымдарында ол жасаған кейбір зерттеулердің дұрыстығы тек ХІХ ғ. ғана
расталды. Аристотель - Гиппократтың шәкірті, философия ілімінің бірінші ұстазы
ретінде сол кездегі басқа да ойшыл ғалымдармен қатар барлық ғылымдардың, оның
ішінде морфологияның дамуына да зор үлес қосты. Аристотель салыстыру әдіснамасын
пайдалана отырып, жануарлардың 500-ден аса түрлерінің дене құрылысын зерттеу
жасап, морфологиялық ғылыми тұжырымдар туғызды. Аристотель жануарлар денесінің
еркін қозғалысын мидың басқаратынын, сүйекқаптың маңызын, жүрек пен қан тамырлар
байланысын дұрыс түсініп, жүйкені басқа мүшелерден ажырата білді. Аристотель
өзінің ғылыми еңбектерімен салыстырмалы анатомияның, зоологияның және
эмбриологияның негізін қалаған болатын.

Аристотель мұсылман ғалымдарына да жете таныс болды. Көптеген шығармалары орта
ғасырда араб тіліне аударылды. Шығыс ойшылдары Әл-Кинди, Әл-Фараби, Ибн Сина,
Ибн-Рушд қатарлы Аристотель танушы, Аристотель ілімін жалғастырушы ойшылдар
мұсылман перипатетиктері Аристотельді зерттеу мен ғаламды философиялық және
ғылыми тануды қатар жалғастырды. Аристотель құрметтеліп «Бірінші Ұстаз» ("The
First Teacher" المعلم الأول) деп дәріптелді. Ал, екінші ұстаз – түркі-қыпшақ
ойшылы Әл-Фараби болатын.

Аристотель кезінде көптеген өте көркем шығармалар мен диалогтар (Цицерон оның
әдеби стилін «алтын өзен» деп атаған) жазса да, оның жазбаларының көпшілігі
бізге дейін жетпеген. Оның кейбір еңбектері біресе табылып, біресе қайта жоғалып
отырды. Кейбір пайымдаулар бойынша, оның жазбаларының тек бестен бірі ғана
сақталған.

Аристотель сөзінің грекше мағынасы «Ұлы мақсат» дегенді білдіреді. Аты "Ұлы
мақсат" дегенді білдіретін Аристотель Македонияға қарасты Халкида түбегіндегі
Стагира қаласында б.з.д. 384 жылы туған. Стагира қаласының орыны бұл күндері
Салоникиден 55 км қашықтықта жатыр. Оның әкесі Македония патшасы Аминтастың жеке
дәрігері болған. Аристотель де өте жас кезінде монарх ордасында болыпты. Әкесі
Никомах Аристотельдің жас кезінде қайтыс болады. Бірақ Аристотель ақсүйектерге
лайықты тәрбие және білім алды.

18 жасында Аристотель Афина қаласына барып, Платон Академиясында шамамен жиырма
жыл бойы – б.з.д. 347 жылы Платон қайтыс болғанға дейін академиялық білім алады.
Платон Аристотельді өте ұнатты деу қиын, Аристотель де Платонның негізгі
көзқарастарына қарата өзгеше пікірде болған және Платонмен дауласып қалып
отырған. Әрине, ол бүкіл өмірінде Платонға деген құрметінен айныған жоқ.

Платон қайтыс болған соң Академиядағы жаңа басшы математикаға көбірек назар
бұрғандығына Аристотель төзе алмай Афинадан кетеді. Академияның жаңа
басшыларының идеясын жақтамаса да, ол академиямен байланысын үзбеген. Кейін ол
Ксенократпен бірге Кіші Азиядағы (Бүгінгі Түркиядағы) Гермиас патшаның
иеліктеріне сапар шегеді. Азияда болған кезінде ол Теофрастпен бірге Лесбос
аралына сапар шегіп, екеуі аралдың өсімдік және жануар әлемін зерттеді.
Аристотель Гермиастың қызы (не қарындасы) Питияға үйленді. Одан туған қызды да
Пития деп атады. Гермиас бір реткі бүлікте кездейсоқ өлтірілген соң Аристотель
отбасымен Кіші Азиядан кетуге мәжбүр болады. Сол кезде Аристотельді Македония
патшасы ІІ Филипп өзінің 13 жасар ұлы Ескендірге (Македондық аты Александр)
тәлімгер болуға шақырады. Бұл кезде ол тек Ескендірге ғана емес, басқа екі
болашақ патшаға, яғни І Птолемей Сотерге және Кассандрға да сабақ берген. Ол
Ескендірді "Гректерге жетекші болуға, варварларға қатал болуға, шаруаларға досы
мен туысына көмектескендей көмектесуге, басқаруда әрі қатал, әрі жұмсақ болуға"
үйретеді.

Плутархтың жазуынша, Аристотель Ескендірге этика, саясаттану және философия
үйреткен. Аристотель өз қабілетінен пайдаланып Ескендірдің дүниетанымына үлкен
әсер еткені анық. Дәл Аристотельдің әсерінде Ескендір ғылым-білімге құрмет етті.
Ол мемлекет қазынасынан қомақты қаражат бөліп, қызметшілерді жұмылдырып,
Аристотелдің көптеген ғылыми зерттеу жұмыстарын сәтті жүргізуіне септесті.
Дегенмен, Аристотель Ескендір құрған империяны да, Ескендірдің саяси көзқарасын
да жақтамағаны кітаптарынан байқалады. Аристотельдің саяси көзқарасы түрлі
басқару тәсілдерінің озық үлгілерін өзара тоғыстыру, әсіресе аристократия мен
демократияны бірлестіру болғандықтан, Ескендірдің орталықтандырылған империясы
жабайылыққа қайту есептеген.

Ескендірге бірнеше жыл тәлім бергеннен кейін Аристотель Афинаға қайтып оралды.
Афинада оның әйелі Пития қайтыс болып, ол Стагиралық Герпиллида атты бір әйелді
кездестіреді. Ол ұл туып, оның атын Аристотель өз әкесінің құрметіне Никомах деп
қояды.

Б.з.д. 335 жылы ол Афинаның Ликей деген жерінде өз мектебін (лат. Lyceum) ашты.
.

Ликейде Аристотель сабақ беру мен шығармашылықты қатар қолға алады. Оның сабақ
өту ерекшелігі өзгеше болды. Ол әдетте жүзім бараңдары мен бау-бақшада серуендеп
жүріп, шәкірттерімен түрлі ғылым салалары туралы пікірлескен. Сондықтан оның
мектебін "серуен философиясы" деп те атайды және Аристотелге ілесушіні серуенші
(Перипатетик) деп атайды. Шығыс ойшылдар: Әл-Кинди, Әл-Фараби, Ибн Сина,
Ибн-Рушд қатарлы - Аристотель танушы, Аристотель ілімін жалғастырушы ойшылдар,
«мұсылман перипатетиктері» деп аталады.

Аристотель көптеген еңбектерін өмірінің осы кезеңінде жазған болуы мүмкін. Оның
табиғат және физика туралы жаратылыстанулық және философиялық еңбектері Платон
диалогтарына қарағанда күрделі болып келеді. Кейбір диалогтар жазғаны белгілі,
бірақ ол диалогтарының аз бөлігі ғана сақталған. Бізге келіп жеткен еңбектерінің
көбі «трактат» түрінде өзінің шәкірттеріне арналған оқу құралы ретінде
жазылғандықтан, көпшілігі жалпы таратуға арналмаған.

Ғылым шынайы мағынада Аристотелден басталды, сол себепті кейінгі ғалымдардың
бәрі Аристотельге қарыздар деп есептеледі. Аристотель тұңғыш ғылымдарды түрге
бөлуші, әрбір ғылымның нені зерттейтінін айқындаушы болды. Аристотель сол
кездегі ғылымның барлық саласы туралы ізденіп, әрбір ғылым саласында бағалы
еңбектер қалдырды. Ғылым саласында ол анатомия, астрономия, экономика,
эмбриология, география, геология, метеорология, физика, зоология салаларын
зерттеді, философия саласында эстетика, этика, саясат, үкіметтану, метафизика,
психология және теологияны зерттеді, мәдениет саласында білім беру, әдебиет,
поэтика зерттеді. Оның осынау ғылым мен философия саласындағы кітаптары ежелгі
заман ғылымын негізінен түгел қамтыған білімнің энциклопедиясы болды. Бұл
еңбектердің арасында өте маңызды байланыстар мен үндестіктер болса да, олардың
стилі мен тақырыптары жағынан әртүрлі болып келеді. Өз заманында белгілі болған
ғылыми мәліметтердің бәрін білген адамдардың ең соңғысы Аристотель болған деген
жорамал жасалған.

Ескендір қайтыс болғаннан кейін Афинада македондықтарға қарсылық үдеді. Өздерін
басқалардан мәдениетті (өркениетті) сезінген гректер "жабайы" (варвар)
македондықтардың отары болуға онсыз да төзімсіздік таныту күйінде еді.
Аристотель отаршылдардың ойшылы, ұлт сатқыны ретінде гректердің өзіне тым ұнай
қойған жоқ. Билеуші Еуромедон Аристотельге «құдайларды қастерлемейсің» деген
айып тақты. Аристотель «Афиналықтарға философтарға қарсы екінші рет қиянат
(Сократтың айыпталуы мен өлімге кесілуі) жасатпаймын»,- деп, Ликейді перипатетик
Теофрастқа (гр. Θεόφραστος) қалдырып, анасының Халкидадағы (лат. Chalcis)
иелігіне бас сауғалап барды. Бұндағы оның қиянат деп отырғаны афиналықтардың
Сократқа шығарған әділетсіз сот үкімі, яғни демократиялы Афина жағынан "жастарды
аздырды, жалған Құдайға сенді" деп айыпталып, у ішіп өлу жазасына кесілуі
болатын. Бірақ бір жыл өтпей (б.з.д. 323 жылы) ол Евбеяда ауырып қайтыс болды.
Аристотель соңғы өсиетінде өзін әйелінің жанында жерлеуді сұрады.

Аристотельдің философиялық көзқарасы «Метафизика», «Рух туралы», «Категориялар»
және «Алғашқы және кейінгі Аналитика» деген шығармаларында жете пайымдалған.
Аристотель философияны "шынайы ғарыштың себептерін зерттейтін ілім" деп
бағалады. Бұл Платонның философияны "Идеяны тану ілімі" дегеніне қарсы айтылған.
Ұстаз да, шәкірт те философияны ғарышты тану деп түсінген. Бірақ ғарышты қалай
тану және ғарыштың негізгі мәні не деген мәселеде екеуі екі бағыт ұстанды.
Платонның айтуынша, идея барлық нәрсені сомдаған арытқы себеп. Алдымен ғарыштық
идея өмір сүреді, ол тұрақты, баянды, бірегей, мәнді, ал құбылыс идеяның
көрінісі болып, уақыттық, ауыспалы, өткінші нәрсе. Аристотель бұған келіспеді.
Ол әрбір нақты нәрсені негіз етіп ғарышты зерттеудің ғана болашағы бар екенін,
егер нақты осы заттар болмаса идея да өмір сүрмейтінін уәж етті. Платонда нақты
нәрсе мен идея ортасындағы байланыс күңгірт болып, идея ғарыштың бір қалыбы,
үлгісі дегеннен ары ұзамады. Платон нақты нәрсе туралы білім мәнді білім емес,
шынайы білім біртұтас идеяны білу деп есептеді. Аристотель тек нақты білім ғана
шынайы білім береді, біз өз тәжірибеміз бен зердеміз арқылы нақты нәрселерді
зерттегенде барып дүниенің мәнін түсіне аламыз деп есептеді.

Аристотель бойынша, философияны зерттеу жеке заттардың қасиетіне бойлау арқылы
заттардың ортақ қасиетін игеру деп есептесе, Платон бойынша философия баршаға
ортақ жалпылық идеяны тану керек деді. Платон априори (тума білуді) негіз етсе,
"Үйрену дегеніміз ұмытып қалған тума біліміңді еске түсіру" десе, Аристотель
дедуктивті (жалпыдан жекеге өту, зерделеп білу) және индуктивті (жекеден жалпыға
өту, тәжірибеге сай білу) логиканы негіз етіп логикалық ақыл мен тәжірибелік
бақылауды басты назарға алды.

Аристотель ғылым классификациясында онтологиялық философияны ең жоғары орынға
қояды. Басқа ғылымдар болмыстың кейбір жақтарын ғана зерттеумен шұғылданса,
онтологиялық философия болмыстың жалпы табиғатын зерттейді деп есептеді.

Аристотель айтқан "Табиғат философиясы" сөзі табиғат дүниесіндегі қозғалыс,
жарық, физика заңдары қатарлылы құбылыстарды зерттеуге қаратылады. Бұл араға
бәлен ғасыр салып қазіргі заманның ғылымына, ғылыми зерттеу методикасына арқау
болды және арнайы пәндер болып философиядан бөлінді.

Қазір философия десе көбінесе метафизика саласы көзде тұтылады, бірақ табиғат
дүниесін ғылыми зерттеу айтылмайды. Өйткені табиғатты танитын ғылым әлдеқашан
философиядан бөлініп кеткен. Аристотель заманында философия барлық білім қабатын
түгел қамтыған болатын.

Метафизика мен философия Аристотельдің анықтамасы бойынша "пішінсіз затты тану",
яғни "бірінші философия", "теориялық философия", немесе "ең жоғары дерексіз
қабаты тану" деп атады. Ал, логиканы (анализдеу) осынау жоғары деңгейдегі
философияны үйренудің алғашқы сатысы деп есептеді.

Метафизика сөзі Аристотельден басталады. Яғни, физикалық денелер туралы
кітаптарының ар жағына оның материалдық емес білім туралы жазбалары жайғасқан
көрінеді. Яғни "физиканың кейіні" (гр. τὰ μετὰ τὰ φυσικὰ βιβλία) деген мағынада
болған. "Мета" (гр. μετά) деген сөз "ар жағында", "астарында", "тұңғиығында"
дегенді білдіреді екен. Демек, метафизика — физика шеше алмайтын, жоғары
деңгейдегі бейфизикалық сырлы, күрделі, шүңет, дерексіз ең жалпылық мәселелер
туралы ілімді көрсетеді. Кейін ортағасыр христиан ойшылдары метафизиканы
тылсымдандырып, табиғат пен өмірден ажыратып, христиандық дүниетанымды растайтын
схоластикалық философия жасап шығарды. Неміс ойшылы Фридрих Ницше метафизиканы
Платонизм деп атады. Бұл Аристотель ілімін бұрмалаудың тамыры қайда жатқанын
меңзеу болатын.

Аристотельдің өзі метафизика мен теологияны "Бірінші философия" деп те атаған.
Рене Декарт осы мағынада өзінің әйгілі «Бірінші философиялық толғаныс» (ағылш.
«Meditations on First Philosophy») кітабын жазып, көптеген ойшылдарға бағалатып,
"Мен ойлаймын, сондықтан бармын" деген тұжырымды жақтап шықты.

Аристотель бойынша табиғат себептілік байланысы бойынша өмір сүреді. Бұл себеп
байланысы жаңа дәуірде (ХVI-XVIII ғ.) дәріптелген себеп-салдар теориясына
ұқсамайды. Себеп байланысы "не үшін?" деген сұраққа байланысты айтылған. Ал
детерминизм болса «салдар», «нәтиже» дегенге салыстырмалы айтылады.

Себеп байланысын ішкерлей зерделеу арқылы түрлі себептер дәрежеге жіктелді.
Мысалы, мақсат, қозғатушы, материал, форма тәртібі (Томас Аквинат осыны
жақтады), немесе, барлық себепті байланыстарды материал және қозғатушы себеп
арқылы түсіндіру, немесе, тек қозғатушы арқылы түсіндіру (Детерминизм (белгілеу
теориясы)), немесе, біржүріс, бірқатар табиғат құбылыстарының өзара әсерлесуі
(жаратылыстану ғылымдары заттардың қайдан, қалай пайда болғанын ғана
түсіндіреді, ешқашанда не үшін пайда болғанын, пайда болғаннан кейінгі жағдайды
түсіндірмейді).

Аристотельдің пікірінше, заттың мәнін түсіндіруде осы аталған себептердің бәрі
бірдей қамтылуы қажет дей тұра, әсіресе форма мен материалдың байланысына
айырықша мән берді. Жез мүсіннің мәнін түсіну үшін, әрине ең алдымен оның
субстратын (құрамы, материалы) алып қарастыру керек. Бірақ, тек жездің өзінен
мүсіннің эстетикалық сезімі қалай туатынын түсіну мүмкін емес. Сондықтан
зерттеуді әрі қарай жалғастыра білуге тура келеді. Осыдан келіп: «Мүсіннің мүсін
болуы неліктен?» – деген сұраққа Аристотель: «Формадан», - деп жауап берді.
Аристотель философиясында форма заттың мәні әрі іс-әрекеттің көзі болып
табылады. Аристотель материя дәрменсіз, формаға тәуелді деп түсіндірді. Формасыз
материя өмір сүріп, тұтастыққа ие бола алмайды. Сонымен Аристотель форманы алуан
түрлі мазмұны бар (түр, себеп-мақсат, құдірет) белсенді және жасампаз шығармашыл
бастама деп сипаттайды. Аристотель форманы бірден-бір белсенді күш, алғашқы
түрткі және материядан бұрынғы нәрсе, құдірет (форманың формасы) деп түсінді.

«Метафизиканың» VІІІ-ші тарауында Аристотель субстанция ұғымын талдайды. Кез
келген заттың субстанциясы, Аристотель бойынша, оның материалы мен формасының
бірігуінен қалыптасады. Материал - құрайтын құрылым мен бөліктерді көрсетеді
(мысалы сарай үшін кірпіш, тас, ағаш секілділер). Ал, форма болса сол сарайдың
өз құрылысы, бірбүтіндігі. Материал құрамды көрсетсе, форма құралуды көрсетеді
деген.

Заттардың өзгерісі (гр. kinesis) және себептік байланысын Аристотель мынадай
түрлерге бөледі:

Форма мен сапа жорамалы арқылы Аристотель бұл жерде ықтимал әлеует (гр. dynamis,
лат. potentiality) және шынайы нақтылық (гр. entelecheia, лат. actuality) деген
ұғымдарды ажыратты.

Әлеует, Аристотель бойынша, сыртқы шектеме болмаған жағдайдағы нәрсенің өзіндегі
өздігінен өзгере алу қабілеті және қуаты. Мысал үшін, атыздағы бидай тұқымы
әлеуетке ие зат болып есептеледі. Егер оған сыртқы күш кедергі келтірмесе, онда
ол сәтті түрде егіс дақылына айналып өсе алады. Әлеуетті зат "әрекетті" (гр.
poiein) және "әрекеттендірілетін" (гр. paschein) болып бөлінеді. Оның әлеуеті
әу-бастан табиғи бар, тума қалыптасқан, немесе кейін үйретілген, жетеленген,
жетілген әрекет болуы да мүмкін. Мысалы, көзде заттарды көру әлеуеті (тума,
әрекеттендірілу) бар; ал қобыз шалу әлеуетін адам үйрену арқылы (жаттығу,
әрекеттену) қалыптастырады.

Нақтылық - әлеуеттің ықпалында іске асқан, орындалған мақсат есептеледі. Мақсат
(гр. telos) барлық нәрсе өзгерісінің негізгі көздеу ережесі. Әлеует белгілі
мақсатқа жету үшін қажет болады, сондықтан нақтылық - әлеуеттің жемісі болып
есептеледі. Жоғарыдағы мысалға оралсақ, тұқымның дақылға айналып өсуі -
нақтылану болып есептеледі.

Сарайдың "материалы" оның "әлеуеті", ал сарайдың "формасы" оның "нақтылығы".
Сарайдың жоба нұсқасын ұсынған форма себебі (гр. aitia) мен әлеуеттің нақтыланып
сарайға айналуы сарай салушының логосының (гр. λόγος - «ақыл», «жоспар», «ой»,
«идея»...) нәтижесі. Ал, салынып біткен сарай себеп-салдар байланысындағы мақсат
себебі болып есептеледі. Аристотель бұдан нақтылық уақыт пен субстанция
тұрғысынан әлеуеттен бұрын өмір сүреді деп қорытынды жасайды.

Субстанцияға (форма мен материалға) анықтама беру арқылы Аристотель зат неге
және қалай өмір сүреді мәселесіне жауап қарастырды: не нәрсе адамзатты құрайды?
Платон "идея" теориясы бойынша бұл мәселені екі нәрсемен түсіндірген: хайуанилық
және екі аяқтың болуы. Бірақ бұлар адамды бірбүтін адам етіп құрауға жеткілікті
емес. Аристотель бойынша, астыртын әлеует (материал) және шынайы нақты зат
(форма) әрқашан бірге, бір құбылыстың ажырамас екі жағы деп есептеледі .

Аристотель жалпы мен жеке, ұғым мен түйсік, мән мен құбылыс диалектикасын
ұштастыра түсіндіреді және бұл көбінесе Платонның идеализмін сынауға құрылған.

Аристотель ұстазы Платонның зат сол заттың артында тұрған идеяның көрінісі
дегенге келіспей, әрбір затта жалпылық қасиет болады, ол бір болса сол заттың
қасиеті, бір болса сол затпен басқа заттың байланысын көрсетеді деп есептеді.
Мысалы, біз бір алма арқылы жалпы алманың формасы туралы талдау жасай аламыз.
Яғни, әрбір жеке алма және алманың жалпы формасы. Немесе, егер алманы кітаптың
қасына қойсақ, онда бұл екеуі жақын деп айтамыз және бұл алманы танудың тағы бір
әдісі - басқы затпен байланыстырып тану болады.

Аристотельдің пікірінше, мәлім заттың жеке қасиеті емес жалпылық форма өмір
сүрмейді. Мысалы, ешбір адамның қасиеті емес жақсы адам деген қасиет өмір
сүрмейді, кез-келген жақсы адам деген қасиет міндетті түрде мәлім адамдікі
болады. Демек жақсы адам дегеніміз шынайы жалпылық қасиет ретінде мәлім жеке
адамның өмір сүруін алғы шарт етеді. Әрине, бұл пікірлер өте қарапайым
көрінгенімен, әйгілі ғұлама Платонның жалпылық идея жеке заттарға тәуелсіз
дербес өмір сүреді, заттар сол идея негізінде бар болады деген идеалистік
пікіріне қарсы айтылған. Ол жалпылық дегеніміз иә заттың кешегі, бүгінге, не
ертеңгі мәлім қасиеті ретінде, иә заттар ортасындағы байланыс ретінде ғана мәнді
деп есептеді. Демек жалплықты тану заттардың нақты қасиеті мен өзара байланысын
тану арқылы анықталады. Ешқашан ешбір заттың мәлім қасиеті, не байланысы ретінде
болмаған жалпылық, ол өтірік жалпылық.

Жалпыны танудың шарты: Индукциялық қорытындылау. Ол өз ретінде сезімдік
қабылдаусыз мүмкін емес.

Бірақ, орай тек адамзатта ғана болады және этика саласына тән. Аристотельдің
айтуы бойынша, орай адамзаттың талғам қасиетін, шешім ету қабілетін
(ойланып-толғану) қамтиды. Тек адам ғана екіойлы болып, ойланып шешім
қабылдайды, "өздігінен әрекет ету қабілеті жоқ нәрседе орайға ие болу мүмкіндігі
де болмайды"

Афинада тәлім-тәрбие ісімен айналысқан кезінде Аристотель сол заманның көптеген
ғылыми зерттеулер ісіне жетекші болады, және бұл оның өмірінің кейінгілерге
біршама таныс мезгілі есептеледі. Шынтуайтында, Аристотель бірден философиялық
ой-толғанысқа емес, нақты ғылыми зерттеуге (күзету, бақылау, салыстыру, шағын
деңгейдегі ғылыми экспримент жасау, анализдеу, қорытындылау...) айырықша мән
берген және өмірінің көп бөлігі жаратылыстану салаларында ғылыми зерттеу
жасаумен өткен. Оның метафизикалық шығармалырында санның мәні туралы ізденістер
болса да, нақты математика саласында тың жаңалық (жаңа есеп, математикалық
формула, ереже) қосқаны байқалмайды. Бірақ ол бәрібір ботаника, зоология,
физика, химия, метеорология және басқа ғылым салаларында бірегей жаңалықтар
ашқан.

Аристотель еңбектерінде көптеген ғылыми бақылау жасау мен естелік қалдырулар
бар. Дегенмен онда да кейбір қателерге жол берген. Мысалы, оның «Жануарлар
тарихы» кітабында "еркек хайуандарда ұрғашы хайуандарға қарағанда көбірек тіс
болады" делінген. Сол секілді, ренессанс дәуіріндегі Италия ғалымы Галилео
Галилей Аристотельдің ауыр дененің жерге құлауы мәселесіндегі қателігін ашып
берген. Аристотель "ауыр зат пен жеңіл затты бір уақытта биіктен тастаса,
олардың ауыры алдымен жерге жетеді" деп айтқан. Галилей бұған келіспеген. Ол,
егер бұл екі затты бір-біріне байлап қойса, онда ауыры алдыға сүйреп, жеңілі
кері сүйреп, әуелгісінің жартысындай қозғалуға мәжбүр болмай ма деген уәж
айтқан. Бірақ ғалымдарда ол кезде "Аристотель айтса бітті, қате болмайды" деген
ұстаным басым болып, Галилейді "Аристотельге қарсы шықпақшы!" деп күлкі еткен.
Ақыры, Галилей әйгілі Пиза мұнарасынан қалың жұрттың көзінше нақты ғылыми
тәжірибе жасаған. Ол салмағы 10 кг және 1 кг екі шар денені алып, мұнара басынан
бір сәтте жерге тастаған. Екі шар еш ілгері-кейіндіксіз бір уақытта жерге
түскен. Сөйтіп, Галилей Аристотельдің де қателесуі мүмкін екеніне ғалымдардың
көзін жеткізген болатын. Бұл кейін тартылыс күштің (гравитация) жер бетінде
заттарға біркелкі әсер ететінін анықтау болды.

Физика саласында Аристотель "заттар тек үздіксіз әсер еткен түрткі күш болғанда
ғана қозғалыс сақталады" деп қарады. Ол және вакуум өмір сүрмейді, кеңістік
қашанда затқа толып тұрады деп есептеді. Галилей болса "зат қозғалысы кедергіге
байланысты болады, тоқтап тұрған нәрсе еш күш түспесе мәңгі тоқтап тұра береді,
қозғалыстағы зат еш күш түспесе мәңгі қозғала береді" деген үдеудің жаңа
тұжырымын жасады. Кейін ағылшын ғалымы Ньютон осы негізде инерция заңын ашты.
Ньютон Аристотельдің "қозғалыстың себебі күш" ережесін сынап, "Күш қозғалыстың
тіке себебі емес, ол тек қозғалыс шамасын өзгертуші ғана" - деп есептеді.
Ньютонның классикалық механика теориясы ғылымға енуден бұрын батыс ғылымы
Аристотельдің ғылымымен негізделген болатын.

Бірақ, Аристотельдің бұл секілді қателіктері оның ғылым саласындағы ғаламат
үлесін еш кемітпейді. Әсіресе Логика, Биология секілді пәндер әлі де Аристотель
салған сара жолды жалғастырып келеді. Ол ғылымның ең негізгі атау, ұғым, термин,
түсініктерінің алғашқы жасаушысы есептеледі. Және бір маңызды мәселе, Аристотель
ғылымның пайдасына да айырықша мән берді, қолданылмалы ғылымға Аристотельдің зор
еңбегі бар. Аристотельдің «Физика» кітабының атын тіке аударса "Табиғат
философиясы" болып шығады. Демек, ол зерттеген физика бүгінгі физикаға
ұқсамайды. Аталған кітап философиялық кітап есептеледі, бірақ дәл «Метафизика»
кітабы секілді таза философиялық емес, табиғат құбылыстары туралы жаратылыстану
философиясы. «Физика» кітабы физикалық білімді де, химиялық білімді де,
биологиялық білімді де, астрономия, жер туралы ғылым қатарлы салалардың
білімдерін де қамтыған. Кітап табиғат әлемінің жалпы ережесі мен материялық
әлемнің қозғалыс, өзгеріс жалпы заңдарын тұжырымдайды, сипаттайды. Бұл түрдегі
құбылыстардан философиялық биіктікке жеткен тұжырымдар тудыру тәсілі мен идеясы,
заттардың ортақ қасиетін тану әдіснамасы адамзат өркениетіне қосылған дәуір
бөлгіш жаңалық деуге болады.

Аристотель "материядан бөлінген бостық болмайды", "зат ішінде бостық болмайды"
деп есептеді. Дүние 5 түрлі элементтен құралады:

Аристотель қозғалыстың түрлері мен таным негізін зерттеу ісіне де көп мән
береді. Аристотельдің пікірінше, мүмкіншіліктің шындыққа айналуын жете түсіну
үшін осы айналудың формасыболып табылатын қозғалыстың жалпы белгілері мен оның
нақты түрлеріне талдау жасау керек.

Ғылымның мақсаты затты анықтау, ал оның шарты дедукцияны дедукциямен біріктіру.
Себебі, Аристотельдің айтуынша, барлық ұғымға предикат (баяндауыш) бола беретін
ұғым жоқ. Сондықтан түрлі ұғымдар бір топқа біріге алмайды. Сол себепті
Аристотель негіздік категорияларды (ерекше жалпы философиялық ұғымдар) ұсынды.
Категориялар шынайы мәндердің басқа топтарын өзіне біріктіретін жалпы ұғымдар
есептеледі.

Аристотель философиясының елеулі бір саласы сондай категорияларды зерттеу болып
табылады. Категорияларды ол болмыстың негізі болады деп түсіндіреді және олардың
мазмұнын, ақиқаттылығын болмыспен байланыстылығына қарап анықтауға тырысады.
Жан-жақты маңызы бар ұғымдарға Аристотель 10 категориясы: Мән (субстанция), Сан,
Сапа, Байланыс, Орын, Уақыт, Жағдай (күй), Шарт, Қозғалыс, Махаббат қатарлылар.
Бұл категориялар аристотельдің Органонындаға «Категориялар туралы» кітабында
тәптештеп түсіндірілген. Аристотель былай дейді: «Өзара байланыссыз айтыла
салған сөздердің әрқайсысы бірде мән (субстанция), бірде сапа, бірде сан, бірде
байланыс, бірде орын, бірде жағдай (күй), бірде әрекет, бірде шарт, бірде
қайғы-қасірет (азап шегу, жапа шегу) болып келеді.» Категориялардың 9-ы мынандай
сұраққа жауап береді: «Заттардың қасиеттері қандай?», ол құбылыс категориялары.
Бір категория: «Болмыс деген не?» сұраққа жауап береді, ол мән (субстанция)
категориясы. «Егер де бастапқы мәндер болмаса – онда басқа еш нәрсе де болмаған
болар еді,»- деп көрсетеді Аристотель.

Аристотельден бұрын, шынтуайтында Логика саласында іздегендер жоқтың қасы.
Әрине, грамматика және лексика тақырыбы Аристотельден бұрын зерттеле бастаған.
Әсіресе Гераклит, Пифагор, Парменид, Зенон, Протагор, Сократ, Платон,
Демокриттер диалектикалық ойларымен логикаға еміс-еміс соғып отырған және
философияны диалектика арқылы талқылаған. Дегенмен, бәрібір таза ғылыми
мағынадағы логика ғылымы қалыптаспады. Тіпті Платонның логика зерттеулері де
қайшылықты, кедергілі болды. Ол жалпылама тұрғыда біржүріс дедуктивті тұжырым
желісін қалай жасау керектігін қарастырғанымен, бірақ логиканың ұланқайыр дербес
аймағына аттап өте алмады. Ол оң және кері дәлелдеулерді, оқсамаған ой-тұжырым
айтуларды қолданғанымен, оларды бір жүйеге жинақтап, жаңа ғылым саласы етіп
жасай алмады. Платон бойынша, дедуктивті тұжырым тек жорамалдардан туады және
соның ішіндегі анық, айқын пікірлер мен долбарларға мән береді, және сонысы
арқылы дәлелденеді деді. Кейін Платон дедуктивті тұжырымның дұрыс тұжырым
шығарудағы маңызын байқағанымен, оны сәтті түрде ашып көрсетіп бере алмады. Ол
өзінің осы саладағы сынақ ойын әйгілі «Софист» еңбегінде айтады.

Аристотель логикасы болмыс туралы іліммен және ақиқат теориясымен тығыз
байланысты. Логикалық формалар бойынан ол болмыс формаларын оқуға болады деп
есептеді. Яғни, біздің ойлау қисынымызда дүние қисыны жатыр деген рационализм
идеясын жақтады.

Ол формальды логиканың заңдарын ашты. Силлогизмді тұжырымдады. Аристотель ашқан
логика заңдары:

Органон (көне грекше: Ὄργανον — құрал, әдіс) — Аристотельдің арнайы логикалық
еңбектерінің дәстүрлі аталуы. Органон атауын Аристотель емес, перипатетик
(Аристотель жолын қуушы) Андроник Родос (көне грекше: Ανδρόνικος; шамамен,
б.з.д. 60 жж.) Аристотель еңбектеріне пікір жазу барысында алғаш қолданған.

Алты кітаптың тәртібі және олардың оқытуға қолданылуы туралы нақты мәлімет жоқ.
Алғашқыларында Логика білімдері қарастырылып, қарапайым ұғым, категорияларға
түсіндірулер жасаса, келесі бөліктерінде зерттеу күрделілесіп, формал логиканың
әйгілі заңы — силлогизм («Алғашқы аналитика туралы») және софистика («Топика»,
«Софистикалық тойтарыс туралы») зерттеледі. Бұдан басқа, Аристотельдің логика
туралы басқа бір зерттеуі «Метафизиканың» ІV бөлімінде кездеседі, «Органонға»
енбеген.

Аристотель логика нұсқаларына (модель) талдау жасау арқылы силлогизмді қорытып
шығарады. Нұсқа белгілі бір бүтіндік қалыбы үлгісін көрсетеді, ал логика нұсқасы
болса адам тани алатын "ақиқаттың қалыбын" айқындайды. Аристотель мүмкіндік пен
сөзсіздік ұғымының айырмашылығына үңіліп, логика зерттеудің әдіснемасын жасады.
Бұл күрделі мәселелерді шешудің логикалық әдіснамасы ретінде құнды есептеледі.

Аристотельдің "алғашқы" және "кейінгі" аналитикасының айырмашылығы айқындалған
жоқ. Осылай бөліп атаған сол Андроник Родос өзі болса керек. Ал, «Софистикалық
тойтарыс туралы»ны «топиканың» жалғасы деп есептеуге де болады

Органонның көптеген грекше көшірмелері жазылған, сондай-ақ арабша, латынша,
сирияша және армянша аудармалары бар

Жаңа дәуір ағылшын философы Фрэнсис Бэкон «Жаңа органон» («Novum organon»)
(1620) деген кітабында өзінің индуктивті логикасын Аристотельдің дедуктивті
логикасына қарсы қойып, барлық білімді ақылдық ой арқылы емес, тәжірибемен
айқындап, дәлелдеуді дәріптеді.

Аристотельдің көптеген шығармаларында этика талқыланғанымен, бұл саладағы ең
сүбелі ойлар оның ұлы еңбегінің бірі «Никомах этикасы» кітабында пайымдалады.
Аталған кітаптың аты Аристотельдің әкесі Никомахтың құрметіне осылай аталған.

Аристотельдің сенімі бойынша, күллі ізгілік атаулы "Әсіре" және "Кем"
ортасындағы тепе-теңдікті сақтаудан туады. Бірақ, бұл Аристотельдің бейне
Протагор секілді этика салыстырмашылдығы (релятивизміне) пікіріне салыну емес.
Ол бірнеше көңіл күйді (кек, құрмет, қызғаныш) және бірнеше қимылды (қиянат,
ұрлық, кісі өлтіру) түгелдей қатеге шығарып, олар мейлі қандай жағдайда туылса
да ақтауға келмейді деп есептеді.

«Никомах этикасында» Аристотель үнемі түрлі салалардан екі ұшқары беталысты
тауып шығып, соларды тепе-теңдікте ұстауды дәріптеді. Мысалы, әділет, батылдық,
дәулеттілік секілділер сол екі қарама-қайшы ұшқарылықтың кемшілігі жойылған
орташа мүмкіндікте тепе-теңдікті сақтау есептеледі. Мысалы, Батылдық қорқу мен
өзіне сену ортасындағы тепе-теңдік, осы тепе-теңдікті сақтай отырып іс істеу
(ерлік көрсету) есептеледі. Шектеусіз қорқыныш, тым аз өзіне сенімділік
әлсіздікке, қорқақтыққа, шегіншектікке алып келеді. Сол секілді, тым аз қорқыныш
және тым артық өзіне сеніп кету ақымақтыққа, бейбастақтыққа ұрындырады. Сөйтіп,
Аристотель заттар ортасындағы, істер ортасындағы, көңіл күйлер орасындағы
тепе-теңдік нүктесін тауып шығу бақыттың көзі, ізгіліктің ең биік нұсқасы
есептеледі деп тұжырымдады. Осынау екі ұшқарылықтың арасындағы тепе-теңдік
нүктесі әдетте "Алтын арқау" (Golden Mean) деп аталады.

Аристотель тағы әділет ұғымына тоқталды. Ол Әділетті екіге бөлді: Толық әділет
және Бөлік әділет. Толық әділет Аристотель Аристотель армандаған тек идеал
қоғамда ғана болатын әділет. Бөлік әділет болса айырым қылмыс пен әділетсіз
істерді жазалау әділеті. Осы тұсқа келгенде Аристотель адамға "тәрбиеленген
тұжырым қабілеті" керектігін, сол арқылы істің әділетті, не әділетсіз екенін
анық ажырата алатын болуын дәріптеді. Аристотель дамытылған жақсы әдет пен дағды
жақсы адамды, жақсы ұлтты, жақсы мемлекетті, жақсы адамзатты қалыптастырады. Ал,
"Алтын арқау" ережесіне жаттығу адамды сау, көңілді, белсенді, бақытты етеді.

Аристотельдің этикасы алғашқы грек этикасын негіз етеді, әсіресе ұстазы
Платонның, оның ұстазы Сократтың идеяларына мұрагерлік еткен. Сократ еш кітап
қалдырмағаны белгілі. Платон жазған диалогтар жалпы көпшілікке бағытталған. Ал,
Аристотель болса аз санды ғұлама-ғалым-оқымыстылар ғана түсінуі мүмкін ғылыми
теориялық, логикалық пайымы күшті еңбектер жазды. Платонға ұқсамайтыны,
Аристотель өзінің жалпы көзғарастарына қарата кесіп-пішіп айтудан сақтанды,
қатып-семіп тұрып алмады, этика мәселесінде де дәл, дұрыс болуға тым күшеп
кетпеді. Дегенмен олардың бірбүтін идеясы негізінен өзара сай келеді.

Сократ тұңғыш рет этикаға гректер назарын аударған ойшыл. Бұл оның әсіресе
софистермен пікірталасы барысында еріксіз мән берген тақырыбы болса керек. Ол
кезде шешендік риторика, моральдық релятивизм (салыстырмалы), дәстүрлі Афина
дәстүріндегі Құдайға сенімге қарсы түрлі пікір айту дәстүрі күшейіп кеткен
болатын. Софистер өз қоғамдарының қазығын шайқалтарлық көптеген мәселелерді
көтерді, бірақ оған тұшымды жауап бере алмады.

Сократ, Платон, Аристотель үштігі ұстанымы айқын этикалық жүйе құрды: адам
ізгілікке талпыну арқылы бақытты және баяшат бола алады. Олар ізгілікті үйрету,
жетелеу, тәрбиелеу арқылы жетілдіріп, этиканы ақылмен байытуға болады деп
есептеді. Өйткені, оларша болғанда Ізгілік ақылды болудың негізгі мақсаты
есептеледі. Бұл Протагор, Горгий бастаған ықпалды софистерден өзгешеленді.
Софистер болса, ұқсамаған іс, ұқсамаған қоғамға, ұқсамаған адамға байланысты
этика да ұқсамайды дегенге мән берді. БҰл екі күштің (ұстанымның) таласы бүгігі
заманда да ашық және жасырын жалғасып жатыр.

Мемлекет тек адамдар үшін. Бірақ адамдардың өзі, Аристотельдің ойынша, табиғи
туа бітісінен әр түрлі. Біреулер табиғи бітісінен басқаруға қабілетті, екінші
біреулер табиғатынан басқалардың билігінде болуға жаралған. Ондайлар тек құлдар.
Құлдар пайымдау қабілетіне қатысы бар, бұйрықты түсіне алады, бірақ өз бетінше
пайымдай алмайды. Құлдар тірі құралдар. Мемлекетті құрушы адамдарды Аристотель
азаматтар деп атайды. Ерте дәуірде азамат ұғымын алғаш өзінше айқын анықтаған
Аристотель деп айтуға болады. Құлдар, басқа тайпалардан келіп қоныстанғандар,
жасы 18-ге жетпегендер, әйелдер азаматтарға жатпайды. Осы соңғысы, мысалы,
Периклдің пікіріне қайшы. Периклден шығармалар қалмағанмен оның Афинада
кіргізген заңдары мен тәртіптері хақында көптеген куәліктер бар, және ол
тәртіптер Аристотель кезінен екі ғасырдай бұрын енгізілген болатын. Кейбіреулер,
мысалы Хуан Гинес Сепулведа (Juan Gines de Sepulveda) Аристотельдің "құлдардың
тума құл" идеясын пайдаланып, Еуропалықтардың Үндістерге жасаған зорлығы мен
үстемдігін ақтауға тырысқан болатын.

Платон мен Аристотельді жақын ететін тағы бір нәрсе – олар мемлекеттің сол
кездегі негізгі төрт формасын көрсеткен: патшалық, аристократиялық, олигархтық,
демократиялық. Гректердің сол кездегі әрбір қаласы (полис) жеке мемлекет болып
тұрғандықтан осындай ұсақ мемлекеттің азаматтарын түгел шақырып, халық жиналысын
өткізуге болатын. Заңдық сипаттағы шешімдерді, басқа да мәселелерді халық
жиналысы шешетін (демократиялық құрылымдарда). Бірақ мемлекеттің формалары
өзгеріп, ауысып тұрған және өзінің түпкі мәнінен алыстап кетіп отырған. Мысалы,
патшалық билік көбіне – тиранияға, аристократиялық – олигархиялыққа және
керісінше, демократиялық – олигархиялыққа немесе кейде – тиранияға ауысып кетіп
отырған. Платон да, Аристотель де мемлекеттің осы төрт формаларын оның түпкі
мәнінен ауытқыған деп есептеген, бірақ сол түпкі мәнді олар әртүрлі түсінді.

Аристотельдің айтуынша мемлекеттің басқару формасы оған кіретін әлеуметтік
топтардың сандық т. б. арасалмағына байланысты. Қарапайым кедей топтар
көпшілікті құраса, оларда көбінесе демократияға бейімділік басым болады. Ауқатты
топтар біршама үлкен топты құраса, көпшілік болмаса да ықпалына сай олигархиялық
сипаттағы форма орнайды, т. с. с. Бірақ, басқарудың қандай формасы болмасын
ондағы топтардың мүдделері қорғалып, белгілі бір үйлесімдікте болуы тиіс. Онсыз
мемлекетте тұрақтылық болмайды. Мемлекет үйлесімдікке құрылатындықтан, онда
үстемдік болмауы тиіс. Өмірде үстемдік болып жатады, сондықтан да ондай
мемлекетте тұрақтылық жоқ. Орта деңгейдегі ауқаттылар көпшілікті құраса, сондай
мемлекет орнықтылау келеді. Аристотель мемлекетінің әртүрлі формаларына айырықша
назар аударды. Ол Ұстазы Платон секілді демкратияны жамандаған жоқ. Бірақ тым
қолдаған да жоқ. Ол мемлекет басқарудың дұрыс түрлері және бұрыс түрлері дегенді
ажыратты және басқаруда дұрыс түрлерді өзара байланыстырып, ұштастыру керек деп
есептеді.

Сол кездегі өмірде бар мемлекет формалары оның түпкі мәніне сай болмағандықтан
Аристотель өзі полития деп атаған басқару формасын ұсынды. Ол – демократиялық
жағы басым демократия мен олигархияның ұштасқан түрі. Біздің түсінуімізше
мемлекеттің түпкі мәні де, содан шығатын басқару формалары да жалпы алғанда
барлық мәдениеттер мен өркениеттер үшін бірдей. Тек кейбір жергілікті
өзгешеліктері болды. Платон, әсіресе Аристотель талдаған формалар, кейінгі
дәуірлерде де жалпы алғанда сақталды. Мысалы бүкіл Орта ғасырларда Шығыс болсын,
Батыс болсын орнаған автократиялық, тоталитарлық формалардың жалпы түпкі сипаты
бірдей, тек көріну формаларында өзгешеліктер бар. Демократиялық жүйелерде де
сондай. Әртүрлі тұрғыдан болса да, Платон да, Аристотельде де тираниялық форманы
ең жарамсыз түр деп қараған. Өйткені онда тиран тек өзінің өзімшілдігімен ғана
билейді. Сол негізгі формалар қазіргі дүниеде де бар деп ойлаймыз.

Аристотель тұңғыш рет жүйелі тәртіпке құрылған "полис" ұғымын еңгізді. Полис
табиғи ортақтастық және ол әулеттен, ал әулет жеке адамнан маңызды. Яғни,
"қалыптасуы кейін болғандардың маңызы артығырақ болады". （1253a19-24） Оның
"Табиғаты бойынша адам саяси жануар" (Men is by nature a political animal.）деген
әйгілі нақылы бүгінге дейін кең тараған. Аристотель саясатты механикалық емес,
биологиялық бүтіндік ретінде елестеткені байқалады және оның әр бөлігі бүтіндік
үшін пайдасыз жұмыс жасамауға тиіс.

Аристотель бойынша адамдар "өлтірілуден қорқып", "қиындықтан жалығып" табиғи
күйін тастайды, саясиланады. Егер адам саяси өмірден, әлеуметтік тұрмыстан оқшау
қалып қалса, онда ол тағы хайуанға айналып кетуі әбден мүмкін.

Аристотель мемлекеттің түпкі метафизикалық негізін бүтіннің өз бөліктеріне
үстемдігінен көрді. Аристотель үшін де мемлекеттік құрылым бүтіндік, ал адамдар
– соған кіретін азаматтар – бөліктер.

Назар аударуға тиістісі, Аристотель мемлекетті Томас Гоббс айтқандай "қоғамдық
келісімнің" емес, немесе, Макиавелли айтқандай "елдік саяси мүдденің" емес,
"одақтасу" деп түсінді. Мемлекет әділетсіздік жасамайды деуге болмайды,
экономикалық мүдде де бірден-бір маңызды іс болып кетпейді, ең бастысы мемлекет
халқына жақсы тұрмыс кешірту үшін, ұлы мақсаттарды іске асыру үшін құрылады деп
есептеді.

Аристотель орта тапқа айырықша мән берді. Ұлы ұстаздың пікірінше, ең бай адамдар
өз байлығын көбейту мен қорғаудан басқаға артықша назар аудармайды, прогресске
алып бармайды. Сондықтан ең бай адамдардан қоғамдық игілік пен бақытқа пайда аз
болады. Ал, Ең кедейлердің санасы да, ісі де қара басынан аса алмайды. Олардың
мүддесіне айырықша мән беру елдің шегіншектеп тұрып қалуын туғызады. Ендеше, ел
үшін ең маңызды топ ол Орта Тап. Орта тап бір мемлекеттің орташа тұрғыны, олар
кедей деуге болмайды, өзінідік кірісі, белгілі жұмысы, қоғамдық белсенділігі
бар, ізденгіш, түрлі салада жұмыс жасайды. Оларды бай деуге де болмайды, олардың
кірісі соншылық керемет жоғары болмайды. Сондықтан олар байлыққа, бақытқа
талпынып көп жұмыстар істейді, жаңа идеялар туғызады, жаңа бастамалар жасайды.
Мемлекет өз құрылу мақсаты бойынша осы орта таптың мүддесіне айырықша көңіл бөлу
керек. Бұл идеясы бүгінгі мемлекеттер үшін де айырықша маңызға ие.

Сондай-ақ Аристотель мемлекеттердің географиялық жайласуы, климаты, суы,
жемек-ішпегі секілді табиғи алғы шарттар ондағы адамдардың талғамына,
мемлекеттік режимнің ерекшелігіне айырықша әсер ететіні туралы бірегей
тұжырымдарын түрлі мысалдармен көрсетті. Әсіресе суық өңірдегілер мен ыстық,
дымқыл өңірлердегі халықтарды салыстыра келіп, Аристотель қоңырсалқын өңірде
даму біршама жақсы болатынын да тілге тиек етті. Аристотель тіпті суық өңір мен
ыстық өңірдегі адамдардың психологиясына талдау жасап, олардың жауынгерлігі мен
бейбітшілігінің себебін де тапқандай болды.

Аристотель қалдырған шығармашылық мұра ежелгі заманнан жеткен ең толық, ең
ықпалды филсофиялық-ғылыми жүйе есептеледі. Оны Ғылымның атасы деуге де,
"Бірінші ұстаз" деп атауға да жеткілікті негіз бар. Тіпті ол 2000 жыл бұрын
болашақта жер бетінде Өнеркәсіп төңкерісі болатынын болжап кеткендей.

Немістің әйгілі философы Фридрих Ницше өз идеялары түгелге жуық Аристотельден
келген деп есептеген болатын. Тағы бір неміс ойшылы Мартин Хайдеггер өзінің
әйгілі «Болмыс және Уақыт» кітабында Аристотельдің төрт себеп ілімін жете
талдайды. Аристотельдің этикасы мен мораль ережесі қазіргі заман ойшылдарының
(мысалы: Айн Рэнди) назарын қайта аударуда.

Аристотель 20 жасында Платон академиясында тәлім алады. Ол өте сұңғыла, бірақ
басқаларды сөзбен мысқылдағанды ұнататын даукестеу адам болған. Ол біртіндеп
Платонның өзіне қарсы шығып, онымен сөз жарыстыра берген соң Платон оны "күшік"
деп атапты, гректерде "сүтке тойған күшік иесін қабады" деген мақалына сай,
Аристотель білімге тойып алып, мені қауып жатыр деген мағынада. Аристотель бұл
қайшылық туралы былай деп жауап қайырған көрінеді:

Аристотель Платонды өмірден идеяны жоғары қойғаны, нақты өмір оның көлеңкесі
дегені үшін қатты сынға алады. Бірақ, Аристотель түр мен мазмұн арақатынасын
зерттеп, алғашқыны түрге берген. Мәселен, кірпіш – түр, ал сол кірпіштің негізі
болып, қалыпқа құйылған материал (батпақ) – материя, яғни мазмұн деп қарады.

Ескендір Зұлқарнайын Аристотельдің шәкірті ретінде оған ескерткіш орнатып, былай
деп жазыпты: “Бұл ескерткішті Никомахұлы данышпан Аристогтельге құдіретті
Ескендір арнайды”. Сондай-ақ Ескендірдің: "егер мен патшаның баласы болмағанымда
сөзсіз философ болар едім" дегені Аристотельдің даналығына айырықша тәнті
болғанынан болса керек. Ескендір Аристотелге Афинаның Ликейінде сол замандағы
зерттеу орталығын құруына көмек етіп, оның қасында сол заманның ғалымдары жұмыла
зерттеу жұмыстарын жасауына мүмкіндік жасаған. Ол өзі жаулап алған елдерінде
әлдебір ерекше зат болса, хайуанат түрі, жеміс, кез келген мәдени мұра, жазба
шығарма болса Аристотельдің зерттеуіне жіберіп беріп отырған.

Аристотельдің ілімін дамытып, шығыс пен батыста қайта дәріптеліп, мән берілуіне
ұлы шәкірттерінің бірі (Аристотель жолын қуушыларды Перипатетик деп атайды)
Отырардағы түрік-қыпшақ ұлысы әулетінен шыққан ұлы жерлесіміз - Әбу Насыр
Әл-Фараби болды. Аристотель қазіргі ғылым деп жүргеніміздің көпшілігінің негізін
қалап, олардың нені зерттейтініне дейін жүйелі нұсқау жасап, алғашқы оқулығын
жазып кеткендіктен, ғылымның атасы ретінде "І ұстаз" деп қастерленсе, Ғылымдарды
екінші рет қайта түрлерге бөліп, көптеген жаңа ғылым түрлерін айқындап,
Аристотель қалдырған даналық жолымен жүрген Әл-Фарабиді "ІІ ұстаз" деп атайды.

Аристотель көптеген мақалалар мен диалогтар жазса да (Цицерон оны "Алтын өзен"
деп сипаттаған) көбі бүгінге дейін жетпеді, ал жеткендерінің растығы да түрлі
күмән туғызады. Аристотель кітаптары бірде жоғалып, бірде табылып отырған
көрінеді. Қазіргі бары оның шығармаларының 5 тен 1 бөлігі ғана екен..

Аристотель кітаптарының тағдырын Страбон өзінің «География» және «Плутархтың
ғұмырбаяны» еңбектерінде айтады. Оның айтуынша, Аристотель қайтыс болған соң
оның еңбектерінің әуелнұсқасы Теофрастқа тапсырылған. Кейін әуелнұсқа оның
шәкірті Нелейге （Neleus） тапсырылады. Нелей оны Афинадан алып шығып Скепсиске
（Scepsis）апарады. Нелей өлген соң оның ұрпағы әуелнұсқаны жертөлеге қояды.
Бірақ, жертөледе Аристотельдің жазбасы шіри бастайды. Әуелнұсқа б.з.д. І-ші
ғасырда ғана Теостан (Teos) келген сақтаушы Апелликонға (Apellicon) ұшырап,
Апелликон оны сатып алып Афинаға қайта алып барады. Осы айтылымда Апелликонның
жертөледе шіріген кейбір жазбаларды қалпына келтіруге, өзгертуге тырысқаны
туралы да айтылады. Бірақ әріпте көптеген қате жіберген көрінеді.

Б.з.д. 86-шы жылы Сулла (Lucius Cornelius Sulla) Афинаны басып алады және ол
Апелликон сақтаған әуелнұсқаны Римге апарады. Сөйтіп б.з.д 60-шы жылы грамматик,
хаткер Амисус (Tyrannion of Amisus) жағынан кітап болып басылады. Кейін
перипатетик (Peripatetic) философ Андроник (Andronicus) жағынан да кітап болып
басылып шығады.

Бірақ, зерттеуші Карнес Лорд (Carnes Lord) оқиғалардың дәл осылай өрбігеніне
күмән келтіреді. Оның айтуынша, сонша ұзақ ғасыр сақталған қолжазба шіріген
болса, оны Апелликон сыртқы техника арқылы қалпына келтіре алмас еді деп
есептейді. Оның дәлелдеп көрсетуінше, Аристотель кітаптары жертөлеге қамалудан
бұрын да Афинада көптеп таралған. Сосын, Аристотель қолжазбасының жариялану
мезгілі мен осы айтылған әңгімедегі Андрониктің басып шығарған мезгілі сай
келмейді. Ежелгі кітап түрлері туралы деректердегі Аристотель кітаптарының
басылып шығу мезгілі де бұл әңгімедегі уақыттан ерте. Карнес Лорд «Саясаттану»
қатарлы кітаптардың мазмұны Аристотель ағымының мүшелері жағынан өзгертілсе де,
осы шығармасы салыстырмалы түрде бүгінге толық жеткен нұсқа есептеледі дейді.

Римдік кезең ақырласқан соң, Аристотель кітаптары батыста екінші реткі жоғалу
мезгілін бастан кешіреді. Идеологиясы Католик шіркеуі үстемдігіне түгелдей
бағынышты болған батыс Еуропа көне Гректердің философиясы мен ғылыми
жетістіктеріне, Аристотель секілді ғұламаларға өте суық қарады. Тіпті олардың
ізін жалғастырып, даналық пен ғылымға ден қоюшыларды "азғындар", "дін
сатқындары", "күнәһарлар" ретінде қатал жазалаудан, тіпті тірідей отқа өртеуден
тайынған жоқ. Бірақ, бұл рет шығыстағы Араб, Парсы, Түркі мұсылмандарынан шыққан
оқымысты ойшылдар Аристотель шығармаларын сақтап қалды және оны зерттеуді
жалғастырды. Әсіресе, Әл-Кинди, Әл-Фараби, Ибн Сина, Ибн Рушд қатарлы ғұламалар
Аристотель кітаптарын тіке зерттеп, кейінгі шығыс-батыс мәдениетіне ықпал еткен
көптеген трактаттар жазып қалдырды. Аристотель кітаптары Мұсылмандардың Фалсафа
қозғалысының негізгі тірек нүктесі болды.

Мұсылмандық философия қозғалысының әсері батысқа жеткенде Кремондық аудармашы
Жерар (Gerard of Cremona) Аристотель кітаптарын аудара бастады. Мербекелік
Уильям да біраз кітаптарды латын тіліне аударды. Құдайдың бар екеніне әйгілі бес
дәлел келтірген әйгілі Томас Аквинат өзінің теологиялық кітаптарын жазған кезде
осы Мербекелік Уильямның аудармаларын оқыған екен. Сөйтіп ары қарай Аристотельге
деген құштарлық батыста қайта өршіп, Еуропа Аристотель шығармаларымен сусындай
бастайды.

Әл-Фарабидің ұстазы Аристотельдің қазақ тілінде кезекте Метафизика кітабының 12
кітабы, «Үлкен Этика», «Саясаттану» деген еңбектері толық аударылып, Мәдени Мұра
бағдарламасы бойынша жеке кітап етіп басылып шықты. Сарапшы М.Сәбит, аударғандар
Қ.Ә.Әбішев, А.Сағиқызы, Т.Рысқалиев, Ә.Қодар.

Аристотельдің еңбектері «Аристотель жинағында» (лат. Corpus Aristotelicum) бес
түрге бөлінген. Төмендегі шығармалар тәртібі Оксфорд университеті аударған
нұсқалардағы ережеге сай жасалған. Бұлар арасындағының кейбірінің растығына әлі
де талас көп. Кейбір кітаптарда Аристотельдің бейнесі, кітаптағы ой-пікірлер мен
пайдаланатын сөздері ұқсай бермейді. Кей шығармасы, мысалы «Афина саясатын» көп
санды зерттеушілер Аристотель ағымындағылар Аристотельдің ұйымдастыруымен жазған
деп есептейді. Басқалары, мысалы «Рең туралыны» оның шәкірттері жазған болуы
мүмкін. Ал кейде Теофраст жазған деген дерек айтылады. Кей шығармасы, мысалы
«Өсімдік туралы» деген еңбегін Аристотель атымен басқа біреу жазған болуы да
мүмкін. Бұл тізімде оның атына орта ғасырда қосылған астрология (жұлдызнама),
магияға (сиқыр) қатысты кітаптар аластатылды. Өйткені ол шығармалар танымал болу
үшін ғана Аристотель атына тіркелген. Төмендегі тізімде * белгісі қойылғандары
растығы біршама таласты кітаптар есептеледі.



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B%D0%BD%D1%8B%D2%A3_%D0%9A%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%81%D1%8B

Қазақстан Республикасының Конституциясы — Қазақстан Республикасының Ата Заңы.
Ағымдағы Конституция 1995 жылы 30 тамыз күні жалпыхалықтық Референдум негізінде
қабылданды және 5 қыркүйек күні өз күшіне енді. Конституция 9 тараудан, 98
баптан тұрады.

Конституция мемлекеттік құрылыстың құқықтық негізін қалыптастырушы құжат болып
табылады. Ол мемлекеттілік тетік, қоғамдық, саяси институттар ретінде қызметтің
негізі боларлық принциптерін орнықтырды, адам мен азаматтың конституциялық
мәртебесін белгіледі, экономикалық құрылыстың негіздерін айқындады. Бұл тәуелсіз
Қазақстанның қабылдаған екінші конституциясы. Алдыңғы конституция 1993 жылы 28
қаңтарда қабылданған болатын.

Алғашқы Қазақстан Конституциясы 1926 жылы 18 ақпанда КСРО құрылғаннан кейін 1925
жылғы РСФСР Конституциясы ескеріле отырып, ҚазАКСР Орталық Атқару Комитетінің
қауылысымен түпкілікті редакцияда қабылданды, өйткені бұл кезде Қазақстан
РСФСР-дың бір бөлігі еді. Бұл Негізгі заң басқару нысанын, мемлекеттік
құрылысты, саяси режимді, мемлекеттік билік органдарының құрылымын,
атқарушы-өкім беруші органдарын бекітті. Сайлау құқығының, бюджеттік құқықтың
негізгі бастаулары белгіленді. Осы Конституцияға сәйкес Қазақстан РСФСР
құрамындағы толық құқықты республика болып танылды.

1937 жылдың 26 наурызында Кеңестердің Бүкілқазақстандық Төтенше Х Съезінде
қабылданған Қазақ КСР Конституциясы 11 бөлім мен 125 баптан тұрды. Ол жерде
«КСРО Конституциясының 14-бабынан тыс Қазақ КСР өзінің егемендік құқықтарын
толық сақтай отырып, мемлекеттік билікті өздігінен жүзеге асырады» делінген.
1937 жылдың Конституциясында экономикалық, саяси қорғаныс салалары бойынша өзара
ықпалдастықты іске асыру мақсатында басқа да тең құқылы республикалармен еркін
түрде одақтасуға құқылығы (13-бап), Қазақ КСР келісімінсіз территориясын
өзгертуге тыйым салу (16-бап), жоғарғы республикалық және мемлекеттік биліктің
жергілікті органдары қалыптастыратын, заңнаманы жүзеге асыру, мемлекеттік және
қоғамдық тәртіпті және де азаматтар құқығын, салық салу т.б. мәселелерді қорғау
бойынша республика саясатын жүргізу құқықтары бекітілген (19-бап). Сонымен
қатар, сот пен прокуратура жүйесі қамтылған. Халық соттары аудан азаматтарының
тарапынан құпия сайлау жолымен жалпы, тікелей және тең сайлау құқығы негізінде
сайланып, сот ісін жүргізу қазақ тілінде, ал басқа ұлт өкілдері шоғырланған
аудандарда олардың ана тілдерінде жүргізілуі тиіс болған (83-90-баптар). 1937
жылдың Конституциясында азаматтардың негізгі құқықтары мен міндеттері
анықталған: еңбек етуге құқылығы (96-бап), демалысқа құқылығы (97-бап), қартаю,
ауру болу және еңбекке қабілетсіз болып қалу жағдайларында материалды қамтамасыз
етілуге құқылығы (98-бап), денсаулық сақтау, сөз, баспасөз, жиын, митинг, көше
шерулері мен демонстрацияларға еркіндік берілуі кепілдігі, тұлғаға,
тұрғын-жайға, азаматтардың хат жазысу арқылы жеке хат алысуға дербес құқықтары,
шетел азаматтарына саяси баспана беру құқығы.

ІХ шақырылған республика Жоғарғы Кеңесінің кезектен тыс VII сессиясында 1978
жылы 20 сәуірде қабылданған Қазақ КСР Конституциясы кіріспеден, 10 бөлім, 19
тарау және 173 баптан тұрады. Конституцияға сәйкес, бүкіл өкімет билігі жұмысшы,
шаруа және еңбек интеллигенциясы таптарына жататын халықтың қолында болды.

Тәуелсіз Қазақстанның алғашқы Конституциясы 1993 жылы 28 қаңтарда ХІІ шақырылған
Қазақстан Жоғарғы Кеңесінің ІХ сессиясында қабылданды. Ол кіріспеден, 4 бөлім,
21 тарау және 131 баптан тұрады. Конституция Қазақстан мемлекеттік егемендігін
алған сәттен бергі көптеген құқықтық нормаларды:



https://kk.wikipedia.org/wiki/%D0%9E%D2%A3%D1%82%D2%AF%D1%81%D1%82%D1%96%D0%BA_%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD_%D0%BE%D0%B1%D0%BB%D1%8B%D1%81%D1%8B

Координаттар: 43°00′ с. е. 68°30′ ш. б.﻿ / ﻿43.000° с. е. 68.500° ш. б.﻿ /
43.000; 68.500 (G) (O) (Я)

Оңтүстік Қазақстан облысы – Қазақстан Республикасының оңтүстігіндегі
әкімшілік-аумақтық бөлік. 1932 жылы 10 наурызда құрылған. 1962 – 92 жылы Шымкент
облысы деп аталды.

Аумағы 117,3 мың км². Тұрғыны 2 788 653 адам (2015ж). Орталығы – Шымкент қаласы
Солтүстігінде Қарағанды, шығысында Жамбыл, батысында Қызылорда облыстарымен,
оңтүстігінде Өзбекстан Республикасымен шектеседі. Облыс құрамында 11 әкімшілік
аудан, 4 қалалық әкімдік, 7 қала (Шымкенттен басқа), 13 кент, 171 ауылдық округ,
932 ауыл бар.

Жер бедері. Оңтүстік Қазақстан облысының жер бедері негізінен жазық (орташа
биіктігі 200 – 500 м). Солтүстігінде тасты-сазды Бетпақдала шөлінің
оңтүстік-батысы, Ащыкөл ойысы, Тоғызкентау жоны, Шу өзенінің төменгі ағысы және
Мойынқұм құмды алқабының батыс бөлігі орналасқан. Облыстың орталық бөлігін
Қаратау жотасы солтүстік-батыстан оңтүстік-шығысқа қарай екіге бөліп жатыр. Оның
ең биік жері – Бессаз (Мыңжылқы) тауы (2176 м). Қаратаудың оңтүстік-шығысында
Боралдай (1400 – 1600 м) жотасы орналасқан. Облыс жерінің оңтүстік-шығысын Батыс
Тянь-Шань-ның сілемдері (Өгем жотасы), Қаржантау (2800 – 2900 м), Қазығұрт тауы
(1700 м), Талас Алатауының батыс сілемдері – Кіші Ақсу (2577 м), Алатау (3137 м)
таулары қамтиды. Облыстың ең биік жері – Сайрам шыңы (4299 м).
Оңтүстік-батысында Қызылқұм құмы, Қарақтау тауы (388 м), оңтүстігінде Шардара
даласы, Ызақұдық құмы, Қауынбай молда (321 м), Белтау (592 м) жоталары, қиыр
оңтүстігін Мырзашөл алып жатыр.

Облыс жерінің көпшілік бөлігі Тұран[ плитасының құрамына кіреді. Геологиялық
құрылымы негізінен кембрийлік, девондық, тас көмірлік жыныстардан (тақтатас,
құмтас, әктас), таулы бөлігі төменгі палеозойлық жыныстардан (құмтас, гранит,
конгломерат, жоталар аралығындағы ойыстар девонның қызыл түсті шөгінділеріне
толған) түзілген. Жер қойнауынан полиметалл, қоңыр көмір, темір, уран
кентастары, фосфорит, вермикулит, тальк, барит, гипс, отқа төзімді саз, әктас,
гранит, мәрмәр, кварц, т.б. кен байлықтары барланған. Қаратауда Ащысай,
Мырғалымсай, Байжансай қорғасын-мырыш кеніштері 20 ғасырдың 40- 40-жылдарынан
жұмыс істейді. Республикада уран кентастарының қоры жағынан бірінші орын,
фосфорит және темір кентасының қоры жағынан үшінші орын алады.

Облыстың климаты континенттік. Қысы қысқа, жұмсақ, қар жамылғысы жұқа, тұрақсыз.
Қаңтар айының жылдық орташа температурасы солтүстігінде –7 – 9°С, оңт-нде –2 –
4°С. Жазы ұзақ, ыстық, қуаң және аңызақты. Шілде айының жылдық орташа
температурасы 25 – 29°С. Шөлді аймағында жауын-шашынның жылдық орташа мөлшері
100 – 150 мм, тау алдында 300 – 500 мм, биік таулы бөлігінде 800 мм.

Өзендері облыс аумағында біркелкі таралмаған. Оңтүстік Қазақстан облысы жерінің
оңтүстігінен солтүстік-батысына қарай Сырдария өзені ағып өтеді. Сырдарияға Арыс
(378 км), Келес (241 км), Құркелес (98 км) өзендері құяды. Халқы тығыз
орналасқан оңтүстік-шығысында Арыс өзенінің салалары: Бадам, Сайрамсу, Ақсу,
Жабағылы, Машат, Дауылбаба, Боралдай өзендерінің шаруашылық маңызы зор. Қаратау
жотасынан басталатын Бөген, Шаян, Арыстанды, Шылбыр, Байылдыр, Көксарай, т.б.
өзендер облыс орталығын сумен қамтамасыз етеді. Шу өз-нің төм. ағысында суы аз,
тек көктемде қар еріген кезде ғана суы молайып, Созақ ауданының шаруашылықтарын
суландырады. Шардара (ауданы 400 км², су көлемі 5200 млн м³), Бөген (су көлемі
377 млн м³), Бадам (су көлемі 61,5 млн м³), т.б. бөгендер салынған. Арыс
өзенінен Арыс – Түркістан, Өзбекстан жеріндегі Сырдариядан Достық (бұрынғы Киров
атындағы), Шардара ауданында Қызылқұм магистралды каналдары тартылған. Облыс
көлдері негізінен таяз және тұзды, көктемде суға толып, жазда құрғап, сорға
айналады. Ірі көлдері: Ақжайқын (48,2 км²), Қызылкөл (17,5 км²), одан басқа
Қалдыкөл, Шүйнеккөл, Тұздықдүме, т.б. ұсақ көлдер бар. Жер асты суының қоры мол.

Облыстың жазық бөлігінде топырақ жамылғысын сұр, сортаңды сұр, бозғылт сұр,
құмды, құмдақты топырақ құрайды. Тау етегінде шалғындық, таудың қызыл қоңыр
топырағы таралған. Негізінен шөл белдеміне тән өсімдік жамылғысы қалыптасқан.
Сексеуіл, жүзгін, жусан, күйреуік, бұйырғын, ши, жантақ, еркекшөп; Сырдария, Шу
өзенінің аңғарларында жиде, жыңғыл, тал; тау етегінде бетегелі-жусанды дала,
тауларында жеміс ағаштары, арша, альпілік шалғын өседі. Жануарлардан қасқыр,
түлкі, қоян, қарсақ, елік, арқар, таутеке, жабайы шошқа, қоңыр аю, барыс, сусар,
борсық, шөлді аймақтарда бауырымен жорғалаушылардың түрлері тіршілік етеді.
Құстардан ұлар, кекілік, бүркіт, шіл, торғайдың көптеген түрлері мекендейді.
Табиғи өсімдіктерді, жануарлар дүниесін сақтап қалу үшін Төле би, Түлкібас
аудандары аумағында мемлекеттік Ақсу-Жабағылы қорығы (1926) ұйымдастырылған.

Оңтүстік Қазақстан облысында республика халқының 15%-ы тұрады (2011).
Тұрғындарының орташа тығыздығы 1 км²-ге 18,6 адамнан келеді. Республика бойынша
бала туу жөніндегі ең жоғарғы көрсеткішке (1000 адамға 22,6 сәбиден келеді) және
халық санының табиғи өсуінің ең жоғары шамасына (32,5 мың адамнан астам) жетті.
Облыс халқының басым бөлігін қазақтар (70,24%) құрайды, одан басқа өзбек
(17,1%), орыс (7,2%), татар (1,2%), Әзірбайжан, тәжік, түрік, т.б. ұлт өкілдері
тұрады. Мақтаарал, Шардара, Сайрам, Сарыағаш ауданында тұрғындар жиі
қоныстанған. Облыс тұрғындарының 47%-ы қалада, 53%-ы ауылда тұрады.

Облыстың өнеркәсіп мүмкіндіктерін негізінен мұнай өңдеуші және металлургия
кәсіпорындары құрайды. Түсті металлургия, машина жасау, химия, мұнай өңдеу,
тамақ өнеркәсібі, әсіресе, Шымкент, Кентaу қалаларында жақсы дамуда. Облыс
өнеркәсібінде 147 ірі және орта кәсіпорын бар. Мұнай-химия өнеркәсібі
саласындағы ірі кәсіпорындар: “ПетроКазахстанОйл Продактс” ААҚ (мұнай өңдеу)
және “ИнтеркомШина” ААҚ (шина шығару). Металлургия өнеркәсібіндегі басты
кәсіпорын “Южполиметалл” ЖАҚ (қорғасын, мырыш, т.б. өнімдер); машина жасау
саласының жетекші кәсіпорындары: “Карданвал” ААҚ (автомобильдер мен тракторлар
үшін кардан біліктерін шығаратын), “Южмаш-К” ЖАҚ (ұстаханалық-престеу машиналары
мен қосалқы бөлшектерін шығару), “Экскаватор” ААҚ, “Кентау трансформатор зауыты”
ААҚ, “Түркістан-насос” ААҚ; құрылыс өнеркәсібінен “Шымкентцемент” ААҚ; химия
өнеркәсібінен – “Химфарм” ААҚ (дәрі-дәрмек өнімдерін шығару); жеңіл өнеркәсіптен
“Восход” ААҚ, “Эластик” ААҚ, “Адал” ЖШС, т.б. жұмыс істеуде. Тамақ өнеркәсібі
саласындағы жетекші кәсіпорындарды “Шымкент-май”, “Қайнар”, “Шымкент сыра”,
“Бахус-Деронсек” АҚ-дары, “Арай”, “Амангелді” ЖШС-тері, т.б. құрайды.
Сарыағаштың минералды суын шығарумен “Әсем-ай”, “Алекс” ЖШС-тері айналысады.
Темекі өнімдерін JTL “Central Asіa” ЖАҚ-ы шығарады.

Облыстың ауыл шаруашылығына жарамды жерінің аумағы 10,3 млн га, оның ішінде
жыртылатын жер аумағы 0,8 млн га. Ауыл шаруашылығында 63,3 мың шаруа (фермер)
қожалығы, 956 ӨК, 6 АҚ, 608 ЖШС жұмыс істейді. Олар жалпы респ. ауыл шаруашылығы
өнімінің 12,2%-ын береді. Ауыл шаруашылығының басты саласына стратегиялық маңызы
бар мақта өсіру мен өндіру жатады. Оның егіс көлемі 170 мың га-ға (егіс
көлемінің 30%-ы) жетті. Шитті мақтаны өңдеумен жылдық қуаты 650 мың тонналық 19
мақта зауыты айналысады. Олар облыстың Мақтаарал, Сарыағаш, Шардара ауданында
және Түркістан қалалық әкімдігі жерінде орналасқан. Облыс әкімшілігі 2003 жылдың
соңында мақта иіру фабрикаларының құрылысын бастады. Егіннің орташа жылдық
өнімі: бидай – 400 мың т, күріш – 10 мың т, шитті мақта – 360 мың т, көкөніс –
400 мың т, бақша өнімдері – 291 мың т, картоп – 115 мың т. 2004 ж. мал саны: ірі
қара – 603 мың, қой-ешкі – 3 млн., жылқы – 119 мың, түйе – 14 мың, құс – 1,8
млн., шошқа – 22 мың басқа жетті.

Облыс экономикасының тұрақты дамуында темір жол тасымалының үлесі басым. Маңызды
темір жол тармақтары: Орынбор – Ташкент, Түркістан – Сібір темір жол Темір
жолдың жалпы ұзындығы 443 км-ден асады, қызмет ету шектері Шеңгелді – Арыс және
Түркістан – Арыс – Түлкібас станцияларының аралықтары. Автомобиль жолының жалпы
ұзындығы 5200 км, оның 800 км-ден астамы республикалық, 4470 км жергілікті
маңызы бар жолдар. Облыс жеріндегі ірі автомагистралдар: Алматы – Ташкент,
Шымкент – Қызылорда, Шымкент – Жуантөбе. Әуе көлігі жүйесінде “Шымкент әуежайы”
ААҚ халықаралық тікелей және транзиттік авиарейстерді жүзеге асыруға қолайлы.
Облыс жерінен Бұхара – Шымкент – Алматы газ құбыры, Омбы – Павлодар – Шымкент
мұнай құбыры өтеді.

Облыста жалпы білім беретін 1007 мектеп, 22 кәсіптік-техникалық мектеп, 36
колледж, 115 мектепке дейінгі мекеме бар (2004). М.Әуезов атындағы Оңтүстік
Қазақстан мемлекеттік университеті, Оңтүстік Қазақстан мемлекеттік медицина
академиясы, М.Сапарбаев атынд. Оңтүстік Қазақстан гуманитарлық институты, Қожа
Ахмет Иасауи атындағы халықаралық қазақ-түрік университетті және бірнеше
мемлекеттік емес жоғарұы оқу орындары студенттерге білім беруде. Облыста 931
мемлекеттік медицина ұйым, оның ішінде 542 фельдштік-акушерлік пункт, 131
отбасылық дәрігерлік амбулатория, 60 ауылдық телімдік аурухана, 12 орталық
аудандық және 5 аудандық аурухана, санспединстанция-эпидемиологиялық станция
жұмыс істейді. Қарт адамдарға арнап “Ардагерлер үйі”, балаларға “Тау самалы”
оқыту-сауықтыру орталық ашылған. Облыс аумағында елімізге белгілі Сарыағаш
минералды суына негізделіп ашылған “Сарыағаш” шипажайы, “Арман” санаторийі,
“Манкент” санаторий-профилакторийі, т.б. “Шымған”, “Денсаулық”, “Мейірім”
сауықтыру орталықтары бар. 365 кітапхана, 9 музей, 6 кинотеатр, 6 театр (3
драма, 2 сазды, 1 қуыршақ), хайуанаттар саябағы, 366 мәдени-демалыс, 2865
спорт-сауықтыру мекемесі жұмыс істейді. Облыстық “Оңтүстік Қазақстан”, “Южный
Казахстан”, “Жанубий Қозоғистон” газеттері қазақ, орыс, өзбек тілдерінде шығады.
Облыс аумағында Ұлы Жібек жолы өткен көне қалалар (Исфиджаб, Иасы, Сауран,
Отырар, т.б.) мен қорғандар болған. 802 тарихи және мәдени ескерткіш, оның
ішінде 582 археологиялық, 42 тарихи, 11 монументтік өнер ескерткіштері; дүние
жүзіне белгілі қасиетті Қожа Ахмет Ясауи кесенесі Түркістан қаласында
орналасқан. Бәйдібек ата кесенесі, Домалақ ана кесенесі, Қарабатыр кесенесі
(Бәйдібек ауданы), Арыстан баб кесенесі (Отырар ауданы), Баб ата күмбезі,
Қарабура әулие кесенесі (Созақ ауданы), Қарашаш ана күмбезі, Ибраһим ата
күмбезі, Қажымұқан Мұңайтпасұлының кесенесі мен мұражайы (Ордабасы ауданы) бар.



https://kk.wikipedia.org/wiki/%D2%9A%D2%B1%D1%80%D0%B1%D0%B0%D0%BD_%D0%B0%D0%B9%D1%82

Құрбан айт (Араб тілі: عيد الأضحى ‘Īd ul-’Aḍḥā, Урду тілі: بقرعید) –
мұсылмандардың ең қасиетті мерекесі. Ол «ораза айттан» кейін 70 күннен соң
басталып, 3 күнге созылады. Бұл күндер Ұлы Меккеге қажылықпен аяқталады. Айт
күндері Аллаһқа арнап құрбандық шалады, мал сояды (жылқыдан басқа). Бұл
мұсылмандардың негізгі міндеттерінің бірі.

Әрбір мұсылман Аллах разылығы үшін мүмкіндігі болса құрбан шалады, мал сояды
(жылқы малынан басқасын). Аллаһның бұйыруы бойынша бірінші құрбандық Ибрагим
Пайғамбардың сүйікті баласы – Исмаил болуы керек болды. Не әкесі, не баласы
қарсы болған жоқ. Аллаһ әкесі мен баласының өзіне берілгендігіне көз жеткізіп,
оларды құрбандыққа шалған жұмақтан аспан түстес көк қошқарды түсіріп, оларға
мейірім түсірді. Содан бері дәстүр жалғасын табуда. Оны орындау – әрбір
мұсылманның міндеті. Құрбандыққа қой, ешкі, сиыр және түйе малын шалады. Басқа
жануарлар қолданылмайды. Ауру, соқыр мал құрбандыққа шалынбайды. Мұсылмандар
үшін Құрбан айттың бірінші күні маңызды болып саналады. Бұл күні мешіттерде айт
намазы оқылады. Айттың осы бірінші күнінде адамдар бір-бірін құттықтап,
бір-бірінің үйінен дастарқаннан дәм татады, бұл күні әр мұсылманның үйінде
дастарқан жайылады. Құрбан айтта бауырсақ, шелпек пісіру, дастарқан мәзірін
дайындау үшін жұмыстан сұрану керек еді.

Құрбан айт күні ертерек тұрып, ғұсыл алып, таза киім киіп, хош иісті әтір сеуіп,
көшеде жолыққан адамға ашық жүзбен қарау, құрбандық етімен ауыз ашу үшін
намаздан алдын ештеңе жемей, намазға бара жатқанда тәкбір айту – хазіреті
Мұхаммед (с.ғ.с.) пайғамбарымыздың сүннеті. Аллаһ Тағала әмірі мен пайғамбарлар
сүннетін орындау Жаратушы Иеміздің ризашылығына жақындатып, ақиретте
сый-сияпатына кенелтеді. Сондықтан да айтқа ниеттеніп, дайындалушы немесе
ынта-ықыласымен құрбандық шалушының Тәңірі мейіріміне бөленіп, о дүниеде жүзі
жарық, мол сауапқа ие болары сөзсіз. Қажылыққа барған тәуап етушілер мен оған
себепті жағдаймен бара алмағандарға айт күндері ортақ ғибадат – құрбандық шалу.
Бұл – айтулы мерекенің ең маңызды амалы. Құрбандық деп құрбан айт күндерінде
ғибадат ниетімен шалынатын малды айтады. Сондықтан бұл құрбандық шалу мерекесі,
яғни Құрбан айт деп аталады. Қасиетті Құран Кәрім және Ислам тарихы бойынша бұл
мереке мен оның шежіресі сонау адамзаттың атасы Адам (ғ.с.) ата және дәстүрлі
діндердің түп атасы Ибраһим (ғ.с.) мен оның ұлы Исмайыл (ғ.с.) пайғамбарлармен
тығыз байланысты. Құрбан айт күндері шариғат бойынша нисап мөлшеріндегі, яғни 85
грамм алтынға тең ақшасы бар, бас бостандықтағы, ақыл-есі бүтін, жолсапарда емес
мұсылманға кем-кетіксіз бір жастағы қойды немесе ешкіні немесе бір адамнан жеті
адамға дейін ниеттерін біріктіріп, екі жастағы сиыр немесе бес жастағы түйені
құрбандыққа шалу уәжіп. Құрбандықтың уәжіпті қасиетті Құранда: «Раббың үшін (айт
намазын) оқы, құрбандық шал», – деп бұйырылған. Ал әз Пайғамбарымыз (с.ғ.с.):
«Кімде-кім мүмкіндігі бола тұра құрбандық шалмаса, біздің намаз оқитын жерімізге
жақындамасын!»

Құрбан айттық бірінші күні (Зилхиж-жаның 10-ыншы күні) таң атқаннан кейін
Муздәлифәда таң намазы оқылады. Таң намазынан кейін Муздәлифә уақфасы жасалады.
Жерге жарық түскенге дейін дұға етіліп, тілек тіленеді. Сосын қажылар күн шықпай
Минаға қарай бет алады. Минада шатырларға орналасқаннан кейін шайтанға тас
лақтыру үшін Үлкен шайтанға (Ақаба жәмрасына) барады. Құрбан аиттың бірінші күні
Үлкен шайтан тасқа (Ақаба жәмрасына) жеті тас лақтырылады. Әр тасты:
«Бисмиллаһи, Аллаһу әкбар, рағман лиш-шайтани уа хизбиһ» деп айтып, лақтырады.
Мағынасы: «Аллаһтың атымен' Аллаһ ұлы, шайтан және оған ергендер каламаса да».
Алғашқы тас лақтырылғанда тәлбия айту тоқтатылады. Үлкен шайтанға жеті тас
лақтырғаннан кейін тәматтуғ немесе қиран Қажылығын орындаушылар Харам аумағының
кез келген жерінде мойындарына уәжіп құрбандарын шалады немесе басқа біреуді
өкіл жасап шалдырады. Ифрад Қажылығын орындаушыларға құрбан шалулары уәжіп
болмағандықтан нәпіл құрбан шалуларына болады.

Ифрад Қажылығын орындаушылар Үлкен шайтан таска (Ақаба жәмрасына) тас
лақтырғаннан кейін, ал, тәматтуғ және қиран Қ-ғын орындаушылар құрбандарын
шалғай соң, шаштарын алғызып немесе кысқартып ихрамиан шығады. Ихрамда харам
болған нәрселердің бәрі қайтадан халал болады. Тек қана әйелдерімен барғандар
зиярат та-уабын жасағанға дейін жыныстық қатынас жасай алмайды.

Алғашқы үш айналымда ер кісілер адымдарын жиі-жиі алып иықтарын сілкіген бойда,
жылдам-жылдам жүреді. Бұлай істеу «рәмәл» делінеді. Рәмәл істеу - сүннет,
істелінбеген жағдайда тауаптың дұрыстығына зиян келтірмейді. Тауап аяқталғаннан
кейін мүмкін болған жағдайда, Ибраһим мақамында, болмаса, мешіттің кез келген
жерінде екі рәкат намаз оқып, дұға жасалады. Сосын зәмзәм суын ішеді. Егер арафа
күнінен бұрын Қ. сағиі жасал-маған болса, зиярат тауабынан кейін жасалады.
Зиярат тауабының құрбан аштың үшінші күні ақшам уақытына дейін жаса-луы Имам Әбу
Ханифа бойынша - уәжіп, ал Имам Әбу Юсуп және Имам Мұхам-мед бойынша - сүннет.
Жалпы Ханафи мазһабында бұл тауапты Құрбан айттық бірінші күні жасау - абзал.
Зиярат тауабын жасаған соң Минаға қайта қайтып, шайтанға тас лақтыру күндерінің
түн-дерін сол жерде өткізу Ханафи мазһабында -сүннет, ал басқа мазһабтарда -
уәжіп. Қазақстанда Құрбан айттың бірінші күні демалыс болып табылады.

Құрбан айттық екінші, үшінші және төртінші күндері (Зилхижжаның ІІ, 12, 13-ші
күндері) күн тас төбедей ауғаннан кейін бірінші - Кішкентай; екінші - Орта;
Үшінші Үлкен шайтан тастарға жеті-жетіден тас лактырады. Кішкентей және Орта
шайтан тастарға тас лақтырып болғаннан кейін дұға жасалады. Үлкен шайтан тасқа
тас лақтырған соң дұға жасамай, дереу ол жерден кетеді. Құрбан айттық екінші
және үшінші күндері күн тас төбедей аумай шайтан тастарға тас лактырмайды.
Құрбан айттық төртінші күні шайтан тастарға тас лақгырмайтындар (бұл күні
лақтыру абзал, бірақ уәжіп емес) төртінші күні таң атпай Миналан қайтулары шарт.
Әйтпесе, төртінші күні де тас лақтырулары уәжіп боп қалады. Яғни, Минала
қалғандар үш шайтан тастың әрқайсысы жеті-жетіден тас лақтырып, Меккеге қайтады.
Миқат шекараларының сыртынан кел-гендер Меккеден шығар кезде қоштасу тауабын
жасайды. Бірақ одан да бұрын жасауларына болады. Егер бұрын жасалын қойса,
Меккеден шығар кезде қайта жасау шарт емес. Қоштасу тауабын жасағаннан кейін
Қағбаға барып, намаз оқып, нәпіл тауап жасауға болады. Мұндай жағдайда ең соңғы
жасаған нәпіл тауабы -уадағ (қоштасу) тауабы деп есептеледі. Хайыз және нифас
жағдайындағы әйелдер қоштасу (уадағ) тауабын жасамайды. Мәсжидул-Харамның
есігіне дейін барып, Қағбамен қоштасып кайтады. Ибну Аббас бұл турасында «Әйел
адам хайыз жағдайында болса, қоштасу (уадағ) тауабын жасамастан жолға шығуына
рұқсат етілді» (Бухари, Хайыз, 27/Хаж, 144; Муслим, Хаж, 382 (1328),- деп риуаят
еткен. Міне, осылайша Қ. амалдары тә-мамдалады.



https://kk.wikipedia.org/wiki/%D0%AD%D0%BA%D0%BE%D0%BD%D0%BE%D0%BC%D0%B8%D0%BA%D0%B0

Экономика (гр. Οικονομία — үй шаруашылығын жүргізу өнері) — материалдық
игіліктерді өндіру, айырбастау, бөлу және тұтыну үрдісі кезінде адамдар арасында
пайда болатын өндірістік қатынастар.

Экономикалық қатынастар өзге қоғамдық қатынастарды айқындайды, олардың негізі
болып табылады. Тауар өндірушілердің қызметтерін үйлестіру әдістерінің жиынтығы
экономикалық жүйені құрайды. Экономикалық жүйе қарастырылып отырған қоғамда
қалыптасқан шаруашылық тетіктерін, заңдарды, экономикалық институттарды,
меншіктік қатынастарды біріктіреді. Экономикалық жүйе өзінің басты мақсаты
ретінде — қандай тауар өндіріп, қызметтің қай түрін көрсету керектігін; қандай
технологияны пайдаланып, қалай өндіруді, кім үшін өндіріп, кімге қызмет көрсету
қажет деген мәселелерді шешеді. Бұл мәселелерді шешу әдістеріне байланысты
экономикалық жүйелер: дәстүрлі, командалық және нарықтық болып жіктеледі.



https://kk.wikipedia.org/wiki/%D0%A5%D1%80%D0%B8%D1%81%D1%82%D0%B8%D0%B0%D0%BD%D0%B4%D1%8B%D2%9B

Христиан діні (гр. Χριστός, Khristos, cөзбе-сөз аудармасы мәсіхтелгендер)
Ибраһимдік дін (грекше Χριστός (Khristós) ағылшын тілінде 'anointed' - орыс тілі
'помазанный' - қазақша 'басты уқалау, сулау немесе басқа мәсіһ шалу') —
Христостың өмірі мен Жаңа Өсиет іліміне негізделген монотеистік дін .

Әлем бойынша ең көп таралған дін. Шамамен 2.2. млрд христиан. Христиандардың
басым бөлігі Исаның Құдайдың ұлы және Көне өсиетте айтылған адамзатты құтқарушы
екеніне сенеді. Сондықтан христиандар Исаны Христ немесе Мессия көреді.

Христиан теологиясы Христиандықты ұстанушылар мойындаған экумендік сенімдерді
негізге алады.

Христиандық пен Інжілді түсіндіруде ортақ бір пікірлер жоқ. Бірақ бүкіл
христиандар діннің негізі болатын, келісілген ортақ ұстанымдар бар екенін
айтады. Аса көп таралған тармақтары -  католицизм,православитық
және протестантизм.

Б. з-дың бас кезінде Рим империясының басқа бөліктеріндегідей Палестинада да
әлеуметтік, қоғамдық қайшылықтар шиеленісіп тұрды. Сонымен қатар 1 ғасыр
империяның жаңа саяси формасы қалыптасуының кезеңі болды. Антикалық тәртіптің
дағдарысы, жаңа саяси шындықтың қалыптаса бастауы адамдардың өмірінде қиындық
туғызып, қиыншылық пен зұлымдықтан құтылудың жолын іздеуге итермеледі. Сиқырға,
Митраға, Исида, Осириске, т.б. сенім күшейді. Осы кезде дүниеге келген Христиан
діні жан біткеннің барлығының Құдай алдындағы тең екендігін айтып, адамдардың
көкейінде әділетсіздік пен қанаушылықтан құтылудың үмітін оятты. Құдай алдында
барлық адамдар тең деген идея жергілікті билеушілер тарапынан үлкен қарсылыққа
тап болып, Христиан дінін қабылдаушылар жаппай қудаланды. Олар жергілікті билік
өкілдерінен қашып жүруге мәжбүр болды. Жер асты шіркеулері салынды. Дегенмен,
көп ұзамай Христиан дінін уағыздаушылар көбейіп, оның қатарына тұрғындардың көп
бөлігі, соның ішінде билік иелері де тартыла бастады. Христиан діні догматикасы
4 — 6 ғасырларда қалыптасты. Оның қалыптасуында каппадокиялық діни ғұламалар
Григорий Назианзин (330 — 390), Григорий Нисский (335 — 394), Василий
Кессарийский (330 — 397) маңызды рөл атқарды. Христиан догматтары үлкен
тартыс-таластар арқылы жүйеленді. Бірақ діни таластар догматтардың канондығын
анықтағасын да тоқталмады. Ақырында бұл таластар христиан шіркеуінің әр түрлі
ағымдарға бөлінуіне алып келді. 5 ғасырдың ортасында ортодоксалдық Христиан
дінімен келіспейтін Армян, Копт, Малабар, Эфиоп, Иаковит, Абиссин шіркеулері
жіктелді. Орта ғасырлардан бастап Рим шіркеуі христиандарды өзіне бағындыруға
тырысты. Бұған шығыстағы Византия қарсы болды. Нәтижесінде 9 — 11 ғасырларда
Христиан діні “Батыс шіркеуі” (католиктер) және “Шығыс шіркеуі” (православтар)
болып екіге бөлінді. 16 ғасырда католик шіркеуінен протестант шіркеуі бөлініп
шықты. Сөйтіп, даму барысында Христиан діні негізгі үш тармаққа (православие,
католик, протестантизм) бөлінді және олардың әрқайсысының өз ішінде әр түрлі
ағымдар мен бағыттар пайда болды. Бұдан басқа несториандық, монофизиттік сияқты
шағын тармақтар да кездеседі. Бұл ағымдар догматтардың әр түрлі түсіндіріліп,
киелі кітапқа, діни ғұрыптарға әр алуан көзқарастары негізінде қалыптасқан.

Христиандық - атауын өзінің шәкірттерімен бірге діннің негізін қалаган Иисус
Христос есімінен алады. Христиандық дін ілімі Қасиетті Жазу - Көне және Жаңа
Өсиеттерге негізделген. Христиандық б.д.д. I ғ. Рим империясының қүрамында
шиеленіскен экономикалық, саяси, қоғамдық-психологиялық, әлеуметгік және
этникалық теңсіздік жағдайында, езгіде болған Палестинада пайда болды. Мүнымен
радикалды-антиримдік көңіл-күйлер және империялық қүдіреттілікке қарсы
наразылықтар байланысты. ӀӀ-ӀӀӀ ғғ. христиандық қауымдастықтарда сенаторлық және
әскери салт аттылар атағы пайда бола бастады. Қауымдастықта ақсүйек және білімді
адамдардың болуы радикализмді жойып, римдік билікпен бітісуге әкелді. Бүл
үрдістің дамуына орай рим билеушілері христиандарды қуғын-сүргінге үшыратудан
енді бүл дінге қолдау көрсетуге көшті, тіпті IV ғ. христиандықты Рим
империясының мемлекеттік дініне айналдыруға дейін барды. Идеялық, ғибадат,
институңионалды түрғьща христиандық жоқ жерден пайда болған жоқ. Рим политеизмі,
египеттік Осирис және Исида ғибадаты, иран митраизмі, грекгік Кибена және Аттис
ғибадаты және т.б., христиандар ой елегінен өткізбеуі мүмкін емес діни-мәдени
орта қалыптастырды. Алайда, христиаңдықгың қалыптасуында иудаизм, өзінің
монотеизм, мессиандық, эсхатология және т.б. идеяларымен ерекше рөл атқарды. Ол
иудеохристиандық секта ретінде пайда болды. Мүның бәрі христиандық осыған дейін
бар діни-мәдени мәліметгерді тек пайдаланып қойды деген сөз емес, ол керісінше,
жаңа діни кешен қалыптастырды.



https://kk.wikipedia.org/wiki/%D0%9E%D1%80%D1%82%D0%B0_%D0%B6%D2%AF%D0%B7

Орта жүз – қазақ халқының этникалық құрамына енген рулар мен тайпалардың саяси,
экономикалық және мәдени бірлестігі. Орталық және солтүстік шығыс Қазақстанды
мекендеген қазақ тайпаларының одағы болған.

Шежіре бойынша Орта жүз құрамы алты рудан тұрады: арғын, найман, керей, уақ,
қоңырат, қыпшақ. Орта жүз қазақтарының тарихы мен рулық-тайпалық құрамының толық
сипаттамасы толымды түрде Ш.Уәлиханов, М.Тынышбаев, Ш.Құдайбердіұлы, М.Ж.
Көпейұлы, І.Халиди, А.И. Тевкелев, А.И. Левшин, П.И. Рычков, т.б. ғалымдар
еңбектерінде баяндалады. Бұл тайпалар өз ішінде руларға бөлінеді. Арғын руы өз
ішінде екі үлкен атадан тұрады: бес мейрам (қуандық, сүйіндік, бегендік,
шегендік, қаракесек) және жеті момын (атығай, қарауыл, қанжығалы, тобықты,
бәсентиін, шақшақ, сарыжетім), қыпшақ: қара қыпшақ, құлан қыпшақ, сары қыпшақ,
қытай қыпшақ; найман: терістамғалы, сарыжомарт (ергенекті), төлегетай, сүгірші;
қоңырат: жаманбай, аманбай, жетімдер, божбан, саңғыл, байдар, жандар, құлыншақ;
керей: ашамайлы және абақ; уақ: жантелі және жангелді деген үлкен аталарға
бөлінеді. Кейбір шежірелер алты тайпаға қосымша жетінші етіп тарақтыны қосады.
Аңыз бойынша тарақты Орта жүз ноқта ағасы. Ноқта ағасы ретіндегі құрметке Ұлы
жүзде жалайыр, кіші жүзде табын руы ие. Ноқта сөзі бұл рулардың жетекші рөлге ие
болғанын көрсетеді. Әрі аталған үшеуінің де таңбалары тарақ таңба, яғни төре
таңбасымен үндес келеді. 1917 жылға дейін Орта жүз рулары қыста Сырдария,
Қызылқұм, Қаратау, Мойынқұм өңірлерінде, Балқаш көлінің солтүстігінде, жазда
Тобыл, Есіл, Нұра, Торғай, Ертіс, Сарысу өзендері салаларының алқабында, Орталық
Қазақстанның кең байтақ далаларында көшіп-қонып жүрген.

Орта жүз аумағы оңтүстікте Сырдарияның орта ағысы алабындағы және Орта Азия
өңіріндегі отырықшылық жағдайда егіншілігі өркендеген көне мәдени орталықтармен
шектескен. Ауызша деректер бойынша кезінде Ұлы жүз бен Орта жүз табиғи
шекараларының бірі болып Шу өзені белгіленген.Орта жүз солтүстікте Ресей
иеліктеріндегі жерлермен шектесті. Кейбір рулар қазіргі Қазақстан шекарасынан
тыс жерлерде де орын тепкен. Найман руының бір бөлігі (қызай, байжігіт) мен
керей руының үлкен бір бөлігі (абақ керей) қазіргі Шыңжаң жеріне (ҚХР)
қоныстанған. Моңғолияның Баян-Өлгий, Қобда аймағында өмір сүріп жатқан
қазақтардың да негізгі бөлігін осы абақ керейлер құрайды. Жоңғар хандығы
жойылғаннан кейін абақ керей руы малға жайылым іздеп бұрынғы қоныстарынан
шығысқа қарай көшіп, қазіргі Қытай жеріндегі Алтайдың таулы аймақтарын, Қара
Ертіс бойын жайласа, қыста Моңғолия жеріне өтіп, қыстап жүрген. Моңғолияда
революция жеңіске жетіп, 1921 жылы Қытаймен арадағы шекара белгіленген соң, абақ
керейлер Моңғолияның Қобда аймағында түпкілікті орналасып қалған. Моңғолияда
біршама найман, аздап арғын, уақ рулары кездеседі. Қытай жерінде өмір сүріп
жатқан Орта жүз руларының көпшілігi Кеңес үкіметі орнағаннан кейінгі зұлматтың
нәтижесінде Қазақстаннан қоныс аударғандар. Орта жүз құрамына кірген тайпалар
ежелгі заманда-ақ көшпелі жағдайда мал шаруашылығымен шұғылданған. Сырдария
бойында, Сарысу, Нұра, Торғай өзендері, Алтайдың тау бөктерлерінде суармалы
егіншілікпен де айналысқан. Балық аулау Балқаш, Зайсан көлдерінде жақсы дамыды.
Аңшылық кәсіп, қолөнер түрлері де (ағаш ұсталығы, зергерлік, кілем тоқу, т.б.)
айтарлықтай дәрежеде болды. Бұған қосымша Орта жүз жұртшылығы өзіне көршілес
аймақтардан астық, өнеркәсіп және қолөнері бұйымдарын негізінен малға және мал
шаруашылығы өнімдеріне айырбас жасады.Ортағасырлық деректемелерде Орта жүз
құрамына кірген тайпалар туралы біршама мәліметтер бар (Рашид әд-Дин, Әбілғазы,
т.б.). Олардың тарихы ежелгі уақыттардан басталады. Орта жүз тайпалары ерте орта
ғасырларда (VI– XII ғасырлар) болған саяси-тарихи оқиғаларға белсене араласып,
Орта Азиядағы түрлі халықтардың этногенезінде маңызды рөл атқарды. Кейіннен
басқа да түркі-моңғол тайпалары сияқты Шыңғыс хан құрған мемлекеттің құрамына
кірді, Жошы әулеті билеген Алтын Орда мемлекетінде үлкен рөл атқарды.

Этнотарихи жағынан Орта жүздің қалыптасуы орта ғасырдағы қыпшақ этномәдени
ортасымен, Ақ орда, Өзбек ұлысы ру-тайпаларымен байланысты. Оның қалыптасуына XV
– XVI ғасырларда' пайда болған географиялық және этносаяси факторлар негіз
болды. Яғни, Алтын Орданың, оның шығысындағы автониялық құрылым Ақ Орданың
ыдырауы, жаңадан құрылған тәуелсіз ұлыстардың (өзбек, қазақ, ноғай, т.б.) өзара
соғыстары өзара жақын, туысқан руларды біріктіруге мәжбүр етті. Қазақ хандығының
нығаюы мен халықтың топтасуында Орта жүз тайпалары елеулі қызмет атқарды. XVI –
XVII ғасырларда Қасым хан, Ақназар, Тәуекел, Есім хан, Тәуке хан тұсында қазақ
хандығының аумағы күрт кеңейіп, бір-біріне жақын тайпалар бірігіп,
аумақтық-әкімшілік бөлік болып қалыптасты (Жүз). Үш жүздің қалыптасуы
жаугершілік уақытта, сыртқы жауға қарсы әскер топтастыруда шешуші рөл атқарды.
XVIII ғасырда қазақтарға қарсы Жоңғар хандығының агрессиясы күшейіп ( Жоңғар
шапқыншылығы), қазақ тайпаларының батысқа қарай ығысуына, көшуіне әкеп соқты.
Жеке-жеке бытырай қоныстанған олар жоңғарлардың ұйымдасқан тегеурінді күшіне
төтеп бере алмады. Ш.Уәлиханов бұл жайында былай жазады:“Құтырынған жоңғарлар
түре қуған Орта жүз қазақтары Самарқанд маңынан барып шықты, олардың бірқатары
көмек пен қамқорлық іздеп, Ресей шекарасына жақын қоныстанды”. Жоңғар
шапқыншылығына қарсы халықты Қабанбай, Бөгенбай, Жәнібек, т.б. батырлар көтеріп,
оларға қарсы бірнеше рет соққы берді. Сыртқы жаудан қорғану үшін Орта жүз
тайпаларының біразы Ресей бодандығына өте бастады. '1734 жылы 10 маусымда Сәмеке
хан бастаған Орта жүз руларының бір бөлігі Ресейдің қол астына өз еркімен өтті.
1740 жылы тамызда Әбілмәмбет хан, 1742 жылы қарашада найман тайпасын билеуші
Барақ сұлтан Ресей бодандығын қабылдады. 1754 жылы қазанда қоңыраттардың біраз
бөлігі бодандыққа кіргенімен, олардың Ресей қол астына өтуі XIX ғасырдың орта
тұсына дейін созылды. Жоңғар шапқыншылығы кезінде жан-жаққа бытырай көшуге
мәжбүр болған Орта жүз тайпалары мен рулары XVIII ғасырда өз Орта жүз руларына
ежелгі жерін қайтару үшін әскери және дипломатиялық әдістерді қатар қолданды.
Қазақтарды іштей ыдыратуды көздеген Ресей өкіметі 1815 жылы Орта жүзде екінші
хандық құрып, оған Бөкей хан болды. 1817 жылы Бөкей хан, 1819 жылы Уәли хан
өлген соң 1822 жылы орыс патшасының жарлығымен Орта жүзде хандық билік жойылып,
8 сыртқы дуанға бөлінді. “Сібір қазақтары туралы ереже” бойынша әр дуан 15 – 20
болыстан, әр болыс 10 – 12 ауылдан, әр ауыл 50 – 70 түтіннен құралды. Ереже
бойынша белгіленген 8 сыртқы дуанның [Қарқаралы, Құсмұрын (1824), Аягөз (1831),
Ақмола, Аманқарағай (1832), Баянауыл, Үшбұлақ (1833), Көкпекті (1844)]ашылуы
жергілікті халықтың наразылығын туғызды. 1824 – 36 жылдары Саржан сұлтан
басқарған Қарқаралы және Көкшетау округтеріндегі халық бірнеше рет стихиялы
түрде көтерілді. 1837 жылы Кенесары Қасымұлы бастаған көтеріліс одан да ауқымды
болды. Алғашқыда оған Ақмола, Қарқаралы, Аманқарағай, Баянауыл округтерінің
халқы қосылса, уақыт өте келе бұл көтеріліс үш жүзді қамтыды. XIX ғасырдың II
жартысында Қазақстанға әкімшілік-аумақтық бөлініс енгізілді (1866, 1891 жылғы
реформалар). Орта жүз қазақтары Семей және Ақмола облыстарының құрамына енді,
олар Жетісу облысы Лепсі уъездінде, Торғай облысы Қостанай және Торғай уъездінде
халықтың көпшілік бөлігін құрады. Орта жүз тайпаларының біраз топтары Торғай,
Сырдария облыстарының кейбір уъездін де қоныстанған. Орта жүз қазақтары енген
екі облыста 130 болыс, 1048 старшын, 183668 шаңырақ болған. 1889 жылғы санақ
бойынша, Семей облысында – 519887, Ақмола облысында-466364 адам тұрған. 1897
жылғы санақ бойынша, халық саны көбейіп, мұнда барлығы 1267198 қазақ тұрған.

Орта жүз құрамына енген тайпалар мен рулар XV ғасырдың II жартысы мен XX
ғасырдың басында негізінен Қазақстанның шаруашылық және географиялық жағынан
өзіндік ерекшелігі бар шығыс, орталық және солтүстік өңірлерін мекендеп, қазақ
халқының этногенезіне ұйытқы болды. Әр кезеңдегі тарихи оқиғалар (“Ақтабан
шұбырынды, Алқакөл сұлама”, “ашаршылық”, “кәмпеске”, дүниежүз. соғыстар, т.б.)
салдарынан Орта жүз тайпаларының бұтақтары, рулары мен аталары Ұлы жүз бен Кіші
жүздің тарихи аймақтарына, яғни Қазақстанның түкпір-түкпіріне шашырай
қоныстанды. Сондай-ақ Орта жүз рулары Өзбекстан, Түрікменстан, Тәжікстан, Ресей
және алыс шетелдерге (Моңғолия, Қытай, Түркия, бірқатар Еуропа елдеріне) көшіп,
бүгінде сол елдердегі қазақ диаспорасын құрап, өмір сүріп жатыр. Қазіргі таңда
тайпалық одақтардың алғашқы кездегі мәні жойылған. Орта жүз өкілдері тек
біртұтас қазақ ұлты ретінде ғана танымал.



https://kk.wikipedia.org/wiki/1916_%D0%B6%D1%8B%D0%BB%D2%93%D1%8B_%D2%9A%D0%B0%D0%B7%D0%B0%D2%9B%D1%81%D1%82%D0%B0%D0%BD%D0%B4%D0%B0%D2%93%D1%8B_%D2%B1%D0%BB%D1%82-%D0%B0%D0%B7%D0%B0%D1%82%D1%82%D1%8B%D2%9B_%D0%BA%D3%A9%D1%82%D0%B5%D1%80%D1%96%D0%BB%D1%96%D1%81

1916 жылғы Қазақстандағы ұлт-азаттық көтеріліс — 1916 ж. шілде айының бас
кезінде пайда болды.

Көтерілістің шығу себебі әлеуметтік-экономикалық және саяси сипаттағы факторлар
еді. Яғни отарлық езгінің соғыс кезінде барынша күшеюі, жерді тартып алу,
орыстандыру саясаты және т.б. Көтерілістің басталуына патшаның 1916 ж. 25
маусымда армияның қара жұмысына Түркістан өлкесінің және ішінара Сібірдің 19-дан
43-жасқа дейінгі ер-азаматтарын шақыру жөніндегі жарлығы түрткі болды.

Шілденің басында қазақ даласында көп кешікпей қарулы көтеріліске айналған
стихиялық бас көтерулер басталды. Ол біртіндеп ұйымдасқан сипат алды: Торғай мен
Жетісуда оның танылған жетекшілері А. Иманов, Ә. Жанкелдин, Т. Бокин, Б.
Әшекеев, Ө. Саурықов басшылық еткен ірі ошақтары пайда болды.

Қазақ қоғамында патша жарлығы мен көтеріліске деген көзқарас бір мәнді болған
жоқ: бай-феодалдардың бір бөлігі, жергілікті әкімшіліктің кейбір шенеуніктері
патша жарлығын қолдап, оны орындауға шақырды. Қазақ интеллигенциясының кейбірі
(Бокин, Ниязбеков, Жүнісов) жарлыққа қарсы шығып, оны орындауға қарсыластық
көрсетуге шақырса, «Қазақ» гәзеті төңірегіндегі зиялылар (Ә. Бөкейханов, Ахмет
Байтұрсынұлы, М. Дулатов және т.б.) күші басым үкіметке қарсы шығудың халықты
қырғынға ұшыратарын ескертіп, сабыр сақтауға шақырды.

Көтерілістің аса ірі ошақтары Жетісу, Торғай болды. Жетісу облысында қарулы
қарсыластық шілде-тамыз айларында жаппай қарқын алды. Шілденің 17 Жетісу мен
Түркістан өлкесінде әскери жағдай жарияланды. Патша үкіметі мұнда ірі әскери
күштерді жібере бастады. Қыркүйек, қазан айының басында жетісулық көтерілісшілер
шегініп, Шығыс Түркістанға өтіп кетуге мәжбүр болды.

Торғай көтерілісі (басшылары А. Иманов, Ә. Жанкелдин) 50 мыңдай адам қамтыған
ірі қозғалыс болды. А. Иманов көтерілісшілерді ондыққа, елулікке, жүздікке,
мыңдыққа бөлді. Арнайы мергендер бөлімшесі құрылды. А. Иманов бас сардар болды.
Оның жанында әскери кеңес жұмыс істеді.

1916 ж. көтеріліс қазақ халқының көп ғасырлық ұлт-азаттық қозғалысының тарихында
маңызды орын алды. Ол отарлауға және империалистік саясатқа қарсы өрбіді.



https://kk.wikipedia.org/wiki/%D0%9D%D0%B0%D0%B9%D0%BC%D0%B0%D0%BD

Қытай тарихында сақталынған 9-12-ғасырлардағы «Қидан деректері (ляушы, 辽史) » мен
«Алтын патшалығының деректерінде (жиншы， 金史) » наймандардың бұрынғы аты
«жанбон», «жанбақ», «жәнбагі», «жанбағ» (қытайша: 粘拔恩 немесе 粘八噶) деп жазылған.
Найман атауын қидандар Алтай тауларындағы сегіз өзенді айнала орналасқан
тайпаларға берген, кейін осы атпен Найман аталып кетті. == Дереккөздер ==
{{http://baike.baidu.com/view/204931.htm}} Наймандар тайпасының тегі туралы
мәселе ертеден-ақ тарихшылардың пікірталасын тудырып келді. Бірқатар
зерттеушілер (И.Я. Шмидт, А.М. Позднева, Д.Оссон, В.В. Бартольд, В.П. Васильев,
т.б.) Наймандардарды моңғол, басқалары (Рашид әд-Дин, Х.Ховарс, П.Поуха,
А.Бобривников, Г.Е. Грумм-Гржимайло, Н.А. Аристов, С.Аманжолов, Ә.Марғұлан)
түркі тегіне жатқызды. Қазіргі уақытта олардың түркі тектес екендігі толық
дәлелденген. Көптеген зерттеушілердің пікірінше “найман” атауы моңғолша “сегіз”
деген сөзді білдіреді. “Оғыз тайпасынан шыққан наймандар түркі тілдес халық
болды. Олар 8 ғ-дан бастап “сегіз оғыздар”, кейінірек “цзбу-бу” одағын құрап
келді. “Найман” сөзі оларға көрші халықтардың берген атауы” деп жазды Л.Л.
Викторова. Әбілғазының пікірінше: “наймандар – көне жұрттардың бірі, малы мен
басы көп өскен халық”. “Селенга тас жазуы” деп аталатын 750 ж. тұрғызылған ұйғыр
ескерткішінде, “Ляо ши” жазбаларында (8 ғ.) сегіз-оғыздар туралы мәліметтер
кездеседі. Сегіз оғыз жұртын әуелі “найман аймақ” (“сегіз тайпа”) деп 10 ғ-да
қидандар атай бастаған деген топшылау бар. Кейіннен моңғол империясының
дәуірлеуі бұл сөздің негізгі атау орнына қолданыла бастауына одан әрі жағдай
жасаған. Зерттеушілер бұл тайпа 10 ғ-дан “найман” деп атала бастаса да, 13 ғ-ға
дейін бұрынғы “сегіз” аты қосарлана айтылып келгенін алға тартады.

Сегіз оғыздар қағандығының шығыс бөлігінде орналасты. Шығыс Түрік қағандығы
ыдырағаннан кейін олар біраз уақыт Ұйғыр қағандығының, кейіннен Солтүстік
Қытайдан ауып келген қидандардың (Ляо әулеті) қол астына қарады. Осы кезде сегіз
оғыз атауының орнына наймандар сөзі орнықты. 12 ғ-дың бас кезінде қидандар Цзинь
әулетінен (шүршіттер) жеңіліп, Жетісуға ауған кезде наймандар жеке ұлыс болып
қалыптасуға мүмкіндік алды. 12 ғ-дың 2-жартысында олар Орт. Азиядағы ең күшті,
жетекші мемл. бірлестіктердің біріне айналып, алыс-жақын елдермен дипломат.
қарым-қатынас орнатты (қ Найман мемлекеті). Осы кезеңдегі жазба деректерінде
наймандар батысында қаңлы, қыпшақ, шығысында керей, меркіт, теріскейінде қырғыз,
оңт-нде ұйғыр, таңғұттармен шекаралас, қоңсылас болғаны айтылады. Найман
мемлекеті құлап, халқы Шыңғыс хан империясына бағынған соң, олардың біраз бөлігі
байырғы қоныстарына жақын Ертіс, Алтай алқабында орнығып, Үгедей ханның ұлысына
қарады. Шапқыншылықтан ығысқандары Балқаш төңірегіне, Алакөл маңына, Сыр, Ырғыз
алқабына дейін орналасты. 15 ғ-да едәуір бөлігі Әбілхайыр ханның, кейіннен
Мұхаммед Шайбани ханның ықпалында болды. Қалған бөлігі Қазақ хандығын құраған
негізгі тайпалармен бірге Моғолстан жеріне ауды. 16 – 17 ғ-ларда кейбір найман
рулары Атбасар, Ырғыз аймақтарында өмір сүрген. М.Шайбанимен бірге Мауераннахрға
ауған наймандар Сырдарияның төм. ағысындағы Балық пен Мерв аралығы өңірлерінің
саяси-әлеум. өмірінде жүзден аса жыл маңызды рөл атқарды. 1620 – 25 ж.
Хорезмдегі билік үшін болған тартыстан кейін наймандар бас сауғалап бір тобы
қырғыздарға, бір бөлігі Еділ, Жайықтағы Ноғай ордасына, енді бірі Бұхар
хандығына бағынды. М.Тынышбаевтың айтуынша, 1680 ж. наймандардың бір тобы
Әулиеатадан Ташкентке дейін, Арыс пен Сырдария өңірін,Қаратау сілемдерін
қоныстана бастаған. “Ақтабан шұбырынды, Алқакөл сұлама” жылдарында наймандардың
көпшілігі қырылып, қалғаны Самарқанд, Бұхар өңірлеріне ығысады. 1726 ж.
наймандар Ресей шекарасына жақын келіп, Сәмеке ханның қол астына өткен. Ол
қайтыс болғаннан кейін Абылай билігіне қарай бет бұрып, Алакөл, Зайсан, Алтайға
дейінгі алқапқа орын тебеді. Олар қазақ халқының жоңғарларға қарсы ұлт-азаттық
күресіне белсене қатысты. Қазақ қолы 1750 – 60 ж. Жетісу мен Алтайды
жоңғарлардан азат еткенде наймандар Қара Ертіс, Бұқтырмаға дейінгі бұрынғы ата
мекенінің бір шетіне ие болып, сонда түбегейлі орнығып қалды. Бұл қоныстану 1810
жылға дейін жалғасты. 1917 ж. Ресей үкіметі жүргізген санақ бойынша Ресей және
Қытай империяларының құрамында 830 мыңдай наймандар өмір сүрген.Наймандар Орт.
Азияның өзбек, қарақалпақ, қырғыз, башқұрт, т.б. халықтарының құрамына енген.

Қазақ халқының шежіре деректері бойынша наймандар Орта жүзге кіреді.Қазақ
халқының құрамындағы наймандардан: терістаңбалы (кейде елата), сүгірші,
төлегетай деген рулар бірлестіктері тарайды. Терістаңбалыдан:мәмбет, рысқұл;
сүгіршіден: балталы, бағаналы, ергенекті; төлегетайдан: қаракерей,
мұрын,төртуыл, матай, аталық (кейбір деректерде кенже), садыр. Келесі бір шежіре
нұсқасында наймандардан тоқпан, елата, өкіреш таратылады. Елатадан: келбұға мен
кетбұға; өкірештен: төлегетай және сүгірші; төлегетайдан: қаракерей, төртуыл,
садыр, матай тарайды. Сүгіршіден: ергенекті, бағаналы, балталы; ергенектіден:
көкжарлы, сарыжомарт, бура рулары тарайды. Әр рудың өз рулық таңбасы мен ұраны
бар. наймандардың ортақ таңбасы – Y (бақан), ұраны – Қаптағай.

Найман деген сөз туралы да әр түрлі сөз бар. Профессор Березин «найман деген сөз
моңғол тілінше сегіз деген сөз, сегіз ру ел болғандықтан айтылған» дейді.
Аристов «найман деген Катуни өзенінің бір айрығы еді, сол өзен атыменен
қойылған» дейді. Ескі заманда найман көп ел болған, Шыңғыс хан тұсында Таң,
Бұйрық деген ағайынды екі хан билеп, екі бөлініп тұрды. Шыңғыс екі ханды да
өлтіріп, елін шапқанда, найманның бір бөлегі күнбатысқа қашып барып, осы күнгі
моңғол ішінде моңғол болып қалған наймандар - соның нәсілі. Бұл найманның да
көбі жер жүзіндегі түрік нәсілдерінде бар. Орта жүздегі найман, біздің қазақтың
ескі сөзінше, Софы мырза дегеннің нәсілі. Оны Баба мырза деген інісі өлтіргенде,
Софы мырзаның тоқалының жалғыз баласы Өкіреш қазақ ішіне көшіпті. Осы сөз
Әбілғазы ханның сөзіне тура келеді. Себебі Әбілғазының әкесі араб Мұхамедханды
өлтіріп, «орнына хан қоямын» деп Софы мырза Самарқандтан Хысырау деген хан
нәсілді біреуді алып келгенде, араб Махмұд біліп Хысырауды өлтіріп, Софы мырзаны
өзіне нөкер болып тұрған Софының інісі Баба мырзаға бергенде, «мен ханға дұшпан
кісіні аға қылмаймын» деп өз ағасын өзі өлтірді деп жазады. Орта жүздегі
найманның бергі аталары туралы жазылған Спасский, Аристов, Маевский деген орыс
жазушыларының сөзінде шатақ қаталары көрінді. Біздің білуімізше, орта жүздегі
найман атасы - Софы мырза, оның баласы - Өкреш, оның үш баласы - Домбауыл,
Сүгірше, Саржомарт. Домбауыл тұқымы жылқысына теріс жағынан таңба басып
терістаңбалы атанды. Сүгіршенің баласы - Қытай, оның баласы - Төлегетай, оның
төрт баласы - Қаракерей, Матай, Садыр, Тортуыл. Қаракерейдің екі баласы -
Байторы, Ерторы. Байторының баласы - Байыс жәке асырап алған Ақнайман. Ерторының
баласы - Байсиық және асырап алған Қарамолда, Байыстың бәйбішеден төрт баласы -
Мәмбетқұл, Сыбанқұл, Ахмедқұл, Сары. Мәмбетқұл жас күнінде өкпешіл болып,
қыржиып отыра бергеннен Қыржи атанды. Сыбанқұл Сыбан атанып, Ахмедқұл Ақымбет
атанды. Байыстың тоқалынан екі баласы - Тума, Тоқбақ және тоқал асырап екі бала
- Бошатчы, Байғана. Және Байыстың Мақта апай деген бір қызы Тоқтарқожа дегенге
тиіп, Байжігіт, Жанжігіт деген екі бала тауып, Жанжігіт әкесімен еріп
Түркістанға кетіп, Байжігіт мұнда қалған. Жоғарыдағы Сарының қатынының аты Мұрын
екен, Сарының нәсілі сол шешелерінің атымен Мұрын атанды; жоғарғы Байсиықтың
төрт баласы - Жанғұлы, Меңлібай, Төбет, Ақбелбеу. Бұл төртеуіменен асыранды
Қарамолда ыәсілі Семіз найман атанды. Жоғырғы Матайдың үш баласы - Аталық,
Кенже, Қаптағай - Аталықтың қатыны Қызай дегеннің атымен тұқымы Қызай атанды.
Жоғарғы Сарыжомарттың бәйбішеден - Қаратай және тоқалдың төрт баласы - Бұйдалы,
Жансары, Баржақсы, Шайгөз. Бұл төртеуі нағашысы Уақ ішіне кетіп, күні бүгін
ергенекті уақ атанып кетті. Оның себебі, Саржомарттың нәсілі Ергенек таңба
салып, ергенекті найман атанып еді. Сол себептен бұлар Ергенекті атанды. Бірақ
халықтың көбі оларды уақ деп кетті. Саржомартт асыранды баласы - Бура және
шешесіне еріп келген күңінен туған - Балталы, Бағаналы және бір құлы -
Көкжарлы..

Рәшид-әд-диннің «Жылнамалар жинағы» мен «Моңғолдың құпия шежіресінің»
көрсетуінше, Арғұн өзенінің Хайлар деп аталатын саласы мен Халқын гол өзені
алқабында қоңыраттар мекендеді. Екінші мыңжылдықтың бас кезінде осы
қоңыраттардан батысқа қарай Керей, Меркіт жеріне дейінгі аралықта (Онон,
Керуленөзендерінің алқабы) хунну, дунхулардың бір сынығы болып табылатын
түрк-моңғол жұрттары да қанатын жайып өсіп жатты. Ол тайпаларға өздерімен
іргелес, кейіннен моңғол тілі деп ен тағылған тілде сөйлейтін Қидан (осы сөзден
«қытай» атауы шыққан) мемлекетінің үстемдігі мен ықпал-әсері тым етене
байқалатын. Түркі тайпаларының қақ ортасында жатқан осы жұрттардың соңыра моңғол
тілді атанып кетуінің де бір себебі – түп-тегі Ішкі Моңғолиядан шыққан сол
қидандардың жегі құрттай дендеп кеткен жойқын ассимиляйиясына тығыз қатысы бар
болуы да ғажап емес. (Мұндай мысалды алыстан іздеудің қажеті де жоқ. Орыс тілі
шыңдап ене бастаған жарты ғасыр ішінде, қазақтың жартысына жуығының орыс тілді
болып шыға келгені көз алдымызда ғой). ХІІ ғасырдың басында Ұлы Қидан (Ляо
мемлекеті) ыдырап, қидандардың біраз бөлігі Жетісу мен Орта Азияға өтіп,
Қарақытай мемлекетін құрғаны белгілі (1140-1213). Олар кейінірек жергілікті
халықтарға сіңісіп кетті. Ал сол ғасырдың соңына таман Онон, Керулен алқабын
жайлаған тайпалардың арасынан Темүжин сынды жас көсем бастаған қият тайпасы лау
етіп көтеріліп, «тарыдай шашыраған моңғолдың басын қосып», аз уақытта-ақ
маңындағы елді ұйыстыра алған моңғол мемлекетіне айналды. Моңғолиялық қазақ
ғалымы И.Қабышұлы Темүжинге Шыңғыс (Жеңіс) деген есімді еншілеген керейлердің
ханы Торы (Торғыл) екенін айтады. Торыны оған қытайлар берген «Уаң» яки, бір
елдің әміршісі лауазымы бойынша Уаң хан деп те атайды. Өзі үлкен бір елдің
билеушісі, әрі әкесі Есугейдің андасы болғаннан кейін Торы бұл есімді «жақсы
тілек», «жарым ырыс» қылып айтса айтқан шығар. Алайда Шыңғыс хан шапқан сайын
төске өрлеп, маңайындағы Татар (тата, тетан) мен Қоңыратты қоластына бағындырып
алғаннан кейін, Керей елінің өзіне ауыз салды. Әкесіндей болған Торыны (Уаң
ханды) туған жерінен безіндіріп, ақыры ол найман қарауылдарының қолынан
кездейсоқ қаза тапты. Ал ауқатты Найман мемлекетінің Шыңғыс ханмен шайқастары
тарихи жылнамаларда жан-жақты жазылып қалған бір хикая.



https://kk.wikipedia.org/wiki/%D0%9C%D2%B1%D1%85%D1%82%D0%B0%D1%80_%D0%9E%D0%BC%D0%B0%D1%80%D1%85%D0%B0%D0%BD%D2%B1%D0%BB%D1%8B_%D3%98%D1%83%D0%B5%D0%B7%D0%BE%D0%B2

Мұхтар Омарханұлы Әуезов – қазақтың ұлы жазушысы, қоғам қайраткері, ғұлама
ғалым, Қазақстан ғылым академиясының академигі (1946), филология ғылымдарының
докторы, профессор (1946), Қазақ КСР-нің еңбек сіңірген ғылым қайраткері (1957).

Ол қазіргі Шығыс Қазақстан облысының Абай ауданындағы Бөрілі деген жерде 1897
жылы 28 қыркүйекте туған. Мұхтардың атасы Әуез ескіше сауаты бар, араб, парсы,
ортазиялық түркі әдебиетімен таныс болған. Мұхтар бала кезінде атасының
үйретуімен арабша хат таниды. Мұхтардың әкесі Омархан да, атасы Әуез де Абай
аулымен іргелес отыратын, құдалы, дос-жар адамдар еді. 1908 жылы Семейдегі
Камалиддин хазірет медресесінде оқып, одан кейін орыс мектебінің дайындық
курсына ауысады. 1910 жылы Семей қалалық бес кластық орыс қазына училищесіне
оқуға түсіп, соңғы класында оқып жүргенде «Дауыл» атты алғашқы шығармасын
жазады.

Училищені 1915 жылы аяқтап, Семей қалалық мұғалімдер семинариясына түседі.
Семинарияда оқып жүріп Шәкәрім Құдайбердіұлының «Жолсыз жаза» дастанының
негізінде «Еңлік-Кебек» пьесасын жазып, оны 1917 жылы маусым айында Ойқұдық
деген жерде сахнаға шығарады.

Ресейдегі саяси төңкерістер Әуезов өміріне үлкен өзгерістер әкеледі. Ол Семейде
«Алаш жастары» одағын құрып, түрлі үйірмелердің ашылуына ұйытқы болады. Жүсіпбек
Аймауытовпен бірігіп жазған «Қазақтың өзгеше мінездері» аталатын алғашқы
мақаласы 1917 жылы 10 наурызда «Алаш» газетінде басылды. 1918 жылы 5-13 мамырда
Омбы қаласында өткен Жалпы қазақ жастарының құрылтайына қатысып, оның орталық
атқару комитетінің мүшесі болып сайланады. Әуезов жазушы Жүсіпбек Аймауытовпен
бірлесіп, Семейде «Абай» ғылыми-көпшілік журналын шығаруға қатысады. 1919 жылы
семинарияны бітіріп, қоғамдық-саяси жұмысқа араласады. 1919 жылы желтоқсанның
төртінде Семейде большевиктер билігі орнап, Әуезов Семей губревкомының жанынан
ашылған қазақ бөлімінің меңгерушісі және «Қазақ тілі» газетінің ресми шығарушысы
болып тағайындалады. 1921 жылы қараша айында Қазақ АКСР-і Орталық атқару
комитетінің (ОАК) төралқа мүшелігіне сайланып, онда кадр мәселесімен айналысады.
Сол жылы «Қорғансыздың күні» әңгімесі «Қызыл Қазақстан» журналының №3 – 4
сандарында жарияланды. 1922 жылы күзде Ташкенттегі Орта Азия университетіне
тыңдаушы болып оқуға түседі әрі «Шолпан» және «Сана» журналдарына жұмысқа
орналасады. Осы басылымдарда «Қыр суреттері», «Қыр әңгімелері», «Үйлену»,
«Оқыған азамат», «Кім кінәлі», «Заман еркесі» («Сөніп-жану») әңгімелері
жарияланады. 1923 жылы маусым айында Ленинград (қазіргі Санкт-Петербург)
мемлекеттік университетінің қоғамдық ғылымдар факультетінің тіл-әдебиет бөліміне
оқуға ауысады. 1924-1925 жылы Семейдегі мұғалімдер техникумына оқытушылыққа
қалдырылды. Сонда жүріп «Таң» журналын шығарады. Онда «Кінәмшіл бойжеткен»,
«Қаралы сұлу», «Ескілік көлеңкесінде», «Жуандық» әңгімелері жарияланды. 1925
жылы Ленинградқа қайтып барып, оқуын жалғастырады. 1926 жылы жаз айында Семейге
арнайы ғылыми экспедиция ұйымдастырып, оның материалдары негізінде жазылған
«Әдебиет тарихы» монографиясы 1927 жылы кітап болып шығады. 1927 жылы жазда
Жетісу өңіріне сапармен келіп, Ілияс Жансүгіровпен бірге болашақ шығармаларына
материал жинайды. Ленинградқа қайтып оралысымен, осы материалдар негізінде
«Қараш-Қараш оқиғасы» повесін, «Қилы заман» романын, «Хан Кене» пьесасын жазады.
1928 жылы Орта Азия мемлекеттік университетінің аспирантурасына қабылданды әрі
Қазақ ағарту институтында сабақ берді.

Алаш қозғалысының көсемдерімен бірге 1930 жылы 16 қыркүйекте тұтқындалып, 1932
жылы сәуір айында үш жылға шартты түрде бас бостандығынан айырылды. Дегенмен,
маусым айында түрмеден босатылып, Қазақ педагогика институтының (ҚазПИ-дің) аға
оқытушысы болып қызмет істейді. Осы жылдары театр, драматургия, мәдениет пен
өнер, әдебиет, фольклор тарихы, орыс әдебиетінің классиктері туралы мақалалары
үзбей жарияланып тұрады. Әуезов сценарийі бойынша «Райхан» көркем фильмі (1940)
түсіріледі. 1936 жылы Мәскеуде өткен қазақ әдебиеті мен өнерінің онкүндігіне
қатысады. Осы жылдары «Абай» романын жазуға кірісіп, оны 1941 жылы бітіреді.
«Абай» романының жарық көруі (1942) Қазақстанның мәдени өміріндегі ерекше оқиға
болды. 1943 жылы «Абай» романын талқылау үлкен науқанға айналады. 1946 жылы
романның екінші кітабын жазып бітіріп, ол 1947 жылы жарық көреді. 1950 жылы
роман-эпопеяның «Ақын аға» аталатын үшінші кітабы жарық көреді. 1943 жылдың
қыркүйегінен бастап Қазақтың мемлекеттік университетінің (ҚазМУ-дің) қазақ
әдебиеті кафедрасына профессор болып орналасып, өмірінің соңына дейін сонда
дәріс оқыды. 2-дүниежүзілік соғыс жылдарында «Сын сағатта» (1941), «Намыс
гвардиясы» (жазушы Әлжаппар Әбішевпен бірігіп, 1942), «Қынаптан қылыш» (1945)
пьесалары мен «Абай» операсының либреттосын (1944), «Абай әндері» фильмінің
сценарийін (1945) жазады. 1946 жылы Қазақстан Ғылым академиясы құрылғанда, оның
толық мүшесі (академик, №1 куәлік) болып сайланады, филология ғылымдарының
докторы, профессор атағы берілді.

1951—1954 жылдары Әуезов саяси-идеологиялық тұрғыдан тағы да қыспаққа алынып,
1953 жылы сәуір айында Мәскеуге жасырын аттанып кетуге мәжбүр болады. Мәскеу
мемлекеттік университетінде профессор болып орналасып, «КСРО халықтары
әдебиетінің тарихы» деген арнайы курс бойынша дәріс берді. 1954 жылы Алматыға
қайтып оралып, «Абай жолы» роман-эпопеясын түпкілікті аяқтады.

1955 жылы шет елге сапарға шығып, Германия Демократиялық Республикасы (ГДР)
жазушыларының Берлинде өткен съезіне құрметті қонақ ретінде қатысты. Үндістанға
40 күндік сапармен барып қайтады. 1956 жылы КСРО мәдениет қайраткерлері
өкілдерінің қатарында Чехословакияда болды. Жазушының 60 жасқа толу мерейтойы
Алматыда, Мәскеуде салтанатпен атап өтіледі. Атом және сутек бомбасын сынауға
қарсы халықаралық қозғалыстың Жапонияда өткен 3-конференциясына қатысады. 1958
жылы Ташкентте өткен Азия және Африка елдері жазушыларының 1-конференциясын
ұйымдастырушылардың бірі болды. 1960 жылы АҚШ-қа барып қайтып, 1961 жылы
Үндістанға екінші рет сапар шегеді. 1955—1957 жылы алты томдық таңдамалы
шығармалары басылып шығады.

Әуезовтің мұраcының аса қомақты бөлігі – оның ғылыми зерттеулері. Ол қазақ ауыз
әдебиетін жинақтап, жүйелеп, қазақ әдебиеті тарихы, Абайдың өмірі мен
шығармашылығы, әдебиеттану мен фольклордың теориялық-проблемалық мәселелері
жөнінде іргелі еңбектер жазды. Қоғам және мемлекет қайраткері ретінде Әуезов
жиырмадан астам шет елдерде болып, адамзат қоғамының дамуы, рухани ынтымақтастық
үшін өз көзқарасын білдірді. Әлем халықтары оның «Абай жолы» роман-эпопеясын
айрықша құбылыс ретінде таныды. 1961 жылдың жиырма жетінші маусымында Мәскеу
қаласындағы ауруханада қайтыс болды; Алматы қаласында жерленген. Сол жылы
Қазақстан ғылым академиясының Әдебиет және өнер институтына оның есімі берілді,
одан кейін жазушы тұрған үйде мұражай-үйі (1963) ашылып, ескерткіштер орнатылды.
Қазақ академиялық драма театры, Алматы, Астана, Семей және басқа қалалар мен
облыстардағы аудан, ауыл, көше, мектептер Әуезов есімімен аталады. Мұхтар
Әуезовтің туғанына 100 жыл толуы ЮНЕСКО-ның шешімімен, дүниежүзілік деңгейде
(1997) аталып өтті.

Туған жері — бұрынғы Семей уезінің Шыңғыс болысы (қазіргі Шығыс Қазақстан
облысының Абай ауданы). Әкесі Омархан мен атасы Әуез сауатты кісілер болған.
Мұхтар атасының қолында өскен. Атасы Әуез бен әжесі Дінасылдың тәрбиесінде
болған бала Мұхтардың алғаш сауатын ашушы да атасы. Соның арқасында ол алты
жасынан Абайдың өлеңдерін ауылдастарына жатқа оқып беретіндей дәрежеге жетеді.

1908 жылы хазірет медресесінде оқып, одан орыс мектебінің дайындық курсына
ауысады. 1910 жылы бес кластық орыс училищесіне түседі. Осы жерде оқып жүріп
«Дауыл» атты алғашқы шығармасын жазады. 1915 жылы Семей қалалық мұғалімдер
семинариясына қабылданады. Оқып жүргенде Шәкәрім Құдайбердіұлының «Жолсыз жаза»
дастаны негізінде «Еңлік-Кебек» пьесасын жазып, оны 1917 жылы маусым айында
Ойқұдық деген жерде тіркестіріп тіккен киіз үй сахнасына шығарады.

1918 жылы М.Әуез Семей қаласының өкілі ретінде Омбы қаласында өткен жалпы қазақ
жастарының құрылтайына қатысып, оның орталық атқару комитетінің мүшесі болып
сайланады. Құрылтайда «Алашорда» үкіметі мен Алаш қозғалысының бағытын ұстанған
«Жас азамат» атты Бүкілқазақстандық жастар ұйымы құрылады. Ұйымның белсенді
мүшесі бола жүріп, «Абай» ғылыми-көпшілік журналын шығаруға (Ж. Аймауытовпен
бірге) атсалысады.

1921 жылы Семей облревкомының төралқа мүшесі, атқару комитетінің төрағасы
қызметін атқарады. 1921 жылғы қараша айында Қазақ АКСР-і ОАК-нің төралқа
мүшелігіне сайланып, онда саяси хатшы міндетін атқарып, кадр мәселесімен
айналысады. Мұхаңның «Еңбекші қазақ» газетіне басшылық жасайтын тұсы да осы
кезеңмен дәлме-дәл келеді.

1930 жылы идеялық көзқарасы үшін тұтқынға алынады. Тергеу ұзаққа созылып, 1932
жылғы сәуір айында үш жылға шартты түрде бас бостандығынан айыру туралы үкім
шығарылады. Осы жылғы 10 маусым күнгі «Социалистік Қазақстан» және
«Казахстанская правда» газеттерінде М. Әуезовтің «Ашық хаты» жарияланады. Онда
Мұхаң өзінің қазақ әдебиетінің тарихы және Абай туралы зерттеулерінен,
«Қарагөз», «Еңлік-Кебек», «Хан Кене», «Қилы заман» сияқты шығармаларынан бас
тартатынын мәлімдеуге мәжбүр болды. Сонан кейін ғана ол түрмеден босатылып,
оқытушылық жұмыспен айналысуға рұқсат алды.

Мұхтар Омарханұлы Әуезов 1934-61 жылдар аралығында университетте ұстаздық қызмет
атқарды. Қазақ әдебиеті кафедрасының негізін қалады. Осы жылдары студенттерге
арнап «Қазақ халқының ауыз әдебиеті», «Қазақ әдебиетінің тарихы», «Қазақ
халқының суырыпсалма айтыс енері», «Туысқан халықтар әдебиеті», «Абайтану»
секілді жалпы және арнаулы курстардан дәріс оқыды, бұл курстардын оқу
бағдарламалары мен оқу құралдарын, оқулықтарын жазды. Жазушы Абайдың өмірі мен
шығармашылығы туралы бұл еңбегінің ҚазМУ-да бірнеше жыл бойы оқыған абайтану
атты курстан құралып келген көлемді монография екендігін 1954 жылы 27 тамызда
бұрынғы Семей облыстық «Екпінді» газетінің редакциясы қойған сұраққа жауап
ретінде арнайы айтты.

Әуезовтің «Абай жолы» роман-эпопеясының жазылу тарихында да оның университеттегі
қызметінің алатын орны зор. Сөйтіп ол абайтану атты жаңа ғылымды ұлттық
университетте осылайша қалыптастырды.

Қаламгер Қазақ университетінде қызмет ете жүріп, студент жастардың шығармашылық
тұрғыдан өсіп-жетілуіне ерекше мән берді. Әсіресе әдеби бірлестік жұмысын
жандандыру, онда талантымен көзге түскен жастарға қамқорлық көрсету, ақыл-кеңес
беру арқылы студент жастардың шығармашылық белсенділігін өлшеусіз арттырды.
Мұнын жарқын бір мысалы - Әуезовтің 1960 ж. 26 желтоқсанда ҚазМУ-да әдеби
бірлестіктің ұйымдастыруымен өткен жастар поэзиясының кешінде сөйлеген сөзі
(«Жыл келгендей жаңалык. сеземіз»). Кезінде жазушының өзі басшылық жасаған әдеби
бірлестік 1961 жылдан бастап «Әуезов атындағы әдеби бірлестік» деп аталып, оның
өмірін, шығармашылық қызметін, ұстаздық ұлағатын тану мен танытудың үлкен
мектебіне айналды. Әр жылы желтоқсанның соңғы онкүндігі мен қыркүйектің соңғы он
күндігі «Әуезов күндері» ретінде әдеби шығармашылық мейрамына айналған.

Филология факультетінде қызмет жасайтын «Әуезов аудиториясы» да ірі шығармашылық
ұяға айналды. Онда өтетін түрлі ғылыми мәжілістер мен мәслихаттар, көрнекті
ғалымдардың лекциялары - өзінің ғылыми-практикалық маңызының жоғарылығымен
бағалы. Жазушының 100 жылдығы тұсында университеттің ғылыми кеңесінің мәжіліс
залының төріне ілінген гобеленнен тоқылған үлкен бейнесі, филология
факультетінің фойесіне қойылған үлкен қола мүсіні мен фойе қабырғасына
орнатылған мемориалдық тақта М. Әуезов есімін университетте мәңгі қалдыру
мақсатында жасалған іс-шаралар еді.

Әуезовтің өмірі мен шығармашылық мұрасын оқып үйрену, танып-таныту ісінде
университет студенттеріне оқытылатын жалпы және арнаулы курстардың атқаратын
қызметі өте жоғары. «Қазақ әдебиетінің тарихы», «Әдебиеттану ғылымына кіріспе»,
«Әдебиет теориясы», «Мұхтартану», «М. Әуезовтің шығармашылық шеберханасы»
секілді пәндер аясында жазушының шығармашылығы, шеберлігі, поэтикасы және
шығармашылық еңбек психологиясы ғылымының қазіргі жетістіктері негізінде
оқытылады. Аталған пәндердің оқу бағдарламалары мен оқу құралдары, оқулықтары
Қазақстанның барлық университеттерінде бірдей қолданылуы Әуезовті тану мен
танытудағы үлкен жетістіктерге жатады.

Университет студенттері Әуезовтің өмірі мен шығармашылық мұрасын оқып үйреніп
қана қоймай, оларды зерттеуге де белсене араласады. Жыл сайын қаламгердің өмірі
мен шығармашылығы жөнінде курс жұмыстары, диплом жұмыстары жазылады. Ғалымдар
зерттеу еңбектерін жазып, кандидаттық, докторлык диссертацияларын қорғайды. 3.
Қабдоловтың «Менің Әуезовім», Р. Нұрғалиевтің «Әуезов және алаш», Ж. Дәдебаевтың
«Мұхтар Әуезов», Ө. Күмісбаевтың «М. Әуезов және Шығыс» т. б. еңбектер 1997
жылдың жетістіктері. Бұған 1997 ж. 23-24 қыркүйекте өткен «Мұхтар Әуезов және
әлем әдебиеті» атты халықаралық ғылыми симпозиумды және оның университет
баспасынан жеке том болып шыққан материалдарын қосуға болады. Түркия, Өзбекстан,
Кыргызстан, Қытай елдерінен келген баяндамашылар Әуезовтің өмірі мен
шығармашылығы туралы қазақ ғалымдарына бұған дейін белгісіз болып келген ірі
мәселелерді көтеріп, симпозиумның ғылыми-теориялық деңгейін арттыра түсті.

ҚазМУ ғалымдарының Әуезовтің өмірі мен шығармашылық өнері туралы мақалалары
«Қазақ университеті» газетінде, республикалық газеттер мен журналдарда, шетелдік
басылымдарда жарық көрді. Солардың ішінде 3. Қабдолов пен Ж. Дәдебаевтың
Анкарада түрік тілінде шыққан «Мұхтар Әуезов хақында мақалалар» атты кітапта
жарияланған мақалалары Әуезовті түркі әлеміне жана қырынан танытуға жол ашты.
Сонымен қатар Қазақ радиосы мен теледидарында бірнеше хабар ұйымдастырылды,
университеттің телестудиясында «Мұхтар Әуезов және әл-Фараби атындағы Қазақ
мемлекеттік университеті» атты 40 минуттық бейне фильм жасалып, орталық
теледидардан көрсетілді.

Ол 1961 жылы 27 маусымда Мәскеу қаласындағы Кремль ауруханасында операция
кезінде қайтыс болды.

«Абай жолы» – Мұхтар Әуезовтың әлемге әйгілі роман-эпопеясы. «Абай жолы» –
қазақтың көркем прозасын классикалық деңгейіне көтеріп, әлем әдебиетіне
көркемдік қуат әкелген үздік туынды. Әуезов өзінің роман-эпопеясында қазақ
халқын, оның ұлттық дәстүрін барлық қырынан энциклопедиялық деңгейде жан-жақты
ашып көрсетті. Әуезовтың «Абай жолы роман-эпопеясы әлемдік деңгейде: «XX
ғасырдағы ең үздік шығармалардың бірі» (Луи Арагон) деген жоғары баға алды.
Сондай-ақ бұл роман-эпопея қазақ халқын, қала берді бүкіл түркі әлемін дүние
жүзіне танытқан ұлы шығарма ретінде де танылды. Әуезов алғашқыда екі кітаптан
тұратын «Абай» (1942, 1947), онан кейін мұның жалғасы болып табылатын «Абай
жолы» (бұл да екі кітаптан тұратын; 1952, 1956) романын жазды. Осы төрт томнан
тұратын «Абай жолында» қазақ қоғамының алуан түрлі топтары кең қамтылып, сан
қырлы тұтас галерея жасалды. Онда қазақ халқының этнографиялық, діни, жалпы
мәдени-танымдық дәстүрлері: жаз жайлауға көшу, құдалыққа бару мен той жасау,
кісі өлімі мен аза тұту, ас беру, жұт, болыс сайлауы, дауға билік айту, аң аулау
мен табиғат көріністері, т.б. бәрі бар. Роман-эпопеяның танымдық мәнімен бірге
ұлттық әдебиет пен мәдениетті, ана тілін өркендетудегі рөлі зор болды. Алғашқы
екі кітаптан тұратын «Абай» романы үшін жазушыға КСРО мемлекеттік сыйлығы (1949)
беріліп, төрт томдық «Абай жолы» роман-эпопеясы жарық көргеннен кейін ол
Лениндік сыйлықтың лауреаты (1959) атанды. Эпопея дүние жүзі халықтарының бір
жүз он алты тіліне аударылған. Ол екі жүз томдық «Әлем әдебиеті кітапханасы»
топтамасында екі том болып басылды.

Әуезов драматургия саласыңда көп еңбек еткен. Мұның бірнеше себептері бар. Халық
әдебиетінде, фольклорда түр жағынан драматургияға жақын нұсқалар көп. Батырлар
жырында толғаулар мол. Салт өлеңдері, беташар, сыңсу, жар-жар, жоқтау түрі
мазмұны жағынан драмалық шығармалармен ағайындас.

20 ғасырға дейін қазақтың халық әдебиетінде драматургияға өзек болатын мол
қазына жиналды. Осы байлықты игерген қаламгер - Әуезов Ол халық әдебиетінен нәр
алды. Әрине қазақтың көшпелі өмірі, қаланың болмауы драматургияның дамуына
кедергі жасады. Қазақ тұрмысындағы сауық түрлері, қыз ұзату салтанаты, алтыбақан
ойындары тұңғыш драмаға енгізілді. Әуезов көп ұлтты театрда істеген. Осы
тәжірибе оған сахна сырын жете үйретті.

Әуезов қаламынан 30-дан аса драмалық шығарма туды. Жеке пьесалардың варианттарын
қоссақ, 50-ден асады. Әуезов драматургиясында жанрлық формалардың бәрін
қамтыған. Онда трагедия да, комедия да, драма да бар. Әуезов кейбір шығармаларын
бірігіп жазған. Олар: Л. Соболев («Абай»), С. Мұқанов («Ақан - Зайра»), Ғ.
Мүсірепов («Қынаптан қылыш»), Ә. Тәжібаев («Ақ қайың»), Ә. Әбішев («Намыс
гвардиясы»), «Октябрь үшін» (1933) пьесасының материалдары - Жетісу қазақтарының
революцияға келуі. Кейіпкерлері - Д. Фурманов, Ж. Бәрібаев. Кітаптың мұқабасында
«Мұны жазуға Қ.Байсейітов, Бековтар қатысты» деген сөздер бар. Әуезовті
әдебиетке «Еңлік - Кебек» алып келді. Шығарма өзегі - эпостық материал. Әлемдік
әдебиеттегі мұндай тәжірибе енімді дәстурлердің бірі. Әуезовтің «Еңлік - Кебегі»
1922 жылы Орынборда басылды. Кейіпкерлері сахна тілімен сөйлейді. Автор өзінен
бұрынғы мотивтерден алыс кетпеген. Билер сахнасы - көркемдік тамаша табыс.
Кемшілік, олқылықтарды ескеріп, Әуезов пьесаны 1943 жылы қайта жазды. Бірнеше
көрініс қысқарды. Аса терең, мәнді шығарманың бірі - «Түнгі сарын». Бұл - қазақ
драматургиясында реализмнің орныққанын көрсеткен туынды. Мұнда көркемдік шешім
ақындық идеалмен тығыз байланысты. Таптық тартыс шығармада жай схема түрінде
емес, адам тағдырлары арқылы бейнеленеді. «Түнгі сарын» - қазақ драматургиясында
жағымды кейіпкерлер проблемасын шешкен туынды. «Октябрь үшін», «Тартыс»
пьесаларында Әуезов реалистік драма жасаудың түрлі-түрлі құралдарын пайдаланған.

1934 жылы сахнаға шыққан «Хан Кене»трагедиясы Әуезовтің азаттық идеясын терең
бейнелеген, аса көркем тарихи пьесасы. Мұнда Хан Кененің, Наурызбай батырдың,
қазақ, қырғыз билерінің реалистік бейнелері жасалып, тарихи шындық пен көркем
шындық табиғи бірлік тапқан. «Қарагөз» 1926 жылы бірінші сыйлық алды.
30-жылдардағы белгілі әдебиет сыншысы Ғ.Тоғжанов трагедияда ескі көшпелі өмірді
мадақтау бар дейді. Ж.Орманбаевтың да бір мақаласында осындай пікірі айтылғанды.
Әуезов бұл пьесаға кейін кайта оралып, жаңа нұсқа жасады. 30-жылдары Әуезов
реализмді меңгеруде көп еңбек етті. Әсіресе драматургияда көптеген ізденістерге
барды. 1918 жылы Әуезов тұңғыш рет Абай жайлы мақала жазып, Абай заманы туралы
білген, естігендерін қағазға түсірген. Л. Соболевпен бірлесіп жазған «Абай»
пьесасы кейінгі эпопея тақырыбының барлауы еді. Онда Абай өмірінің соңғы
кезеңдері қамтылған. 30-жылдардың аяғында Әуезов білімі жөнінен, рухани толысуы
жағынан шыңға көтерілді. Ол Абай тақырыбына осындай шақта келеді.

Автор Абайға лайық сөз өрнектерін тапқан. Бұл трагедия қоғамдық мәні бар күрделі
жағдайларды көрсетеді. Шығармада тартыс, әрекет бірлігі мықты. Пьесада қақтығыс
көп. Осы пьесаның негізінде кейін опера либреттосы, киносценарий жазылды.
Трагедияны тұңғыш сахнаға қойған - Асқар Тоқпанов. Абай рөлін Қ.Қуанышбаөв
ойнады. Драма формасын Әуезов көп байытты. Әуезов фантастикалық пьеса да жазған.
Ол - «Дос - Бедел дос». Пьесада «бір адам әр түрлі формацияда өмір сүрсе қандай
болар еді» деген сұрауға жауап іздейді. Әуезов драматургиясында қазақ халқы
өмірінің сан алуан қырлары үлкен шеберлікпен көрсетілген. Өмірдің терең
қабаттарын қопарып, типтік жағдайлардағы характерлерді дәл тауып, олардың өзара
қақтығысынан туған үлкен тартыстарды көрсету - Әуезов пьесаларының басты
ерекшеліктерінің бірі. Шығармаларға құбылыстың сырт көрінісі, яки адамдар
арасындағы ұсақ интригалар емес, әлеуметтік конфликтілер негізгі арна болады.
Әуезов - қазақ драматургиясының жаңашылы. Ол дүниежүзілік драматургияның асыл
үлгілерін оқып, аудару арқылы шеберлік мектебінен өтті. Мұның үстіне Әуезов
пьесаның еуропалық үлгісіне соны ұлттық бояу, нақыш қосты. Қазақтың ежелгі
әдебиетіндегі драматургияға жақын үлгілерді (айтыс, беташар, жар-жар, шешендік
дауы) жаңашылдықпен пайдалана білді.

Әуезов трагедияларында сан алуан образдар галереясы бар. Олар өздеріне ғана тән,
айрықша сөздік сипаттамаларымен кейіптелген. Әуезов - қазақ әдеби тілін дамытуға
орасан мол үлес қосқан, реформатор суреткер. Әуезов қазақ тілінің негізгі сөздік
қорын жеріне жеткізе пайдаланады. Мақал-мәтәлдерді, айқышты сөздерді, фразаларды
бағды күйінде ала салмай, оларды өз мақсатына орай жаңғыртып, жайнатып, қайтадан
құйып шығарды. Әуезов пьесалары - қазақ әдебиетінің алтын жамбадай қымбат, асыл
шығармалары, біздің ұлттық мақтанышымыз.



https://kk.wikipedia.org/wiki/%D0%A8%D0%BE%D2%9B%D0%B0%D0%BD_%D0%A8%D1%8B%D2%A3%D2%93%D1%8B%D1%81%D2%B1%D0%BB%D1%8B_%D0%A3%D3%99%D0%BB%D0%B8%D1%85%D0%B0%D0%BD%D0%BE%D0%B2

Шоқан Шыңғысұлы Уәлиханов (шын есімі Мұхаммед Қанафия; 1835, Қостанай облысы
Сарыкөл ауданы Құсмұрын жері — 10 сәуір 1865, Көшентоған, Жетісу) — қазақтың ұлы
ғалымы, XIX ғасырдың екінші жартысында Қазақстанда туған демократтық,
ағартушылық мәдениеттің тұңғыш өкілдерінің бірі, шығыстанушы, тарихшы,
фольклоршы, этнограф, географ, ағартушы. Әжесі бала күнінде «Шоқаным» деп
еркелетіп айтуымен, «Шоқан» аталып кеткен.

Шоқан 1835 жылдың қараша айында Құсмұрын бекетінде қазіргі Қостанай облысы
Әулиекөл ауданындағы Құсмұрын жерінде атақты аға сұлтан Шыңғыс Уәлиханов
отбасында дүниеге келген. Әкесі Шыңғыс Уәлиханұлы сол кезде Аманқарағай дуанының
(орталығы Қараоба мекені) аға сұлтаны болған. Округ орталығы 1844 жылы Құсмұрын
қамалына ауысқаннан кейін дуан аты Құсмұрын болып өзгертілді. Шоқанның өз атасы
Уәли Орта жүздің ханы болған. Арғы атасы Қазақ Ордасының Ұлы ханы Абылай, Шоқан
оның шөбересі. Шоқанның балалық шағы қыс кезінде Обаған бойындағы Күнтимес
ордасында, жазда Есілдің оң саласы Аққанбұрлық алабындағы ата жайлауда өткен.
Әжесі Айғаным тұратын Сырымбеттегі хан ордасында да балдәурен күндерін
өткізген.«Жеті жұрттың тілін білуге тиісті» хан тұқымы болғандықтан, Күнтимес
ордасындағы әкесі ашқан ауыл мектебінде хат таныған Шоқан сол мектепте
ортағасырлық қыпшақ-шағатай тілін меңгереді, парсыша, арабша тіл
сындырады.Шоқанның жақын туыстарының естеліктеріне қарағанда, ол бала кезінен
білімге бейім әрі құмар болған. Шоқан тарихи аңыз-әңгімелерге ерте бастан-ақ
қызыққан. Ол жастайынан данагөй билердің әңгімелерін, акындардың өлең- жырларын
зор ықыласпен тыңдап өсті. Оған тәрбие беруде сұлтан әулетінен шыққан әжесі
Айғанымның ықпалы күшті болды. Ол жас Шоқанға ежелгі қазақ аңыздарын,
аңыз-әңгімелерін, мақал-мәтелдері мен даналық сөздерін жиі айтып отыратын. Шоқан
12 жасына дейін Құсмұрындағы мектепте оқып, мұсылман діні ілімімен танысты.
Шоқан ауылдық бастауыш мектепте оқып жүріп-ақ араб, парсы, шағатай тілдерінің
негізін үйреніп алды. Шоқанның жақын туыстарының естеліктеріне қарағанда, ол
бала кезінен білімге бейім әрі құмар болған. Шоқан тарихи аңыз-әңгімелерге ерте
бастан-ақ қызыққан. Ол жастайынан данагөй билердің әңгімелерін, акындардың
өлең-жырларын зор ықыласпен тыңдап өсті. Оған тәрбие беруде сұлтан әулетінен
шыққан әжесі Айғанымның ықпалы күшті болды. Ол жас Шоқанға ежелгі қазақ
аңыздарын, аңыз-әңгімелерін, мақал-мәтелдері мен даналық сөздерін жиі айтып
отыратын. Шоқан 12 жасына дейін Құсмұрындағы мектепте оқып, мұсылман діні
ілімімен танысты. Шоқан ауылдық бастауыш мектепте оқып жүріп-ақ араб, парсы,
шағатай тілдерінің негізін үйреніп алды.

Шоқанның ата-бабалары атақты сұлтандар әулетіне жатады. Оның арғы бабасы Абылай
хан XVII ғасырдағы айбынды қазақ билеушілерінің бірі болды. Ал атасы Уәли хан
патша үкіметі ресми түрде бекіткен қазақтың соңғы ханы еді. Шоқанның әкесі -
Шыңғыс Уәлиханов білімді адам болған. Ол 1834 жылы Омбыда Сібірдің казак әскери
училищесін бітіріп, орыс армиясында жоғары әскери шен - полковник атағын алды
және Қазақстанды басқару аппаратында бірсыпыра жауапты қызметтер атқарды:
Құсмұрын округінің аға сұлтаны, Сібір қырғыздарының облыстық басқармасының
кеңесшісі, Көкшетау округінің аға сұлтаны болды. Россияның алдында сіңірген
еңбегі үшін оған өмірлік мұра ретінде дворян атағы берілді. Шоқаннын анасы
жағынан туыс нағашылары — Баянауыл өлкесіндегі атақты Шормановтар әулеті
болатын. Шорманов Мұса орыс армиясының полковнигі, белгілі қазақ биі, Баянауыл
сыртқы округының аға сұлтаны еді.

1847 жылы 12 жасар Шоқанды әкесі сол кездегі ең таңдаулы оқу орны болып
есептелген Сібір кадеті корпусына оқуға орналастырады. Шоқанның бүкіл келешегі
мен ғылым, өнер жолындағы талантын ашуда бұл оқу орнының маңызы ерекше болды.
Мұнда жабық әскери оқу орны болғанымен, көптеген пәндер әскери сабақтарға қоса
орыс, батыс әдебиеті, географиясы мен тарихы, философия, физика, математика
негіздері, шетел тілдері оқытылып, орыстың озық ойлы интеллигенттерінің өкілдері
сабақ берген. Оқытушылар құрамында білімді және прогресшіл ой-пікірлі адамдар
көп болған.

Кадет корпусын 1853 жылы он жеті жасында бітірген Шоқан Батыс Сібір генерал
губернаторының кеңсесінде қызметке қалдырылады. Бір жылдан кейін Батыс Сібір мен
Қазақстанның солтүстік шығыс аудандарын басқаратын генерал губернатор Гасфорттың
адьютанты болып тағайындалады. Осы қызметті атқара жүріп, ол Орта Азия
халықтарының тарихын, этнографиясы мен жағрафиясын зерттеуге белсене араласады.
1854 жылы кадет корпусындағы ұстазы Костылецкийдің өтініші бойынша көрнекті
шығыстанушы, Қазан университетінің профессоры Н.И.Березиннің тапсырмаларын
орындайды. Березин Шоқан жинаған қазақтың ауыз әдебиеті нұсқалары, «Қозы Көрпеш
Баян сұлу» жырымен таныс еді. Жас ғалым әйгілі профессор Березин бастырып
шығарған "Тоқтамыс ханның жарлығы мен басқа да хан жарлықтары туралы еңбектерге
тыңғылықты талдау жасайды. Бұл оның алғашқы ғылыми зерттеулерінің бірі еді.
Жастығына қарамай, оның білімдарлығын, әсіресе, шығыс әдебиеті мен тарихын жақсы
білетіндігін сол кездегі орыс ғалымдары да жоғары бағалап, мойындай
бастайды.Өсімдіктер әлемінің қолайлы жағдайды талап ететіні сияқты қоғам да
өзінің кедергісіз дамуы үшін қолайлы жағдайды талап етеді. Алайда ғалым табиғат
зандары мен қоғам арасындағы айырмашылықты ажыратып көрсетеді. Табиғаттың дамуы
физикалық зандарға негізделсе, қоғамда олар әлеуметтік зандардың күшімен, яғни
қоғамдық өмірдің әртұрлі жақтарымен, тайпалық организм өмірінің шарттарымен
толығады.

1855 жылы Батыс Сібір генерал-губернаторымен бірге Семей, Аягөз, Қапал арқылы
Алматыға дейін келіп қайтады. Осы сапарында қазақ, қырғыз, ауыз әдебиетінің
үлгілерін, тарихы мен этнографиясының материалдарын жинай жүреді. Бұл
материалдар негізінде кейін ол «Тәңірі (құдай)», «Қазақтардағы шамандықтың
қалдығы» деген еңбектер жазады. Сол сапардан кейін оның әскери лауазымы бір
сатыға жоғарылап, поручик шенін алады.

1856 жылы полковник М.М. Хоментовский басқарған әскери-ғылыми Ыстықкөл
экспедициясына қатысып, қырғыз елін жете зерттейді. Қырғыздар мен Ұлы жүз
қазақтарының тарихы, этнографиясы жайлы мәліметтер жинайды, ауыз әдебиетінің
нұсқаларын жазып алады. Әлем ғалымдары арасында тұңғыш рет "Манас" эпосының ең
шұрайлы бөлігі "Көкетай ханның ертегісі" жырын жазып алады. Манас - халық
даналығының туындысы, барша халық ертегілерінің, хикаялары мен аңыздарының,
география, дін және салт-сана, әдет-ғұрпы жөніндегі түсініктерінің
энциклопедиялық жинағы - дала Илиадасы" деп бағалады. Қырғыздардың көне тарихы
жөнінде жазған К.Риттердің, А. Гумбольттің, шығыстанушы ғалымдар Шотт пен
Клапроттың еңбектеріне сын айтады, Бұдан кейін Құлжа қаласында болып, оның
қорытындысында Шығыс Түркістанның өткені мен бүгіні туралы зерттеулер жазады.

Осы сапарларда жинаған материалдарды ол «Жоңғария очерктері», «Қырғыздар туралы
жазбалар», «Қазақтың халық поэзиясының түрлері туралы», «Ыстықкөл сапарының
күнделігі», «Қытай империясының батыс өлкесі және Құлжа қаласы» атты еңбектерін
жазуға пайдаланады. Табиғатты және ел тұрмысын Шоқан жазушылық шеберлікпен
суреттейді. Осыдан барып оны орыс достары «Қазақ тақырыбына жазатын орыс
жазушысы» деп атаған. Тарих, география саласындаы даңқы Петербург ғалымдарына да
жетіп, жиырмадан жаңа асқан жас Шоқанды Орыс География қоғамының толық мүшесі
етіп сайлайды.

Тамаша білім алып шыққан жас ғалым түрлі ғылыми экспедицияларға белсене қатысты.
Бұл жөнінде ол Омбыда оқып жүрген жылдарында армандайтын. Қазақ даласын және
онымен шекаралас жатқан елдердің аумағын, ондағы халықтардың тарихы мен жағдайын
жаксы білетін Шоқанға орыс зерттеушілері де қатты қызығып, оның көмегіне мұқтаж
болатын. 1855 жылы Шоқан Батыс Сібір генерал-губернаторы Г.Х. Гасфорттың Орталық
Қазақстан, Тарбағатай мен Жетісу жеріне жасаған сапарына қатысады. Бұл сапарда
қарапайым халықтың өмірімен танысып, қырғыздардын тарихи аңыз-әңгімелері мен
жырларын жазып алды.

Ш. Уәлиханов 1856 жылы аса көрнекті ғалым, белгілі географ П.С.
Семенов-Тян-Шанскиймен танысты. Ол жас қазақ ғалымның қабілетіне шын ниетімен
сүйсіне қайран қалды. 1857 жылы П.С. Семенов-Тян-Шанскийдің ұсынуымен Ш.
Уәлиханов Орыс географиялық қоғамының толық мүшелігіне қабылданды. Шығыс
Қазақстан мен Жетісуға, қырғыз еліне жасаған сапары Шоқанның ғалым ретіндегі
даңқын арттырды. 1857 жылы Шоқан Алатау қырғыздарына сапар шегіп, оның тарихын,
этнографиясын және халықтық поэзиясын зерттеді. Кырғыз халқының энциклопедиялық
дастаны «Манасты» жазып алды.

1858-1859 жылдары Шоқан атақты Қашғария сапарына барып қайтты. Шоқанға дейін ол
өлкеде бірде-бір зерттеушінің болып қайтуының сәті түспеген еді. Неміс ғалымы Р.
Шлагингвейттің еуропалықтар үшін мүлде жабық өлкеге барып қайтпақ болған сапары
қайғылы аяқталып, ол қатыгездікпен өлім жазасына душар болған-ды. Шоқан аса қиын
құпия жағдайда өз өміріне қатер төндіре жүріп, Қашғария өлкесінің тарихы,
этнографиясы, мәдениеті мен геологиясы, географиялық жағдайы жайлы Бұған дейін
мүлде белгісіз аса құнды деректер жинап қайтты. Соның негізінде «Алтышардың
немесе Қытайдың Нан-JIy провинциясының (Кіші Бұхараның) шығыстағы алты қаласының
жағдайы туралы» деген атақты еңбегін жазды. Еңбекті Ресейде де, одан тыс
жерлерде де шығысты зерттеуші ғалымдар жоғары бағалады.

Патша үкіметі жас ғалымның ғылыми ерлік еңбегін жоғары бағалады. 1860 жылы
Санкт-Петербургте ол орденмен марапатталып, әскери шені де жоғарылатылды. Оны
орыс патшасы II Александрдің өзі қабылдады. Осы кездесу кезінде Шоқан патшаға
орыс шенеуніктерінің қазақ халқына жақсы қарауы жайлы өз өтінішін батыл
жеткізді.

Петербургте болған кезінде (1859—1861 жылдары) Шоқан Уәлиханов әр түрлі әскери
және ғылыми мекемелерде жұмыс істеді. Ол ресейлік шығыстанушылар мен
дипломаттардың, жазушылар мен ақындардың сиынатын нағыз піріне айналды. Шоқан
Қазақстан мен Орта Азияның және Шығыс Түркістанның карталарын жасаумен
айналысып, қажымай-талмай еңбек етті. Шығыс елдерінің қолжазбаларын мұқият
зерттеуді де жалғастырды. Оны Орыс географиялық қоғамы Шығыс тарихы туралы
лекциялар оқуға шақырып тұрды.

Алайда Петербургтың ылғалды ауа райы оның денсаулығына жақпады. Денсаулығының
нашарлауына байланысты Отанына оралуға мәжбүр болды. Ол Омбыға барып, даладағы
жергілікті баскару ісін қайта ұйымдастыру жөніндегі шараларға қатысты. Оның
негізгі ойлары «Қырдағы мұсылманшылық туралы», «Қырғыздардың көші-қоны туралы»,
«Сот реформасы туралы жазбаларда» баяндалады. 1864 жылы Шоқан генерал Черняевтың
Оңтүстік Қазақстанға жасаған әскери экспедициясына қатысады. Бірақ әскери
қызметі ұзаққа созылмады, генералдың жергілікті халыққа шектен тыс қатыгездік
жасауы салдарынан әскер қатарынан өз еркімен кетті.

1858 — 1859 жылдардағы Шоқанның Қашғарияға сапары ғалымдық, ағартушылық
саласындағы еңбегінің жаңа белеске көтерілуіне жол ашты. Қашғария ол кезде Ресей
тарапынан зерттелмеген өлке болатын. Саудагер ретінде Қашғарияға құпия барған
Шоқан, өлкенің экономикалық саяси құрылымын зерттеп, оның тарихы мен
этнографиясынан көптеген материалдар жинайды. Қашқарияға сапарынан
«Алтышаһардың, яғни Қытайдың Нан лу уәлаятының шығыстағы алты қаласының жайы»
атты еңбегі дүниеге келді. Бұл Шығыс Түркістан халықтарының тарихына, әлеуметтік
құрылысына арналып, сол заман ғылымының биік деңгейінде жазылған әлемдегі тұңғыш
зерттеу жұмысы еді.

Қашғарияға сапарынан кейін Сыртқы істер министрлігі Азия департаментінің арнайы
шақыруымен Петербургте келіп, сонда бір жылдай тұрып ғылыми жұмыстармен
айналысады. Алайда туберкулез ауруы меңдегендіктен Петербургтен елге, Сырымбетке
оралады. Туған халқының екі жақты қанауда езілгенін көріп, 1862 жылғы сайлауда
Атбасар округының аға сұлтаны болуға талпынады. «Елдестеріме пайдамды тигізу
үшін аға сұлтан болғым келді. Оларды шенеуніктерден, қазақ байларынан қорғамақ
болдым. Сондағы ең алдымен көздегенім өз басымның мысалы арқылы жерлестеріме
оқыған аға сұлтанның пайдалы екенін көрсету еді» деп жазады ол бұл туралы досы
Достоевскийге. Бірақ ол бұл мақсатын орындай алмайды. Шоқан қарсыласынан көп
дауыс алып жеңіске жеткенімен, генерал-губернатор оның халық арасында ықпалы мен
беделі зор болып кетеді деп сескеніп, «науқасына байланысты қызметтен бас
тартты» деген өтірік сылтаумен аға сұлтандыққа бекітпей қояды.

1864 жылы наурыз айында Шоқан полковник Черняевтің шақыруымен Әулиеата жорығына
қосылады. Орыс империясының Оңтүстік Қазақстан мен Орта Азияны Ресей қарамағына
бағындыру мақсатын көздеген бұл жорыққа аудармашы, жергілікті халықпен бейбіт
мәмілегерлік келісімдер жасау үшін қатысқан ол, полковник Черняевтің Әулиеатаны
(қазіргі Таразды) алу кезінде шәһар халқына жасаған жауыздығын көргесін, ренжіп,
кейін қайтады. Содан Верный (қазіргі Алматы) қаласына келіп, одан әрі Тезек
төренің ауылында (бұрынғы Талдықорған облысы, жазда Күреңбел жайлауы, қыс
кезінде Алтынемел асуының күнгейі) тұрақтап қалады. Сонда Тезектің немере
қарындасы Айсарыға үйленеді. Сөйтіп жүргенде ескі өкпе ауруы қайта қозып, Шоқан
1865 жылдың сәуірінде қайтыс болады. Оның сүйегі Алтынемел тауының баурайындағы
Көшентоған деген жерге қойылады.

Қазақтың ұлы ойшыл-ағартушылары Шоқан мен Абайдың дүниетанымы мен шығармашылық
бағытында, тарих пен заман мәселелерін түсінуі мен талдауыңа, әсіресе, мәдени
мұраны меңгеру, дамыту, оны елдің рухани қажетіне жарату әрекетінде мол үндестік
байқалады. Бұл Абай мен Шоқанның ауыз әдебиетінің асыл үлгілерін жас кезінен
санаға сіңіріп, өшпес тағлым алуынан да, небір шешендер мен ақындардың тапқыр
сөздерін естіп есуінен де, арғы түбі шығыс елдерінен таралған, араб, парсы,
түркі тілдеріндегі қисса, дастан, аңыз, әпсана, ғазел мүлкін өздігінше ізденіп
оқып, білімін байытуынан да, орыс және Европа кітаптары, соның ішінде олардағы
фольклорлық нұсқалармен терең таныстығынан да көрінеді. Шоқан халық әдебиетін
тарихты танудың аса бағалы ескерткіштері деп қараса, Абай көркемсөз байлығын
жамағатты кәміл адамдық жолдарға баулып, тәрбиелеудің, жақсылықтарды өнеге етіп
көрсетіп, зұлымдық, надандық атаулыны әшкерелеуің құралы санады. Абай осы
мақсатты көздеп, езінің шығармаларында ауыз әдебиетінде қалыптасқан неше алуан
нақыл сөздерді, мақал-мәтелдерді, тұрақты тіркестерді жаңғырта пайдаланды.
Абайдың халық елеңдеріндегі дәстүрлі ұйқастар мен буындық өлшемдерді, арнау,
толғау, жоқтау, жұбату секілді фольклорлық жанрларды қолдануы осыны көрсетеді.
Шығыс фольклорындағы фабулаларға сүйеніп, «Ескендір», «Масғұт», «Әзімнің
әңгімесі» тәрізді келемді туындылар жаратуы да ақынның жаһан халықтарының рухани
қазынасын кең игергендігін дәлелдейді.

Қазақ халқының тәуелсіздіктен айрылып, Ресейге бағынышты, кіріптар күн кешкен
заманында қоғам көкжиегінде жарқырап шыққан қайраткерлердің қалдырған мұрасы
өзінің тақырып кеңдігі, талдау тереңдігі, ойларының биіктігі жағынан 19
ғасырдағы әлемдік озық ескерткіштер қатарына қосылады

Шоқанның шығармаларын жинап бастыруда орыс ғалымдарының еңбегі аса зор. Орыс
географиялық қоғамы басып шығарған Шоқан шығармаларына жазған алғы сөзінде
академик Николай Иванович Веселовский:

Бірақ ол сол аз ғұмырында адам қабілетінің ғажайып мүмкіндіктерін, гуманизмнің
биік өресін, ұлтжандылықтың жалтақсыз үлгісін, ғылыми қабілет пен алғырлықтың
қайран қаларлық өнегесін барша болмысымен, нақтылы іс әрекетімен дәлелдеп
үлгерді.

Шоқан еңбектерінде психологиялық мәселелерге байланысты әр түрлі сипаттағы
деректер баршылық. Осылардың ішінде басқа мәселелерден көбірек сөз болғаны —
халқымыздың ұлттық санасы, оның ішінде өзіндік психологиялық ерекшеліктері
туралы мәселе еді. Қазан төңкерісіне дейінгі Қазақстан тарихы мен этнографиясын
зерттеген шовинистік рухтағы орыс ғалымдарының еңбектерінде халқымыздың ондаған
ғасырлық тарихы бар мәдениетіне қиянат жасалып, тіпті ұлттық психологиямызға
күйе жағылып, екінші сорттағы халық деп келгені белгілі. Осындай келеңсіз
көзқарасқа қыр жағдайында туған халқының ұлттық ар-намысын қызғыштай қорғап,
қазақ халқын "тағы халық" деп қарау мүлде қате, бұл білместіктен айтылған сөз,
халқымыз ертеден елдігі, өзіндік өнері бар, ылғи да көшіп-қонудың салдарынан
оқу-білімнен кенжелеу қалса да, рухани дүниесі бай, прогресс атаулыға ұмтылғыш,
жаңалыққа бейім халық деп тебіренеді. Ол Шығыстың эпосына емес, индогермандық
эпосқа ұқсайды", — деп ол түйіндей келе, ол қазақтардың рухани байлығын
өркениеті аса бай ірі елдермен төркіндестіре қарайды Шоқан қазақ ақындарының
төгілдіре жырлау қабілетін олардың негізгі ерекшеліктерінің бірі деп бағалады.

Шоқан Уәлихановтың пікірінше, халықтық психологиясын көрсететін белгілердің бірі
— сол халықтың тіл байлығы, сөз өнері, шешендік қасиеттері. Ол сөз өнері халық
бойына біткен зор таланттың, керемет қабілеттің, ақындық қуаттың белгісі деп
санады. "Халықтың тұрмысы мен әдет-ғұрпы, — деп жазды ол, — бәрінен де артық
көрініс табады. Өткенді қастерлеу мен аңыздардың молдылығы — терістік және Орта
Азия көшпелі халықтарының ерекше қасиеті. Қазақ тілінде араб тіліндегідей жасама
бояу сөздер жоқ, ол нағыз таза тіл". Ғұлама ғалымның осы пікірлерін кең-байтақ
өлкемізде болған орыс, украин, поляк зиялылары да қостайды. Шоқанның
психологиялық пікірлерінің екінші бір арнасы оның дін жөніндегі толғаныстарымен
астарласып жатады.

Ғұлама ғалым алғашқы адамның қиялы мен діни сенімдері оның табиғатқа тікелей
қатынастарының бейнесі ретінде пайда болғандығын айтады. Шоқан қазақ халқындағы
шамандық ұғымдардың шығу тегін түсіндіргенде де, оның психологиялық жақтарын
ашқанда да, материалистік позицияны берік ұстады. Шоқан туған халқының
әдет-ғұрпының түрлі жақтарын таңдай келіп, қазақ арасындағы кейбір жағымсыз
әдеттерді де мейлінше сынап, олардың психологиялық астарларына үңіліп, осы
айтылғандардың қазақ қауымын ілгері бастырмай келе жатқан мерездер деп қарады.
Мәселен, осындай кінәраттың бірі барымта екендігін, оны жұрттың көпшілігі баюдың
мал жинаудың ең жеңіл әдісі деп қате түсініп жүргенін баса айтты. Ол мұндай
"кәсіппен" айналысқан адамның еңбекке ынтасы болмайды, жан-жүйесі жұғымсыз,
ұсқынсыз келеді. Белгілі бір кәсіппен айналысу уақытты, зор ынтаны керек етеді
деп дұрыс тұжырымдады. Осылайша ол жастарды сұрқия кәсіптен бойын аулақ салуға
шақырып, осынау жексұрын қасиеттің адамды арамтамақтыққа, еріншектікке
итермелейтінін айта келіп, осы жаман әдеттің сайып келгенде қазақ даласында
түрлі кәсіптің дамуына кедергі келтіретініне тоқталды.



https://kk.wikipedia.org/wiki/%D2%9A%D1%8B%D1%82%D0%B0%D0%B9_%D0%A5%D0%B0%D0%BB%D1%8B%D2%9B_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B

Координаттар: 39°55′ с. е. 116°23′ ш. б.﻿ / ﻿39.917° с. е. 116.383° ш. б.﻿ /
39.917; 116.383 (G) (O) (Я)

Қытай Халық Республикасы (қыт. дәст. 中華人民共和國, жеңілд. 中华人民共和国, пиньинь: Zhōnghuá
Rénmín Gònghéguó) — Азия құрылығында орналасқан мемлекет.

14 мемлекетпен шектеседі: Ауғанстан, Бутан, Мианма, Үндістан, Қазақстан,
Қырғызстан, Лаос, Моңғолия, Непал, ҚХДР, Пәкістан, Ресей, Тәжікстан және Вьетнам
Социалистік Республикасы.

ЖІӨ көлемі бойынша, Қытай АҚШ-тан кейінгі екінші орынды иеленіп жатыр. Валюталық
резервтері жылдам өсті. Сыртқы сауда көлемі 2004 жылға қарай 850 млрд доллардан
асып кетті.

Қытай басшылығы өзінің сыртқы саяси жаспарларында дамушы елдердің экономикалық
бағынуына маңызды орын бөледі. Осы мақсаттарда Пекин оларға экономикалық дамуын
және сыртқы экономикалық байланыстарының концепциясын байланыстыруға тырысады.
Осылай бола тұра «өз көршіне сүйену» деген модификацияланған концепциясы
насихатына қытайдың дамушы социалисттік ел рольіне әрекеттенуіне және бұл ерекше
характерден шығатын оның дамушы елдермен экономикалық баланысына басты орын
беріледі.

Маоизмтар ұлттық көзқарастардан және Қытай экономикасы үшін социалисттік
елдердің интерпоционолдық көмегіне сүйене отрып «өз күшіне сүйену»
концепциясында бейнеленген халықаралық еңбектің бөлінуінде қатысуының мақсаттың
сәйкестілігін жоққа шығарады. Бұл концепция Қытайдың экономикалық дамуына үлкен
зиян тигізеді. Әлемдік шаруашылық байланыста ғылыми – техникалық революцияда.
Социалисттік экономикалық потенциялының өсуінде және социалисттік носондар
бойынша Қытай дүниежүзілік сүйену 3 шаруашылықпен айналасу.

Халықаралық күш салу бәсеңділіктері дамуына елдер үшін, алахронизм болып
табылады. Жеткілікті ғылыми техникалық потенциялдары бар және экономикалық
құрылу қажеттіліктері үшін сыртқы ресурстарды бірқалыпты жұмылдыруға мұқият
елдер, ең бірінші социалисттік елдермен және шетелдермен экономикалық
байланыстарды шарты бойынша ұлттық экономикалық деңгейді қазіргі уақыттағы
талаптарға сай көтере алады. Маонистік доктринаның ауқатсыздығы «өз күшіне
сүйену» теориясы дамушы елдерге байланыстыра отырып шығады және маонистерді
өздері Қытайдың сыртқы экономикалық қатынастары практикасында оның ережелерінен
аймақтады. Қытай «тор» модернизациясы программасын жүзеге асыру барысында «Батыс
монополиясы үшін экономикалық есігін біртіндеп ашады.

Қазір Пекин «өз күшіне сүйену» маонисттік доктринасының банкротқа ұшырауынынң
куәчі болатын, Қытай территориясында аралас кәсіпкерлікер шығаруды ұсынады.
Қытайлық өкіл 1974 жылы 1 сәуірде БҰҰ басты Ассемблеясының ҮІ арнайы сессиясында
«өз күшіне сүйену» біраз түзетілген баяндамасын берді. Ол сонымен қатар «өз
күшіне сүйену» шетелдік кенеттен бас тарту немесе «тұйықтық» дегенді білдірмейді
деді. Біз бір – бірінің орнан толтырушылық, бір – біріне пайдалылық және
мемлекеттің суверенитеті сыйлау негізіндегі экономикалық және технолгиялық
алмасуды, әртүрлі елдердің ұлтты экономикасының дамуына пайдалы және ажет деп
ойлаймын.

Тайвань – Шығыс Қытай теңізіндегі арал. Жер аумағы 35961 квадрат километр. Халқы
– 22 миллион (1998). Әкімшілік орталығы – Тайбэй (2,7 миллионнан астам).
Халқының 97%-ы қытайлар. (қытайлық деген қазақстандық деген сияқты, ал ондай ұлт
өмірде жоқ, сондықтан "ҚЫТАЙЛАР" болады)

Тайвань жеке мемлекет ретінде АҚШ-тың әскери көмегі арқасында ғана өмір сүріп
отыр. Олардың одағын Жапония қолдайды. Тайвань 2-дүниежүзілік соғыстан кейін өте
жоғары қарқынмен дамып, Шығыс Азиядағы Оңтүстік Корея, Сингапур сияқты аса
дамыған елдердің қатарына кірді. 1997 жылы есеп бойынша елдің ішкі өнімі – 290
миллиард доллардан астам, кісі басына шаққанда – 13,3 мың долларға жеткен.
Импортқа аса ірі мөлшерде компьютерлер, электронды тұрмыс тауарлары, киім-кешек,
химия өнімдерін шығарады.

Қытай жазуы морфема–логографтық жазу саналады. Көне қытай тілінде сөздер бір
буынмен, яғни бір ғана иероглифпен жазылса, кейін көп буынды – бірнеше
иероглифті сөздер саны ұлғайып, бір буынды сөздер көп буынды сөздердің түбір
морфемаларына айналған. Қытай жазуы Дауынкоу өңірінен табылған алғашқы жазудан
(қыш ыдыстағы жазу) басталады, бес мыңжылдық тарихы бар. Археологиялық
зерттеулер жазудың қытайдың Инь-шан дәуірінде (б.з.б. 2140 – 1711) пайда
болғандығын көрсетті. Хань дәуірі тұсында түрліше жазылып жүрген иероглифтер
бірізділікке түсті. Қытай жазуы дамудың үш түрлі кезеңін бастан кешірді:

Б.з.б. 6 – 3 ғасырларда конфуцийшілдік, моизм, легизм мектептерінің қалыптасуы
нәтижесінде Қытай философиясы пайда болды. Қытай халқы жаратылыстану және
техникалық ғылымдарының дамуына елеулі үлес қосты. Көптеген маңызды ғылыми-
техникалық жаңалықтар Қытайда басқа елдерден (соның ішінде Еуропа елдерінен де)
бірнеше жүз жыл бұрын пайда болған (компас, сейсмоскоп, спидометр, қағаз,
оқ-дәрі жасау, кітап шығару, тағы басқа). Математика Қытайда Хань әулеті
тұсында-ақ дами бастаған.

Ең көне жұлдыздар каталогін (807 жұлдыз) б.з.б. 4 ғасырда Ши-Шэн құрастырған.
Күннің тұтылуы туралы ең алғашқы мәлімет Қытайда б.з.б. 720 жылы жазылған.
Б.з.б. 138 – 126 жылы Чжан Цяньның Орта Азияға саяхат жасауы қытайлықтардың
елдің батыс жағындағы халықтарды зерттеуіне мүмкіндік туғызды және «Ұлы Жібек
жолы» арқылы керуен жүргізіп, сауда жасауына жол ашты.

Сун дәуірінде (960 – 1279) Қытай араб елдерімен, Кореямен, Үнді-қытаймен және
оңтүстік аралдармен теңіз арқылы сауда жасауды күшейтті. Осыған байланысты
Қытайда кеме жасау, теңіз қатынасы өрістей бастады. Медицина тарихы Қытайда 3000
жылға созылады. Медицинадағы ең көне кітап – «Нэйцзин» Қытай медицинасының
дамуында үлкен рөл атқарды. Тұңғыш «фармакология» кітабы Қытайда жазылды.

Инемен емдеу әдісі Қытай медецина әдебиетінде Сун дәуірі деректерінде кездеседі.
Қытай дүние жүзінде бірінші болып селитраны оқ-дәрі жасауға пайдаланды. 16
ғасырда Қытайда оқ-дәрі шығарыла бастады. 3 – 5 ғасырларда фарфор өндіру
игерілді. Б.з.б. 6 ғасырда дүние жүзіндегі ең үлкен канал салу жұмысы басталып,
ол 13 ғасырда Пекин мен Ханчжоуды су жолымен жалғастырды. Екінші бір үлкен
құрылыс – Қытай қорғаны. Қытай халқының дүниежүзілік өркениетке қосқан аса зор
үлесі – қағаз жасау (2 ғ.).

3 мың жылдық тарихы бар Қытай әдебиетінің алғашқы поэтикалық ірі туындысы –
«Шицзин» («Жыр кітабы», б.з.б. 11 – 6 ғасырлар) халық жырларының жиынтығы.
Көркем прозадан «Гоюй» («Патшалықтар тарихы»), «Чуньцю» («Жылнама»),
филосафиялық трактаттардан «Чжуан-цзы», «Сюнь-цзы», тағы басқа шығармаларды
атауға болады. Тан дәуірінде поэзия мен новелла дамыды.

Юань әулеті (1289 – 1368) дәуірінде қытай драмасы өркен жайды. Жаңа Қытай
әдебиетінің негізін қалаушы Лу Синь (1881 – 1936) болды. 1921 – 22 жылы
реалистік және романтик. бағыттағы әдеби топтар құрылды. Қазақ тіліне бірқатар
шығармалары аударылып, жеке кітап болып басылды. (Лу Синь, «Әңгімелер», 1951,
1958; Го Можо «Әңгімелер», 1958; Лао Шэн «Рикша», 1960; «Мысықтар шаїары», 1972,
тағы басқа).

Қытай өнерінің ежелгі ескерткіштері б.з.б. 3-мыңжылдықта пайда болды. Неолит
дәуірінде жасалған керамикалық бұйымдар сақталған. Инь мемлекеті тұсында
айналасы дуалмен қоршалған қалалар пайда болды. Цинь мемлекеті (б.з.б. 221 –
207) кезінде Қытайдың ұлы қорғанының негізгі бөліктері салына бастады. Тан (618
– 907) және Сун (960 – 1279) мемлекеті дәуірлеп тұрған кезде қытай мәдениеті
жан-жақты өркен жайды. Қытай музыкасы дүние жүзіндегі ең көне мәдени мұралардың
бірінен саналады. Б.з.б. 11 – 6 ғасырлардағы жазбаларда кездесетін «юэ» (музыка)
сөзі поэзия, би, бейнелеу өнері деген ұғымдарды да қамтыған.

Ежелгі қытай философы Конфуций тамаша музыканың мемлекеттік құрылысқа игі әсері
тиетіндіктен оның арнайы құрылымдық сипаты болу керек деп тұжырымдаған. Дәстүрлі
қытай оркестрінде 100-ге тарта музыкалық аспаптар қолданылады. Олардың
негізгілері: шекті – сэ, цинь, пипа, ху (эрху, сыху, баньху); үрмелі – сяо,
пайсяо, шэн; соқпалы – барабан, шылдырмақ қоңыраулар, тағы басқа Қытайдың театр
өнері «байси» («жүз ойын-сауық») ойын түрінде пайда болған. Б.з.б. 2 –
1-мыңжылдықтың жазба ескерткіштерінде «чан-ю» («әнші актер»), «пай-ю» («қуақы»,
«комик») деген терминдер кездеседі. Тан дәуірінде (7 – 10 ғасырлар) ән мен бидің
сахналық жаңа түрі – дацюй пайда болды. 8 ғасырдың орта шенінде Тан императоры
Сюань-цзунь сарайының жанынан музыканттар мен бишілер, әншілер дайындайтын
«Алмұрт бағы» («Лиюань») атты театр мектебі құрылды. 17 – 19 ғасырларда көптеген
жергілікті театрлар: банцзы, цинь-цян, юэцзюй, тағы басқа құрылды.



https://kk.wikipedia.org/wiki/%D0%A1%D0%B0%D1%83%D0%B4_%D0%90%D1%80%D0%B0%D0%B1%D0%B8%D1%8F%D1%81%D1%8B

Координаттар: 24°32′00″ с. е. 44°39′00″ ш. б.﻿ / ﻿24.53333° с. е.
44.65000° ш. б.﻿ / 24.53333; 44.65000 (G) (O) (Я)

Сауд Арабия патшалығы (араб.: المملكة العربية السعودية‎ әл-Мәмләка әл-'Араби́я
ас-Су’уди́я) Arabic pronunciation (ақп.)) — Араб түбегінде орналасқан мемлекет.
Солтүстігінде Иорданиямен, Иракпен және Кувейтпен шекаралас, шығысында Катармен,
Біріккен Араб Әмірліктерімен, оңтүстігінде Оман, оңтүстік-шығысында Йеменмен
шекаралас. Солтүстік-шығысында Парсы шығанағы батысында Қызыл теңізбен қоршалып
жатыр.

Сауд Арабияны «Харам жері» деп атайды. Харам деп аталуына себеп Мекке және
Мединеқалаларының орналасуында. Араб тілінде қысқаша — ас-Саудия (араб.:
السعودية‎) деп айтылады. Сауд Арабия қазірші таңда Иордания мен Лихтенштейнді
қоса есептегенде әлемдегі 3 династиялық патшалық қатарына жатады. 

Сауд Арабия мұнай қорымен әлемдегі бай елдердің қатарынан. 2009 жылы мұнай
өндіріп экспорттаудан Ресейден кейінгі екінші орныды иемденді.. Мұнайды
экспорттау 95% құрайды, оның ішінде 75% мемлекетке кіріс, мемлекет кірісті
халыққа теңдей бөліп беріп отырады.

Астанасы Эр-Рияд қаласы. Халық саны 4 878 473 адам (2010 жылғы халық санағы
бойынша). Бұл жерлерді алғашында көшпенді араб тайпалары мекендеген болатын.
1902 жылдан бастап Неджд аймағының орталығы болып, 1932 жылы мемлекеттің
астанасы болды. Бұрын қала шағын қалашық болған. Мұнай өндірісінің дамуы
қаладағы халық санының өсуіне ықпалын тигізді. Қазіргі таңда Эр-Риядта заманауи
жобалармен салынған ғимараттар бой көтерген.

Араб халифаты — халифалар басқарған араб-мұсылман мемлекеттерінің Еуропа
елдеріндегі атауы. Мұхаммед пайғамбар Батыс Арабияда құрған мұсылман қауымы
(Умма) Араб халифатының ең алғашқы түп негізі болды.

632 — 56 жылдардағы халифаттың астанасы — Медине қаласы Араб жорықтарының
бірінші кезеңінде халифаттың құрамына Ирак, Иран түгел дерлік, Кавказ сыртының
басым бөлігі, Сирия, Палестина, Мысыр кірді, ал екінші кезеңінде оған Солт.
Африка, Пиреней түбегінің көп бөлігі, Орта Азия, Табарстан, Джурджан (Горган),
Синд қосылды. Халифат тұсында ислам дінінде сунниттер мен шииттердің,
хариджиттердің алғашқы діни-саяси ағымдары және түрлі халифаттар (Омейя әулеті
халифаты (929 — 1031), Аббас әулеті халифаты (750), Фатима әулеті халифаты (909
— 1171), Кордова халифаты), Сасани, Тулуни, Әли әулеті, Таһир әулеті, Самани
әулеті т.б. билеген мемлекеттер мен жергілікті әмірліктер пайда болды. 1258 ж.
Хулагу хан бастаған моңғол әскерлері Бағдатты алып, Аббас әулетінен шыққан соңғы
халиф Мұстасимді өлтіргеннен кейін А. х. мемл. ретінде жойылды.

Умая Әулеті'– Араб халифатын билеген әулет (661 – 750). Негізін Меккедегі
құрайыш тайпасының омейя руынан шыққан І Муавия (т.ж.б. – 680) қалаған. Омейя
әулетінен шыққан халифтар мемлекет құрамына Солтүстік Африка, Пиреней түбегінің
көп бөлігін, Орталық Азияны, Иран, Ауғанстан, Ирақ, Кавказдың біраз жерлерін
қосып алды. 8 ғасырдың ортасына таман мемлекеттегі бірлік әлсірей бастады. Әбу
Мүсілім бастаған шииттік қозғалыс (747 – 750) Омейя әулетін тақтан тайдырған
соң, билікке Аббас әулеті келді.

Аббас әулеті, әл - Аббассийун -Араб халифатын билеген әулет (749 -1258).
Мұхаммед Пайғамбардың (с.а.у.) немере ағасы әл-Аббас бин Абд әл-Мутталиб бин
Хашимнен (653 жылы өмір сүрген) тараған. Мұхаммед бин Әлидің ұлы Ибрагим
жіберген өкіл Әбу Муслим бастаған Шииттік қозғалыс Омейя әулетін тақтай
тайдырған соң, Аббас әулетінің үкімет басына келген. Аббас әулетінің алғашқы
халифасы Әбу әл-Аббас әс-Саффах (750 - 54) болды. 762 жылы Аббас Әулетінің
астанасын Шамнан (Дамаск) Бағдатқа ауыстырды. Аббас әулетінің мемлекеті
әдебиеттерде, кейде «Бағдатяхалифаты» деп те аталады. Ол «Мұсылман ренессансы»
дәуірінде мәдениеті, ғылымы,әдебиеті,философиясы, математикасы,географиясы,
саудасы, т.б. әлемдік дамудың алдыңғы қатарындағы мемлекет болды. Бұл халифат
төңірегіндегі көптеген халық өкілдері оған өзіндік үлестерін қосып отырды.
Ежелгі Шығыс, Грек, Рим өркениетінің жетістіктеріне сүйенген араб мәдениеті
Еуропа елдерінің дамуына көмектесті. Аббас әулеті арасынан һарун әр-Рашид (786 -
809), Мамун (813 - 33), әл-Мутасим (833 - 42) қызметтері айрықша аталды. Кейін
VIII ғ-дың ортасында мемлекет бірлігі әлсіреді. Әр аймақта Аббас тұқымдары
немесе жергілікті билеуші топтар билік жүргізе бастады. X ғасырда бұйдтер, одан
салжұқтар Аббас әулетін ығыстырыл шығарды да, олар тек діни тістерге ғана
араласатын болды.

1258 жылы Хулагу хан бастаған моңғолдар Бағдатты басып алып, Аббас әулетін
жойды. Тірі қалған әл-Мустансирге Мысыр сұлтаны Бейбарыс 1261 ж. әл-Қаһрада
халифа атағын берген.1517 жылы түрік сұлтаны Сәлім әл-Мутауәккіл халифаны
Ыстамбұлға көшіріп, кейін халифа атағы түрік сұлтандарына өтті. 1258 жылы
Бағдатты моңғолдар басып алғаннан кейін Халифат мемлекет ретінде өмір сүруін
тоқтатты. Алайда Мысырды 1517 жылы түріктер жаулап алғанға дейін Аббас әулеті
халифтері Каирде тұрып, өздерінің діни беделімен жергілікті сұлтандарды және
басқа да мұсылман елдерінің билеушілеріне ықпал етті, оларға қаржы жағынан
көмектесті. Кейін түрік сұлтандары өздерін халифтер деп атай бастады. Олар мұны
Мысырды жаулап алғаннан кейін Аббас әулетінің соңғы өкілінен мұраға
алғандықтарымен түсіндірді. Түрік Халифаты 1924 жылы наурызда Түркия
республикасының пайда болуымен жойылды.

Сауд Арабиясы корольдігі салыстырмалы түрде алып қарағанда жас мемлекет. Ол XX
ғасырдың бас кезінде дербес әмірлердің бірі — Әбділ Әзиз ас-Сауд (1880—1953)
араб князьдіктерін біріктіру үшін күрес бастағанда пайда болды. 1901 жылы оның
әскері Эр-Риядқа кірді, ал 1920 жылы Асирді жаулап алған соң бірігу процесі іс
жүзінде аяқталды, 1932 жылы Әбділ Әзиз ас-Сауд басқарған Сауд Арабиясы
корольдігі жарияланды. Негізін салушы король қайтыс болған соң оның шексіз
билігін ұлдары мұралыққа алды. 1993 жылы қазіргі король Фахд құрамында 60 адам
бар Кеңесшілік кеңесін тағайындады. Сауд Арабиясының құрамындағы 13 провинцияның
губернаторларына көп құқықтар берілді.

Солай болса да корольдікте саяси шешімдер қабылдайтын бір ғана король отбасы
басым жағдайға ие. Елде саяси партиялар жок, баспасөзге қатал цензура
орнатылған. Мысалы, 1994 жылы ғарыштық телехабарларға тыйым салынды. Интернетті
пайдаланудың қатаң ережелері енгізілді.

Екі Харам қорғаушысы (араб.: خادم الحرمين الشريفين‎) — Сауд Араб патшасының
титулы.

«Екі Харам» — бұлар Сауд Арабиясыда орналасқан мұсылмандардың қасиетті екі
мекені. әл-Харам мешіті Меккеде және Медине қаласындағы Мұхаммед пайғамбардың
мешіті.

Сауд Арабияда ұлдар мен қыздар бөлек оқиды. Меккеде "Умул Қура" университеті, Эр
Риад университеті Медине Ислам универсиеті, 2011 жылы 16 мамырда Сауд
Арабиясында әлемдегі ең ірі әйелдер университеті ашылды. Корольдіктің астанасы
Эр-Риядтың маңында орналасқан оқу орнының құрылысына 5 млрд доллар жұмсалған. 50
мың студентті қабылдай алатын кампустың аумағы 800 гектарды құрайды. Университет
ректоры Хода аль-Амиль.

2006 жылғы санақ бойынша Сауд Арабия халқы 27,02 миллион адам, оның ішінде 5,58
миллион шетелдіктер. Туу көрсіткіші 29,56 (1000 адамға), өлім — 2,62. Сауд
Арабия халқы тез өсіп келеді (жылына 1-1,5 млн). 14 жасқа толмаған, азаматтығы
барлар жергілікті халықтың 40% құрайды. 1960 жылдарға дейін Сауд Арабияны
бәдәуилер мекен етті.

90% азаматтығы бар — этникалық арабтар, Азияттықтар және Шығыс Африкалықтарда
кездеседі. 7 милли мигранттар әр түрлі елдерден келген. Олар: Үндістан — 1,4
миллион, Бангладеш — 1 миллион, Филиппин — 950 000, Пәкістан — 900 000, Мысыр —
750 000. 100 000 басқа елдерден келген мигранттар.

Мекке — мұсылмандардың қасиетті қаласы. Онда Қағба, әл-Харам мешіті орналасқан.
Сауд Арабиясының батысындағы Мекке қаласында Мұхаммед (ғ.с.) дүниеге келіп,
пайғамбарлығын осында бастаған. Ол арабтардың ежелгі мәдени орталығы саналады.
Исламдық сенім бойынша мұнда Адам ата мен Хауа ана, Шис, Ибраһим, Исмаил
пайғамбарлар (ғ.с.) тұрған. Меккені джурхум, хузаа тәрізді ежелгі тайпалар мекен
еткен. Ал 4 ғасырдың аяғында мұнда құрайыш тайпасы қоныстанған. 6 — 7 ғасырларда
қала халқы Қағбадан оңтүстік-шығысқа қарай 800 — 900 метр және оңтүстік-батысқа
қарай шамамен 500 метр ауданды алып жатты. Тарихта Мұхаммед пайғамбар (ғ.с.)
Меккеден кеткенімен, Мединедегі жаңа ғибадатхананы Қағбаға қарама-қарсы қойған
жоқ, қайта оның есігін соған қаратты (қара Құбыла). 630 жылы мұсылмандардың
Меккені басып алуы оның діни орталық ретіндегі айрықша жағдайын қалпына келтіріп
қана қоймай, жоғары дәрежеге көтере түсті. Қағбаны айналып қажылық ету салтына
Арафат тауына бару енгізілді. Меккеге барып тәу ету мұсылмандықтың бес парызының
бірі болып жарияланды. Әлемдік ислам қозғалысының орталық саналатын Меккеде
сунниттік (ханифиттік, маликиттік, шафииттік, ханбалиттік мазһаб) және шииттік
оқу орындары орналасқан.

Медине, Мәдине (араб.: — мәдинәт ән-нәби-пайғамбар қаласы‎) — мұсылмандардың
қасиетті қаласы. Сауд Арабиясындағы Иасриб қаласы 622 ж. Мұхаммед пайғамбар
(ғ.с.) көшіп барғаннан кейін Медине деп аталды. Қаланы ансарлар аталған
(қолдаушылар) аус және хазраж тайпалары мекендеген. Олар Меккеден қоныс аударған
мұсылмандарға көмек көрсетіп, Мұхаммедтің (ғ.с) пайғамбарлығын мойындап,
алғашқылардың бірі болып ислам дінін қабылдады. Мұнда алғашқы мешіт салынды,
Құран Кәрім аяттарының біршамасы осында түсірілді. Мединеде алғашқы жұма намазы
оқылып, жалпы мұсылмандарға парыз етілді, исламдағы дәрет алу, намаз, ораза,
азан, тағыда басқа парыз болған әдет-ғұрыптардың орындалу дәстүрі бекіді. Медине
қаласында мұсылмандар қауымы (үмбет) нығайып, қалыптасты. Оның бір көрінісі
мединелік кезеңде мұсылмандар Бадр соғысында жеңіске жетті. Сондай-ақ 625 ж.
меккеліктер Медине қаласына жақын келіп, Ухуд тауының түбінде шайқасты.
Мұсылмандар үлкен шығынға ұшырағанымен, меккеліктер жеңіліп, кері шегінді.
Келесі жылы болған Мединеге шабуыл да қоныс орнының шебінде тойтарылды. Мединеде
Мұхаммед пайғамбар (ғ.с.) жерленген. Мұнда қажылық парызын орындаған мұсылмандар
зиярат етеді. Медине алғашқыда тас қорғанмен қоршалған, төрт қақпасы бар
бекіністі қала болды. 632 — 656 ж. Араб халифатының астанасы, 10 ғасырдан
Мысырда билік құрған әулеттерге тәуелді, ал түріктер Мысырды жаулап алғаннан
кейін (1517) және 1919 жылға дейін Осман империясының құрамында болды. 1919 —
1924 ж. Хиджаз корольдігінің, 1924 жылдан Сауд Арабиясының құрамына кірді. Қала
орталығындағы Мұхаммед пайғамбар (ғ.с.) үйінің орнына 656 ж. үлкен мешіт
салынған (бірнеше рет қайта салынды, қазіргі нұсқасы 1853 — 1854 жылдары
тұрғызылған).

Даммам қаласы (Сауд Арабия) – Парсы шығанағының батыс жағалауында орналасқан
Сауд Арабиясының портты қаласы. Эш-Шаркия провинциясының астанасы. Халық саны
905 084 адам (2010 жылғы халық санағы бойынша). Халық саны бойынша Даммам елде
бесінші орында. Қала теңіз арқылы жүк тасымалдайтын маңызды порттардың бірі
болып табылады.

Таиф қаласы – (Сауд Арабия), Сауд Арабиясының батысындағы қала. Халық саны 521
мың адам (2004 жылғы халық санағы бойынша). Исламға дейін бұл қалада Аллаттың
ғибадатханасы орналасқан болатын. Кейін қала тұрғындары исламды қабылдаған соң
Мұхаммед Пайғамбар (с.ғ.с.) бұл ғибадатханаларды қиратып тастады. Қалада Меккені
билеген Хашимит әулетінің үйлері бар. 1934 жылы Таифте Йеменмен бейбітшілік
туралы келісім жүргізілді. Сонымен қатар, 1989 жылы осында Ливандағы Азамат
соғысының тоқтатылуы жөнінде келісімдер өтті.

Бурайда қаласы (Сауд Арабия) – Сауд Арабиясының орталық бөлігіндегі қала. Ол
Эль-Касим провинциясының әкімшілік орталығы. Қалада 378 422 адам тұрып жатыр
(2004 жылғы халық санағы бойынша). Бұрын қала сауда керуендерінің және араб
жүйрік аттарын сататын негізгі сауда орталықтарының бірі болған. Қазіргі таңда
қала тұрғындары егін шаруашылығымен айналысады..

Хамис-Мушаит қаласы (Сауд Арабия) – Сауд Арабиясының Асир провинциясындағы қала.
Халық саны 472 484 адам (2010 жылғы халық санағы бойынша). Хамис-Мушаитте
1960-70 жылдар аралығында американдық мамандармен бірлесе салынған үлкен
авиабаза бар. Бұл база Сауд Арабияның әуе-қарулы күштерінің негізгі 6 базасының
бірі. 1990 жылғы Парсы шығанағындағы соғыста Американың әуе-қарулы күштері
осында орналасты. КСА.jpg Әл–Хуфуф қаласы (Сауд Арабия) – Сауд Арабиясының Шығыс
провинциясындағы қала. Халық саны 321 471 адам (2010 жылғы халық санағы
бойынша). Аңыз бойынша Араб әлеміне әйгілі махаббат трагедиясының кейіпкерлері
Ләйлә мен Мәжнүн осы қалада қаза болған. Қала негізінен елдің маңызды мәдени
орталықтарына жатады. Қалада елге танымал көптеген адамдар тұрып жатыр.
1871-1913 жылдар аралығында қала Осман империясының ықпалында болған.
Эль-Хуфуфта Фейсал корольдің атындағы университет пен қала тарихымен
таныстыратын мұражай бар.

Әл–Джубайль қаласы (Сауд Арабия) – Сауд Арабиясының Шығыс провинциясындағы қала.
Халық саны – 200 000 адам (2003 жылғы халық санағы бойынша). Қала Парсы
шығанағының жағалауында орналасқандықтан, елдегі мұнайға ең бай аудан.
Эль-Джубайльде мұнай өнімдерін шығарып сататын көптеген өнеркәсіп орындары бар.
Ол – Сауд Арабиясындағы жақсы дамыған қалаларының бірі. Мұнда лагуна мен
жағажайлар бар..

Унайза қаласы (Сауд арабия) – Сауд Арабиясындағы Эль-Касим провинциясындағы
қала. Халық саны 135 мың адам (2009 жылғы халық санағы бойынша). 7 ғасырда Иран
мен Ирактан Меккеге қажылық жасағандардың жолындағы шағын тұрақты мекен ретінде
қалыптасқан. 1818 жылдан бастап қаланы Әл-Сулаим әулеті басқарды. Қала елдің
орталық бөлігіндегі Неджд ауданында орналасқан. Жауын өте аз жауғандықтан, ауасы
құрғақ келеді, жері шөлді.

Сакака қаласы (Сауд Арабия) – Сауд арабиясындағы Эль-Джауф провинциясындағы
қала. Халық саны 135 мың адам (2009 жылғы халық санағы бойынша). Бұл жерде
адамдардың алғашқы тұрақтары 4000 жыл бұрын пайда болған. Сонымен қатар қалада
19 ғасырда салынған Каср За'абель қамалы сақталған. Қала экономикасы негізінен
ауыл шаруашылығына негізделген. Сакака елдің солтүстігіндегі оазисте орналасқан.
Қаланы Эн-Нуфад шөлі қоршап тұр.

Әл-Катиф қаласы (Сауд Арабия) – Парсы шығанағының жағалауында орналасқан қала.
Халық саны 97 765 адам (2010 жылғы халық санағы бойынша). Бұл жерлерде адамдар
алғаш рет біздің заманымызға дейінгі 3500 жыл бұрын мекендеген. Көптеген
ғасырлар бойы қала Эль-Хатт деп аталды. Ал көне гректер қаланы – Катеус деп
атаған. Қала жағалауда орналасқандықтан, көптеген әулеттер мен мемлекеттер
қалаға билігін жүргізу үшін таласты. Қаланы карматтар, Джабрид әулеті мен Осман
империясы билеген. 1913 жылы Әл-Катиф Сауд Арабиясының құрамына кірді.

Сауд Арабия 13 провинциядан құралған (манатық идария, – әкімшілік басқару
жүйесі). Арабша мухафаза деп айтылады (Arabic: muhafazat, محافظات‎,).

Парсы шығанағы, , Үнді мұхитының Оңтүстік-батыс Азия жағалауында. Ормуз бұғазы,
Оман шығанағы арқылы Арабия теңізіне шығады.

Аумағы 240 мың км². Оңтүстік-шығыстан солтүстік-батысқа қарай 926 километрге
созылған, ені 180 – 320 км. Көпшілік бөлігінде тереңдігі 50 м-ге жетпейді, ең
терең жері 115 м. Тау алды тектоникалық иінінде жайласқан. Жағалауларына жақын
жатқан аралдар (Бахрейн, т.б.) көп, оңтүстік бөлігінде маржан рифтері таралған.
Субтропиктік ендіктердегі орнына және қатты қызатын құрлықтың әсеріне байланысты
суының температурасырасы мен тұздығы жоғары. Судың беткі қабатындағы температура
шілдеде 35 °C-қа дейін жоғарылайды. Бұл Дүниежүзілік мұхит бойынша ең жоғары
темпертура. Тұздығы 37 – 39‰. Шығанақтың түбінде және оған іргелес аудандарда
мұнайдың дүние жүзі бойынша орасан зор қоры шоғырланған. Ол Парсы шығанағының
мұнайлы-газды алабын құрайды. Балық аулау, меруерт жинау дамыған. Кеме қатынасы
үшін маңызы зор. Басты порттары: Басра (Ирак), Абадан, Бендер-Шахнур (Иран),
Әл-Кувейт (Кувейт), Рас-Паннура (Сауд Арабиясы), Манама (Бахрейн), Умм-Саид
(Катар). Парсы шығанағының тарихи картасында Парсы сөзі алынып тасталған.]]

Тарихи дерекетерде Адам ата мен хауа ананың кездескен жері Араб түбегіндегі
Арафат тауы деп келеді. Арафат (араб. арафатун) — Арабиядағы Мекке қаласынан 20
км қашықтықта жатқан ұзындығы 11-12 км, ені 6,5 км келетін ойпат және оны
солтүстік жағынан қоршап тұрған тау сілемі. Арафатта қажылықтың негізгі рәсімі
өткізіледі. Арафат тауы басына мұнара орнатылып, оған дейін баспалдақ салынған.
Осы баспалдақтың 60-басқышында алаң бар. Бұл арада арафа күні аталынады. Арафат
қасиетті мекен саналатындықтан мұнда тек қажылық кезіндегі рәсімі ғана
өткізіледі. Ешкімнің онда тұруына, тіршілік жасауына болмайды, оған тыйым
салынған.

Сауд Арабиясындағы мұнай мен егіншілік. Ел жеті мемлекетпен шектеседі және тағы
бір мемлекет — Бахрейнмен көпір арқылы жалғасады. Ел аумағы АҚШ аумағының
1/4-дей бөлігін құрайды, ал оның ұзындығы 2640 км болатын жағалауларының 1760
км-і Қызыл теңіздің бойында, қалған бөлігі Парсы шығанағын бойлай созылып жатыр.
Қызыл теңіз жағалауындағы жазықтың ені 15-тен 65 км-ге дейінгі аралықта, ал одан
әрірек тау тізбегі катар орналасқан. Таулардың биіктігі солтүстіктен оңтүстікке
қарай артады, елдің ең биік жері Сауда тауы (3133 м), солтүстік-шығысын ең биік
жері — 1800 м болатын кең үстірт алып жатыр. Үстірт Парсы шығанағына қарай
аласарады. Оңтүстігі мен оңтүстік-шығысында жылдар бойы жаңбыр жаумайтын дүние
жүзіндегі ең үлкен құмды шөл — Руб-Әл-Хали орналасқан.

Сауд Арабиясындағы климат тұтастай алғанда ыстық және құрғақ. Ауаның
температурасы жаздыгүні 50°С-қа дейін жетеді, түндері салқын, ал қыста аяздар да
болып тұрады. Жауын-шашын аз. Ел астанасы Эр-Риядта жылына 85 мм мөлшерінде ғана
жауын-шашын түссе, ол Асир тауларында үш-төрт есе көп болады.

Сауд Арабиясында тұрақты өзендер немесе ірі көлдер жоқ. Ауыл шаруашылығында
дәстүрлі мал шаруашылығы - түйе, қой, ешкі, есек пен жылқы өсіру басым. Көшпелі
бәдеуилер өз үйлерімен бірге бір жайылымнан басқасына көшіп-қонып жүреді.
Өңдеуге жарамды жерлер елдің оңтүстік-батысындағы Асир таулы ауданы мен
корольдіктің солтүстігінде шашыраған шұраттарда ғана бар. Алайда суландырудың
қазіргі заманғы әдістерінің арқасында егіншілік жедел қарқынмен дамып келе
жатқан салаға айналады. Теңіз суын тұщыландыру кең көлемге ие болды. Шөл даланың
ортасында дөңгелек формасындағы егін алаптары созылып жатыр. Суару айналатын
қондырғылар арқылы жүзеге асырылады. Негізгі дақылдар — бидай, арпа, құрма,
көкөністер, бақша өсімдіктері мен жемістер.

Сауд Арабиясы мұнайды экспортқа шығаратын елдер ұйымында (ОПЕК) жетекші орынды
иеленді, бұл оған көптеген халықаралық өткір проблемаларды шешуге ықпал етуге
мүмкіндік береді.

Теміржолы небәрі бірнеше жүз км. Стандартты кәлия 1435 мм, Эр-Риядты Парсы
шығанағымен байланыстырады.

2005 жылы «Солтүстік — Оңтүстік» теміржол торабы, ұзындығы 2400 км, құны
$2 млрд. жоба жасалды. Аталмыш жобаның тэндерін 2008 жылы ОАО «Российские
железные дороги» ұтып алды. Ұзындығы 520 км құны $800 млн. Уже в мамыр 2008 ж.
результаты тендера были отменены, причём президент РЖД Владимир Якунин назвал
это решение политическим. 2006 жылы Мекке мен Медине арасын байланыстыратын
440-километрлік теміржол жобасы басталды. 2011 жылғы қажылық маусымында Мекке
қаласында жаңа метрополитен іске қосылды. Ол 500 мың қажылығын өтеушілерге
қызмет көрсетіп, олардың Меккеден Арафат тауына жеткізіп отырады. Қытайлық темір
жол компаниясы салған бұл метро сағатына 72 мың жолаушыны тасымалдауға
есептелген. 2011 жылы алғаш рет іске қосылғанына қарамастан, толық мүмкіндікте
жұмыс істеді. Темір жол Мина, Мұздалифа және Арафат тауын жалғайды.

Сауд Арабиядан барлық әйелдерге көлік жүргізуге тыйым салынған. Аталмыш заң
1932 ж. қабылданған болатын.

Аэропорттар саны — 208, олардың 73-інің ұшу-қону алаңдар бетонмен қапталған. 3
халықаралық статусты иеленген.

Құбыр магистраль жалпы ұзындығы 7 067 км. Олардың ішінде мұнай құбыры —
5 062 км, газ құбыры — 837 км.



https://kk.wikipedia.org/wiki/%D0%96%D0%B0%D0%BF%D0%BE%D0%BD%D0%B8%D1%8F

Жапония (жап. 日本) (“Күншығыс елі”) — Шығыс Азия жағалауларына жақын маңдағы
Тынық мұхит аралдарында орналасқан мемлекет. Ел 6852 аралдардан тұрады. Ең
үлкендері: Хоккайдо, Хонсю, Сикоку, Кюсю. Жер аумағы 372,2 мың км2. Халқы 126,2
млн. (1997). Астанасы — Токио қаласы. Әкімшілік жағынан 47 префектураға
бөлінеді. Жапония — бір ұлтты ел. Халқының 99,4%-і — жапондар. Бұдан басқа
қытайлар, корейлер, америкалықтар тұрады. Ресми тілі — жапон тілі. Негізгі
діндері — синто және будда діндері. Жапония — конституциялы монархияны сақтаған
ел. 1947 жылы 3 мамырда қабылданған конституция бойынша император — “мемлекет
пен халық бірлігінің көрінісі”. Ол парламенттің ұсынысы бойынша
премьер-министрді тағайындайды және премьер-министрдің ұсынысымен үкімет
мүшелерін, Жоғарғы соттың төрағасы мен мүшелерін тағайындайды немесе орнынан
алады. Конституция бойынша, мемлекет істерге толығымен премьер-министр
басқаратын үкімет жауап береді. Жоғарғы заң шығарушы орган парламент — екі
палатадан (өкілдер палатасы және кеңесшілер палатасынан) тұрады. Ұлттық мерекесі
23 желтоқсан (император Акихитоның туған күні).

Азия елдері ішінде орта ғасырлардағы жойқын жорықтардан, және одан кейінгі
отаршылық тәуелдіктен аман қалған жалғыз екі елдің бірі - Жапония болады. 19 ғ.
Жапония өнеркәсібі қауырт өркендей бастады.

Жапония аралдарының жан-жағын Тынық мұхит пен оған кіретін Жапон, Охот,
Шығысында Қытай т-дері қоршаған. Жерінің көп бөлігі таулы-қыратты болып келеді.
Неғұрлым ірі таулары: Хидака мен Китами (Хоккайдо аралында), Оу, Эчиго, Хида,
Кисо, Аканши (Хонсю аралында). Бұл тауларда сөнбеген жанартаулар әлі де көп. Ең
белгілісі — Хонсю аралындағы 3776 м биіктікте орналасқан Фудзияма жанартауы.
Елде жиі-жиі жер сілкіністері болады және мұхит жағалауларында цунами желі үнемі
соғады. Жазық жерлер аз, ірі жазықтары Канто немесе Токио жазығы (Хонсю
аралында), Ишикари (Хоккайдо аралында). Климаты муссонды. Территориясының басым
бөлігі — субтропикалық белдеуде, солтүстік — қоңыржай, оңтүстік — тропикалық
белдеуде орналасқан. Қаңтар айындағы орташа температура Хоккайдо аралында — 5ӘС,
оңтүстікте 6ӘС, Рюкю топаралында 16ӘС, ал шілде айында 22, 27, 28ӘС. Жылдық
жауын-шашын мөлшері ел аумағының көпшілік бөлігінде 1700 — 2000 мм, оңтүстікте
4000 мм-ге дейін. Көбінесе, жаздың аяғы мен күз айларында болатын тайфундар
нөсер жауын алып келеді. Өзендері шағын, бірақ суы мол, сондықтан электр қуатын
өндіру мен жер суғаруға пайдаланылады. Территориясының 68%-ін қолдан өсірілген
ормандар мен бұта тоғайлары алып жатыр. Өлттық саябақтар (Бандай — Асахи, Никко,
Сето-Найкай, т.б.) мен қорықтар көп.

Жапон аралдары солтүстіктен оңтүстікке қарай ұзыннан-ұзақ созылып жатыр.
Жапонияның солтүстігінде, әсіресе Хоккайдо аралында, қар қалың түсіп, қысы
едәуір суық болады, ал оңтүстігінің, Рюкю аралдарының ауа райы тропиқалық
климатқа жақын. Жапония – негізінен жылы әрі күн шуақты ел, алайда оның климаты
әжептәуір ылғалды болып келеді.

Жапон аралдарының бүкіл ауданының алтындан бес бөлігіне жуығын қалың орманды,
жартасты таулар алып жатыр. Ең биік тауы – Фудзи тауы. Ол – сөнген жанартау.
Фудзиді жапондар киелі тау деп есептейді. Жапонияда толып жатқан сөнбеген
жанартаулар, көптеген шипалы арасандар (ыстық бұлақтар) бар. Мұнда жер сілкіну
жиі болып тұрады.

Жапондардың тұрмыс-тіршілігінде басқа бір мәдениетке ұқсамайтын өзіндік салты
мол сақталған. Жапон үйлерінде жиһаз аз болады, еденіне күріш сабанынан тоқылған
төсеніш - татами - төселеді. Жапондықтар аяқ киімдерін босағаға тастап, үйде
шұлықпен немесе жалаңаяқ жүреді. Тамақтанатын әрі ұйықтайтын жері – еден.
Сондықтан еденді әрқашан айнадай таза ұстайды.

Жапон өнері де, әсіресе кескіндеме өнері мен қуыршақ театры өзіндік
ерекшеліктерге бай. Жапондар – сәнді гүл шоғын өте шебер жасайтын халық. Олардың
дзю-до, каратэ, сумо күресі секілді ұлттық спорт түрлері бүгінде бүкіл дүние
жүзіне белгілі.

Жапонияда императордың билігі конституция арқылы шектелген: император - тек
мемлекеттік символ боп табылады. Жапония Ұлыбритания сияқты – Конституциялық
монархия болады.

Қазіргі Жапония аумағына адамдар неолит дәуірінде қоныстана бастаған. Алғашқы
тұрғындар Азия құрлығынан топ-топ болып қоныс аударған деген жорамал бар. Олар
жер өңдеумен, мал шаруасымен айналысқан (Джомон және Яйои мәдениеттері). Б.з.б.
2 ғ-дан бастап тайпалар одағы қалыптасып, ямато тайпалық одағы негізінде ежелгі
Жапон мемлекеті пайда болды. Орталық мемлекеттік билік күшейіп, ямато
билеушілері Қытай императорына бірнеше елшілік аттандырды (6 ғ.) және осы кезден
бастап ел ішінде будда діні тарай бастады. Ямато патшалары өздерін ”тенно” деп
атады және бұл атау күні бүгінге дейін император деген ұғымды білдіреді. 645
жылы болған төңкерісінен кейін "Тайка" реформаларының нәтижесінде құл иелену
жойылып, жалдамалы шаруалар мен ірі жер иелері пайда болды. 710 жылы алғашқы
тұрақты астана Нара салынып, 784 жылы орталық Нагаоку, 794 жылы Хейан қалаларына
көшірілді. 11 ғасырдада ірі-ірі әскери топтар арасында билік үшін күрес
басталып, 1192 жылдан бастап үкімет билігі тек сөз жүзінде ғана сақталды.
Шогундер елді әскербасыларының (буши) көмегімен басқарды. Бусилардың төменгі
бөлігі ұсақ жер иелерінен тұрып, самурай деп аталды. Қытай мен Кореяны басып
алған Шыңғыс хан империясы 1274 жылы және 1288 жылы екі рет Жапонияға сәтсіз
жорық жасады. Елде 13 ғасырдан бастап сауда және қолөнер бірлестіктері (дза)
көптеп құрыла бастады. Қалалардың саны өсті. 15 — 16 ғасырларда Қытай және
Кореямен арадағы сауда дамыды. Кен орындары (алтын, күміс, мыс) пайда болды.
Жапония жеріне алғаш рет еуропалықтар (1542 жылы португалдар, 1584 жылы
испандар), христиан миссионерлері келе бастады. Иеясу Токугава (1542 — 1616)
елдің бірігуін аяқтап, 1603 жылы сегун болып жарияланды. Токугава әулетінің
билігі 1867 жылға дейін созылды. Аймақ билеушілері (даймё) үлкен жасақ ұстады.
Оларға самурайлар қызмет етіп, еңбектері үшін күріш түрінде жалақы алды.
Даймелердің үстінен қатаң бақылау орнатылды. Халық 4 әлеуметтік жікке
(самурайлар, шаруалар, қолөнершілер, саудагерлер) бөлінді. Үкімет еуропалықтарға
қарсы арнайы заңдар шығарып, олардың елге келуіне және христиан дінін
насихаттауына тыйым салды. 1641 жылдан Қытай мен Голландия көпестері үшін
Нагасаки (Дешима) порты ашылды. 18 ғасырдың аяқ кезінен бастап мануфактуралар
(жібек өңдеу, қағаз, т.б.) пайда болып, нарықтық қатынастар дами бастады. 1850 —
1860 жылы Жапония АҚШ және еуропа мемлекеттердің қысымымен шетелдіктер үшін жаңа
порттар ашуға мәжбүр болды.

1867 — 1868 жылғы революциядан кейін сёгундердің билігі аяқталып, жоғары билік
императордың қолына өтті. Басқару жүйесі еуропалық үлгіге көшіріле бастады. 1871
жылы князьдіктер жойылып, орнына префектуралар құрылды. 1872 — 1873 жылы
үкіметке төлейтін бірыңғай салық енгізілді. Нәтижесінде, 1868 — 1885 жылы 1300
жаңа өндіріс орындары ашылды. Кейбір кәсіпорындар арзан бағаға жеке меншікке, ең
алдымен, аса ірі “Мицул”, “Митсубиши”, т.б. компанияларға сатылды. Сөйтіп, ірі
кәсіпкерлер мен монархия арасында одақ қалыптасты. Бірте-бірте жапон билеушілері
қорғаныстан сыртқы елдерге агрессиялық саясат жүргізуге көше бастады. 1876 жылы
Кореямен екі арада тең емес Каихвас келісімі жасалынды. 1894 — 1895 жылы
жапон-қытай соғысы болып, нәтижесінде, Жапония алғашқы отары Тайвань, Пенхуледао
аралдарын басып алды және Қытай мен Кореяға өз үстемдіктерін орната бастады. 20
ғасырдың бас кезінде Маньчжурия мен Корея үшін Ресеймен қарым-қатынас
шиеленісіп, 1904 — 1905 жылы орыс-жапон соғысы болып өтті. АҚШ пен
Ұлыбританияның қолдауына сүйенген Жапония жеңіске жетіп, Ресей Кореядағы жапон
үстемдігін мойындады және Қиыр Шығыстағы Порт-Артур, Дальний порттарынан,
Оңтүстік Сахалин аралдарынан бас тартуға мәжбүр болды. 1910 жылы Жапония Кореяны
толық жаулап алды. 1-дүниежүзілік соғыс жылдарында (1914 — 1918) еуропа
мемлекеттердің өзара соғысып жатқанын пайдаланып, Германияның Қытайдағы
иеліктерін (Шандунг провинциясын, Маршалл, Мариан, Каролин аралдарын) басып алды
да, Қытайға 21 талаптан тұратын Декларация тапсырды (1915, 18 қаңтар). Қытай бұл
талаптарды, негізінен, орындауға мәжбүр болды. 1-дүниежүз. соғыс жылдарында
Жапония өзінің Қиыр Шығыстағы бәсекелестерін (Германия, Ұлыбритания, Ресей)
ығыстырды. 1914 — 1919 жылы өнеркәсіп өнімдері 13-тен 65 млрд. иенге өсті.
Ресейдегі азамат соғысын пайдаланып, 1918 жылы 5 сәуірде Владивостокты басып
алып, Қиыр Шығыс пен Сібірге баса көктеп енді. Алайда, 1922 жылы күзде жапон
әскерлері кеңестік Қиыр Шығысты тастап шығуға мәжбүр болды. 1924 — 1925 жылы АҚШ
және Ұлыбритания үкіметтерімен қайшылық күшейіп кетті де, Жапония КСРО-мен
қарым-қатынас жасай бастады. 1929 — 1933 жылы елде экономикалық дағдарыс
басталды. 3 млн-нан аса жұмыссыздар армиясы пайда болып, шаруалар да күрт
кедейленіп кетті. “Жас офицерлер” ұйымдары пайда болып, үкіметтен елде әскери
диктатура орнатуды талап етті. Сыртқы және ішкі саясатта әскерилердің беделі
күрт өсті. 1931 жылы күзде Маньчжурияда қуыршақ үкімет (Маньчжоу — Го) құрылып,
1933 — 1936 жылы Қытайға қарсы агрессияны күшейтті. Жапония 1936 жылы қарашада
Германиямен “Антикоминтерндік пактіге” қол қойды да, 1937 жылы шілдеде Қытайды
толық жаулап алу үшін соғыс бастады. 1938 жылы Қытайдың неғұрлым дамыған шығыс
бөлігін толық басып алып, Кеңес Одағы мен Моңғолияға шабуыл жасауға дайындалды.
Бірақ 1938 жылы шілдеде Хасан көлі жағасында, 1939 жылы мамыр — тамыз айларында
Халхин-Гол ауданында кеңес әскерлерінен жеңіліп қалды. Осыдан кейін жапондар
“оңтүстік” бағытта, яғни еуропа мемлекеттер мен АҚШ-тың Оңтүстік-Шығыс Азиядағы
отарларына шабуылды күшейтті. 1940 жылы қыркүйекте Үндіқытай түбегінің солтүстік
басып алды. 1941 жылы 7 желтоқсан күні түнде жапон әскерлері ешқандай соғыс
жарияламастан, америкалықтардың Гавай аралындағы негізгі соғыс базасы
Перл-Харборға және Гуем, Манила, Ганконгке басып кірді. 1942 жылдың орта тұсына
дейін Филиппинді, Тайландты, Үндіқытайды, Бирманы, Малайзия мен Индонезияны
басып алды (қ. Екінші дүниежүзілік соғыс). 1945 жылы 6 — 9 тамыз күндері Америка
әскери-әуе күштері Жапонияның 2 қаласына (Хиросима мен Нагасаки) атом бомбасын
тастады. 1945 жылы 9 тамызда Кеңес әскерлері шабуылға шығып, Маньчжурияны,
Солтүстік Кореяны, Оңтүстік Сахалин және Куриль аралдарын азат етті. 2 қыркүйек
күні (1945) Жапония өзінің толық жеңілгендігі жөніндегі актіге қол қойды. Елге
одақтастар атынан АҚШ әскерлері басып кірді. Жапония барлық отарларынан
айырылып, ел экономикасы аса қиын жағдайда қалды. 1947 жылы 3 мамырда жаңа
Конституция қабылданды. 1946 — 1949 жылы аграрлық реформа жүргізіліп, мемл.
аппарат пен ағарту саласы демократияландырылды. Жүргізілген реформалар елдің әрі
қарай жедел дамуына мүмкіндік туғызды. Корея соғысына (1950 — 1953) қажетті
әскери тапсырыстың күрт артуы өнеркәсіптің жедел дамуына алып келді. Сөйтіп,
1950 жылдардан бастап экономика тез арада көтеріліп, 60-жылдардың аяғына таман
Жапония дамыған елдер арасында АҚШ-тан кейінгі 2-орынға шықты.

Жапон ауыз әдебиеті мен мифологиясы жақсы дамыған. Жапон жазба әдебиетінің
алғашқы үлгілері — “Коджики” шежіресі (712) мен “Манъесю” өлеңдер жинағы (759).
“Коджики” ертедегі мифтік әңгімелер, аңыздардан тұрады. “Манъесю” антологиясы
халық поэзиясының 4516 үлгісін және алғашқы жазба әдебиет өкілдерінің (500-дей
автордың) шығармаларын қамтыған. Шығармалардың көпшілігі танка жанры үлгісінде
жазылған. 9 — 10 ғасырларда жапон прозасының алғашқы үлгілері пайда болды.
Мурасаки Шикибудың “Генджи — моногатори” романы (11 ғасыр) — әлем әдебиетіндегі
алғашқы романдардың бірі. “Хейке — моногатори” (“Тайр әулеті туралы әңгіме”, 13
ғасыр), “Тайхейки” (“Алып әлем туралы әңгіме”, 14 ғасыр) гунки (әскери эпопея)
жанрында жазылған. 15 — 16 ғасырларда поэзия жетекші рөл атқарды. Театрлар
ашылып, драматургиялық шығармалар жазыла бастады. Онда, көбінесе, әскери
тақырыптар қамтылды. 15 ғасырда әскери эпопеяларды серілік романдар ығыстырып
шығарды. Мысалы, “Согамоногатари” (“Ағайынды Согалар туралы әңгіме”),
“Ешицуне-ки” (“Ешицуне туралы әңгіме”), т.б. 17 ғасырда Ихара Сайкакудың (1642 —
1693) “Бір еркектің махаббат машақаты” (1682) романы, Чикамацу Монзаемоның (1655
— 1724) пьесалары танымал болды. Бұл жылдары ақындар Басе (1643 — 1694), Бусано
(1716 — 1783), Исса (1763 — 1827) шығармалары әдебиет тарихынан елеулі орын
алды. 18 ғасырда Цурия Нанбоку (1755 — 1829), Каватаке Мокуами (1816 — 1893)
сияқты драматургтердің есімі танымал болды. 20 ғасырдың басында Киносита Наоенің
“Отты бағана” романы, ақын Ишикава Такубокудың (1885 — 1912) “Бір уыс құм”
(1910), “Көңілсіз ойыншық” (1912) шығармалары әдебиеттің даму бағытын айқындады.
2-дүниежүзілік соғыстан кейін Жапония әдебиетінде жаңа кезең пайда болды.
Қоғамның ішкі қайшылықтары әдебиетте де түрліше бағыттар мен ағымдар тудырды.
Дәстүрлік бағыттың өкілдері — Нагай Кафу, Сига Наоя, Масамуне Хакуте, т.б.
болды. Ясунари Кавабатаға “Қарлы ел” (1947), “Мың қанатты тырна” (1951)
повестері мен “Таулар дауысы” (1953), “Көне астана” (1961) романдары үшін 1968
жылы Нобель сыйлығы берілді. 20 ғасырдың 2-жартысында Шимода Сейджидің “Таңсәрі”
(1970), Накадзато Кисенің “Айырық” (1963), Суми Суэннің “Өткелсіз өзен” (1970),
Кубода Сейдің “Сякунаго деревнясының күнделігі” (1972) романдарында Жапонияның
өткір әлеуметтік мәселелері көтерілді. Жапон әдебиетінен қазақ тіліне “Жапон
ертегілері” (1959), “Жапон әңгімелері” (1965), “Хиросима қасіреті” (жинақ,
1969),Шимазаки Тоссонның “Орындалмаған өсиет”, Эндо Сюсанудың “Әйел жүрегі”
(1970) кітаптары аударылды. М.Әуезов (1960), Ғ.Мүсірепов (1967) Жапонияда болып,
екі ел қаламгерлері арасындағы шығармалар байланыстардың негізін қалаған.

Жапония өнерінің өзіндік ұлттық ерекшеліктері мол. Төбесі сабанмен жабылған ағаш
құрылыстар Жапония архитектурасының ежелгі ескерткіштеріне жатады (б.з.б. 1
ғасырдағы Изумо Исе ғибадатханасы). 6 ғасырда будда дінімен бірге келген қытай
мәдениеті Жапония архитектурасында өз таңбасын қалдырды (Хорюджи, Якушиджи,
Төдайдан ғибадатханалары). Жапонияның астанасы Нора 8 ғасырда қытай үлгісімен
салынды. 12 — 16 ғасырларда Жапония тұрғын үйінің жаңа түрі қалыптасты. 19
ғасырдың 2-жартысынан бастап Жапония архитектурасы Батыс Еуропа мен Американың
ықпалында болды. 2-дүниежүзілік соғыстан кейін Жапония архитектурасы ұлттық
дәстүрде дами бастады, ірі қалаларды жаңарту ісі қолға алынды (Токио, Нагасаки,
Хиросима). Жапония бейнелеу өнерінің ежелгі ескерткіштері неолит дәуіріне саяды.
Б.з.б. 3 ғасырда қоңырау пішінді қола бұйымдар мен айналарға жапырақ, т.б.
суреттер салу, 3 — 6 ғасырларда “ханива” — адамдар мен аңдардың балшықтан
домбаздалған бейнелерін жасау өнері дамыды. 9 — 11 ғасырларда діни мүсінді
нақыштай түсуге көңіл аударылса, 12 — 14 ғасырларда өнердің бұл түрі монументті
сипат алды (Камакурадағы Будда мүсіні, 13 ғасыр). Жапония өнеріне 14 ғасырдан
бастап Қытай кескіндемесі елеулі ықпал етті. 16 — 18 ғасырларда жанрлық
кескіндеме дами түсті. 19 ғасырдың аяғында еуропа стильмен сурет салу дәстүрге
енді. 2-дүниежүзілік соғыстан кейін Жапония бейнелеу өнерінде кескіндеме
(Тошико, Маруни Ири, т.б.), графика (Уэно Маното, Хирохару Нии, т.б.) жанрлары
дамыды. Жапония музыкасы туралы алғашқы деректер 3 ғасырдан сақталған. 7 ғасырда
сарай музыкасы дамыды. Жапония ұлттық музыкасынан корей, қытай, үнді халықтары
музыкалық мәдениетінің ықпалы да байқалады. Ежелгі музыкалық дәстүрлер де жақсы
сақталған. Соның бір түрі — кагура. Бұл — мифтік сюжетке негізделген ғұрыптық
би. Қазіргі кезде халық биі түрінде кездеседі. Музыка халық аспаптары: сямисэн
кото (ішекті аспаптар), хи тирики (үрлемелі аспап), фуэ, шакухачи (бамбук
флейталар). 16 ғасырдан бастап Еуропа музыкасы тарай бастап, 1868 жылдан кейін
кең өріс алды. Жапонияның қазіргі музыкасын шартты түрде дәстүрлі, ұлттық және
батыс мектебі деп 3 бағытқа бөледі. Дәстүрлі мектептің көрнекті өкілі композитор
Миячи (1883 — 1956) болды. Қазіргі ұлттық мектептің өкілдері: Ясуджи, Мақудайра,
Ифукуба, т.б. Жапонияның музыкалық орталықтары Токио', Осоко, Киото, Нагоя
сияқты консерваториялары бар ірі қалаларға шоғырланған. Жапония театры тарихында
гигаку (7 ғасыр), бугаку (11 ғасырдан кейін), сингаку, саругаку деп аталатын
халық өнерінің түрлері белгілі орын алады. 19 ғасырдың соңы мен 20 ғасырдың
басында симпа, сингэки, синкокучэки сияқты театр өнерінің жаңа түрлері пайда
болды. Шингеки — еуропа театр ықпалымен 20 ғасырдың басында пайда болған
драмалық жанрында Жапонияда алғашқы кинофильм 1899 жылы түсірілді. 1908 жылы
Киото мен Токиода отандық киностудия ашылды. Алғашқы кезде осы заманғы сюжетке
және тарихи аңыздарға негізделген фильмдер жасалды. 1931 жылы дыбысты кинолар
шыға бастады. 20 ғасырдың ортасында тәуелсіз кино өндірісі мен прокаттық
кинокомпаниялар пайда болды. Ұлттық және еуропалық киноның озық дәстүрін
дамытқан Куросава шығармашылығы Жапонияның кинематографиясының жаңа өрістеу
кезеңін бастады. 20 ғасырдың 60 — 70-жылдары және одан кейінгі кезеңде
бейбітшілікті насихаттап, адамгершілікті паш еткен “Ұмытпа сол бір күндерді”
(1963, реж. Х. Теенгахара), “Ереуілші” (1967, реж. М.Кобияши), “Трамвай
доңғалағының дүрсілімен” (1971, реж. Акира Куросава), т.б. көптеген көркемдігі
жоғары фильмдер шықты. Жапонияның ғылыми-көпшілік және мультипликациялық
фильмдері де айтарлықтай табысқа жеткен.

Соңғы төрт-бес жыл бедерінде екі елдің өзара сауда-эко­номикалық қатынастары
еселеп арта түскен. 2005 жылы Қазақстан мен Жапония ара­сындағы тауар айналымы
736,1 миллион долларды құраса, 2006 жылдың жарты жылында ол 439,2 миллион
долларға жетіп отыр. Мұны өткен жылдың аталған мерзімімен салыстырғанда 21
пайызға артқандығын көруге болады. Ал Қазақстан Жапония рыногына негізінен
ферроқорытпа, болат, титан, жерасты сирек металдарын экспорттаса, бұл ел бізге
автокөліктер мен олардың бөлшектерін, сондай-ақ электр жабдықтары мен тұрмыстық
техникаларды импорттап келеді.

Біраз жылдардан бері Жапонияның халықаралық ынтымақтастық банкі Қазақстанда
несие беру арқылы бірқатар жобаларды жүзеге асыра бастады. Олардың ішінде темір
жол көлігінің тасымал қуатын арттыруға, Ертіс өзені үстінен көпір құрылысын
салуға, Астанадағы халықаралық әуежайды қайта жөндеуден өткізуге, Батыс
Қазақстанда көлік жолдары жүйесін дамытуға, Атыраудағы мұнай өңдеу зауытын
күрделі жөндеуден өткізуге арналған жобалар бар. Бүгінде солардың бірқатары
жүзеге асырылды да.

Қазақстан мен Жапония арасындағы өзара ынтымақтастықтың жаңа сатыға көтеріліп,
байланыстардың орныға бастауына 1994 жылдың сәуірінде және 1999 жылдың
желтоқсанында Қазақстан Республикасының Президенті Нұрсұлтан Назарбаевтың осы
елге жасаған ресми сапарлары негіз қалағанын атап өткен жөн. Екі мемлекеттің
гуманитарлық саладағы ынтымақтастығы да уақыт өткен сайын жақсарып келеді. Оған
Қазақстан басшысының Токиоға жасаған алғашқы сапары барысында Нұрсұлтан
Назарбаевтың Жапонияның сол кездегі Премьер-Министрі М.Хосокаваға соғыс
жылдарында Қазақстан аумағында әскери тұтқында болып, қайтыс болғандардың тізімі
бар “Естелік кітапты” табыс еткені дәлел болмақ.



https://kk.wikipedia.org/wiki/%D2%9A%D1%8B%D0%B4%D1%8B%D1%80

Кей халықта ол теңізде сапар шегушілердің қамқоршысы деп есептелсе, үнділер су
иесі деп қабылдаған, сондай-ақ өрттен, су тасқынынан, ұрлықтан, жылан шағудан
сақтайтын пір деп те есептеледі. Сонымен қатар жыр мәтіндерінде Қыдыр ата мен
Қызыр ата, Ілияс есімдері дербес үш тұлға ретінде аталады (“Қызыр ата, қырық
шілтен; Қыдыр менен Ілияс; олар да болсын жолдасың” немесе “Қызыр Ілияс жар
болып, Қыдыр ата қолдасын”). Осыған байланысты “Қыдыр” мен “Қызыр” (Хадир, Хидр,
Хизр) бейнелерінің екі түрлі мифтік бастаудан өрбіп, уақыт өте, есімдерінің
сыртқы ұқсастығына және мифтік сәйкестігіне қарай бір бейне ретінде
түсіндірілгенін топшылауға болады. Қыдыр көбіне-көп батырлық жырларда аталады,
батырлар одан демеу, қолдау күтіп, атын атап шақырады. Қазақ халқының
ұғым-түсінігінде Қыдыр сәттілік пен бақ беруші, көбіне иман жүзді қарт түрінде
бейнеленіп, өзін көзімен көру сәті түскендерге бақыт сыйлаушы ретінде
суреттеледі. Яғни, күнделікті кездесетін адамдардың арасында Қыдыр-ата болуы
мүмкін: ол әр түрлі кейіпте (көбіне кедей адам секілді) жүреді. Одан сый алу
үшін кез келген адамға, оның әлеуметтік мансап-мәртебесі мен байлығына, киіміне,
түр-әлпетіне қарамай, қонақжайлық көрсету керек (өйткені ол Қыдыр болып шығуы
мүмкін). “Қырықтың бірі Қыдыр” сөзінің астарынан осындай түсініктен туындаған
моральдық факторды көруге болады.

Қыдыр ата – ақиқат пен аңыз арасында. Исламда Қыдыр', Хизыр, Қызыр баба (араб.:
الخضر‎ Қыдыр ата).

Қазақтар Ұлыс күнді «жыл басы» санайды . Бұл күн – аспан денелері өздерінің ең
бастапқы нүктелеріне келіп, күн мен түн теңелетін, жан-жануарлар төлдеп,
адамдардың аузы аққа тиетін, жер үстіне шаттық орнаған күн. Қазақ елі осы күнді
«Ұлыстың ұлы күні – ұлыс күн» деп атаған. Григориан күнтүзбесі бойынша ескіше –
9 наурыз, жаңаша 21-нен 22-не қараған түн осы күнге сәйкес келеді . Халқымыздың
мифологиялық түсінігі бойынша 21 наурыз түні даланы Қызыр аралайды екен. Сол
себепті осы түн «Қызыр түні» түні деп аталады . Қыдыр мұсылман елінде ел аралап
жүрген адам бейнелі «әулие», адамға «қамқоршы», «дәулет» беруші. Діни наным
бойынша әр бір нәрсенің иесі болады-мыс. Мысалы: «құт», «дәулет», «ырыс». Олар
түрлі құс, адам, жәндік бейнесінде ел кезіп жүреді-міс. Солардың бірі Қыдыр .

Хызыр сөзін қазақшаға аударсақ жасыл адам деген мағына шығады. «Хадар» – арабша
жасыл деген сөз. «Хадрауат» - жасыл көкеністер. Бұл кісінің Хыдыр деп аталуына
бірнеше дәйектемелербар. Хыдыр егер бір жерге отырып кейін ол жерден тұрып
кеткенде, әлгі отырған жері жап-жасыл боп қалады екен. Екіншіден, ол кісі жасыл
киім киіп жүрген екен. Осы себепті жасыл адам яғни, хыдыр деп аталып кеткен
екен. Hızır (Arapça: الخضر al Khidr; Yeşil adam), İbrâhimden sonra yaşamış bir
peygamber veya veli. Avrupa ve Asya kıtalarına hâkim olan Zülkarneynin askerinin
kumandanı ve teyzesinin oğludur. İsminin, Belkâ bin Melkan, künyesinin
Ebü'l-Abbâs olduğu ve soyunun Nûh aleyhisselâmın Sam isimli oğluna dayandığı
bildirilmiştir. Bazıları da Hızır aleyhisselâmın İsrâiloğullarından olduğunu
söylemiştir. Hızır lakabıyla meşhur olmasının sebebi, kuru bir yere oturup
kalktığı zaman, oranın yeşerip yemyeşil olmasıdır .

Қазақша аудармасы: «Хызыр араб сөзі, Жасыл адам деген мағына береді. Хызыр
Ибраһим а.с. пайғамбардан кейін өмір сүрген бір пайғамбар немесе уәли.
Зулқарнайнның әскербасы әрі бір әпкесінің ұлы болған. Есімі Бәлка ибн Мәлкан
болғандығы айтылады. Лақаб аты Әбул Аббас. Нұхтың а.с. ұлы Самның ұрпағына.
Кейбіреулер Хызырдың Бәни Исраил қаумынан болғандығын айтады. Хыдыр аталуының
себебі егер бір жерге отырып кейін ол жерден тұрып кеткенде, әлгі отырған жері
жап-жасыл болады екен.».

2. «Кім кінәлі? Мақалалар, әңгімелер, аудармалар». Ұлықбек Алиакбарұлы.
Шымкент-2011 ж. 104-бет. ISBN – 9965-903-02-6 «Алтын алқа» баспасы



https://kk.wikipedia.org/wiki/%D0%90%D0%B7%D0%B8%D1%8F

Азия (ассириялықтар тілінде, мағынасы – асу, шығыс) — Жер шарының ең үлкен
бөлігі. Еуропамен қосылып, Еуразия құрлығын құрайды.

Еуропамен арадағы шартты шекарасы Орал тауының шығыс етегі, Ембі өзені, Каспий
теңізі, Кума-Маныч ойысы, Азов теңізі, Қара теңіз, Босфор бұғазы, Мәрмәр теңізі,
Дарданелл бұғазы арқылы өтеді. Ауданы 43.4 млн. км2 (бүкіл құрлықтың 30%-ы).
Оңтүстік-батыста Суец мойнағы Азияны Африкамен жалғастырады; Солтүстік
Америкадан Беринг бұғазымен бөлінеді. Оңтүстігінде құрлыққа Малай топаралы
кіреді. Таяу аралдардың жалпы ауданы 2 млн. км2-ден асады. Жағалауы аз
тілімделген. Құрлықтың орталық бөліктері мұхиттардан 2-2.5 мың км қашықтықта
орналасқан.

Азия дүние бөліктерінің ішінде абсолюттік биіктігі жағынан (Эверест шыңының
биіктігі 8848 м) 1-орында, орташа биіктігі жағынан Антарктида құрлығынан кейінгі
2-орында (950 м). Жерінің 75%-ы таулар мен тау үстірттері. Олар басты екі
белдеуді құрайды. Ендік белдеуі Кіші Азия түбегінен Тынық мұхит жағалауына дейін
созылған.

Гималай тауының шыңдары 7 – 8 мың метр және одан да биік болып келеді. Солтүстік
шығыс белдеуі Тянь-Шань тауынан Чукот түбегіне дейін созылады. Бұған кіретін
таулар ендік белдеуге қарағанда көне әрі аласа болып келеді. Солтүстік-шығыс
белдеуден батыс және шығыс жаққа қарай орташа, аласа таулар мен тау үстірттері
тарайды. "'Ең ірісі: Орта Сібір таулы үстірті."' Құрлықтың шығыс жағында бұл екі
белдеуден оқшау солтүстіктен оңтүстікке қарай Коряк таулы қыраты, Камчатка
таулары, Сихотэ-Алин, Корей таулары, Наньмин, Аннам тау қыраты тізбектеліп
орналасқан. Азияның жалпы аумағының 25%-ы жазықтар.

Тас көмірдің ірі кен орындары Сібірде (Кузнецк, Минусинск, Лена, Кан, Иркутск),
Қазақстанда (Қарағанды), Қытайда, Үндістанда бар. Азияда мұнайдың дүниежүзілік
қорының жартысынан астамы шоғырланған.

Темір кені мен түсті металдар Азияның таулы, қыратты аймақтарында кездеседі.
Фосфориттің мол қоры Қаратауда )Қазақстан(, боксит кені Торғай даласында
(Қазақстан), Краснояр өлкесінде, Үндістанда, Мъянмада, Индонезияда, алмаздың ірі
кен орны – Саха-Якутияда.

Азия Cолтүстік жарты шардың барлық климаттық белдеулерін алып жатыр. Көп
жерінде, әсіресе ішкі аудандарда, континенттік климат басым. Оңтүстігі мен
шығысында климат муссонды. Батыс, Орта, Орталық Азия жазықтарына шөл және шөлейт
климат тән. Биік тау қыраттары мен тау бастарын суық шөл климаты алып жатыр.
Малакка түбегі мен Үлкен Зонд аралдарының климаты экваторлық.

Қыста ең төмен температура солтүстік-шығыс Сібірде байқалады. Верхоян жотасы мен
Оймяконда қаңтар айының орташа температурасы –50°С, кейде ең төмен температура
–70°С-қа дейін жетеді. Экваторлық өңірде қаңтардың орташа температурасы 25°С-қа
дейін өседі. Жазғы температура ендікке байланысты өзгеріп отырады. Шілденің
орташа температурасы тундраның оңтүстік шекарасында 10°С, ал 55° – 60° солтүстік
ендіктерде 20°С, тропиктік, экуаторлық белдеулерде 25 – 28оС-қа дейін жетеді.

Азияның оңтүстік, оңтүстік-шығыс шеткі аймақтары өте ылғалды келеді. Гималайдың
оңтүстік етегіндегі Черрапунджи өңірінде жылдық жауын-шашынның орташа мөлшері
12665 мм (Жер шарындағы ең ылғалды аудан). Экваторлық белдеуде жылына 2000 мм
жауын-шашын түседі. Субэкваторлық белдеудегі таудың ық жақ беткейлерінде ылғал
мөлшері күрт азайып, 1000 мм-ден аспайды. Ал климаты субтропикті және қоңыржай
теңізді аймақтарда 600 – 1000 мм, Сібірдің басым көпшілік жерінде 300 – 500 мм,
тундрада 150 – 200 мм, Алдыңғы, Орта және Орталық Азия шөлдерінде 100 – 150 мм,
кей жерлерде одан да аз болады.

Азия құрлығы өзенге бай . Сондықтан Азияны "өзен жағасындағы өркениеттер өлкесі"
деп атайды. Кавказ, Памир, Тянь-Шань, Гималай, Қарақорым, Гиндукуш, т.б.
тауларда мұздықтар таралған (жалпы ауданы 120 мың км²). Мұздықтар өзендердің
толығуына аса маңызды орын алады. Құрлықтың ішкі суларының 60%-ы сыртқы, 40%-ы
ішкі тұйық алапқа орналасқан. Азияның басты өзендері - Янцзы, Сары өзен (
Хуанхэ), Обь, Амур, Лена, Меконг, Енисей, Үнді, Брахмапутра, Салуин, Вилжуж,
Әмурдария, Ганг, Ефрат, Алдан, Сырдария, Тарим, Калыма, Айеарвади, Тигр, Сонгхуа
және Ангара өзендері. Обь, Ертіс, Енисей, Ангара, Лена, Яна, Индигарка және
Колыма өзендері Солтүстік мұзды Тынық Мұхитқа құятың өзендердің ішінде: Анады,
Амур, Хуанхэ, Янцзы, Ексы, Миконг, Чао Прая жөне Қызыл өзен бар. Янцзы -
Азиядағы ең ұзын және әлемдегі үшінші ұзын өзен. Евфрат - Орта Шығыстағы ең ұзын
өзен. Ежелгі дүниенің атақты қаласы Бабыл (Вавилон) осы өзеннің бойында
орналасқан болатын. Үнді түбегінің басты өзені - Ганг Солтүстік Үндістан
жазықтықтары арқылы шығыстағы Бангладешке қарай ағады. Қазақстандағы ең ұзын
өзен - Есіл өзені. Оның жалпы ұзындығы - 2450 шақырым, Қазақстан аумағына 1400
шақырымы кіреді. Муррей, Сноуи, Маррамбиджи - басты өзендерінің бірі. Өзге өзен
жүйелеріне Батыс Австралиядағы Фитцрой, Орд, Свон; Тасманиядағы Деруент пен
Тамар; Жаңа Оңтүстік Уельстегі Хаукесбери жатады. Елдің басым бөлігінде жаңбыр
жиі жауатын болғандықтан, Жаңа Зеландияда өзен саны өте көп. Ең ұзын өзенінің
ұзындығы 425 шақырым. Бұл аралда, сондай- қ, Хука сарқырамасы бар.

Экваторлық белдеудегі өзендердің суы жыл бойы мол болады. Шығыс және Оңтүстік
Азия өзендері теңіздік жаңбырға байланысты бүкіл жаз бойы тасиды.
Жерортатеңіздік Батыс Азия өзендерінің суы қыста молаяды. Ішкі тұйық алаптың
биік тау басындағы қар мен мұздан бастау алатын өзендер жазда қатты тасиды.
Құрлықтың ірі өзендері жол қатынасына және жер суаруға ежелгі заманнан бері
пайдаланылып келеді. ' Азияда көл көп. Ең ірілері – Каспий мен Арал теңіздері.
Тектоникалық ойыстарда Байкал, Зайсан, Ыстықкөл, Өлі теңіз, Хубсугул, Кукунор,
Алтынкөл орналасқан.

Биік таулы аймақтарда мұздық әрекетінен пайда болған ұсақ көлдер бар. Жанартау
әрекетіне байланысты көлдер Камчаткада және Тынық мұхит жағалауындағы аралдарда,
карст көлдері Загрос таулары мен Орталық Азия таулы қыраттарында, термокарст
көлдері Сібірде көп. Шөлді белдемдегі көлдер әдетте тұзды болып келеді. Азияның
ең ірі өзендері:

Азияның көпшілік бөлігі Голарктикалық флоралық облысқа кіреді. Араб түбегінің
оңтүстігі, Үндістан, Үндіқытай түбектері, Филиппин және Малай топаралы
палеотропиктік облысқа жатады. Палеотропиктік флора мезозойдың соңғы кезеңінен
бері бірқалыпты жылы климат жағдайында дамып келеді. Өсімдігі алуан түрлі,
құрамында реликтер мен эндемиктер көп. Солтүстік мұзды мұхит жағалауында
арктикалық, мүкті-қыналы тундра тараған. Солтүстік Азияда орман өте кең алқапты
қамтиды, оның көп жерін тайга (батысында шырша, майқарағай, самырсын, шығысында
балқарағай мен қарағай өседі) алып жатыр. Қиыр Шығыстың аралас және жалпақ
жапырақты ормандары өсімдік түріне бай. Орман белдемінен оңтүстікке қарай
орманды дала белдемдері (Батыс Сібірдің оңтүстігі, Солтүстік Моңғолия, Байкал
сырты, Солтүстік-шығыс Қытай) өтеді. Орта және Орталық Азияда шөл өсімдігі
басым. Тибет пен Памирдегі тау басын суық шөл алып жатады. Субтропиктік шөл,
шөлейт және құрғақ дала өсімдігі Иран, Кіші Азия таулы қыраттарында,
Месопотамияның солтүстік бөлігінде өседі. Месопотамияның оңтүстігі мен Араб
түбегі тропиктік шөлге жатады. Субтропиктік белдеудің батыс жағына қарай, Кіші
Азиядағы теңіз жағалауында негізінен маквис және мәңгі жасыл еменнен тұратын
жерортатеңіздік өсімдіктер өседі. Тынық мұхит жағалауында қоңыржай белдеудің
ормандары субтропиктік орманға ауысады (мәңгі жасыл ағаштар – магнолия, лавр,
емен, камфора, тунг ағашы, кипарис, т.б.). Малакка түбегі мен Малай топаралында
мәңгі жасыл ылғалды тропиктік қалың орман (гилея) өседі. Оның тауларындағы
өсімдіктер биіктік белдеулерін құрайды. Солтүстік Азияда тау тайгасы мен тау
тундрасы, Орта және Орталық Азияда тау даласы мен шөлі, Оңтүстік Азияда
тропиктік тау орманы басым.

Азия негізінен Голарктика облысының Палеоарктика бөліміне жатады. Жануарлары
ендік белдемдер мен биіктік белдеулер жиынын құрайды. Тундрада жануарлардың түрі
аз. Орман белдемінде

Құрлықтың шығысы жануарлар түріне өте бай. Мұнда тайганың, жалпақ жапырақты
орманның және субтропиктік аймақтың жануарлары өмір сүреді. Дала мен шөл
жануарлары Кіші, Алдыңғы, Орта және Орталық Азияда, Солтүстік-батыс Үндістанда
тараған. Әсіресе кемірушілердің түрі көп.

Батыс жағын жерорта-теңіздік жануарлардан: қабылан, гепард, қорқау қасқыр,
жайран, т.б. мекендейді. Өзен бойы тоғайларында жолбарыс, Солтүстік-батыс
Үндістанда арыстан сақталған.

Құрлықтың субэкваторлық және экваторлық ендіктерінде Үнді-Малай жануарлары (піл,
орангутан, гиббон, макака, лемур, тупайя, тапир, мүйізтұмсық, жолбарыс, аю,
қабылан, т.б.) басым. Құстардың түрі көп. Жорғалаушылардан алып ешкіемер,
қолтырауын, өте улы көзілдірікті жылан, питон (ұзындығы 8 – 10 м) көп тараған.



https://kk.wikipedia.org/wiki/%D0%98%D1%81%D0%BF%D0%B0%D0%BD%D0%B8%D1%8F

Координаттар: 39°55′36″ с. е. 1°48′06″ б. б.﻿ / ﻿39.92667° с. е. 1.80167° б. б.﻿
/ 39.92667; -1.80167 (G) (O) (Я)

Испания (ис. Espaṅa), Испания Патшалығы (ис. Reino de España) — Еуропаның
Оңтүстік-батысында орналасқан мемлекет. Пиреней түбегінің көп бөлігін және
Жерорта теңізіндегі Балеар, Питиус аралдары мен Атлант мұхитындағы Канар
аралдарын иеленеді. Жер көлемі 505,9 мың км2.. Испанияға, сондай-ақ, Солтүстік
Африка жағалауларындағы Сеут және Мелилья қалалары мен оларға жақын жатқан
Велесде-ла-Гомера, Алусемас, Чафаринас аралдары да қарайды. Халқы 46,1 млн.
(2011). Негізінен, испандар, католондар (5 млн-нан астам), галисилер (3 млн.),
баскилер (2 млн-нан астам), т.б. Қала халқы 76,79%. Ресми тілі – испан тілі.
Автономиялық құрылымдарда католон, баски, галиси, т.б. тілдер қолданылады. Ел 17
автономиялық құрылымдардан тұрады. Халқы, негізінен, католик дінін ұстанады.
Астанасы – Мадрид қаласы (5 млн.). Бұған қоса Барселона (1,8 млн.), Валенсия (1
млн.), Севилия (750 млн.), т.б. ірі қалалары бар. Ұлттық мейрамы 12 қазан –
Испан ұлты күні (Христофор Колумбтың 1492 жылы Американы ашқан күні). Ұлттық
ақшасы – песета.

Испания жерінде ежелгі адамдар палеолит дәуірінде-ақ (б.з.б. 10-мыңжылдыққа
дейін) тіршілік ете бастаған. И. жерінде құрылған ең ежелгі мемлекет – Тартесс
(б.з.б. 1 мыңжылдықтың бас кезінде болған). Ел территориясына б.з.б. 7 ғасырда
финикиялықтар мен гректер келіп қоныстана бастады. Б.з.б. 5 – 3 ғасырларда
Пиреней арқылы кельттер келді. Б.з.б. 3 ғасырдың аяғында Испания жерінің
көпшілігі Карфаген мемлекетіне бағынды. Б.з.б. 2 ғасырда Карфагенді Рим
империясы ығыстырып, б.з.б. 21 – 19 жылы қазіргі Испания аумағын түгелімен
бағындырды. Рим империясы үстемдігі кезінде елде испан-рим ақсүйектері пайда
болды. Кейін Испанияға вандалдар, аландар, свевтер басып кіріп,
Солтүстік-батыста Свев корольдігі құрылды. Аландар мен вандалдар оңтүстікке, ал
429 жылы Солтүстік Африкаға қоныс аударды. 5 ғасырдың 2-жартысында вестготтар
королі Эйрих (466 – 84) Пиреней түбегін түгелімен басып алды. 585 жылы
вестготтар Свев корольдігін толығымен бағындырды. 711 – 18 жылы Пиреней түбегін
арабтар (мавр деген ортақ атпен белгілі болған араб және бербер тайпалары)
жаулап алып, Омейя әулетіне бағынышты әмірлік құрды. 756 жылы омейялықтар
тәуелсіз Кордова әмірлігін, 929 жылы Кордова халифатын құрды (қ. Кордова
халифаты). 1031 жылы Кордова халифаты көптеген ұсақ иеліктерге бөлініп кетті. 11
ғасырда түбектің Солтүстік мен шығысындағы ұсақ христиан иеліктері біртіндеп
біріге бастады. Сөйтіп, солтүстікте Кастилия, оңтүстікте Арагон корольдіктері
құрылды. Олар біртіндеп Испаниядан арабтарды ығыстыра бастады. 13 ғасырдың
ортасында елде тек Гранада әмірлігі ғана қалды. 1479 жылы Леон-Кастиль және
Арагон-Каталон корольдіктері әулеттік неке негізінде бір мемлекетке бірікті.
1492 жылы 12 қазанда 10 жылға созылған соғыстан кейін Гранада әмірлігі жаулап
алынды. Бұл күн Х.Колумбтың Американы ашып, ұлы жаңалықтар дәуірінің басталуымен
тура келді. 16 ғасырдың 1-жартысында испандар Мексиканы, Перуді, Боливияны,
Чилиді, т.б. Оңтүстік Америка жерлерін басып алды. Еуропада Испания құрамына
Нидерландия қосылды (1516). Испан королі Карл Қ 1519 жылы Қасиетті Рим
империясының императоры тағына отырып, Испандар әлемдегі ең ірі мемлекетке
айналды. Мануфактуралар құрылып, испан қалалары жібек тоқитын, былғары
шығаратын, қару-жарақ жасайтын ірі орталықтарға айналды. Елде монархия орнады.
16 ғасырдың 2-жартысынан бастап Испания әлсірей бастады. Революция нәтижесінде
Нидерландия Испандардан 1581 жылы бөлініп шықты, 1588 жылы атышулы испан флоты –
“Жеңілмейтін армада” Англиядан күйрей жеңілді. 17 ғасырда ел экономикасы онан
сайын құлдырап кетті. 18 ғасырда бұрынғы испан иеліктері Англия, Франция,
Австрия, т.б. мемлекеттердің өзара күресі нысанына айналды. Испан мұрагерлігі
үшін күрес (1701 – 14) француз королі Людовик XҚV-нің немересі Филипп V-нің
Испандар тағына отыруымен аяқталды. 18 ғасырдың аяғында Францияда революция
басталғаннан кейін, Испания билеушілері 1793 жылы Франциямен соғыс бастады.
Бірақ жеңіліске ұшырап, өздері француздардың ықпалына көшті. И. енді Франция
жағында Англия мен Португалияға қарсы соғысты. Бұл Испандардың Америкадағы
отарларымен байланысын нашарлатып жіберді. Үкімет елге француз әскерлерінің
кіруіне рұқсат беріп, өзіне халықтың наразылығын туғызды. Бірінші испан
революциясы (1808 – 14) елден француздарды қуу және либералдық реформалар
жүргізу мақсатын көздеді. Конституция қабылданып (1812), ұлт-азаттық күрес және
революция нәтижесінде ел 1814 жылы 18 мамырда толық азат етілді. Бірақ елге
оралған король Фердинанд VҚҚ конституцияның күшін жойып, Америкадағы испан
отарларындағы көтерілістерді басу үшін әскер жіберді. Екінші испан революциясы
(1820 – 23) кезінде Фердинанд VҚҚ көтерілісшілердің талабын орындап, 1812 жылғы
конституцияны қалпына келтірді. Конституцияға сәйкес 1820 жылы 9 шілдеде ашылған
кортестер (парламент) көптеген прогресшіл заңдар қабылдады. Бұл революция
Қасиетті одақтың шешімі бойынша француз интервенттері қолымен (1823 жылы сәуір –
қыркүйек) басылды. Елде абсолюттік монархия қалпына келтірілді. Осы кезде испан
армиясы Америкада жеңіліске ұшырап, Куба мен Пуэрто-Рикодан басқа барлық
отарларынан айырылды. 1833 жылы Испандарда азамат соғысы басталып, ол Үшінші
испан революциясына (1834 – 43) ұласты. Революция кезінде барлық ортағасырлық
сарқыншақтар (инквизиция, майорат, т.б.) толығымен жойылып, елде конституциялық
монархия орнады. 1840 жылдан бастап өнеркәсіп төңкерісі басталды: металлургия,
машина жасау з-ттары, т. ж-дар салына бастады. Төртінші (1854 – 56) және бесінші
(1868 – 74) испан революцияларын республикашыл күштер жасады. Тұңғыш республика
құрылғанымен (1873 – 74), ол ұзақ өмір сүре алмады. 1874 жылғы төңкерістен кейін
үкімет басына қайтадан Бурбондар әулеті келді. 20 ғасырдың басында Испандарда
ірі өнеркәсіп монополиялары пайда болды. Елге шет ел капиталы көптеп келе
бастады. Республикашылар күресті тоқтатқан жоқ. 1931 жылы 14 сәуірде елде
республика орнап, алтыншы испан революциясы (1931 – 39) басталды. 1931 жылы
сәуір – 1933 жылы күз аралығында елді республикашыл-социалистер блогы басқарды.
Олар а. ш-нда реформа жүргізді, 8 сағаттық жұмыс күнін енгізді, т.б. шаралар
жасады. Оған қарсы оңшыл күштер 1933 – 35 жылы фашистік блокқа бірігіп, елде 32
айға созылған азамат соғысы басталды (қ. Испаниядағы азамат соғысы). Испандарда
генерал Франконың диктатурасы орнап, саяси партияларға тыйым салынды.
2-дүниежүз. соғыс кезінде генерал Франко Германия мен Италияға көмектесіп, соғыс
аяқталғаннан кейін АҚШ-пен тығыз байланыс орнатты. 1947 жылы ел корольдік болып
жарияланды. генерал Франко өлгеннен кейін (1975), Испандарда конституциялық
монархия құрылды. Саяси тұтқындар түрмелерден босатылып, саяси партиялардың
қызметіне рұқсат етілді. 1977 жылы 15 маусымда тұңғыш рет демокр. парламент
сайлауы өтіп, Конституция қабылданды. 1979 жылы сәуірде алғашқы заңды үкімет
жасақталды. 1981 жылы ақпанда әскерилердің мемл. төңкеріс ұйымдастыру әрекеті
жүзеге аспай қалды. 1982 жылы қазанда өткен сайлауда Ф.Гонсалес бастаған
социалистер жеңіске жетіп, өз үкіметін құрды. Олар 1983, 1986, 1993 жылдары
өткен сайлауда да жеңіске жетті. Тек 1996 жылы өткен сайлауда ғана
консервативтік Халық партиясы (Х.М. Аспар) жеңіске жетті.

Испанияның мемлекеттік құрылымы - конституциялық монархия. Мемлекет басшысы —
король. Қазіргі кездегі монарх — Филипп VI. Заң қабылдайтын орган — Испанияның
генералды кортестері: Депутаттар конгресі мен Сенат. Сенат 259 жергілікті
сайланған депутаттан құралған. Депутаттардың қызмет ету мерзімі - 4 жыл.
Депутаттар Конгресі - саяси партияладын сайланған 350 депуттан құралған,
депуттығының мерземі - 4 жыл.

Атқарушы үкіметті Испанияның премьер-министрі орындайды, әдетте парламентке
сайлау барысында ең көп дауыс жинаған саяси партияның өкілі. Конституциялық
бақылау органы - Конституциялық сот (Tribunal Constitucional), жоғарғы сот
сатысы - Жоғарғы Сот (Tribunal Supremo), автономды қоғамдастықтардың жоғарғы сот
сатысы - Жоғарғы Әділет Соты (Tribunal Superior de Justicia), Апеляциялық
инстанция - провинциялық аудиенсиялар (Audiencias Provinciales), аймақтық
соттар — сот тергеуі және алғашқы саты соттары (Juzgados de primera instancia e
instrucción), ең төменгі сатысы - судья (juzgados de paz), импичмент соты -
Ұлттық Аудиенсия (Audiencia Nacional), жоғарғы бақылау органы - Есеп Соты
(Tribunal de Cuentas), соттарды басқару органы - Сот басқаруының генералды
кеңесі (Consejo General del Poder Judicial).

Өнеркәсіптің көлемі жағынан Испандар Батыс Еуропада 5-орын, дүние жүзі бойынша
8-орын алады. Елде машина, кеме жасау, ұшақ шығару, электртехникасы, химия,
тоқыма өндірістері жақсы дамыған. Соңғы жылдары тау-кен өндірісі жыл сайын
кеміп, оның орнына электронды жабдықтар өндірісі дамуда. Ел экономикасында мемл.
сектордың үлесі – 30%. Ел пайдалы қазбаларға бай, бірақ 100-ден аса қазбалардың
тек 16-сы ғана өндіріледі. А. ш. жақсы дамыған. Шарап (дүние жүзінде 3-орында),
цитрустік жемістер, бидай, күріш, темекі, көкөніс, т.б. өсіріледі. Зәйтүн майын
шығарудан Испандар дүние жүзінде 1-орында. Мал ш. да жақсы дамыған. Теңізден
балық аулау мен теңіз азық-түліктерін пайдаланудан дүние жүзіндегі алғашқы
ондыққа кіреді. Елге туризм үлкен табыс әкеледі. Жыл сайын И-ға 62 млн. шет ел
туристері келеді. Негізгі сауда серіктестері Еуропалық одақ елдері (импорттың –
61%, экспорттың – 68,5%-ы), АҚШ (7,4% және 5,1%), Латын Америкасы(4% және 5,4%).
Алтын-валюта қоры 72,6 млрд. АҚШ долл-ы көлемінде (1997). Испания мен Қазақстан
арасында дипломатиялық қарым-қатынастар 1992 жылы орнады. 1998 жылы 13 ақпанда
Испания королі Хуан Карлос Алматыда болып қайтты. 2000 жылы 30 қазанда Қазақстан
Президенті Н.Назарбаев ресми сапармен Испанияда болып, король Хуан Карлос
Қазақстанмен және үкімет төрағасы Хосе Мария Азнармен кездесті. Кездесу
барысында саяси, экон., мәдени байланыстар жөнінде 6 құжатқа қол қойылды.

Испания жеріндегі ең көне ескерткіштер палеолит дәуірінен сақталған. Неолит
дәуірінен қыш ыдыстар, иберлерден тас қамалдардың қалдығы мен өрнектелген
құмыралар сақталған. Рим империясы үстемдігінен қалған театрлар мен
ғибадатханалардың орны кездеседі. Мавритан өнерінің үлгісімен салынған
құрылыстар да бар (Кордовадағы мешіт, 10 ғасырдың аяғы). Испаня өнерінің дербес
қалыптасуы 8 – 9 ғасырлардан басталады. Осы кезде Испандарның Италия, Франциямен
мәдени байланысы күшейді. Тас қорғандар мен қамалдар салуда француздардың
тәжірибесі қолданылды. 10 – 12 ғасырларда құрылысқа кірпішті пайдаланды. 13
ғасырдың 1-жартысында Бургос пен Леонда ғибадатханалар салына бастады. 14
ғасырда Испандарда мудехар стиліндегі архитектура қалыптасты. Сол кездегі
Испандар бейнелеу өнеріне тән қасиет – тұрмыстық детальдарға ден қою, жалпы
пішін мен бет-бейненің шынайылығын қадағалау – каталон мектебінің негізін салушы
Феррер Бассаның шығарм-нан айқын көрінді. 15 ғасырдың аяғында Қайта өркендеу
дәуірінің ұлттық стилі – “платереско” қалыптасты. 16 ғасырда италиялықтар
ықпалының күшейе түсуі испан суретшілерінің кәсіби машықтануына әсер етті. Осы
тұста Эль Греко шығарм-ы танымал болды. 17 ғасырда чурригереско [арх.
Х.Чурригердің (1665 – 1725) есімімен аталған] деген атпен пайда болған испан
бароккосы 18 ғасырда жалпы ұлттық стильге айналды (Гранададағы Ла Картух
ғибадатханасы). 1744 жылы Мадридте ұйымдастырылған Көркемсурет академиясы
академиялық классицизмнің ұйытқысы болды. 17 ғасырдың 1-жартысында испан
кескіндемесі басым бағытта дамыды. Өмір шындығының рухани мәнін ашуға ұмтылу,
қарапайым заттарға назар аудару Испания суретшілеріне тән тақырып болды. Өмір
мәнін шынайы түрде қабылдау, адам мінезіне ерекше көңіл бөлу – сол кездегі
суретшілердің, әсіресе, Д.Веласкестің шығармаларынан тамаша көрініс тапты. 17
ғасырдың 2-жартысындағы Испания өнерінен сән-салтанатқа бой ұру, мистика сарыны
байқалады. Испаня өнерінің 18 – 19 ғасырлардағы жаңа өрлеуі Ф.Гойя шығарм-мен
байланысты. Модерн стилін қолдаушы арх. А.Гауди (1852 – 1926) мен “оқтай түзу
қала салу” жобасының авторы А.Сорио-и-Матаның шығарм-ғы қазіргі заманғы қала
салу өнерін ілгері дамытты. 1914 – 18 жылғы 1-дүниежүз. соғыстан кейін “тарихи
стильдер” алдыңғы қатарға шығып, ғимараттар осы үлгімен салынды. 1950 жылдан
кейін “жаңа архитектура” дамып, функциональдік шешімдермен қоса “органикалық
архитектура” жүзеге асты. 19 ғасырдың аяғы мен 20 ғасырдың басында Испания
бейнелеу өнері дәстүрлі салондық академизмнен қол үзіп, импрессионизмге
(Х.Соролья (1863 – 1923), Д. де Регойос) бой ұрды. 20 ғасырдың алғашқы он
жылында Испания өнері француздардың ықпалында болды. генерал Франко билігі
кезінде көптеген суретшілер өз шығарм-мен антифашистік қозғалысқа үн қосты
(А.Ибаррола). Тарихи қалыптасуы мен жергілікті ерекшеліктеріне қарай И. музыкасы
5 түрге бөлінеді: 1) кельт-иберлерден тараған баск музыкасы. Музыкалық аспаптары
– чисту, альбока (үрлемелі), тун-тун (әр түрлі барабандар); 2) бастауын кельттер
музыкасынан алатын галисия музыкасы. Музыкалық. аспаптары – гайта, гальега; 3)
стильдік жағынан Оңтүстік Франция музыкасына жақын каталон музыкасы. Музыкалық
аспаптары – флювиоль (шағын флейта) және тамбурин; 4) жалпы И. музыкасына ортақ
белгілерді қамтыған кастиль музыкасы. Музыкалық аспабы – гитара; 5) Андалусия
музыкасы. Оның өзі екі топқа бөлінеді: а) цыган әуені басым канте хонде (кейін
фламенко атанды); ә) нағыз Андалусия музыкасы. Вестготтар билігі дәуірінде (5 –
8 ғасырлар) қалыптасқан И-ның кәсіби муз. өнері гимн шығарудың биік сатысына
көтерілді. 12 ғасырда трубадурлар мен хуглярлар (жонглерлер) ерлік-эпикалық
әндерді уағыздады. 14 ғасырда трубадурлар кантиго, пастораль сияқты муз. жанрлар
қалыптастырды. 16 ғасырда орган музыкасындағы имитация-полифониялық және
вариациялық стиль қалыптасты. 18 ғасырда тонадилья атты муз. комедия туды.
Мадрид (1830) пен Барселонада (1847) консерваторияның және тұрақты опера
театрының ашылуы Испания музыка өмірін жандандырды. 19 ғасырдың 60-жылдарындағы
комп-лардың (М.Эслава, Ф.Барбьери, т.б.) шығармашылығы Мадридтегі “Сарсуэла”
театрымен тікелей байланысты болды. Испанияда 19 ғасырдың соңғы ширегінде комп.
Ф.Педрель (1841 – 1922) басшылығымен ұлттық муз. мәдениет қайта өркендеді. 20
ғасырда пианистер – Х.Турина, Р.Виньес; скрипкашылар – П.Сарасате-и-Наваскуэс
(1844 – 1908), Х.Манен; виолончельшілер – П.Касальс (1876 – 1973), Г.Касадо
(1897 – 1966); гитарашылар – Ф.Таррега, М.Льобет; дирижерлер – Э.Ф. Арбос,
К.Супервиа, т.б. елге танымал болды. 1973 жылы Испания бишісі Кэти Клавихо мен
гитарашы Гарсия Алонсо Алматыда өнер көрсетті. Испанияда театр ойындары
римдіктер үстемдік құрған дәуірде-ақ жүйелі түрде өткізіліп тұрған. Орта
ғасырларда діни театр (литургиялық драма, мистерия) және комедиялық халық театры
өркен жайды. 14 – 15 ғасырларда сарай театрының алғашқы нышаны байқала бастады.
16 ғасырдың ортасында ойындарында қарапайым реквизиттер қолданған кәсіби театр
труппалары пайда болды. Алғашқы осындай труппаны драматург және актер Лопе де
Руэда ұйымдастырды. 16 ғасырдың 2-жартысында театр ойындарын шіркеу басшылары өз
бақылауына алып, Мадрид (“Корраль де ла Крус”, 1579; “Корраль дель Принсипе”,
1582), Севилья, Барселона, Валенсия, т.б. ірі қалаларда корральдар деп аталатын
тұрақты көпшілік театрлар ұйымдастырды. Мұнда аса көрнекті драматург Лопе де
Вега (1562 – 1635), Х.Руис де Аларкон (1581 – 1639), Тирсо де Молина (1571/83 –
1648) пьесалары қойылып, Қайта өркендеу дәуірінің гуманистік және демокр.
драматургиясы қалыптасты. 17 ғасырда ауто жанры дамыды. Ол шіркеу мейрамдары
кезінде жылжымалы платформа – арбаларда қойылып отырды. 18 ғасырда француз
классицизмі өріс алып, ол пафос пен декламациялық стильге құрылған актерлік өнер
дамуына ықпал жасады. Көптеген театрлар 16 – 17 ғасырлардағы испан
драматургиясының туындыларын қоюды одан әрі жалғастырды, ал М.Ладвенант, Р.Луна,
М.Р. Фернандес сынды үздік актерлер өз өнерінде реалистік дәстүрге сүйенді. Осы
дәстүр сайнете, сарсуэла, тонадилья сияқты муз.-драм. жанрларда да өріс алды.
Көрнекті актер И.Майкес Мадридтегі “Каньос дель Пераль” (1801 – 05) және
“Принсипе” (1805 – 18) театрын басқарып, театр өнерінде бірқатар маңызды
реформалар жүргізді. Мадридте “Эспаньоль” (1849), Барселонада “Лисео” (1847),
т.б. жаңа театрлар ашылды. 20 ғасырдың басында сахнада “кіші жанрлар”, жеңіл
пьесалар мен мелодрамалар, модерндік драматургия басым болды. Аса көрнекті ақын
әрі драматург Ф.Гарсиа Лорка (1898 – 1936) мен драматург А.Касона (1903 – 65),
актриса М.Ксиргу театрға реформа жүргізді. Демократияландыруға талпыныс жасалды.
Театр цензурасының қыспағына қарамастан, 1950 жылы бірқатар театрларда испан
классик. драматургиясынан қойылымдар қойыла бастады. Қазір Мадридте 20-дан астам
театр бар. Актер кадрларын Мадрид пен Барселона консерваториясы және Мадридтің
драм. өнер мектебі даярлайды. Испаниядағы тұңғыш көркем фильм 1905 жылы
түсірілді. Барселона 1908 жылдан кино өндірісінің орталығына айналды. 20
ғасырдың 20-жылдары жылына 30 – 40 фильм жасалды. 1934 жылы тұңғыш дыбысты фильм
– “Топырақ дымы” (режылы Э.Ф. Ардавин) жарық көрді. Осы жылдары жасалған
таңдаулы кино шығармалардың бірі – испан шаруалары мен батырақтарының аш-жалаңаш
өмірін бейнелейтін “Астықсыз жер” фильмі (1932, режылы Л.Бюнюэль, 1900 – 1983).
Режылы Бюнюэльдің “Виридиана” (1961) кинофильмі дүние жүзіне әйгілі болды. 1975
– 85 жылы “Қарғаны асыра” (режылы К.Саура, 1932 жылыт.), “Бақшадағы сайтандар”
(режылы М.Гутьеррес Арагона), “Аптаның соңы” (режылы Х.А. Бардем, 1922 жылыт.),
“Стико” (режылы Х. де Арминьян), “Қанды той”, “Кармен”, “Сиқырлы махаббат”
(режылы .Саура), т.б. фильмдер түсірілді.

Мадрид европада үлкендігінен үшінші орын алады. Европаның мәдени қалаларының
бірі. Испанияның орталығында орналасқан. Барселона испанияның шығысында
орналасқан, Каталония аутономды обылысында орналасқан, аттас провинциясының
астанасы. Испанияда үлкендігінен екінші орын алады. Жерорта теңізімен шектеседі.
Валенсия испанияның туризм дамығын қалаларының бірі. Орналасқан жері шығыс
испания,Турия өзенінің төменгі ағысында орналасқан.

Испания әдебиеті испан (кастиль) және баск, галисий, каталон тілінде дамыған. Ол
орта ғасырларда халық шығарм-ның және ежелгі дәуір әдебиеті мен араб
мәдениетінің ықпалында қалыптасты. Халық шығармалары араб басқыншылығына қарсы
күрес кезінде молая түсті. 12 – 13 ғасырларда серілік романдар пайда болды. 14
ғасырда Испания әдебиетінде Х.Альфонс (1221 – 1284) пен Хуан Мануэльдің (1282 –
1348) дидактикалық насихат бағытындағы шығармалары белгілі орын алды. 15
ғасырдың аяғы мен 16 ғасырдың басында Испания әдебиетінің өрлеу дәуірі басталды.
Өрлеу кезеңінің ірі өкілі Ф. де Рохастың (1465 – 1541) “Селестина” романы (1499)
Испания әдебиетінде түрлі жанрлардың тууына, театрдың қалыптасуына ықпал жасады.
М. де Сервантестің “Дон Кихот” романы (1605 – 15) дүние жүзі әдебиетіне үлес
болып қосылды. 18 ғасырда Испания әдебиетіне француз классицизмінің әсері
күшейді. Поэзияда ағартушылық бағыт басым болып, мысал жанры дамыды. Бүл
кезеңнің өкілдері М.Х. Кинтан (1772 – 1857), Х.Н. Гальегос (1774 – 1853), А.Лист
(1775 – 1848) өз шығармаларында еркіндікті жырласа, Ф.Мартинес де ла Роса (1787
– 1862) драмалары испан романтизмінің өркендеуіне жол салды. 1-дүниежүз.
соғыстан (1914 – 18) кейін Испания әдебиетінде көптеген ағымдар пайда болып,
оның белді өкілі ретінде Ф.Гарсиа Лорка (1898 – 1936) танылды. Испания да
монархия құлаған соң (1931) және соғыс жылдары (1936 – 39) әлеум. тақырыпта
көптеген шығармалар жазылды. Елде фаш. режим орнауына байланысты көп жазушылар
шет елге кетті. Олардың шығармаларында фашизмге қарсы күрес тақырыбы өріс алды.
Ал кейбір жазушылар Франко режимін мадақтады. Франко режиміне қарсы
шығармалардың мол жазылуы 1950 жылдардан басталды. Поэзияда Д.Алонсоның “Кек
перзенттері” атты жинағы (1944), Г.Селайидің “Иберий жырлары” (1955), Б. де
Отероның “Сөз Испания туралы” (1964) атты шығармалары жарияланды. Ал прозада 19
ғасырдың сыншыл реализм дәстүрінде жазылған Х.Гойтисолоның “Жұмақтағы мұң”
(1955), “Аралдар” (1961), “Ерекше белгі” (1967) романдары мен А.М. Матутенің
“Саудагерлер” трилогиясы (1960 – 69) шықты. М. де Сервантестің “Дон Кихот”
романы 1952 жылы қазақ тілінде басылып шықты.



https://kk.wikipedia.org/wiki/%D0%98%D1%81%D0%BB%D0%B0%D0%BC_%D0%BA%D2%AF%D0%BD%D1%82%D1%96%D0%B7%D0%B1%D0%B5%D1%81%D1%96

Ислам күнтізбесі (Һижра күнтізбесі , ай һижрасы) — Мұсылман әлемінде
қолданылатын Ай фазаларының өзгерістеріне негізделген күнтізбе. “Жәһилия”
заманында, яғни исламнан бұрын Арабияда 24 жылдық жыл санау есебі қолданылды.

15 жыл 12 айдан, 9 жыл 13 айдан есептелді. Қосылатын артық ай “нәси” деп аталды.
Абыздар оны орынды да, орынсыз да қосып, күнтізбені шатастыра бергендіктен
Мұхаммед ﷺ нәсиды есептен мүлдем шығарып тастады. Содан бері араб елінде жыл 12
синодтық айдан құралады. Ол 354 не 355 күн. Ислам діні шыққаннан бері арабтардың
қолданылатын жыл санау жүйесі — “Тарих әл-һижра”. “һижра” — “ауып бару” деген
мағынаны береді.

Ислам күнтізбесі һижрадан, яғни Аллаһ Елшісінің ﷺ Меккеден Мединеге жер аударған
күнінен басталады. Һижра есебін пайғамбарымыз Мұхаммед ﷺ дүниеден өткен
уақытанан кейін 5 жыл өткенде, 637 жылы халиф Омар ибн әл-Хаттаб р.а. (634 —
644) жасаған. Нақты жылдан 11 күн кем болғандықтан, Ислам күнтізбесіндегі жылдың
басы жылжи береді. һижраның Күн қозғалысына қатысы жоқ. Ол тек Айға негізделген.
Жерлері ыстық және шөлді болғандықтан Араб елдері күндіз демалып, түнгі салқында
Айдың жарығымен жұмыс жасайды. Ислам күнтізбесінің шығуының басты себебі де осы.

Мұсылман жылсанауы Аллаһ Елшісінің ﷺ Меккеден Мединеге һижрет жасаған уақытынан
бері саналады. Осы күнгі жасалған һижрет мұсылман тарихында ерекше орынға ие
болды. Жаңа күнтізбенің қолданысқа енуі туралы шешімді халифа Омар ибн әл-Хаттаб
басқа сахабалармен кеңесе отырып қабылдаған болатын. Осылайша мұсылман
күнтізбесі «Һижри» деп атал бастады. Мұсылман күнтізбесі күнмен емес аймен
есептелгендігі себепті біздің қазіргі жылсанағымыздан біршама айырмашылығы бар.
Осы себепті бір жылы 10, екінші жылы 11 күнге қысқа болып жатады.

11 жылы бұл циклдің Зүл-Хижжа айында 30 күн, ал қалғандарында 19-29 күн бар.
Демек, бір жылда 354 немесе 355 күн бар. Кібісе жылдарға ешқандай ай қосылмайды,
сондықтан атаулы айлар сол маусымда қалмайды, бірақ әрбір 32 және ½ жыл сайын
толық күн немесе маусымдық жыл (шамамен 365 және 1/4 күн) арқылы артқа жылжиды.



https://kk.wikipedia.org/wiki/%D0%A1%D0%B0%D0%BB%D1%8B%D2%9B

Салық – мемлекеттік бюджетке заңды және жеке тұлғалардан белгілі бір мөлшерде
түсетін міндетті төлемдер. Салықтар – шаруашылық жүргізуші субъектілердің, жеке
тұлғалардың мемлекет пен екі арадағы мемлекеттік бюджет арқылы жүзеге
асырылатын, қаржы қатынастарын сипаттайтын экономикалық санат. Салықтардың
экономикалық мәні мынада: салықтар шаруашылық жүргізуші субъектілер мен халық
табысының қалыптасуындағы қаржылық қатынастардың бір бөлігін білдіреді.
Сондай-ақ шаруашылық жүргізуші субъектілер мен халық табысының белгілі бір
мөлшерін мемлекет үлесіне жинақтап, жиынтықтаудың қаржылық қатынастарын
көрсетеді. «Салық» ұғымымен «салық жүйесі» ұғымы тығыз байланысты. Мемлекетте
алынатын салық түрлерінің, оның құру мен алудың нысандары мен әдістерінің, салық
органдарының жиынтығы әдетте мемлекеттің салық жүйесін құрайды. Салықтардың,
оларды төлеушілердің, салықтарды алу әдістерінің, салық жеңілдіктерінің
жиынтығының болатындығынан салық жүйелерінің әжептәуір күрделі үлгілері болуы
мүмкін.

Барлық өркениетті елдерде салықтардың бүкіл жиынтығы әр түрлі қағидаттар бойынша
жіктеледі. Салықтар мемлекеттің құрылуымен бірге пайда болады және мемлекеттің
өмір сүріп, дамуының негізі болып табылады. Мемлекет құрылымының өзгеруі,
өркендеуі қашан да болса оның салық жүйесінің қайта құрылуымен, жаңаруымен бірге
қалыптасады. Әрбір мемлекетке өзінің ішкі және сыртқы саясатын жүргізу үшін
белгілі бір мөлшерде қаржы көздері қажет. Мемлекет салықтарды экономиканы
дамыту, тұрақтандыру барысында қуатты экономикалық тетік ретінде пайдаланылады.
Салықтардың мәнін толық түсіну үшін, олардың экономикалық маңызын түсіну қажет.
Ал салықтардың экономикалық маңызы олардың атқаратын қызметіне тікелей қатысты.

Жоғарыда көрсетілген негізгі функциялармен қатар салықтардың ынталандыру,
бақылау функцияларын атап кетуге болады. Реттеушілік қызметі – салықтың ең
негізгі қызметі. Осы қызмет арқылы салықтар ел экономикасына өз ықпалын
тигізеді, яғни салықтар реттеу жүзеге асырылады. Салықтық реттеудің ең басты
мақсаты - өндірістің дамуына ықпал ету. Салық түрлері, салық салу әдістері
салықтық реттеудің тетіктері болып саналады. Жоғарыда көрсетілген салықтық
реттеудің тетіктері тек қана өндірістің дамуын реттеп қана қоймайды. Сонымен
қатар ақша және баға саясаты, шетелдік инвесторларды ынталандыру, шағын және
кіші кәсіпкерлікті дамыту жұмыстарын жүзеге асырады. Әрине, салықтық реттеу
тетіктері тиімді қызмет атқару үшін, олардың басқа да экономикалық тетіктермен
тығыз байланыста болуы қажет. Салықтық реттеуде салық мөлшерлемелері мен салық
жеңілдіктерінің алатын орны ерекше. Себебі ғылыми негізделмеген, шектен тыс
жоғары қойылған мөлшерлемелер кәсіпкерлердің ынтасын төмендетіп, өндірістің
төмендеуіне және мемлекеттік бюджет кірісінің азаюына әкеліп соқтырады. Осы
сияқты салық жеңілдіктерінің де теңсіз жағы және бар. Дамыған елдердің тарихынан
салық мөлшерлемелері жөнінде мынаны байқауға болады:

Салықтардың екінші қызметі – фискалдық немесе бюджеттік қызметі. Бұл қызметі
(функциясы) арқылы мемлекеттік бюджеттік кіріс бөлімі құрылып, салықтардың
қоғамдық міндеті артады. Себебі, салықтар мемлекеттік бюджеттің кірісін
топтастыра отырып, әлеуметтік, әскери-қорғаныс, тағы басқа да шаралардың іске
асуын қамтамасыз етеді. Қайта бөлу қызметі арқылы түрлі субъектілер табысының
бір бөлшегі мемлекет пайдасына өтеді. Бұл қызметтің іс-әрекетінің көлемі ішкі
жалпы өнімді салықтардың алатын үлес салмағы арқылы анықтайды. Соңғы жылдардағы
мәліметтер бойынша Қазақстан Республикасының ішкі өнімдегі салықтардың үлестік
салмағы 40 пайыздан асып отыр. Бұл экономикасы дамыған басқа елдерден әлдеқайда
жоғары. Еліміздегі мемлекет мүддесі үшін қаржы көздерін орталықтандырудың бір
айғағы осы. Мемлекет мына жоғарыда көрсетілген салықтардың қызметін (функциясын)
пайдалана отырып елдің салық жүйесін анықтайды. Салық механизмінің қызмет ету
жолдарын белгілейді, жалпы экономикалық саясатты негізге ала отырып салық
саясатын анықтайды.

Қайта бөлу функциясы арқылы түрлі субъектілер табысының бір бөлігі мемлекет
қарамағына өтеді. Бұл функцияның іс-әрекетінің көлемі ішкі жалпы өнімде
салықтардың алатын үлесі арқылы анықталады. Соңғы жылдары Қазақстанда ішкі жалпы
өнімдегі салықтар үлесінің төмендеу үрдісі орын алып отыр. 1997 жылы ішкі жалпы
өнімдегі олардың үлесі 19,7 пайыз болса, 1998 жылы 16,6 пайыз, 2000 жылы 22,6
пайыз, 2001 жылы 22,2 пайыз болды (салыстыру үшін: Украинада – 29 пайыз, Ресейде
– 33,3 пайыз). Салық салу объектілерін есепке алу және оларды бағалау
тәсілдеріне қарай салық алудың мынадай төрт әдісі қолданылады: кадастрлык, салық
төлеушінің декларациясы бойынша, табысты алу көзінен ұстап қалу, патент
негізінде.

Мемлекеттік салық салу саясаты - салық саласындағы шаралар жүйесі қоғамның
нақтылы кезеңіндегі әлеуметтік-экономикалық мақсаттар мен міндеттеріне қарай
әзірленген экономикалық саясатқа сәйкес жүргізіледі. Нарықтық экономиканың
қалыптасу кезеңінде салық саясатының негізгі бағыты немесе салық саясатының
басты мақсаты - салық жүйесін құру және оның тиімді қызмет етуіне мүмкіншілік
беретін салық механизмін іске асыру. Салық жүйесі - өзінің құрамы жағынан
бірнеше компоненттерден тұратын күрделі модель. Салық жүйесі компоненттерінің
құрамы мынадай: қаржы қатынастары және оларды анықтайтын салықтар; салық
механизмі, яғни салық салу әдістері мен жолдары; нұсқаулар мен әдістемелік
құжаттар; салық салуды басқару және салық органдары. Салық салудың әдістері мен
жолдары, нұсқаулар мен әдістемелік құжаттар, салық салуды ұйымдастыру, салық
салудың негізгі қағидаттары және т.б-лар салық механизміне жатады. Салық
жүйесінің жақсы да тиімді қызмет істеуіне салық салу механизмінің тигізер ықпалы
өте зор. Енді осы салық жүйесінің құрамы мен салық салу механизміне кеңірек
тоқталайық. Қандай да бір механизмінің құрамында бірнеше тетіктер және
элементтер болады. Салық салу механизмі де сол сияқты белгілі бір салық
элементтерінен құралады.

Салық салу элементтері мыналар: Субъект, объект, салық көзі, салық мөлшерлемесі,
салық өлшем бірлігі, салық оклады, салық жеңілдіктері, салық төлеу мерзімі мен
тәртібі, салық төлеуші мен салық органдарының құқықтары мен міндеттері, салықтың
төлеуін бақылау, салықтық жазалау шаралары.

Мемлекет салықты әртүрлі себептермен белгілей алады: халықтың табысын қайта
бөлуден сыртқы экономикалық эффекті (нәтиже, әсер, салдарын) алып тастауға
(жоюға) дейін. Салықтардың ықпалын /әсерін/ микро-, және де макроэкономикалық
деңгейде қарастыруға болады.

Макроэкономикалық көзқарас тұрғысынан қарағанда салықты төмендету жиынтық
сұранымның және жиынтық ұсыныстың өсуін ынталандырады.

Салықты қанша аз төлесең, үйшаруашылықтарының тұтынуға қажет табысы сонша көп.
Сонымен, жиынтық тұтыну өседі, тиісінше, жиынтық сұраным да өседі. Сондықтан
үкімет ынталандыру экономикалық саясатын жүргізген кезде, яғни үкіметтің мақсаты
елді экономикалық циклдің түбінен алып шығу болған кезде салықтарды төмендетеді.
Осыған сәйкес, тежеуші экономикалық саясат экономиканың тым қызып кетуін жою
мақсатында салықтардың өсуін ойлайды.

Фирмалар салықтардың өсуін қосымша шығындар ретінде қабылдайды, олар өз
товарының ұсынысын қысқартуға әкеліп соғады. Жалпы, фирмалардың ұсыныстарының
кысқаруы жиынтық ұсыныстың қысқаруына әкеліп соғады. Осылайша, салық мөлшері
жиынтық ұсыныс мөлшеріне кері пропорционалды.Салықтарды ендіру мен жиынтық
ұсыныстың жай-күйінің бір біріне тәуелділігін «ұсыныс экономикасы» теориясының
негізін қалаушы болған («supply-side economics») АҚШ Президенті Рональд
Рейганның экономикалық кеңесшісі Артур Лаффер өз еңбектерінде егжей-тегжейлі
сипаттаған. Қаржылық менеджмент көзқарас тұрғысынан қарағанда салық ауыртпалығы
бизнес-системалардың қаржылықлеверидж мөлшеріне екі жолмен әсер етеді: тікелей
және жанама:

1)Тікелей әсер, шаруашылық жүргізуші субъекті өзі салық төлеу базасын азайтуға
есептелетін шығыстар деңгейінде қалыптасады. Егер осы сомаға шаруашылық
жургізіші субъектінің қарыздары бойынша жоғары пайыздармен төлейтін шығыстарын
қосатын болсақ – онда бұл агрессиялық финанстық даму стратегиясын қолданатын
кәсіпорындардың өсуін ынталандырады. Және осыған сәйкес, консервативтік финансты
даму стратегиясын қолданатын кәсіпорындарды рыноктан ығыстырады. Салық
заңдылықтары жағынан осы пайыздарды төмендету агрессиялық финанстық даму
стратегиялы шаруашылық жургізіші субъектілерінің банкрот болуын арттыруға алып
келеді және, консервативтік финансты даму стратегиясын қолданатын
кәсіпорындардың, әсіресе қысқа мерзімді перспективада, орташа өркендеуіне
әкеледі.

2)Жанама әсер қарыз капитал әкелушілерге салық жүктемесін арттыру немесе кеміту
есебінен қалыптасады: салық ауыртпалығын көбейту бизнес-системалар үшін қарыздық
капиталдың құнының қымбаттауына және де, соған сәйкес агрессиялы даму
стратегиясын қолданатын кәсіпорындардың дамуын тежеуге алып келеді (осы жағдайда
бенефициар болып косервативтік стратегиялық дамудағы компаниялар түседі); Салық
ауыртпалығын төмендету, шартты түрде рынокта дұрыс конкуренция болғанда,
қарыздық капитал құнының арзандауына әкеледі.Ол агрессиялы финанстық стратегиялы
дамудағы компаниялардың өркендеп өсуіне әкеледі, соған сәйкес консервативтік
финансты даму стратегиясындағы компаниялардың өшуін ынталандыратын болады.

Елдің салық деңгейі көбінесе салықтың жалпы ішкі өнімдегі жалпы үлесі (ЖІӨ)
ретінде өлшенеді. ОЭСР мүше елдердегі салық салу деңгейі жайлы мәліметті
жариялап отырады. Экономикаға деген нақты салық жүктемесін елдің жалпы ішкі
өніміндегі (ЖІӨ) үкіметтің пайдасына нақты төленген міндетті төлемдердің үлесі
деп түсіну керек. Салық жүктемесі елдер бойынша едәуір өзгеріп тұрады. Әлсіз
дамыған елдер (қуатты әлеуметтік қамтамасыз ету жүйесі жоқ) төмен салық
жүктемесімен сипатталады, ал дамыған елдер жоғары салық жүктемесімен сипатталады
(Швецияда жекелеген жылдары ЖІӨ-ның 60 % дейін жеткен). Бұған Оңтүстік Шығыс
Азияның төмен салық жүктемесіндегі кейбір дамыған елдерін жатқызуға болмайды.
Россияда 2012 жылы салық жүктемесі 34,99 % құрады, бұл ОЭСР бойынша орташа
деңгейге сәйкес келеді (АҚШ қа қарағанда жоғары, бірақ Германияға қарағанда
төмен). Номинальды жүктемемен нақты жүктеменің арасындағы айырмашылық салықтан
жалтару дәрежесін сипаттайды. Номинальды жүктеме каншалықты жоғары болса -
жалтару да сонша жоғары болады. Номинальды жүктеме бегілі бір деңгейде асып
түскенде жалтару жаппай боладыда нақты жүктеме төмендейді. Нақты жүктеме
максимальді болған нүкте Лаффер нүктесі деп аталады. Номинальды салықтық жүктеме
Лаффер нүктесінен едәуір төмен болуы тиісті, былайша оның едәуір жоғары мәні
салық төлеушілерді салық заңдылықтарын бұзуға итермелейді деп есептейді.
Кәсіпорынға салықтық жүктемені, кәсіпорын нақты төлеуші болған жағдайда салық
сомасы мен аударымдардың кәсіпорындардың таза табыс сомасына қатынасы деп түсіну
қажет. Нақты салық төлеуші субъект болып саналады:

1991 жылға дейін, яғни КСРО ыдырағанға дейін елде көбінесе экономиканы
басқарудың әміршіл-әкімшіл жүйесіне, бағаларға қатаң мемлекеттік реттеуге сәйкес
келетін салық жүйесі қызмет етті. Бюджеттің басты кіріс көздерінің бірі айналым
салығы тіркелген бөлшек және көтерме сауда бағаларын қолдануға және мемлекетті
реттеп отыруға бағытталған болатын. Қазақстан егемендікке ие болғаннан кейін
1991-1995 жылдары қабылданған бірқатар заңдарға сәйкес Республикада жаңа салық
жүйесі қалыптасты.

Қазақстан Республикасының Үкіметі 1995 жылдың басында салық реформасының ұзақ
мерзімді тұжырымдамасын қабылдап, онда еліміздің салық жүйесі мен салық
заңнамасын бірте-бірте халықаралық салық салу қағидаттарына сәйкестендіру
көзделді. Осыған байланысты «Салық және бюджетке төленетін басқа да міндетті
төлемдер туралы» 1995 жылғы сәуірдің 24-інде Қазақстан Республикасы
Президентінің заң күші бар жарлығы шықты. Енді бұрынғы 42 салықтар мен алымдар
едәуір қысқартылып, олардың саны небәрі 11 болып қалды.

Қазақстан Республикасы Президентінің 1995 жылғы сәуірдің 24-індегі заң күші бар
жарлығы Қазақстан Республикасының 1999 жылғы шілденің 16-сындағы № 440-1 заңына
сәйкес заң мәртебесін алды. Осы уақыт аралықтарында Президент жарлықтарымен және
Қазақстан Республикасының заңдарымен бұл заңға өзгертулер мен толықтырулар
енгізіледі. Қазақстан Республикасы Конституциясының 35-бабында: заңды түрде
белгіленген салықтарды, алымдарды және өзге де міндетті төлемдерді төлеу
әркімнің борышы әрі міндеті болып табылады деп жазылған.



https://kk.wikipedia.org/wiki/%D0%90%D1%83%D1%81%D1%82%D1%80%D0%B8%D1%8F

Координаттар: 47°26′00″ с. е. 13°39′00″ ш. б.﻿ / ﻿47.43333° с. е.
13.65000° ш. б.﻿ / 47.43333; 13.65000 (G) (O) (Я)

Аустрия, Аустрия Республикасы (нем. Österreich, Republik Österreich) — Орталық
Eуропада oрналасқан мемлекет. Солтүстігінде Чехия және Алманиямен, оңтүстігі мен
оңтүстік-шығысында Словения, Мажарстан және Италиямен, батысында Швейцариямен
шектеседі. Жері — 83 871 км², халқы — 8 221 646 (2013 жылғы мәлімет). Астанасы —
Вена қаласы.

Аустрияда Моцарт, Бетховен, Шуберт, Штраус сынды атақты композиторлар тұрып,
еңбек еткен. Аустриялақтардың ұлттық әуендері – Вена вальстері мен иодли әндері.
Аустрияға жылына жергілікті халық санына жуық, яғни 7 млн. шетелдік туристер
келіп қайтады.

Елдің Конституциясы бойынша Аустрия 9 өлкеден (немісше - Bundesland) тұратын
Федеративтік Республика.

Жерін шығыстан бастысқа қарай созылған Альп тау жоталары алып жатыр. Оның қарлы
шыңдарынан жүздеген тау өзендері мен сарқырамалар бас алады. Олардың
бірталайының бойына су станциялары салынған. Тау беткейлерін орман, негізінен
шырша мен май қарағай жапқан. Одан жоғарыда жайқалған тау шалғыны созылып жатыр.

Австрия атауы алғашқы рет 996 ж. 1 қарашада жазылған құжатта кездеседі. 1156
жылдан бастап Австрия — «Қасиетті Рим империясы» құрамындағы герцогтық. 13
ғасырдың соңынан онда Габсбургтер әулеті билік жүргізді, 1453 жылдан —
эрцгерцогтық.

18 ғасыр Габсбургтер Бельгияны, Италияны, поляк, украин жерлерінің біразын өзіне
қаратты. 17—18 ғасырларда Австрия монархиясы Түркиямен, Франциямен, Пруссиямен
болған соғыстарға қатысты. 1804 жылдан Габсбургтер империясы болып аталды. 1859
ж. Франция мен Италияға қарсы соғыста Ломбардиядан айырылды. 1866 ж. Пруссияға
қарсы соғыста жеңіліс тапты.

1867—1918 — Аустрия—Венгрия монархиясы құрылды.Бірінші дүниежүзілік соғыста
соғыста Аустрия—Венгрия Герман империясының басты одақтасы болды.
Аустрия—Венгрия монархиясы ыдырағаннан кейін 1918 ж. карашада Аустрия
республикасы құрылды.

1938 ж. наурызда герман әскерлері Аустрияға басып кіріп, Германияға қосып алды
(Аншлюс). Аустрияның фашистер үстемдік еткен 7 жылы оның тарихындағы ең қаралы
кезең болды.

Екінші Дүниежүзілік соғыс жылдарында Аустрия Гитлер армиясы қарулы шабуылының
алғашқы құрбандарының бірі болды.

1943 ж. Мәскеуде КСРО, Ұлыбритания, АҚШ Сыртқы істер министрлерінің кеңесінде
қабылданган декларация бойынша Германияның Аустрияны қосып алуы заңсыз деп
танылды. 1945 ж. наурызда Кеңес әскерлері Аустрия шекарасынан өтіп, 13 сәуірде
Венаны азат етті. Бірақ Аустрия бірден тәуелсіз мемлекет бола алмады. Бірнеше
жыл бойы ол Франция, АҚШ, Ұлыбритания және КСРО арасында 4 оккупациялық аймаққа
бөлінген қалпында кала берді.

1955 ж. 15 мамырда Венада КСРО, АҚШ, Англия, Франция, Аустрия мемлекеттерінің
өкілдері Аустрияның тәуелсіздігін қалпына келтіру туралы шартқа қол қойды.
Австриядан шетел әскерлері шығарылды, сөйтіп ол қайтадан тәуелсіз ел болып, сол
жылы қазан айында елдің парламенті Австрияның тұрақты бейтараптығы туралы
конституциялық заң қабылдады, ал 1955 ж. желтоқсанда БҰҰ-ға мүше болып
қабылданды. Аустрияның сыртқы саясаты 1955 ж. 15 мамырдағы шартта көрсетілген
міндеттемелер мен тұрақты бейтараптық мәртебесіне негізделген.

Аустрия музыка елі деген атпен белгілі.Оның музыкасы өнерінің қалыптасуына елдің
географиялық орны және оны мекендейтін халықтардың(венгер, словак, серб, чех,
украин, румын, хорват, т.б.) мәдениеті мен салт-дәстүрлері тікелей әсер
етті.Еуропаның дәл ортасында тұрған Аустрия музыкасы Германия мен Италияның
кәсіби өнерімен тығыз байланысты дамыды.Орта ғасырдың басында мұнда лирикалық ән
өнері кеңінен дами бастады.8 - 13 ғасырда музыка өнерінің шіркеулердің мектепте
ән сабағын жүргізуі, көпшіліктің музыка мен биді қатыстыра отырып, діни
көріністер ұйымдастыруы маңызды ықпал етті.12 - 13 ғасырда музыка мәдениеті,
негізінен, сарай, өнері түрінде дамыды.Ал 14 ғасырдың соңында көп дауысты хор
дүниеге келді.15 ғасырда сарай капеллалары пайда болды(Вена, Инсбурк, Грац қ.),
кәсіби капельмейстерлер(Ю.Слатконья, Г.Финн), органшылар(П.Хофхаймер,
Х.Грауэндорфер, К.Краль, т.б.) жұмыс істеді.

Вена ун-тінің ұйымдастырылуы(1365 жылы) Аустрияда музаканың дамуын жаңа сатыға
көтерді.Студенттер мен Әулие Стефан шіркеуінің әнші-оқушылары мерекелік
жиындарда бірігіп хор орындауды дәстүрге айналдырды.16 ғасырдың ортасында
хордың, би музыкасының сүйемелдеуімен көпшілікке арналған студенттік
спектакльдер қойыла бастады.Осындай театрлар кейін Аустрияның барлық ірі
қалаларында құрылды.Әсіресе, көне дәстүрі бар Зальцбург театрларының атағы кең
тарады(Осы театрға арнап В.А.Моцарт 11 жасында Аполлон мен Гиацинт атты латын
комелиясына музыка жазған).17 - 18 ғасырларда Италияның опера оратория және
шіркеу музыкасының шеберлері(А.Чести, Н.Порпора, А.Сальери, т.б.) Венада жұмыс
істеді.Бұл Венаның ірі опера өнері орталығына айналуына әсер етті.18 ғасырдың
ортасынан бастап аспаптық музыка дамыды.Й.Гайдн, В.Моцарт, Л.Бетховен бастаған
Венаның классикалық музыка мектебі пайда болды.Бұлардың ыңғайындағы К.Глюк опера
өнерінде реформа жасап музыканы сахналық драматургия заңдарына бағындырып,
вокалдық шығармады сөз бен әуеннің біртұтастығын енгізді.Осыларға 19 ғасырдың
бірінші жартысында Ф.Шуберт жеңіл әуенді тұрмыс-малт музыкасына негізделген
романтизмді қосты.19 ғасырда Аустрия вальстың отаны атанды.Оның негізін
салушылар Й.Ланнер және Штраустар әулеті болды.19 ғасырдың басында Г.Маллер
Аустрияда симфониялық музыканы өзінің тарихи биігіне көтерді.

20 ғасырдың ортасында романтикалық реализм бағытындағы музыка мектебі қалыптаса
бастады.А.Кауфман, Ф.Вильдганс, кейін М.Рубин, аға буыннан А.Уль осы мектепті
ұстанды.Австрияның музыкасының дамуы мен танылуына Й.Й.Фукс,
Й.Й.Альбрехтсбергер, Р.Валлашек, Р.Лахман, О.Э.Дейч, В.Фишер, Э.Шенк сияқты
музыка танушылар, Г.Малер, Ф.Шальк, К.Краус, Э.Клейбер, Г. фон Караян, Ф.Штидри
сияқты дирижерлер, З.Тальберг, Э.Зауэр, Ф.Гульда сияқты пианистер, Ф.Крейслер,
Й.Майзедер, В.Шнейдерхан сияқты скрипкашылар, И.Фогль, А.Дермота, К.Унгер,
А.Мильдер-Хауптман, М.Брандт, И.Зефрид сияқты әншілер көп еңбек сіңірді.Вена
қаласында мемлекеттік опера, Фолк-сопер театры, камералық театр, Музыка мен
сахна өнерінің академиясы, консерватория, Музыка достарының қоғамы
бар.Халықаралық жаңа музыка қоғамының австриялық бөлімі, жастардың халықаралық
музыка федерациясы, Венаның ер балалар хоры, Вена-Моцарт қоғамы, Штирийск музыка
қоғамы(Грай қаласында) тұрақты жұмыс істейді.Австрия композиторлар одағы,
Зальцбургте моцарттанудың ірі орталығы - Халықаралық Моцартеум қоғамы(1841 жылы)
бар.Вена, Зальцбург, Грац қалаларында музыка мен драма өнері академиялары
құрылған.Вена, Зальцбург, Брегенц қаласында тұрақты музыкалық фестивальдар өтіп
тұрады.



https://kk.wikipedia.org/wiki/%D2%9A%D0%B0%D0%B7%D0%B0%D2%9B%D1%82%D0%B0%D1%80

Қазақтар — Орталық Еуразияны мекендейтін түркітілдес этнос және ұлт.
Дешті-Қыпшақ даласын мекендеген көптеген этностар мен этно бірлестіктердің өзара
араласуының нәтижесінде қалыптасты. Қазақтар ретінде Қазақ хандығының құрылуымен
белгілі бола бастады. Тілдік құрылымы жағынан Түркі тілдес халықтардың
солтүстік-батыс қыпшақ тобына жатады. Қазақ тілінде сөйлейдi.

Қазақтар Қазақстанмен көршілес Моңғолия (Баян-Өлгей аймағы), Қытай (Іле Қазақ
аутономиялық облысы), Ресей, Өзбекстан, Қырғызстан, Түрікменстан елдерінің жерін
бірыңғай қоныстаған. Қазақстандағы қазақтар саны 11,4 млн. адам (2015 ж), әлемде
шамасында 16 млн. адам құрайды.

Қазақ хандығының пайда болуы Қазақстан жерінде 14-15 ғғ. болған
әлеуметтік-экономикалық және этникалық-саяси процестерден туған заңды құбылыс.
Өндіргіш күштердің дамуы, көшпелі ақсүйектердің экономикалық қуатының артуы,
феодалдық топтардың тәуелсіздікке ұмтылуы, осы негізде Әбілхайыр хандығы мен
Моғолстан арасындағы тартыстың өршуі, әлеуметтік қайшылықтардың үдеyi 15 ғ. 2
жартысында бұл мемлекеттердің құлдырап ыдырауына апарып соқтырды.

Әсіресе Әбілхайыр (1428-1468) Жошы-Шайбан- Дәулет-Шайх оғланның ұлы хандығы өте
нашар еді. Территориясы батысында Жайықтан бастап, шығысында Балқаш көліне
дейін, оңтүстігінде Сырдың төменгі жағы мен Арал өңірінен, солтүстігінде
Тобылдың орта ағысы мен Ертіске дейінгі жерді алып жатты.Бір орталықа бағынған
мемлекет болмады. Көптеген ұлыстарға бөлінді. Олардың басында Шыңғыс әулетінің
әр тармақтағы ұрпақтары, көшпелі тайпалардың билеушілері тұрды. Әбілхайыр билік
еткен кезде халық өзара қырқыс пен соғыстан шаршады. 30 жж. ол Тобыл бойында
Шайбани ұрпағы Махмұт Қожаханды талқандады. Сыр бойындағы далада Жошы әулетінің
Махмұтханы мен Ахметханын(Тоқа Темір тұқымы) жеңді. 1446 жылы Әбілхайыр Темір
ұрпақтары мен Ақ Орда хандары ұрпақтарынан Сыр бойы мен Қаратау баурайындағы —
Сығанақ, Созақ, Аққорған, Өзгент, Аркүк сияқты қалаларды басып алады. 1457 ж.
Үз-Темір тайшы бастапан ойраттардан (жайылым жер іздеген) Түркістан өңірінде
жеңіліп қалды. Масқара ауыр шарт жасасып, ойраттар Шу арқылы өз жерлеріне кетті.
Ал Әбілхайыр өз ұлысында , қатал тәртіп шараларын орнатуға кіріседі. Бұл халық
бұқарасының оған деге өшпенділігін күшейтті. Нәтижесінде халықтың жартысы Шығыс
Дешті Қыпшақтан Түркістан алқаптарына және Қаратау бөктерлерінен Жетісудың батыс
өңіріне көшіп барулары еді. Оны Жәнібек сұлтан пен Керей сұлтан басқарды.

Дешті Қыпшақ пен Жетісудағы көшпелі бұқара феодалдық қанаудың күшеюіне,
соғыстарға наразылық ретінде , хандар мен феодалдардың қол астынан көшіп кетіп,
қоныс аударды. Сөйтіп, 15 ғ. 50-70 жж, яғни 1459ж. Әбілхайыр хандығынан
Жетісудың батысына Есенбұға хан иелігіне Шу мен Талас өзендерінің жазықтығына
көшіп келді. Олардың қоныс аударуының бір себебі, оларды Шыңғыс әулетінен шыққан
Керей хан мен Жәнібек ханның жаңа қалыптасып келе жатқан қазақ халқының дербес
мемлекетін құру, оның тәуелсіз саяси және экономикалық дамуын қамтамасыз ету
жолындағы қадамы мен қызметі өз ықпалын тигізді. Жетісу рулар мен тайпалар
мемлекет бірлестігінің орталығына айналды. Олардың саны 200 мың адамға жетті.
Моғолстан ханы Есенбұға өзінің солтүстік шекарасын қорғату үшін, сондай-ақ
өзінің бауыры Тимурид Абу Саид қолдап отырған Жүністің шабуынан батыс шекарасын
қорғату үшін пайдаланғысы келді. Жәнібек қазақ хандығының тұңғыш шаңырағын
көтерген Барақ ханның ұлы, ал Керей оның ағасы Болат ханның баласы. Барақтан
басталатын қазақтың дербес мемлекеттігі жолындағы күресті оның туған ұлы мен
немересінің жалғастыруы табиғи құбылыс. Мырза Мұхамед хайдар Дулати Қазақ
хандығының құрылған уақытын хижраның 870 жылына (1465-1466 жж.) жатқызады.

Қазақтың алғашқы ханы болып Керей жарияланды (1458-1473 жж.). Одан кейін қазақ
ханы болып Жәнібек сайланды (1473-1480 жж.). Бұлардың тұсында Жетісу халқы, 1462
жылы Моғолстан ханы Есенбұға өлгеннен кейін ондағы тартыстың күшеюіне
байланысты, өзара ынтымақтықты нығайтуға үлес қосты. Әбілхайыр хандығынан көшіп
келушілер Жәнібек пен Керейдің қазақ хандығын күшейте түсті. Едәуір әскери күш
жинаған және Жетісуда берік қорғанысы бар Жәнібек пен Керей, Жошы әулетінен
шыққан сұлтандардың Шығыс Дешті Қыпшақты билеу жолындағы күресіне қосылды. Бұл
күрес 1468 ж. Әбілхайыр өлгеннен кейін қайтадан өршіді. Қазақ хандарының басты
жаулары Әбілхайырдың мұрагерлері- оның ұлы Шайх -хайдар мен немерелері Мұхамед
Шайбан и мен Махмұд Сұлтан болды.

70-жылдары Сауран, Созақ түбінде, үлкен шайқастар болды. Асыны (Түркістанды),
Сығанақты біресе қазақ хандары, біресе Мұхамед Шайбани басып алып отырды.
Осындай шайқастардың бірінде көрнекті қолбасшы Керейдің ұлы Мұрындық болды. Ол
1480 жылдан бастап хан болды. Соның нәтижесінде 15 ғ. 70-ж-да қазақ хандығының
шекарасы кеңейе берді. Оңтүстік Қазақстан қалалары үшін Шайбани әулетімен
арадағы соғыстар Жәнібек ханнан кейін қазақ хандығын билеген Бұрындық хан
(1480-1511 жж.) тұсында да толастамады. Батыс Жетісудағы иеліктеріне
оңтүстіктегі өздеріне қараған қалаларға (Созақ, Сығанақ, Сауран) сүйене отырып,
алғашқы қазақ хандары Дешті Қыпшақтағы өкімет билігіне талаптанушы барлық
хандарды жеңіп, өз иеліктерін ұлғайтты. Дешті Қыпшақта қазақ хандары билігінің
орнығуы, Мұхаммед Шайбаниды Дешті Қыпшақтағы тайпалардың кейбір бөлігін соңына
ертіп Мәуереннахрға кетуге мәжбүр етті. Мұнда ол Темір әулеті арасындағы өзара
тартысты пайдалана отырып, өкімет билігін басып алды.

Сонымен қазақ хандығының құрылуына ұйтқы болған себептер — саяси және этникалық
процестер болды. Оның басты этапы — Керей мен Жәнібектің қол астындағылармен
бірге көшпелі өзбектердің басшысы Әбілхайырдан кетіп, Моғолстанның батысына
қоныс аударуы. Мұндағы маңызды оқиға — Керей мен Жәнібекті жақтаушылардың
өзбек-қазақтар, кейін тек қазақтар деп аталуы. Әбілхайырдың өлімінен кейін Керей
мен Жәнібектің Өзбек ұлысына келіп, үкімет билігін басып алуы. Жаңа мемлекеттік
бірлестік Қазақстан атана бастады.

16-17 ғғ. қазақ хандығы нығайып, оның шекарасы едәуір ұлғая түсті. Өз тұсында
«жерді біріктіру» процесін жедел жүзеге асырып, көзге түскен хандардың бірі
Жәнібектің ұлы Қасым.. Қасым ханның (1511-1523 жж.) тұсында қазақ хандығының
саяси және экономикалық жағдайы нығая түсті. Ол билік құрған жылдары қазақ
халқының қазіргі мекен тұрағы қалыптасты. Бірсыпыра қалалар қосылды, солтүстікте
Қасым ханның қол астындағы қазақтардың жайлауы Ұлытаудан асты. Оңтүстік-шығыста
оған Жетісудың көп бөлігі (Шу, Талас, Қаратал, Іле өлкелері) қарады. Қасым
ханның тұсында Орта Азия, Еділ бойы, Сібірмен сауда және елшілік байланыс
жасалды. Орыс мемлекетімен байланыс болды. Ұлы князь 3 Василий (1505-1533) билік
құрған кездегі Мәскеу мемлекеті еді. Батыс Еуропа да қазақ хандығын осы кезде
танып білді.

«Қасым ханның қасқа жолы» деген әдет-ғұрып ережелері негізінде қазақ заңдары
жасалынды.

16 ғ. 2 ж. әлсіреген хандықты біріктіруде Қасым ханның баласы Ақназар (1538-1580
жж.) өз үлесін қосты. Ноғай ордасындағы алауыздықты сәтті пайдаланған ол, Жайық
өзенінің сол жағындағы жерді қосып алды. Оның тұсында Жетісу мен Тянь-Шаньды
басып алуды көздеген Моғол ханы Абд-Рашидке қарсы ұтымды күрес жүргізілді.
Ақназар өзара тартыста өзбек ханы Абдулланы қолдау арқылы Сыр бойындағы
қалаларды (Сауран, Түркістан) өзіне бағындырды. Оның Абдулламен байланысынан
қорыққан Ташкенттің ұлыстық әміршісі Баба сұлтан жансыздары арқылы Ақназарды у
беріп өлтірді.

Ақназардың мұрагері Жәдіктің баласы және Жәнібек ханның немересі қартайған Шығай
(1580-1582) болды. Ол өзінің баласы Тәуекелмен (1586-1598 хан болған) бірге Баба
сұлтанға қарсы күресінде Бұқар ханы Абдоллаға келді. Абдолла Шығайға ходжент
қаласын сыйға тартып онымен қосылып Баба сұлтанға қарсы Ұлытау жорығына шығады.
Осы жорықта Шығай қайтыс болады. Қазақ хандығының иелігі енді Тәуекелге көшеді.

Есім хан елді жуасытып бағындыру саясатын жүргізді. Сондықтан ол қанға қан, құн
төлеу, барымта алу, құлды сату, зекет, ұшыр жинау, айып салу және т.б.
уағыздады. Халық Есім хан заңдарын "Есім хан салған ескі жол! Деп атады.

17 ғ. 2 ж. Қазақ хандығының жағдайы нашар болды. Өзара қырқысты пайдаланған
жоңғарлар Жетісудың бір бөлігін басып алып осы аймақта көшіп жүрген қазақтар мен
қырғыздарды бағындырды. Бұқара әскерлері Ташкентті алып, қазақтарды ығыстыра
бастапан кезде, қазақ хандарының бірі Жәңгір Бұқар әміршісін жоңғарларға қарсы
күресу үшін әскери одақ жасауға көндірді. Жәңгір жоңғарларға қарсы жорықта 1652
ж. қаза тапты. 17 ғ. 90-ж-да жоңғарлардың қазақ жеріне шабуылы бәсеңдеді. Бұл
кезде қазақ хандығының нығаюы, қырғыздар мен қазақтар арасындағы одақ және оған
қарақалпақтардың қосылуы күшті жүрді.

1680 ж. Жәңгірдің баласы Тәуке (1680-1718) хан болды. Оның тұсында «Жеті жарғы»
деген заңдар жинапы құрастырылды. Жеті жарғы көшпелілердің ел билеу заңы болып
табылады. Оның негізгі баптарының мазмұны: қанға қан алу, яғни біреудің кісісі
өлтірілсе, оған ердің құнын төлеу (ер адамға 1000 қой, әйелге 500); ұрлық,
қарақшылық, зорлық-зомбылыққа өлім жазасы кесіледі, жазаны ердің құнын төлеу
арқылы жеңілдетуге болады; денеге зақым келтірсе, оған сәйкес құн төленеді (бас
бармақ 100 қой, шынашақ 20 қой); егер әйел ерін өлтірсе өлім жазасына кесіледі
(егер ағайындары кешірім жасаса, құн төлеумен ғана құтылады, мұндай қылмысты
екіқабат әйел жасаса жазадан босатылады); төре мен қожаның құны қарашадан 7 есе
артық төленеді; егер ері әйелін өлтірсе, әйел құнын төлейді.

Қазақ поэзиясының аса ірі тұлғалары Шалкиіз (15 ғ.), Доспамбет (16 ғ.), Жиембет
(17 ғ.). Қазақтың батырлар жыры тарихи оқиғаларға құрылған. Мысалы: Қобыланды,
Ер Тарғын, Алпамыс, Ер Сайын, Қамбар батыр дастандары. Ислам діні толық тарады.
Араб әліпбиі қолданылды.

1730 жылы көктемде Балқаш көлі маңында тағы соғыс басталды. Бөгенбай, Қабанбай,
Наурызбай, сияқты батырлар бастапан қазақ жасақтары жоңғарларға аяусыз соққы
берді. Бұл жер кейін «Аңырақай» деп аталып кетті. Шуно Дабо бастапан қалмақтар
Іле өзені бойымен шығысқа қарай қашуға мәжбүр болды. Қазақ жерін азат ету
жолындағы соғысты жеңіспен аяқтау үшін Үш жүздің әскерлері Шымкентке таяу
Ордабасы деген жерге жиналды. Қолбасшы болып Әбілхайыр мен Бөгенбай сайланды.

Осы тұста әрбір жүздің ішінде феодалдың бытыраңқылық күшейді. Кіші жүз
сұлтандары Батыр мен Нұралы (Әбілхайырдың баласы) өз алдына ел биледі. Сол
сияқты Орта жүзде Күшік пен барақ сұлтандардың да өз иеліктері болды. Қазақ
хандығының Бұхара, хиуамен қатынасы да нашар болды. Еділ өзені бойында қалмақтар
мен башқұрттар Кіші Жүздің жеріне шабуыл жасап, үнемі қауіп туғызды.

Екінші қолды Жәнібек батыр басқарды. Оған Тәтіқара жырау қосылды. Олар Сырдың
төменгі ағасына қарай кетті. Үшінші негізгі қолды Абылайдың өзі басқарды.
Жорыққа қатысушылар Шиелі, Жаңақорған бойымен Түркістанның күнбатыс жағына қарай
жылжыды. Бұл топта Қабанбай, Баян, Сырымбет, Малайсары,Желкілдек, Жанұзақ болды.

Келісім бойынша Созақ, Сайрам, Манкент, Шымкент қалалары Әбілмәмбеттің
қарамағына өтті. Түркістан туралы мәселе кейінірек шешілетін болды. Абылой бұл
жолғы жеңістерін жоңғар хандығының күйреуінің бастамасы деп есептеді. 1745 жылғы
соғыс осымен бітті.

1755 жылы жоңғарлар бірнеше ұсақ иеліктерге бөлініп кетті. Осыдан кейін 1758
жылы Жоңғар мемлекеті құлады. 1758 ж. Цинь қытайлары Шығыс Түркістандағы қазіргі
Синь-Цзянь жерін басып алды. Цинь империясының батыс шекарасы қазақ жерімен
шектесті. Қытайлар дүркін-дүркін шабуыл жасап қазақтарға тыным бермеді. Абылай
келісімге келу туралы Пекинге адамдар жіберді. Сөйтіп, Қытаймен сауда,
экономикалық қатынас орнату жолдарын іздестірді. Ол Ресеймен де қарым-қатынас
орнатты.

1771 жылы Әбілмәмбет хан өлгеннен кейін, Түркістанда Абылайды Орта жүздің ханы
етіп сайлады. Бір жылдан кейін 1772 жылы вице-канцлер М.Л. Воронцовтың
жарлығымен Абылайға арналып Есіл өзеніне таяу жерде Жаңғызтөбеге ағаш үй
салынды. Абылай 1780 жылы мамыр айында Ташкентте 69 жасында қайтыс болды. Орнына
Уәли сайланды.

Саяси және экономикалық қиын жағдайда Қазақстанның Ресейге қосылу мәселесi алға
тартылды. Қ-дың сыртқы саяси жағдайының күрделiлiгi Әбiлқайыр ханды Кiшi жүзде
Ресей протекторатын қабылдауға мәжбүр еттi. 1734 ж. Орта жүздiң бiр бөлiгi
Ресейге қосылды. 19 ғ-дың 2-жартысында Ресей үкiметiнiң жоспарлы түрде жүргiзген
әскери-саяси шаралары нәтижесiнде, Қазақстанды империя құрамына қосу толық
аяқталды.

Ресейдiң отаршыл саясатына қарсы қазақ халқының ұлт-азаттық көтерiлiстерi болып
өттi. Оларды Сырым Датұлы, Исатай Тайманұлы, Кенесары Қасымұлы, Жанқожа
Нұрмұхамедұлы, т.б. басқарды. 19 ғ-дың аяғы мен 20 ғ-дың басында Қазақстандағы
егiншiлiкпен айналысатын халықтар арасындағы қазақтардың үлес салм. 55,4%-ға
жеттi. Өнеркәсiп дамуы, т. ж-дар салынуы, су жолдарының кеңiнен пайдалануы қазақ
жұмысшыларының қалыптасуының экон. негiздерiн қалады.

1917 ж. Қазан төңкерiсiне дейiн Қ-дың негiзгi кәсiбi көшпелi немесе жартылай
көшпелi жағдайда мал өсiру, суармалы егiншiлiк болса, аңшылық пен балық аулау
және қолөнерi де халық тұрмысында берiк орын алды. Қоғам өмiрiнде
рулық-патриархалдық қатынастар үстем болып келдi.

Кеңестiк үкiмет өткiзген кәмпескелеу, ұжымдастыру шаралары Қ-ды 1931 — 33 ж.
ашаршылыққа ұшыратты. 1929 — 31 ж. Қазақстанда кеңес өкiметi саясатының асыра
сiлтеулерiне қарсы 372 көтерiлiс болды. Көтерiлiстiң күшпен басылуына орай Қ.
басқыншылыққа ұшырады. 1930 жылдың басынан 1931 жылдың ортасына дейiн Қазақстан
аумағынан 281230 шаруа қожалығы сыртқа көшкен. Олардың едәуiр бөлiгi Қытайға,
Иранға, Ауғанстанға өтiп кеттi. Қазақ этносы осы жылдары аса көп шығынға
ұшырады. Ашаршылық және онымен байланысты туған iндеттер салдарынан 2 млн. 200
мыңнан астам адам қырылды. Бұл барлық Қ-дың 48%-ын құрады.

Қазақтар Ислам дiнiнiң Суннит бағытын қабылдаған. Оған дейiн шаман дiнiнiң
негiзi болған тәңiрге, аруаққа сиыну нанымдары орын алды.



https://kk.wikipedia.org/wiki/%D0%97%D0%B5%D0%BA%D0%B5%D1%82

Зекет (араб.: زكاة‎ – тазарту) – мұсылмандардың бес парызының бір, яки
мұсылмандықтың төртінші шарты, қоғамдағы кедейлерге берілетін міндетті садақа.
Шариғат бойынша, кәмелетке толған ауқатты мұсылмандар ғана жылына бір рет
малының, дүние-мүлкінің, дәулетінің қырықтан бір бөлігін Зекет ретінде беруге
міндетті.

Зекет берілсе, бай адам мал-мүлкінің кірінен, кедейлер алдындағы борышынан
тазарады. Зекет берілмесе, кедейдің қақы желінген болып табылады. Зекет мына
нәрселер үшін беріледі: алтын-күміс, төрт түлік мал, ақша және сауда-саттық
тауарлары. Бұлар белгілі бір мөлшерге толуы қажет. Зекетке толатын мөлшерді
“нисап” деп атайды. Мысалы, қой саны үшін белгіленген “нисап”: 40-тан 121-ге
дейін 1 қой, 121-ден 399-ға дейін 2 қой, 400-ден бастап жүзден бірі Зекет
түрінде садақаға берілуі керек. Сиырдың саны 30-ға жетсе, “нисапқа” толған
болып, 30-дан 39-ға дейін 1 тайынша, 40-тан 59-ға дейін 1 құнан өгіз не құнажын
сиыр, 60-тан 69-ға дейін 2 тайынша, 100-ден 202-ге дейін 4 тайынша, не 3 құнан
өгіз, не 3 құнажын сиыр, бұдан жоғары сандарға жеткенде әр 30-дан бір тайынша,
не әр 40-тан 1 құнан өгіз, не құнажын сиыр Зекетке беріледі. Түйенің саны 5-ке
жетсе “нисапқа” толады. 5-тен 9-ға дейін 1 қой, 10-нан 14-ке дейін 2 қой, т.б.,
196-дан 200-ге дейін 4 бесті інген Зекетке беріледі де, одан жоғары санға
жеткеннен кейін әр 50 түйеге 1 дөнежін інгеннен есептеледі. Айналымдағы
алтын-күмістен өз салмағының 40-тан бірі Зекетке беріледі. Сондай-ақ, 20 мысқал
(96 г) алтынның, яки 200 дирҺам (641 г) күмістің бағасындай сауда мүлкінен де,
ақшадан да 40-тан бір мөлшерінде Зекет беріледі.

Құран Кәрімде айтылғандай, Зекет сегіз түрлі кісілерге: кедейлерге, міскіндерге
(қолында түгі жоқ тақыр кедейлерге, жетім-жесірлерге), Зекет жинаушыларға, жаңа
мұсылмандарға, құлды азат етуге, борыштыларға (қарызын төлеуге шамасы
келмейтіндерге), мүсәпірлерге (үйіне жете алмай, жолда қалғандарға) таратылуға
тиіс. Зекет беруші Зекетті берген уақытта Зекет үшін беретіндігін ниет етуі,
яғни ішінен ойлауы шарт. Ал Зекет алушының Зекет екендігін білуі шарт емес.
Зекетті бергеннен кейін міндетсу немесе ренжітіп, кемсітіп беру, сондай-ақ,
мақтан үшін беру Зекеттің қайыр-сауабын зая кетіреді.

(Құран Кәрім,Сүннет, Ижмағ). 1. Құран Кәрім «Намаз окыңдар, Зекет беріңдер...»
(«Бақара», 34; 83-аяттар.)«(Мұхаммед Ғ.С.) олардың малдарынан садақа ал да, ол
арқылы оларды тазартыл, берекелендіресің. Оларға дұға қыл.Өйткені сенің дұғаң
олар үшін бір тоқтау.Алла толық естуші, аса білуші» («Тәубе»,ЮЗ-аят) «Шын
мәнінде садақалар (зекеттер), Алла тарапынан бір парыз: Қолы тар пақырларға,
түгі жоқ міскіндерге,жаңа мұсылмандарға, құлды азат етуге,борыштыларға, Алла
жолына және жолда қалғандарға беріледі. Алла әр нәрсені білуші хикмет несі»
(«Тәубе», 60-аят). 2. Сүннет Пайғамбарымыз (с.а.у.) былай деген: «Ислам діні бес
негізден тұрады: Аллаһтан басқа тәңір жоқ екендігіне және Мұхаммедтің (с.а.у.)
Аллаһ тарапынан жіберілген елші екендігіне куәлік келтіру, намаз оқу,Зекет беру,
Рамазан оразасын ұстау, шамасы келсе қажылыққа бару» (Тирмизи, Иман 36;Бухари,
Иман 1; Муслим, Иман 217.) 3. Ижмағ Ислам ғұлама, мүштаһиттері 3екет ғибадатының
парыздығына бір көзқарас білдірген. Тіпті сахабалар 3-ті бермейміз дегендерге
қарсы соғыс ашу керек деген пікір айтқан. Кімде-кім 3екет ғибадатының парыздығын
қабылдамаса, діннен шығады. Ал, парыздығын қабылдап орындамаса, күнәһар
болады.3екеттің белгілі-бір адамға парыз болуы үшін төмендегі шарттардың
орындалуы тиіс.

1.Мұсылман болуы. Басқа ғибадаттар сияқты 3екет ғибадатында да беруші адамның
ақыл-есі дұрыс, балиғат жасына жеткен,азат мұсылман болуы шарт. Мұсылман
мемлекетінде өмір сүретін басқа дінді ұстанушыларға және балиғат жасына жетпеген
балалар мен ақыл-есі дұрыс еместерге 3екет беру парыз емес.Ханафи мазһабынан тыс
басқа мазһабтарда балиғат жасына жетпеген балалар мен ақыл-есі дұрыс еместерге
де 3екет беру парыз. Олардың малдарының 3екетін уалийлері береді.

2.Нисап көлеміне жететін немесе одан көп байлыққа ие болу 3екеттің парыз болуы
үшін күнделікті тіршілікте қолданылатын негізгі қажеттер мен қарыздардан тыс,
нисап көлеміне жететін байлыққа ие болуы керек. Нисап дегеніміз - 3-ті парыз
ететін белгілі байлық мөлшері.3екет берілетін малдардын түрлері мен 3екет беруді
парыз ететін нисап көлемі:

3екет берілетін малға ай санауымен бір жыл толуы керек. Өйткені Пайғамбарымыз
(с.а.у.) хадисінде: «Бір жыл толмай малға зекет берілмейді» (Әбу Дәуд, 3., 5), -
дейді. Бір жыл - 3. малдарының көбейіп, өсетін уақыты.Жыл толу мәселесінде Имам
Әбу Ханифаның көзқарасын сүйенсек, 3. берілетін малдар екіге бөлінеді, а) алтын,
күміс, барлық ақша түрлері және жылдың көбінде қырда жайылатын малдар мен сауда
заттары; ә) барлық егістік, бау-бакша өнімдері мен қазба байлықтар. Бірінші
бөлімдегі 3екет малдарының 3екеті берілу үшін толық бір жыл толуы шарт, өйткені
малдардың төлдеп, сауда заттарының кіріс кіргізетін уақыты кем дегенде бір жыл.
Ал екінші бөлімдегі 3екет малдарының 3екеті берілуі үшін бір жыл толуы шарт
емес. Өйткені егіс пен бау-бақшадан бірнеше айда өнім алуға болады. Сол сияқты
қазба байлықты бір жылда бірнеше рет алуға болатындықтан,бұларға нисап мөлшері
мен бір жыл толу шарты қосылмайды. Ал Әбу Юсуп пен Мұхаммедтің бұл мәселедегі
көзқарасын сүйенсек, шамамен бір тоннаға жетпейтін және қолда бір жыл сақтауға
шыдамайтын егіс өнімдері мен жеміс-жидектерден зекет алынбайды.3екет парыз болу
үшін, ханафи мазһабында,нисап көлемі жылдың басында әрі жыл- дың аяғында толық
болуы шарт. Мысалға, бір адам негізгі қажеттерінен тыс 100 гр. алтынға ие болса,
бір жыл толғаннан кейін 50 гр. азайса, бұл адамға 3екет беру парыз емес. Бірақ
жылдың ортасында азайып, жылдың аяғында нисап көлеміне қайта жетсе, 3екет
беріледі. Мысалға, алты айдан кейін 50 гр. азайса,бірақ жылдың аяғында 120 гр.
шықса,жылдың басындағы 100 гр-ның немесе жылдың ортасындағы 50 ғр-ның 3-ті
берілмей, жылдың аяғындағы 120 гр-ның 3екеті беріледі.3екет берілетін байлық,
мал-дәулет бір жыл толғаннан кейін көбейіп өссе, көбейген бөлімінің 3-ті дәл сол
жылы берілмейді.Көбейген бөлімінің 3-ті келесі жылы дәл сол уақытта беріледі.
Мысалға, бір адамның қолында өткен жылғы Рамазан айының он бесінде 100 мың теңге
болса, бұл көлем биылғы жылы Рамазан айының он бесіне дейін 140 мың теңгеге
көбейіп, Рамазан айының жиырмасында 160 мыңға жетсе, 140 мың теңгенің ғана 3-ті
сол жылы беріледі.3екеттің парыз болуы үшін малға бір жыл толуы керек дедік,
бірақ пақыр кедей кемшіктердің жағдайын ойлап, бір жыл толмай да 3екет бере
беруге болады. Бірақ бір жылда екі рет 3екет берілмейді. Қарыздың барлық түрі -
3-тің парыздығына бөгет жасайды. Мысалға, бір адам негізгі қажеттерінен тыс 100
гр. алтынға ие болды делік. Бірақ бұл адамның басқа біреуге 20 гр. көлемінде
қарызы болса, бұл адамға 3екет парыз емес. Өйткені қарыздан тыс қалған малдың
мөлшері нисап көлеміне (85 гр. шамасындағы алтынның құны) жетпейді. Бір жыл
немесе бірнеше жыл үшін берілмеген 3екет есесі қарыз болып саналады және
міндетті түрде өтелуі тиіс. Өтелгеннен кейін қалған ақшаның құны нисагі
мөлшеріне жетіп жатса ғана, сол жыл үшін 3екет беріледі. Қарыз несі борыштының
қарызын кешкен жағдайда, кешілғен қарызды қосқанда барлық ақшасының мөлшері
нисап мөлшеріне жетіп жатса, 3екет беру - парыз. Қарыз иесі қарызын кешкен күнге
бір жыл толғаннан кейін 3екет береді. Құрбандық, пітір-садақа, кәффарат, қажылық
сияқты мұсылманның мойнындағы қарыздар Аллаһ пен құлдарының арасында
болғандықтан 3екеттің нисап мөлшеріне әсерін тигізбейді. Мысалы, белгілі бір
адамның байлығы нисап мөлшеріне жетіп тұрса, бірақ мойнында аталмыш қарыздары
болса және бұл қарыздарды өтеген жағдайда, қалған ақшасы нисап мөлшеріне жетпей
қалса да, 3екет беру парыз болып қала береді. 3екет беруші адам зекеті берілетін
байлыққа толық ие болуы керек. Басқа біреуге кепілдікке берілген малға 3екет
берілмейді. Сатып алынып, әлі қолына тие қоймаған малға 3екет беріледі. Жоғалып,
қайта табылған малға жоғалған жылдары үшін 3екет берілмейді. Мұхаммед Пайғамбар
(с.а.у.) хадисінде былай деген:«Димар малға зекет берілмейді». Димар мал -
иелігінде бола тұра, қайта қайтып, қолына тиюі үміт етілмеген мал, яғни,
иелігінде бола тұра, қолданылуы мүмкін емес мал.

ауқатты болсын, оларға 3-тен белгілі есе беріп отырған. Міне, осы аталмыш үш топ
Құранда айтылып, 3-тен белгілі бір есе тағайындалған «муалләфатул-қулууб» тобына
жатады.Бірақ Хазреті Омар дәуірінде бұл топқа берілетін 3екет есесі тоқтатылған.
Себебі, Ислам діні қанатың кен жайғаннан кейін бұлардың көңілін Исламға жібітіп,
жаманшылықтарынан сақтанудың қажеті аз болды. Бірақ кейбір ғалымдардың фәтуасына
сүйенсек, қажет болған жағдайда, қайтадан бұл топқа 3екет беруге болады.

мәкрүһ. Егер зекет есесі бірнеше адамға бөлініп берілген жағдайда өте аз болып,
берілген адамдардың ешқайсысының қанжығасына пайдалы болып байланбаса біреуіне
ғана берген жөн. Әйелдің нәфақасын қамтамасыз ету күйеуінің міндеті
болғандықтан, күйеуі пақыр әйеліне малының зекетін болмайды.Имам Әбу Ханифа
хазіреттің пікіріне сүйенсек, бай әйел малының 3екетінн мұқтаж күйеуіне беруге
болмайды. Ал Имам Әбу Юсуп және Имам Мұхаммедтің пікіріне сүйенсек, беруіне
болады. Қайын ата және қайын ене - күйеу балаларын, күйеу балалары - қайын
аталары мен қайын енелеріне малдарының зекеттерін берулеріне болады.



https://kk.wikipedia.org/wiki/%D0%9C%D0%B0%D2%A3%D2%93%D1%8B%D1%81%D1%82%D0%B0%D1%83_%D0%BE%D0%B1%D0%BB%D1%8B%D1%81%D1%8B

Маңғыстау облысы — Қазақстан Республикасының қиыр оңтүстік-батысында орналасқан
әкімшілік бірлік|әкімшілік бірлігі.

Маңғыстау облысы Атырау облысымен және Түркіменстан Республикасымен және Каспий
теңізі арқылы Әзірбайжан, Иран елдерімен шектеседі. Облыс 1973 жылы 20 наурызда
құрылды. 1988 жылдың 2 маусымында таратылып 1990 жылдың 17 тамызында тарихи
"Маңғыстау" деген атпен қайта облыс болып құрылды. Облыс орталығы - Ақтау
қаласы.

Қазақстанның теңізбен байланыстыратын жалғыз су бекеті Ақтау халықаралық теңіз
сауда порты бар. Маңғыстау жерінің тумасы жазушы Әбіш Кекілбайұлы Маңғыстауды
"Ұйқыдағы аруға" теңеген. Сонымен қатар ғарыштан түсірілген сурттерде Маңғыстау
түбегінің контуры жас келіншектің профиліне ұқсайды.

Маңғыстау сөзінің шығу тегіне қатысты сан түрлі пікірлер бар. Соның бірі
көшпелілердің құтты мекен, мың ауыл немесе мың қыстау дегені халық арасында кең
таралған. 1985 жылы жарық көрген Е.Қойшыбаевтың "Қазақстанның жер-су атаулары
атты сөздігі" кітабында Маңғыстау атауының шығу тегі туралы төрт болжам
келтірілген. Біріншісі, өлке аты "мың" және "қыстау" тіркесінен шыққан. Екіншісі
- ноғайдың "менк" деген тайпасының атынан ауысқан. Үшіншісі көне түркі тіліндегі
"мен" төрт жастағы қой сөзіне "қышлақ" жалғауы арқылы қалыптасса, төртіншісі
Е.Қойшыбаевтың өз болжамы бойынша "Маңғыштағ" "Құбыжықтар тауы" дегенді
білдіреді .

Маңғыстаудың өлкетанушы ғалым Серікбол Қондыбай "құбыжықтарға" қатысты болжам
дұрыс деген ой айтады. Шығыс түркі () және моңғол мифологиясында "маңғыш"
(маңғыс, мангус) айдахар, кеоемет құбыжықтар дегенді білдіреді. Моңғолдарда ол
тек зұлым, зиянды сипатқа ие болса, түркілерді екіұдай жақсы жаман қасиетке ие
ретінде баяндалады. Қондыбайдың айтуы бойынша Маңғыстауда мекен еткен оғыз
түркмен тайпалардың арасында "салыр" руы болған, бүгінгі түрікмен ұллытының
құрамында "салор" ірі руы тайпасы бар. Сонымен қатар Қытайдағы Цинхай
өлкесіндегі түркітілдес салыр мен осы салор арасында тарихи генетикалық байланыс
бар деген тұжырым айтады. Маңғыстауға келген оғыздар Қаратауды "Маңғыштағ" деп
атаған. Айдахар туралы аңыздар түрікмен халқында да, қазақ халқында да (Айназар
батыр туралы) бар.

Маңғыстау өңірі – Қазақстанның оңтүстік -батыс бөлігінде орналасқан. Облыстың
батысы мен солтүстігін қоршай орналасқан Каспий теңізі арқылы Шығыс Еуропаға
шығуға толықтай мүмкіндік болса, оңтүстігінде Түрікменстан, оңтүстік-шығысында
Қарақалпақстан, солтүстігі мен солтүстік-шығысында Атырау, Ақтөбе облыстарымен
шектеседі.

Маңғыстау өңірінің миллиондаған жылдармен өлшенетін тарихы, соған сәйкес, сан
алуан табиғат жаратылыстары мен жануарлар дүниесінің болғаны белгілі. Қазіргі
кезеңде Маңғыстаудың қай түпкірінен болса да тіршіліктің маусымдық
ерекшеліктеріне байланысты:хайуанаттардың, бауырымен жорғалаушылардың,
сүтқоректілердің, кемірушілердің, жыртқыш аңдар мен құстардың шөл далаға тән
өкілдерін кездестіруге болады. Олардың ішінде: кірпі, дала тасбақалары,
кесірткелер, жыланбас пен улы қарашұбар жылан, оқ жылан, су жылан, құм жылан,
сарыүйек, ешкіемерден бастап, дала тышқандары: қосаяқ, сарышұнақ, күзен, қарсақ,
түлкі, қасқыр т.б. жиі кездеседі. Ал, мәлін, борсық, қарақұлақ өте сирек, оларды
шалғайдағы қалыңдықтар мен мемлекеттік корықтардан ғана кездестіруге болады.
Сондай-ақ, көктем шыға келетін кішкентай көк және сары шымшықтар мен күзгі
салқындықтың хабаршысы суықторғайдан бастап, дала құстарының үйреншікті түрлері:
қарға, бозторғай, қараторғай, қарабауыр, шыл, жек, қарлығаш, көкек пен кептер,
жыртқыш құстар: қаршыға мен әр түрлі қарақұстар, дала бүркіттері кездессе, теңіз
жағалауы мен аралдарда: қасқалдақ, шағала, үйрек, торалақаз, қоқиқаз, аққу
сияқты су құстары мекен етеді. Ақтау қаласы маңындағы Қаракөл заказнигінде
жоғарыда аталған су құстарынынң бірсыпырасын кездестіруге болады. Сонымен қатар,
Бозашы, Ембі заказнигі мен Үстірт-Қарамая, Кендірлі қорығының таулы, шыңды
жерлерінде – арқар; Жазық, Жайылма коңырлықтарында қарақұйрықтар мекен етеді.
Бозашы түбегінің терістігі мен терістік шығысы, қарағайлы Кент, Тасорпа бетінде,
Үстірт жонындағы үлейлерде, Сам, Матай құмы төңірегінде киіктер жиі ұшырасады.
Үй жануарларынан жергілікті халықтың өсіретін малдары: кәдімгі қазақтың түсайыр
түйесі, Адай тұқымды жылқы, қаракөл қойы, жеке қожалықтарда сиыр, ешкі
түліктері. Бұлардың ішінде Адай жылқысы мен қазақтың түсайыр түйесі – ғасырлар
бойы түбектің табиғи ерекшелігіне сай қалыптасқан, өміршеңдігі мен экономикалық
тиімділігі жоғары тұқымдық қор болып есептеледі. ( Маңғыстау энциклопедиясынан
алынған)

Аймақ қоңыржай белдеудің оңтүстік белігінде жатқандықтан, қоңыржай ендік
ауасының әсері басымырақ. Аймақтың ауа райына Атлант және Солтүстік Мұзды
мұхиттар да әсер етеді. Таулы кедергінің жоқтығынан, ауа ағымдары солтүстіктен
оңтүстікке және батыстан шығысқа қарай еркін етеді. Атлант мұхитының
теңіздерінен келетін ауа үлкен қашықтықтардан өте отырып, көп ылғалын жоғалтады.
Сейте тұра, батыстан атмосфералық жауын-шашынның ең негізгі белігін әкеліп,
қысқы температураны жоғарылатады да, жаздғы температураны төмендетеді. Солтүстік
Мұзды мүхит аймағында қалыптасатын континенттік арктикалық ауаға қыста да, жазда
да төмен температура және аз ылғалдылық тән.

Осыған байланысты суық ауа ағымының шөлден Каспийгө қарай ауысу тенденциясы
қалыптасқан. Аймақта жел қуатының қоры мол, оны шаруашылықта пайдалануға болады.
Күшті жел бұл аймаққа тән құбылыс. Каспий теңізінің жағалауы қатты желімен
ерекшеленеді, оның жыл сайынғы орташа жылдамдығы 6-7 м/сек, бүл Қазақстан
бойынша ең жоғары көрсеткіш. Мұнымен қоса, жазда жергілікті жел - бриз (күндіз
теңізден қүрлыққа қарай, ал түнде, керісінше, құрлықтан теңізге қарай соғады)
байқалады.

Жылдың ең суық айы - қаңтар. Қиыр солтүстікте және солтүстік-шығыста қаңтардың
орташа айлық температурасы минус 10-15,6° С (Ақтөбе). Маңғыстау облысының
оңтүстігінде минус 5,5°С (Аққұдық). Жалпы алғанда, қысы қоңыр салқын, ал
аймақтың солтүстігі, сол ендікте жатқан Украинамен және Солтүстік Кавказбен
салыстырғанда, біраз суықтау. Солтүстігінде қыс 4,0 - 4,5 айға созылады, ал
оңтүстігінде мерзімі қысқа да жұмсақтау. Қар жамылғысының қалыңдығы
солтүстігінде 15-20 см, оңтүстігінде 10 см-ден кем, солтүстікке қар мызғымай 3
ай бойы жатса, оңтүстігінде 1,5-2 ай ғана жатады. Кей мезгілде, қысы біршама
суық жылдары, аяздың көрсеткіші: Орал қаласында -43°С, Ақтөбеде -34°С,Маңғыстау
облысының оңтүстігінде -26°С.

Алқаптың біраз бөлігінің жазы ыстық, құрғақ, күні ашық. Шілде айының (ең ыстық
ай) орташа температурасы солтүстігінде (Орал) +22,0°С, оңтүстігінде (Аққұдық)
+28,6°С. Кей жылдары ауаның температурасы +47°С-қа дейін (Аққұдық) көтеріледі.
Аймаққа үзақ мерзімді аязсыз кезең тән, бұл көрсеткіш 160-215 тәулік аралығында
өзгереді. Мол жылу қоры аймақта жылусүйгіш ауыл шаруашылық дақылдарын өсіру
мүмкіндігін туғызады. Бірақ жауын-шашын мөлшері, тым аз, әсіресе Маңғыстау
облысының оңтүстігінде оның орташа жылдық мөлшері солтүстігінде (Орал)360 мм,
оңтүстігінде (Аққұдық) 150 мм. Өсімдік өсуге қажетті ылғал мөлшері жеткіліксіз,
сондықтан мұнда, негізінен,суармалы егістік алқаптары орналасқан. Жазда
температураның жоғары болуынан булану да артады. Мұны дақылдардың көпшілігінің
вегетациялық даму көзеңіндегі ылғалдылық жиынтығының жетімсіздік көрсеткішінен
(1105-2860) байқауға болады.

Тіркелген ең суық күн 1969 жылы 10 акпан -28 градус ыстык 43 градус (14.08.2006)
ортага температура 12б2 орташа жылдык жауын шашын 167 мм

Облыс көлемінің бедері әр түрлі. Солтүстік жартысын Желтау (қырат) (221 м),
Мың-суалмас (148 м) және құм алқабы (Қарақұм, Сам және басқалар), көлемді сор
(Өліқолтық, Қайдақ, Қаратүлей, Қаракешу және басқа) және Бозашы түбегі
орналасқан Каспий жағалауы алып жатыр. Орталық бөлігін Маңғыстау (Ақтау, Қаратау
556 м) таулары, Маңғыстау үстірті жәнеТМД дағы ең терең ойпат (-132 м.) Қарақия
ойпаты орналасқан Маңғыстау түбегі алып жатыр. Оңтүстік батысында
Кендірлі-Қаясан үстірті орналасқан, оңтүстігінде - Қарынжарық ойпаты. Облыстың
шығысын Үстірт шоқысы алып жатыр

Маңғыстау өңірі өткен ғасырларда әртүрлі құрамда болып, дәстүрлі көшпелі
шаруашылық әкімшілік бөліктерге бөлінген. Нақты географиялық шекараның нышанға
ие болуы он тоғызыншы ғасырдың орта шенінен басталады. 1848 жылы Ресей
империясына қосылған өлке (Маңғыстау, Үстірт, Жем бойы, Доңызтау) Жоғарғы және
Төменгі Адай дистанцияларына бөлінеді. Олар болыстардан (волость) тұрды.
Болыстар ең төменгі әкімшілік-саяси құрылым ретінде 1928 жылға дейін өмір сүрді.
Территориялық, сандық тұрғыдан тұрақсыз болған болыстар саны 20-30 шамасында
болатын.

1869 жылы "Жаңа ережеге" сәйкес Орал облысының құрамында Маңғыстау приставтығы
құрылып, ол 20 мың қазақ шаңырағын біріктірді. Сол жылы Иса-Досан бастаған халық
көтерілісіне байланысты бұл приставтық Кавказ әскери округіне қаратылды. 1881
жылы приставтық Маңғыстау уезіне айналып, 1899 жылы Түркістан
генерал-губернаторлығына қарасты Закаспий облысының (орталығы - Ашхабад қаласы)
құрамына кіргізілді. Сол кездері уездің жер ауданы 190 мың шаршы километр болды.

1920 жылдың шілдесінде Кеңес билігі толық орнаған соң, үлкен Адай уезі құрылып,
ол губерниялық құқықққа ие болды. Тобанияз Әлниязұлының басшылығымен бұл өлке
Қазақ АКСР-інің құрамына еніп, өзінің ұлттық мемлекетіне түпкілікті қосылды.
1928 жылы Адай уезі таратылып, Маңғыстау округі аз уақыттан соң Маңғыстау ауданы
болып қайта құрылды. 1930-81 жылдары аралығында Маңғыстау-Үстірт жері
оқтын-оқтын қайта пішінделіп, әр кезеңде Шевченко, Мұнайлы бөлікке бөлінді.

1973 жылы 20 наурызында жеке әкімшілік облысқа айналып, өзінің территориялық
құрылымын 1990 жылы қалыптастырып болды.

Маңғыстау облысының жер көлемі 16 564,2 мың га құрайды. Облыстың
әкімшілік-аумақтық құрылымы 5 ауданнан, 5 облыстық маңызы бар қаладан, 6
кенттен,55 ауылдық елді мекеннен және 43 ауылдық округтен тұрады . Қала халқының
саны 274,6 мың адамды құрайды (76%), ал ауыл тұрғындарының саны - 87,1 мың адам
(24%). Облыс орталығы - Ақтау қаласы, бұрынғы атауы Шевченко қаласы. Қаланың
алғашқы іргетасы 1963 жылы Ленинград жобасымен Каспий теңізінің жағасында салына
бастады. Халқы 2005 жылдың басында Ақтау қаласының халқы 159,2 мың адамды
құрады. Бұл барлық облыс халқының 44%. Ақтаудан Астанаға дейінгі ара қашықтық -
2413 км. Ақтау қалалық әкімшілігіне мынадай поселкелер кіреді: Маңғыстау
(тұрғындарының саны 19,4 мың адам) және Өмірзақ (1,4 мың адам).

Қазақстан тәуелсіздік алғаннан бері алғашқы құрылған аудан Маңғыстау облысында
Мұнайлы ауданы болып құрылды. Екінші аудан Алматы қаласындағы Алатау ауданы.
Мұнайлы ауданы Ақтау қаласының маңына жақын шет елдерден отанына орала бастаған
және қоныстана бастаған саяжайларды дамыту мақсатында құрылды.

Маңғыстау туралы алғашқы жазба дерек 922 жылы Бағдадтан Еділ Бұлғармясына барған
араб елшісі Ахмед ибн Фадлан Хорезмде болып, одан әрі Үстірт үстімен
жалғастырып, жолшыбай 4 наурызда оғыз еліне жетеді. Жолда өткізген уақыттың
қысқалығына қарағанда бұл мекен Бейнеу мен Жылыой аударндарының аралығында
болған. Ибн Фадлан "Ар Рисале" атты еңбегінде оғыздар туралы біраз ақпарат
келтірген .

Маңғыстау облысы халық ең сирек орналасқан облыстың бірі. Өлкедегі археологиялық
ізденістер осындан 180-200 мың жыл бұрын (палеолит) кейінгі неолит, қола
дәуірілерінде адам мекендегенін анықтап, Үстірт пен Маңғыстаудағы ежелгі қоныс
іздерін тапты. Маңғыстау халқының саны туралы алғашқы мәлімет 1745 жылы
тіркелді. Маңғыстауда сол жылы болған капитан В.Копытовскийдің журналында Мұрат
Нияз деген кісінің түбекте түрікменнің алты руынан 1400 үй мекендейтінін айтқаны
туралы жазылған. Сол кездері түбекті мекендеген қазақ халқымен бірге қосып
санағанда бұл ймақта 15-20 мың адам өмір сүрген.

1897 жылы алғашқы халық санағы ол кезде уезд болатын облыс аумағында 63 468 адам
тұрғандығын анықтады.

2011 жылдың басында облыста 524.2 мың адам тұрды, оның ішінде қала халқы – 275,8
мың немесе 52,8%, ауыл халқы – 248,3 мың адам (47,4%). 2007 жылдың басымен
салыстырғанда халық саны 133,7 мың адамға немесе 34,2% өсті .

Жер қойнауы мұнай, газ, фосфорит, көмір, марганец, әр түрлі тұздар, ұлутас
қорларымен бай. 2004 жылы облыс бойынша жалпы қо-сымша құн 282,1 млрд теңге
құрады, ал негізгі қорлар (2004 жыл соңына қалдық құны бойынша) - 324,9 млрд
теңге. 2004 жылы негізгі капиталға инвестициялар 101 млрд теңге, немесе 2003
жылғы деңгейдің 126,9% құрады. 2004 жылы құрылыстық мердігерлер келісімімен
жасалған жұмыс көлемі бағалау бойын-ша 27,7 млрд теңгені құрады, ол 2003 жылға
қарағанда 1,3 есеге артық. Облыс үшін айқындайтын салаға кен өндіру өнеркәсібі
жатады. 2004 жылы бұған негізгі капиталға инвестициялардың жалпы көлемінің 63%
жұмсалмаған.

Облыста 117 күндізгі жалпы білім беретін мектеп (олардағы қатысушылар саны 88,1
мың), 13 колледж (10,3 мың қатысушы) 4 жоғары оқу орны (17,8 мың студент) жұмыс
жасайды. Ең үлкен оқу орны Ш.Есенов атындағы Каспий технологиялар және
инжиниринг университеті. 2010 жылы Ақтау қаласында Жер-Аспан-Теңіз мега
жобасының аясында салынған университеттің жаңа оқу корпусы ашылды. Жаңа кампусты
ашуға Қазақстан Республикасының Президенті Нұрсұлтан Назарбаев қатысты.



https://kk.wikipedia.org/wiki/%D0%9B%D0%B0%D1%82%D1%8B%D0%BD_%D1%82%D1%96%D0%BB%D1%96

Латын тілі (i[[Халықаралық фонетика әліппесі|/]]ˈlætɨn[[Халықаралық фонетика
әліппесі|/]]; Latin: lingua latīna; lingua сөзі "тіл" ұғымын білдіреді) - Латиум
және Ежелгі Римде Италикалық Латиндер сөйлеген антикалық Италик тілі..

Еуропалық тілдердің басым бөлігі секілді ежелгі Прото-Үнді-Еуропалық тілдің
жалғасы. Этруск тілінің ықпалы мен Грек әліпбиін пайдалану латын тілінің Апеннин
түбегінде қалыптасуына әсер етті. Қазіргі Роман тілдері латын тілі диалектісінің
(дөрекі Латын) жалғасы. Сонымен қатар латын тілін көптеген студенттер,
зерттеушілер мен шіркеу қызметшілері пайдаланады, және әлем бойынша кейбір білім
беру институттарында әлі күнге дейін оқытылады.

Латын тілін көптеген тіл семьяларында жаңа сөздер жасауда және биологиялық
таксономияда да қолданады. Латын және оның жалғасы болып есептелетін Роман
тілдері Италик тіл семьясының сақталып қалған жалғыз өкілдері. Италик тобының
басқа өкілдері жазба ретінде сақталғанымен де, кейін Рим республикасы кезінде
латын тілімен жұтылып кетті.

Б.з.б. 6 ғасырда Рим сөйленісі ретінде пайда болып, Жерорта теңізінің
батысындағы елдерді қамтыды. Римдіктердің Галлия, Иберия түбегін, Солтүстік
Африка, Британия, Норик, Паннония және Дакияны жаулап алуына байланысты Латын
тілі тарады. Ол үнді-парсы және хетт тілдеріне жақын. 9 ғасырдада Латын тілі
сөйлеу тілі ретінде жойылды, дегенмен 15 — 16 ғасырларға дейін батыс еуропа
қоғамының, католик шіркеуінің, ішінара әдебиет пен ғылымның, дәрігерлік
тәжірибенің жазба тілі болды. Латын тілі италия, сардин, провансаль, француз,
каталон, испан, португал, ретороман, далмат және балқан-роман тілдерінің негізін
қалыптастырды. Плавт (б.з.б. 254 — 184) комедиялары (20-ға жуық) ең көне туынды
ретінде танылды. Цицерон мен Цезарь (“Commentarіі de bello Jallіco”) прозалары,
Вергилийдің поэзиясы классикалық Латын тілінде жазылған.



https://kk.wikipedia.org/wiki/%D3%98%D0%B1%D1%83_%D0%9D%D0%B0%D1%81%D1%8B%D1%80_%D3%98%D0%BB-%D0%A4%D0%B0%D1%80%D0%B0%D0%B1%D0%B8

Әбу Насыр Әл-Фараби (араб.: أبو نصر محمد الفارابي ‎) Әбу Насыр Мұхаммад ибн
Мұхаммад Тархан ибн Узлағ әл-Фараби (870 - 950 ж. ш.) - әлемге әйгілі ойшыл,
философ, социолог, математик, физик, астроном, ботаник, лингвист, логика, музыка
зерттеушісі. Абайдың Фараби еңбектерімен таныстығы жөнінде нақтылы мәліметтер
жоқ. Дегенмен Сағдидық: «... философияға, даналыққа зор мән берген Абай
әл-Фараби, ибн Синалармен таныс болуымен бірге осы ғақпиялар кітаптарынан да
мағлұматы бар еді» (Абайдың республикалық әдеби-мемориалдық музейі. Инв. №172,
17-6.), - деп айтылған пікірі Абайдың Фараби еңбектерімен таныс болғандығын
анықтай түседі. Абай өз шығармаларында нәр татқан рухани бұлақтар төркінін
жасырмайды, ол қайта: «Ғылымды іздеп, Дүниені көздеп, Екі жаққа үңілдім..,» -
деп ескертуінде мәні терең сыр жатыр. Фараби мен Абай шығармаларындағы пікір
сабақтастығын, ақын шығармашылығы нәр алған рухани көздерінің түп-төркінін
қарастырғанда, алдымен екі ұлы ойшылға ортақ «жан қуаты» немесе Абайдың өз
сөзімен айтқанда «өзін танымақтық» жөніндегі көзқарасына айрықша назар аудару
қажет.

Адамзат тарихында ғылыми ойдың үздіксіз даму барысында «өзін танымақтың» немесе
«жан қуаты» туралы ойлардың қалыптасу жолдарын танып білу күрделі мәселеге
айналып, бастан-аяқ қарама-қарсы көзқарастардың өріс алуына түрткі болды.
Адамның өзін танымақтық жөніндегі ілімнің алғашқы қадамы көне дүние
философтарынан басталса да, оны өз заманында ғылыми жүйеге түсіріп,
қалыптастырған Фараби еңбегі ерекше көзге түседі. Жалпы «жан қуаты» немесе «өзін
танымақтық» жайлы күрделі ой сарасына қазақ топырағында арғы заманда Фараби,
соңғы дәуірде Абайға терең барлап барған. Абай өлеңдері мен қарасөздеріндегі жан
қуаты жайлы ой толғануында «жан құмары», «жанның жибили қуаты», «жан қуаты»,
«жанның азығы» т. б. осы іспеттес филос. сарындағы ойларын таратқанда: «Жан
қуаты деген қуат-бек көп нәрсе, бәрін мұнда жазарға уақыт сиғызбайды» - деп,
айрықша ескертуінің өзіндік себептері бар. Бұл тұжырымынан ақынның «өзін
танымақтығы» жөніндегі ілімнің тарихымен толық таныстығы анық байқалып, өз
тарапынан ойларын кең түрде тыңдаушыларына молынан жеткізе алмаған өкініші де
сезіледі. Жан қуаты жөнінде Фараби қолданған филос. терминдер Абайдың өлеңдері
мен жетінші, Он жетінші, Жиырма жетінші, Отыз сегізінші, Қырық үшінші
қарасөздеріңде сол түпнұсқадағы қапыңа немесе қазақы ұғымға сай балама сөздермен
беріледі. Ақынның Он төртінші, Он жетінші қарасөзі мен «Әуелде бір суық мұз ақыл
зерек...», «Көзінен басқа ойы жоқ...», «Малға достың мұңы жоқ малдан басқа...»,
«Алла деген сөз жеңіл...», «Жүрек - теңіз, қызықтың бәрі асыл тас...
«өлеңдерінде арнайы сөз болып, талқыланатын ақыл, қайрат, жүрек жайлы филос.
мағынадағы ойларының бастау алар көзі Фараби еңбектеріңде жатыр.

Фараби «Ізгі қала тұрғындарының көзқарастары туралы трактат» атты еңбегінде
адамның өзін танымақтығы жөнінде айтылатын ойларын«өсімдік жаны», «хайуан жаны»,
«адам жаны» деп жүйелейді. Адам жанына (интеллект), оның ішкі және сыртқы сезім
мүшелеріне (хауас) талдау бергенде жүрекке үнемі шешуші мән беріп, ерекше
даралай көрсетіп отырады. Жалпы жан қуаты жөніндегі танымға булай қарау мешаиын
(перепатетиктер) мектебіндегілерге тән құбылыс. Бұл жөнінде Фараби мен Абайдың
ой қорытулары сабақтас, өзара іліктес келеді. Фараби «Жүрек - басты мүше, мұны
тәннің ешқандай басқа мүшесі билемейді. Бұдан кейін ми келеді. Бұл да басты
мүше, бірақ, мұның үстемдігі бірінші емес» (әл - Фараби. Философиялық
трактаттар. -А. , 1973, 289-6.), - деп, жүрекке шешуші мән бере қараса, Абай да:
«Сен үшеуіңнің басыңды қоспақ менің ісім депті. Бірақ, сонда билеуші жүрек болса
жарайды» деген тұжырымға келеді. Бұдан екі улы ойшылдың да жүрек жөніндегі
танымдарының негізі бір екені, тек баяндау түрі басқаша берілгені көрінеді. Ақын
Фараби ұйғарысындай жүрекке шешуші мән-мағына берумен қатар, оны ізгілік, рақым,
шапағат атаулының шығар көзі, тұрар мекені деп біледі. Ойшыл-ақын көп көңіл
бөлген мораль философиясы да осы танымға негізделген. Абай туындыларының өн
бойына таралып отыратын адамгершілік, имандылық ойларының бәрі де осы
көзқараспен ұштасады. Ақынның «хауас», «үш құю» (имани гүл), «жә уан мәрелік»,
«әділет», «шапағат» жайлы ой толғаныстарының желісі де осы таным шеңберіндегі
ұғымдар. Бұлар Ф-дің жоғарыда аталған еңбегіндегі адамның жеке басының ең
кемелденген (камили инсани) үлгі-өнегесі жайлы арналы танымының негізіне саяды.
Осы Фараби дәстүрінің жалғасы Абайдың«толық адам»жөніндегі ой-пікірінен айқын
сезіледі. Абайда жиі сөз болатын «толық адам», «жарым адам», «адам болу»,
«инсаниаттың кәмаләттығы», «бенделіктің кәмаләттығы», «толық инсаниат»,
«адамшылық», «адамның адамдығы», «адам болу» т. б. атаулық мәні бар ұғымдар,
сөздер тобы, ол жайлы пікірлердің шығар көзі Фараби еңбектеріндегі ой желісінен
туындайды. Фараби «Табиғат ғылымдарының негіздері» (космогония) жайлы еңбегінде
жалпы хакасқа, әсіресе, оның хауаси хамса заһири деп аталатын сыртқы сезім
мүшелеріне ерекше назар аударған. Фарабидің қоршаған орта болмысының сырын
тануда басты орын алатын сезім мүшелері - хауаси хамса жайлы филос. ұғымдары
Абайдың Жиырма жетінші, Отыз сегізінші қарасөзі мен «Алла деген сез жеңіл»
өлеңінде сол түпнұсқадағы қалпында берілген. Ақынның «Жансыз жаратқандарынан
пайда алатын жан иесі хайуандарды жаратып, жанды хайуандардан пайдаланатын
ақылды инсанды (адамды) жаратыпты» деген тұжырымы дүниенің жаралуы жайлы
Фарабидің тәңірі әуелі жансыз дүниені, есімдіктерді, жан-жануарларды, содан соң
ақыл иесі адамдарды жаратқан дейтін сатылы танымынан туындайды. Бұл таным Фараби
көзқарасының әлсіз жері болса, Абай танымының да осал жағы болып табылады. Ойшыл
ақын өз шығармаларында Фараби дәстүрімен хауаси хамса заһириге ерекше мән
береді. Ақыл, сана дегеніміз бізді қоршаған өмір шындығының сыртқы бес сезім
арқылы, яғни, танымның жибили қуаты мен адамның санасында сәулеленуінен пайда
болатын рухани құбылыс деп таниды. Абайдың ақыл мен сананың пайда болуы туралы
дүниетанымының негізі Фарабидің «Ақыл дегеніміз тәжірибеден басқа ешнәрсе де
емес» (әл-Фараби. Философиялық трактаттар, 295-6.) деген ой желісімен өзектес
келеді. Фараби жан қуатын қозғалт тыратын қуат және танып білетін қуат деп екіге
бөліп, адам бойындағы танып білетін қуатты ішкі және сыртқы жан қуаты ретінде
қарастырады. Фарабидің бұл танымы Абайдың шығармашылығында сол тұрғыдан психол.
ұғымдардың баламасы ретінде сөз етіледі. Ақынның қарасөздерінде адамның сыртқы
бес мүшесі мен ішкі сезім мүшелері бірлікте алынып, хауас ретінде түсіндіріледі.
Абайдың хауас үғымы-көбінесе, бейнелеу қағидасымен (ахси жиһан) ұштасатындықтан,
Қырық үшінші сөзінде адам бойындағы жан қуаты жөніндегі Фараби танымдарымен
іштей сабақтасып жатады. Ақынның «адамды танымақтық» деп өз алдына сараланатын
ұғымдары Фарабидің жан туралы ойларымен өзектес келеді. Фарабидің адамның
дүниені танып білу қуатына (әл-қуат алмутехаййла) ерекше мән бере қараған,
негізгі ой желілері Абайда арнайы сөз болатын хауас, хауаси хамса заһири, хауас
сәлем ұғымдарынан көрініс тапқан. Фараби жан қуаты жөнінде өзіндік соны ойлар
желісін таратқанда, оларды өсімдік жаны, хайуан жаны, адам жаны деп үшке жіктеп,
таным процесін адам жанына тән тума қасиет ретінде қарастырады. Осындай
тұжырымдар Абайдың Жетінші, Он тоғызыншы, Жиырма жетінші, Отыз сегізінші, Қырық
үшінші сөздерінде ұшырасады. Жетінші сөзінде «жанның тамағы» жайында тоқтала
келіп, Абай: «... өрістетіп, өрісімізді ұзартып құмарланып жиған қазынамызды
көбейтсек керек, бұл жанның тамағы еді», - деп, оны жан құмары арқылы дамитын
сезім тұрғысында түсіндіреді. Жиырма жетінші сөзінде хайуан мен адам арасындағы
ерекшелікті олардың дүние тану үрдісіне қарай жіктеп, «... Һәмма мақлұққа да
қара, өзіңе де қара, жаңды бәрімізде де беріпті. Жанның жарығын бәрімізге де
бірдей ұғарлық қылып беріп пе? Адам алдын, артын, Һәм осы күнін - үшеуін де
тегіс ойлап тексереді. Хайуан артын, осы күнін де бұлдыр біледі, алдыңғы жағын
тексермекке тіпті жоқ» деп тану қабілетінің адамда зор сапалық ерекшелікте
болатынын атап өтеді. Ақын Фарабидің түсіндіргеніңдей жан құмары, жан қуаты
деген қасиеттер тек адамға ғана тән нәрселер деп таныған.

Фараби заманында мұсылман қауымының ой санасында бүкіл болмысты, ондағы сан
түрлі құбылыстың бәрін мүтекәллимиңдік негізде түсіндіретін жаңа бағыт
қалыптасты. Мүтәкәллиминдердің танымындағы түбірлі қателігін аяусыз сынаған
Фарабидің сыншыл ойын Абай панисламизм идеясы қанат жайған тұста одан әрі дамыта
түсті. Ақынның Фараби сынаған мүтәкәллиминді: «Ақыл мен хауас барлығын, Білмей
дүр жүрек, сезе дүр, Мүтәкәллимин, мантикин, Бекер босқа езе дүр..,» - деп,
түбегейлі әшкерелеп терістеуінде терең таным сыры жатыр. Абай арнайы көтеріп
отырған хауас жайындағы ұғымы ақын шығармаларында «хауаси хамса заһири», «хауас
сәлем», «хауас»деген үш түрлі мағына даушы растады. «Алла деген сөз жеңіл»
өлеңіңде мүтәкәллиминдер мен логиктердің хауасты түсіндірудегі пайымдауларын
әшкерелей терістеуі ақынның әлеум. ортасындағы батып сыншылдық бағьггты танытты.
Абайдың дүниетанымындағы ерекше назар аударар нәрсе ақынның Фараби түзген
ғылымды классификациялау принципі мен таныс болуы. Ақынның Фараби жасаған
ғылымды жүйелеудегі принципімен таныстығы жеңілде нақтылы дерек жоқ. Дегенмен
де, Абай шығармаларында ғылымды жүйелеу жөніндегі пікірін белгілі бір дәрежеде
нақтылы деректермен білдіреді. Мәселен, Қырық бірінші сөзінде. «... дүниеде
есепсіз ғылымның жолдары, бар, сол әрбір жолда бір медресе бар...», - деп, ғылым
салаларының молдығын, нақтылы атауларын жеке-жеке атап өтеді. Ақынның Отыз
сегізінші сөзінде ғылым салаларын біршама жүйелеу принципі ұшырасады. Ғалым,
хакімдер туралы пікір қозғағанда:«... адам баласының ақыл-пікірін ұстартып, хақ
бірлән батылдықты айырмақты үйреткендігі...» - деп, қоғамдық ғылымдарды өз
алдына дербес топтастырады. Абай Отыз сегізінші сөзіндегі «адамның білімі»,
«алланың ғылымы», «өзіндік ғылым», «дүниенің ғылымы», «заһири ғылым», «дүниені
танымақтық» тәрізді ғылым салаларын Фарабидің филос. тұжырымдарында қолданылатын
атау сөздермен не қазақы ұғымға сай балама түрдегі атаумен қарастырады.

Әбу Насыр Әл-Фараби Әбу Насыр Мұхаммад ибн Тархан ибн Узлағ әл-Фараби (870,
Отырар қаласы — 950, Сирия, Шам) — ұлы ғалым, ойшыл философ, математик,
астролог, музыка теоретигі. Әскербасының отбасында дүниеге келген.

Отырар медресесінде, Шаш, Самарқан, Бұхара, кейін Харран, Мысыр, Халеб (Алеппо),
Бағдат шаһарларында білім алған.

Әбу Насыр Әл-Фараби — түркі ойшылдарының ең атақтысы, ең мәшһүрі, “Әлемнің
2-ұстазы” атанған ғұлама. Оның заманы “Жібек жолы” бойындағы қалалардың, оның
ішінде Отырардың экономикасы мен мәдениетінің дамыған кезіне дәл келеді. Әбу
Насыр Әл-Фараби Орта Азия, Парсы, Ирак, араб елдері қалаларына жиһанкездік
сапарлар жасап, тез есейді. Ол жерлерде көптеген ғұламалармен, ойшыл-ақындармен,
қайраткерлермен танысып, сұхбаттасты. Тарихи деректер бойынша 70-ке жуық тіл
білген. Өздігінен көп оқып, көп ізденген ойшыл философия, логика, этика,
метафизика, тіл білімі, жаратылыстану, география, математика, медицина, музыка
салаларынан 150-ге тарта трактат жазып қалдырды. Шығармаларында көне грек
оқымыстыларының, әсіресе, Аристотельдің еңбектеріне талдау жасады (Аристотельдің
“Метафизика”, “Категория”, “Бірінші және екінші аналитика” сияқты басты
еңбектеріне түсіндірмелер жазған). Арабтың атақты ғалым-географы ибн-Хаукал
өзінің “Китаб Масалик уә мамалик” атты еңбегінде және 13 ғасырлырда өмір сүрген
ибн-Халликан өзінің “Уфиат әл-аиан фи әл-Заман” атты еңбегінде Әбу Насыр
Әл-Фарабидің арғы аталарының аттары (Тархан, Ұзлақ) таза түркі тілінде
келтірілген. Болашақ ғалым алғашқы сауатын туған жерінде өз тілімен ашса да, 12
— 16 жас шамасында керуенге ілесіп, білім іздеп Бағдатқа кетеді. Әбу Насыр
Әл-Фараби дүниеге келгенге дейін 126 жыл бұрын түркілердің үлкен мәдени орталығы
болған Фараб қаласы бейбіт жолмен ислам дінін қабылдаған болатын. Ол кез санасы
ашық әрбір мұсылманға ислам діні ғылымымен шұғылдануды парыз еткен. Осы кезден
бастап Әбу Насыр Әл-Фараби араб тілді ғалым болып есептеле бастады.

Қасиетті Құран Кәрім тек діни қағидалар жинағы ғана емес, сонымен қатар талай
ілімнің құпия кілтін бойына бүккен ғаламдық кітап болғандықтан, Әбу Насыр
Әл-Фараби бүкіл ислам ғалымдарына парыз болған — иджтихад (ойлау қабілетінің
шыңына жету үшін беріле еңбек ету) және муджтахид (иджтихадпен шұғылданған
адамның өз жаңалықтарын Құран Кәрім мен Хадис Шариф — парыз-сүннет амалдарына
негіздеп отыруы) жолына түскен. Кеңес өкіметі тұсында атеистік идеологиканың
ықпалымен әл-Фараби діннен тыс ғалым ретінде көрсетілді. Әйтсе де оның ислам
бірлігін сақтауға қосқан зор үлесі туралы мынадай дерек сақталған. Тегі түркі
болып табылатын баһадүр қолбасшы Мұхаммед Ихшид ибн Тұғыт Әмір ислам жолын
бұзған “қармат” елін талқандаған соң, Әбу Насыр Әл-Фарабимен кездеседі. Меккеге
барар жолды кесіп “қажылық” жасауға мұрша бермеген қарматтардың жеңілгеніне
қуанған Әбу Насыр Әл-Фараби іштей “қажылық” етуге ниет етіп, араб халифының
саид-задаларымен әңгімелеседі. Осы әңгімеде ғалым ислам бірлігін сақтау үшін
мазһабтар арасын жақындастыру керек деген ой айтып, өзінің араб, парсы және
түркі нәсілдері арасындағы алауыздықтарды жоюға күш салып жүргендігін
мәлімдейді. “Бабалардан қалған өсиетте түркі халқы әділетшіл делінген еді. Сол
сөздің ақиқаттығы мен әділеттілігіне енді көз жеткізіп отырмыз” деп Саид-задалар
Әбу Наср Әл-Фарабидің қолын құрметпен қысады.

Әбу Наср Әл-Фарабидің жас кезінен Бағдатқа баруының мынадай екі сыры бар.
Біріншіден, сол кездегі Бағдат халифатын басқарған Аббас әулетінің сенімді
уәзірлері негізінен түркістандық Фараб қаласынан болған. Екіншіден, Бағдат
шаһары ғылым мен өнер жолына бет алған адамдарға қақпасын кең ашып, барынша
жағдай жасаған. Бағдатта “Баит әл-хакма” атты ғалымдар үйі және әлемдегі ең бай
кітапхана болған. Алғашқы кезде Әбу Наср Әл-Фараби өзін ақын, әнші, күйші
ретінде танытып, одан соң ежелгі грек ғалымдарының қолжазбаларын оқу арқылы
күрделі ғылыми зерттеулермен шұғылдануға кіріскен. Фарабидің алғашқы ұстаздары
Иса пайғамбарды “құдайдың баласы” демей, “пайғамбар” деп таныған несториандық
христиандар болған. Ежелгі грек ғылымы мен араб ғылымының арасын қосқан осылар
еді. Әбу Наср Әл-Фараби дүниетанымы — екі әлемнің: көшпелілер мен отырықшылар
өркениетінің және Шығыс пен Грек-Рим мәдениетінің өзара байланыстарының
нәтижесі. Әбу Наср Әл-Фараби заманының әлеуметтік-саяси көзқарастарын, тіл
мәдениетін, философиялық-гуманитарлық (философия, логика, этика, эстетика,
саясат, социология, лингвистика, поэзия, шешендік, музыка) және жаратылыстану
(астрономия, астрология, физика, химия, география, космология, математика,
медицина) ғылымдары салаларын терең меңгеріп, осы бағыттарда өзі де құнды ғылыми
жаңалықтар ашты.

Әбу Наср Әл-Фараби өзінің философия көзқарастарында басты үш бағыт анық
аңғарылады: ол дүниенің мәңгілігін мойындады, танымның болмысқа тәуелділігін
растады, ақыл-парасат туралы ілімді саралады. Мәңгілік пен тәуелділік
бастауларын құдіретті Алладан, аспан әлеміндегі құбылыстардың мәнінен,
ақыл-парасаттан, адамның жан-дүниесінен, түр мен материя арақатынасынан іздеді.
Аристотель қағидаларынан өз дүниетанымына жақындарын қабылдады және оны осы
тұрғыдан түсіндірді. Әбу Наср Әл-Фарабидің философиялық көзқарасын тарихи
жағдайда, оның өз дәуірімен байланысты қарағанда ғана терең түсінуге болады.
Орта ғасырларда философиялық ойдың дамуы діни ілім негіздеріне сүйенді. Демек,
Әбу Наср Әл-Фарабидің философиялық ілімін де өз кезеңінің діни түсініктері
тұрғысынан қарастырған лазым. Бірақ ол бұл түсініктерді философиялық тұрғыдан
дамытты. Ол, әсіресе, “Аспан астындағы дүние” ілімінен неғұрлым айқын көрінеді.
Бұл Аристотельдің жасампаз ақыл жөніндегі көзқарасын әрі қарай дамыту еді.
Жасампаз ақыл — тек “аспан астындағы дүниенің” қозғалыс себебі ғана емес, өз
алдына логос. Осы дүниенің заңдылығы — жер бетіндегі дүниеге іштей тән ақыл.
Жеке адамның ақылы әлемдік санамен ұштасса ғана дамиды. Соңғысы, яғни әлемдік
сана — мәңгі. Адам болса дүние салады, өткінші. Осыдан барып жанның мәңгі екенін
және басқа жаққа ұшып кетуін бекерге шығару туады, мұның өзі діни қағидалар мен
философияның арасындағы күреске тиек болған тезис еді. Ұлы ойшыл философияға
үлкен мән берді, оған көп үміт артты. Ол философияны қоғамды оятатын зерде,
парасат шамшырағы, халықты әділетті қоғамға жеткізетін негізгі бағыт, ұрпақтар
арасындағы рухани-мәдени сабақтастықты ғасырларға жалғастыратын құрал,
әлеуметтік-этикалар күрделі мәселелердің шешімін, уақыт талаптарының жауабын
табатын әдіс деп түсінді. Осы деңгейде дұрыс ойланып, оңды әрекеттену үшін
философияның 9 қағидасын оқып-білу қажеттігін ескертеді. Мұндағы мақсат —
тұтастықты, ақиқатты, ізгілікті, жаңа игілік көздерін іздестіру, соған қол
жеткізу. Философ адамды өз болмысын өзі танып білуге тәрбиелеу ісіне үлкен мән
берді. Бұл мәселені логикалық, этикалық, педогогикалық, тілдік тұрғыдан кеңінен
саралап, бұларды бір-бірімен өзара сабақтастықта қарастырады. Рухани жоғарғы
мақсат нышандарын адамдарды өзара байланыстыратын бастаулардан — жан-дүние
үндестігінен, әдеміліктен, қайырымдылықтан, бақыттан іздестіреді. “Қайырымды
қала тұрғындарының көзқарасы”, “Мемлекет қайраткерлерінің қанатты сөздері” және
т.б. саяси-әлеуметтік трактаттарында қайырымдылық пен бақыт мәселесіне кеңірек
тоқталды. Қайырымдылық дегенде ақыл-ой, әділдік, бақыт және теңдік идеяларын
құптаған ежелгі ойшылдар дәстүріне сүйенді. Тек бақыт туралы нақты білімі бар,
оған жету жолдарын айқын білетін, соған сәйкес әрекет жасайтын қауым ғана
қайырымдылыққа икемді екенін ескертті.

Әл-Фараби сезім мен ойлау, тәрбие мен іс-әрекет жүйесін жетілдіру мәселесіне
қайта айналып соғып отырған. Білімсіз адамгершілік молаймайды, білімсіз адам
өзгенің абзал қасиеттерін тани алмайды. Жан-дүниені тәрбиелемей үлкен жетістікке
жету жоқ. Ғылым мен тәрбие ұштасса ғана рухани салауаттылыққа жол ашылмақ.
Мінез-құлқын түзей алмаған адамның ақиқат ғылымға қолы жетпейді деп ескертеді.

Оның пікірінше, тұңғыш рет философиялық бағыттың алғаш негізін салушы — грек
философы Пифагор, яғни пифагоршылар мектебі. Бұл жерде Фараби ежелгі Грекиядағы
негізгі ғылыми философиялық мектептерге шолу жасап, өз пікірлерін ортаға салады.

Бір сөзбен айтқанда, Фараби адамдардың өз көздеген мақсатына жетуі оның өзіне
ғана байланысты екенін айтады. Адам рухани жағынан үнемі өзін-өзі жетілдіріп
отыруға тиіс, адам тек ақиқатты, айналадағы дүниені танып-білу арқылы жетіледі
деп түйін жасайды.

Әбу Наср Әл-Фарабидің азаматтық, саяси, адам, қоғам жөніндегі ойлары “Фусул
ал-мадани” (“Мемлекеттік қайраткерлердің нақыл сөздері”) трактатында қаралады.
Бұл трактаттың тақырыптары әр түрлі болса да, негізінен бір мақсатқа — адам мен
қоғамның арақатынасы, оның жетілуіне арналған. Еңбектің өзіне тән бір ерекшелік
сипаты — тәндік және рухани құбылыстардың салыстырылып отыратындығы.

Фараби «Азаматтық саясатта» қоғамды талдауды қаладан бастаса, “Нақыл
сөздерде...” ол мұны ең кішкене ұядан, от басынан немесе үйден бастайды.
Аристотель сияқты ол үйді бірнеше бөлекке — ері мен әйелі, қожайыны мен
қызметшісі, ата-анасы мен баласы, мүлкі және иесі деп бөледі.Үйдің өзіне тән
мақсаты болады, бірақ қаланың бір бөлшегі болғандықтан ол қала белгілейтін ортақ
мақсатқа қызмет етуге арналады, сөйтіп бұл арада адамның өз басының мүдделерін
қоғам мүдделеріне бағындыру туралы пікір айтылады. Бұл жерде Фарабидің қала
дегенін мемлекет деп түсіне отырып, оның ойларынан үлкен азаматтық гуманизмнің
биік көріністерін табамыз. Мұнда тек жеке басының мүдделері ғана емес, қоғам
мүдделерін жоғары санауы үлкен бір азаматтықтың, адамгершіліктің қасиетті
көріністері деп білеміз.

Әбу Наср Әл-Фараби адам міндетті түрде адал ниетті болу керек деп есептейді.
өйткені жақсы істер істеп, мұның төлеуін күтсе, адам бұл істерін жамандыққа
айналдырады. Жетік философ теориялық ғылымдарды да білуге, бұл ғылымдарды басқа
ғылымдарда да қолдана білуге тиіс. Платон мен Аристотель нағыз философқа әкімнің
міндеттері жүктелуге тиіс деп санады, бірақ Платонның пікірінше философ
өзгермейтін ақиқаттарды меңзеп, мемлекетті басқаруды жоғары мақсатқа жетуге
бөгет жасайтын ауыртпалық деп есептейді, ал Әбу Наср Әл-Фараби, керісінше,
тіршілік істерден бойын аулақ салмайды, қайта адамдардың ақиқатқа жету жолына
түсуіне көмектесуге тырысады. Бұл арада ол дін мен философияны салыстырады. Оның
пікірінше дін философияға ұқсас: екеуі де жоғары принциптерге, бір заттардың
бастамаларына түсінік береді. Бірақ философия дәлелдеуді, дін сенуді керек
етеді. Заң шығарушы өте жақсы пайымдаудың арқасында адамның мүдделеріне сай
келуге тиіс заңдарды дұрыс жүзеге асыра алады.

Әбу Наср Әл-Фараби өз заманындағы ғылымның барлық салаларынан, әсіресе,
математика, астрономия, физика, жаратылыстану ғылымдарынан көп мұралар қалдырды.
“Ғылымдар тізбегі” деген еңбегінде сол кездегі ғылымды үлкен-үлкен бес салаға
бөледі: 1) тіл білімі және оның тараулары; 2) логика және оның тараулары; 3)
математика және оның тараулары; 4) физика және оның тараулары, метафизика және
оның тараулары; 5) азаматтық ғылым және оның тараулары, заң ғылымы және дін
ғылымы. Ғалым бұл ғылымдардың бәрінің пәнін анықтап, қысқаша мазмұнына
тоқталады. Әбу Наср Әл-Фараби математик ретінде өзара тығыз байланысты үш салада
еңбек еткен. Олар: 1) математиканың методол. мәселелері (математикалық ғылымының
пәні, негізгі ұғымдары мен әдістерінің шығу тегі), 2) математикалық
жаратылыстану, 3) математиканың кейбір нақты тарауларын жасауға қатысуы. Әбу
Наср Әл-Фараби математиканы жеті тарауға бөледі (арифметика, геометрия, оптика,
астрономия, музыка, статика, механика — әдіс айла жөніндегі ғылым). Ол —
алгебраны математиканың дербес бір саласы ретінде қарастырып, алгебра пәнін
алғаш анықтаған оқымыстылардың бірі. Осыған байланысты Әбу Наср Әл-Фараби сан
ұғымын оң нақты сан ұғымына дейін кеңейту туралы аса маңызды идея ұсынды.
“Ғылымдардың шығуы” деп аталатын трактатында математиканың шығу тегі мен
себептерін ашуға тырысады. “Евклидтің бірінші және бесінші кітаптарының
кіріспелеріндегі қиын жерлерге түсініктеме” деп аталатын еңбегінде матем-ның
методол. мәселелері жөнінде құнды-құнды пікірлер айтқан. Ол ұзақ уақыт мінсіз,
мүлтіксіз саналып келген Евклид “Негіздерін” сынауға, өңдеуге, түзетуге
болатынын іс жүзінде көрсетіп, математиктерге дұрыс жол сілтеген. Әбу Наср
Әл-Фараби математиканың философия ірге тасын қаласумен қатар, оны табиғат
құбылыстарын зерттеуге батыл қолданудың қажеттігін іс жүзінде танытты. Әбу Наср
Әл-Фараби пікірінше, математика анық,ақиқат білімді береді және басқа
ғылымдардың дамуына күшті ықпал жасайды. “Астрологиялық болжамдарда не дұрыс, не
теріс” деп аталатын еңбегінде ол ғылыми астрологияны астрономиядан бөліп қарап,
Аристотельдің логикалық шығармаларында айтылған қағидалар мен жаратылыстану
ғылымдарының жетістіктеріне сүйене отырып, белгісіз, кездейсоқ құбылыстарды
алдын ала болжауға болатынын немесе болмайтынын ажыратуға тырысады.Әбу Наср
Әл-Фарабидің бұл пікірлерінің кейіннен ықтималдар теориясының философия,
логикалық негіздерін қалыптастыруда маңызы зор болды. Ол математикалық,
жаратылыстану саласында ірі еңбектер жазған. Әбу Наср Әл-Фараби ежелгі гректің
ұлы математигі және астрономы Птоломейдің “Алмагесіне” көлемді түсініктеме
жазған. Бұл еңбек “Алмагеске түсініктеме” деген атаумен белгілі. Астрономия және
математикалық тарихында үлкен маңызы болған Әбу Наср Әл-Фарабидың бұл трактаты
тригонометрияны дамытуға да игі ықпал жасады. Ол өзіне дейінгі және тұстас
математиктердің еңбектеріне сүйене отырып, тригонометрия сызықтар жөнінде өз
ілімін жасады. Мұндағы негізгі бір жаңалық Әбу Наср Әл-Фараби синус, косинус,
синус-ферзус, тангенс, котангенс сызықтарын бірыңғай радиусы тұрақты шеңбер
ішінде қарастырды. Олардың арасындағы бірсыпыра қатынастарды ашты, кейбір
қарапайым қасиеттерін айқындады. Ол тригонометрияның кестелер жасауда аса қажет
болып табылатын бір градус доғаның синусы мен косинусын анықтауда елеулі
табыстарға жеткен. Әбу Наср Әл-Фараби осы айтылған тригонометрия мағлұматтарға
және басқа да қосымша математика материалдарға сүйене отырып, “Алмагесте”
қарастырылған астрономия және география мәселелерін математика жолмен шешудің ең
жеңіл әдістерін ұсынады. “Геометриялық фигуралардың егжей-тегжейі жөнінде табиғи
сырлары мен рухани әдіс-айлалар кітабы” геометрия салу есептерін сұрыптап, бір
жүйеге келтірген. Жүзден аса есептің салу әдістері көрсетілген. Бұлардың ішінде:
парабола салу, бұрышты трисекциялау, кубты екі еселеу, дұрыс көп бұрыштар салу,
көп жақтар салу, жазық фигураларды түрлендіру т.б. бар. Әбу Наср Әл-Фараби адымы
тұрақты циркуль мен бір жақты сызғыш жәрдемімен шешілетін есептерді мол
қарастырды. Осы еңбекте 3, 4, 5 т.б., яғни өлшемді куб салу есебін ойша қалай
шешу идеясы бар, оның “Болжамдағы геометрияға кіріспе” атты трактат жазғаны
мәлім, бірақ ол еңбегі бізге жетпеген. Осыған қарағанда Әбу Наср Әл-Фараби көп
өлшемді абстракция геометрияның идеясын алғаш айтушылардың бірі деп жорамалдауға
негіз бар. Әбу Наср Әл-Фарабидің трактатын математикалық тарихшылары осы уақытқа
дейін атақты Хорасан математигі Әбу-л-Уафаға теліп келгені анықталды. Әбу Наср
Әл-Фараби арифметикалық саласында “Теориялық арифметикаға қысқаша кіріспе” деп
аталатын еңбек жазған. Оның көптеген логикалық еңбектерінде математикалық
логиканың элементтері де кездеседі. Әбу Наср Әл-Фарабидің математикалық
идеяларын, мұраларын Әбу-л-Уафа, Әбу Әли ибн Сина (Авиценна), Әбу Райхан Бируни,
Омар һайям сияқты шығыс ғұламаларымен қатар Роджер Бэкон, Леонардо да Винчи
тәрізді Еуропа ғалымдары да көп пайдаланған. Физика саласындағы Әбу Наср
Әл-Фарабидің көрнекті еңбегі “Вакуум туралы” деп аталады. Мұнда ол вакуум жоқ
екенін ежелгі гректерде сирек кездесетін тәжірибеге сүйенген логикалық
қорытындылар арқылы дәлелдеуге тырысқан. Әбу Наср Әл-Фараби бұл еңбегінде вакуум
мәселесінен басқа да физиканың әр түрлі мәселелерін қарастырып, сол кездегі
ғылымның дәрежесіне сай өз шешімдерін дұрыс тапқан (дененің жылудан ұлғаюы не
кішіреюі, түсірілген кернеуге, қысымға байланысты ауа көлемінің ұлғаю немесе
кішірею заңдылықтары, ауаға түсірілген кернеудің берілуі, т.б.). Әбу Наср
Әл-Фараби химия, медицина, география, минерология т.б. жаратылыстану ғылымдары
бойынша да шығармалар жазған: “Алхимия өнерінің қажеттігі туралы” атты
трактатында өз тұсындағы алхимиялық білімдерді талдап, алхимияның жалған
қабыршағынан ғылыми дәнін бөліп алып, оны белгілі бір зерттеу пәні бар
жаратылыстану ғылымының бір саласы ретінде қарастырады. Әбу Наср Әл-Фараби
медицина саласында “Адам ағзалары жөніндегі Аристотельмен алшақтығы жөнінде
Галенге қарсы жазылған трактат]]”, “Жануарлар ағзалары”, “Темперамент туралы”
т.б. еңбектер жазған, онда негізінен медицинаның теория мәселелерімен айналысып,
медицина өнерінің пәнін, міндет-мақсатын анықтап беруге тырысады. Әбу Наср
Әл-Фарабидің философия және натурфилософия еңбектерінде жаратылыстанудың
көптеген мәселелеріне тоқталады.

Жаратылыстану саласында жазған трактаттары да, бұл салаға қосқан жаңалықтары да
қыруар. Физикалық құбылыстарды талдайтын еңбегі оннан асады. Оның таразы туралы,
механизмдер туралы, оптика мен бос кеңістік (вакуум) туралы көптеген құнды
тұжырымдары әлемге әйгілі. Ол механикаға математика мен геометрия әдістерін
жан-жақты пайдаланды, тәжірибені логикалық терең ойлау нәтижелерімен ұштастырды.
Астрономида күн апогейі орнының тұрақты болмайтынын өз тәжірибесі арқылы бақылап
анықтаған. Сәуленің таралуын геометрия оптика заңдылықтарымен дәлелдеп береді.
Сәуленің жиналу, сыну, тарау, шоғырлану заңдылықтарын геометриялық дәл
әдістермен тапқан Әбу Наср Әл-Фарабидің шұғыла туралы түсінігі Еуропа ғылымына
17 ғасырда ғана мәлім болды. Оны неміс астрономы И. Кеплер арабшадан аударып
“фокус” атаған. Мұны Әбу Наср Әл-Фараби сегіз ғасыр бұрын “күйдіру”, “оттық
орын” мәнінен шығарып “мұхарақ” атаған. Ол және өз қолымен ойыс айна, яғни
парабола, линза жасап, бұларын ғылымда қолданған да болатын.

Әбу Наср Әл-Фараби. өзінің “Риторика”, “Поэзия өнері туралы”, “Бақытқа жол
сілтеу” туралы трактаттарында этикалық, эстетикалық мәселелерге көңіл бөліп,
көркемдік, сұлулық, бақыт, мейірбандық білім категорияларының бетін ашып,
солардың негізін дәлелдеп берді.

Этиканы ол, ең алдымен, жақсылық пен жамандықты ажыратуға мүмкіндік беретін
ғылым деп қарады. Сондықтан оның этика жөніндегі тұжрымыдамаларында жақсылық,
мейірбандық категориясы басты орын алады. Ғұламаның этикалық ойларынан терең
гуманизмнің лебі еседі, ол [адам] баласын жаратылыстың, бүкіл жан иесі атаулының
биік шоқтығы, сондықтан да оны құрметтеу, қастерлеу керек деп түсінеді. Фараби
жасаған қортындының басты түйіні — білім, мейірбандық, сұлулық үшеуінің
бірлігінде. Фарабидің гуманистік идеялары әлемге кең тарады. Ол ақыл-ой мен
білімнің биік мәнін дәріптеді. Фараби көркемдік, сұлулық хақында былай дейді: ол
өмір шындығының өзіне тән қасиеті, болмыстың, нақты құбылыстардың, әлеуметтік
өмірдің көкейдегі елесі. Көркемдік — тән мен жан қасиеттерінің сұлулығын
көрсететін белгі деп санайды.

Орта ғасырдағы медицина мен философияның дамуына "Медицина каноны" атты және
басқа да еңбектерімен сүбелі үлес қосты. Ғылыми бағыттардың жіктелуіне арналған
"Бесінші трактатында" адам тіршілігіндегі мидың маңызы туралы баяндай келіп,
мида жүйке орталықтары мен сезімтал және козғалтқыш жүйкелер болатындығы туралы
пиар айтады.

Әбу Насыр әл-Фараби - Аристотельден кейінгі ойшыл, кемеңгер философ. Ертеде және
орта ғасыр да философиялық және медициналық білім бірімен-бірі тығыз байланысты
болған. Әл-Фарабидің медицина ғылымдарының теориялық мәселелерін терең
білгендігі оның еңбектерінен белгілі. Әл-Фараби өмір сүрген заманда
жаратылыстану ғылымының дамыған саласының бірі медицина болды. Оны сол кезде
«емдеу шеберлігі ғылымы» деп атады. Ол «Медицинаның міндеті - тек адам
ауруларының себептерін анықтап қоймай, адамның денсаулығын сақтау жолдарын,
ауруды жою жағын да зерттейді» - деп көрсеткен. Әл-Фарабидін медицинаға ерекше
көңіл бөліп адам ағзасының (организмінің) кейбір тұстарын зерттегенінен мысал
келтірейік: «Қайырымды кала» еңбегінде жүрек туралы өте құнды пікірлер айтқан,
мысалы, «жүрек - табиғи жылылыктың көзі». Басқа мүшелерге жылылық нақ осыдан
тарайды, олар жүректен нәр алады; «жүрек - басты мүше, мұны тәннің ешкандай
мүшесі билемейді» және т. б. Шынында да, жүрек жұмысы өздігінен жүзеге асады.
Жүректің соғуын ешкім токтата алмайды. Әл-Фараби тек өз пікірлерін айтып қана
қоймай, ұлылардың ұлысы Аристотель, К. Галеннің зерттеулеріне өз көзкарасын
білдірген. Әл-Фараби - артына ірілі-ұсақты 150- ге жуық ғылыми еңбек қалдырған
данышпан. Жаратылыстануға катысты «Адам ағзасындағы мүшелер», «Жануарлар
ағзасындағы мүшелердің күрылысы мен қызметі» және т. б. еңбектер жазған.

Ғалым мұраларының бізге жетуін төрт кезеңге бөлуге болады: 1. Орта ғасырдағы
араб, парсы және басқа тілдерде жазған ғұламалар арқылы (Ән-Надим, әл-Баиһақи,
Ибн Саид әл-Кифти, Хаджи Халифа, Венике, Камерариус т.б.); 2. Жаңа дәуір
кезеңдеріндегі Батыс Еуропа мен Америка ғалымдары арқылы (Леонардо да Винчи,
Спиноза, И.Г.Л. Козегартен, Г. Зутер, Ф. Диетереци, К. Брокель, Дж. Сартон, М.
Штейншнейдер, Д. С. Марголиус, т.б.); 3. 20 ғасыр, әсіресе Кеңес Одағы
шығыстанушы ғалымдары арқылы (В. В. Бартольд, Е. Э. Бертельс, Б. Ғафуров, С. Н.
Григорьян, В. П. Зубов, А. Сагадеев, Ю. Завадовский, түріктер А. Сайылы, Х.
Үлкен т.б.); 4. Қазақстан мен Орта Азия оқымыстылары арқылы (Ә. Марғұлан, А.
әл-Машани, О. Жәутіков, А. Қасымжанов, А. Көбесов, М. Бурабаев, Ә. Дербісәлиев,
І. Жарықбаев, Ш. Хайруллаев т.б.).

Әбу Насыр әл-Фараби мұраларының Қазақстанда түбегейлі зерттелуі 20 ғасырлардың
60-жылдарында ғана қолға алынды. Оған алғаш бастамашы болған қазақ ғалымдары
Ақжан әл-Машани (Машанов) мен Қаныш Сәтбаев еді. Әбу Насыр Әл-Фарабидің 1100
жылдығына орай шығарылған ЮНЕСКО шешімі бойынша 1975 жылы Алматыда халықаралық
конференция өткізілді.

Бұл күндері ҚР ҒМ Ғылым Академиясының философия институтында шығыс философиясы
және фарабитану бөлімі жұмыс істейді. Мұнда ғұламаның қазірге дейін қазақ және
орыс тілдеріне аударылып, ғылыми түсініктемелері мен алғысөздері жазылып, 20-дан
астам трактаттары жарық көрді. Бұл бөлім Әбу Насыр Әл-Фарабидің диалектикасы,
гносеологиясы мен әлеуметтік философиясы мәселелері бойынша зерттеулер циклін
жүргізіп келеді. ҚазМУ-де Фарабитану орталығы құрылған. Мұнда да Әбу Насыр
Әл-Фараби мұраларын аудару, зерттеу, насихаттау жұмыстары маркстік
көзқарастардан арылған жаңа, тың бағыттар бойынша жүргізілуде.



https://kk.wikipedia.org/wiki/%D0%9D%D0%B8%D0%B4%D0%B5%D1%80%D0%BB%D0%B0%D0%BD%D0%B4

Координаттар: 52°04′00″ с. е. 21°52′00″ ш. б.﻿ / ﻿52.06667° с. е.
21.86667° ш. б.﻿ / 52.06667; 21.86667 (G) (O) (Я)

Нидерланд, Нидерланд Патшалығы (нидер. Nederland, Koninkrijk der Nederlanden)
(бейресми атауы Голландия) — Батыс Еуропадағы мемлекет. Нидерландның солтүстік
және батыс бөлігі Солтүстік теңіздің жағалауында орналасқан. Жер аумағы 41532
км². Халқы 16,9 млн. (2015). Тұрғындарының 96%-ы голландықтар. Ресми тілі –
нидерланд (голланд) тілі. Халқының 50%-ға жуығы – католиктер, 40%-ға жуығы –
протестанттар. Нидерланд – король (патшайым) басқаратын конституциялық монархия
- Атадан балаға мұра болып қалған билік иесінің мемлекеттің сайланып қойылатын
басқару органдарымен біте қайнасып, демократиялық ұстанымдарымен үйлесім тауып
басқаруы. Жоғары заң шығарушы органы екі палатадан (бірінші және екінші) тұратын
Бас Штаттар. Астанасы – Амстердам қаласы (үкімет резиденциясы Гаага қаласында
орналасқан). Әкімшілік жағынан 12 провинцияға бөлінеді. Ақша бірлігі – еуро
(2002). Ұлттық мейрамы – Патша күні (патша Виллем Александрдың туған күні) – 27
сәуір. Нидерланд БҰҰ-ға (1945), Еуроодаққа (1957), НАТО-ға (1949) мүше.

Нидерланд аумағының көпшілік бөлігін ойпатты жазықтар (40%) алып жатыр.
Оңтүстік-батысында Арденн сілемдері орналасқан (ең биік нүктесі – Ваалсберг тауы
– 321 м), қысы мен жазы жылы, жұмсақ теңіздік климат. Қаңтардағы орташа
температурасы 1 – 3°С, шілдеде – 16 – 17°С. Жылдық жауын-шашын мөлшері 650 – 750
мм-ге тең. Нидерландда өте тығыз өзен тораптары (Рейн, Маас, Шельда өзендерінің
атыраулары) бар. Аумағының 70%-ын мәдени жер бедері (егіндіктер, қолмен егілген
шабындықтар), 9%-ын ормандар (қылқан жапырақты, ірі жапырақты) алып жатыр.
Ормандарын ақ тиін, сусар, күзен, қоян, елік, тағы басқа аңдар, құстардың
180-дей түрі мекендейді. Кен байлықтарынан мұнай, табиғи газ, шымтезек, ас тұзы,
каолин кездеседі.

Нидерланд аумағын адамдар жаңа тас дәуірінен мекендей бастады. Б.з.б.
1-мыңжылдықтың 2-жартысынан мұнда негізінен кельт тайпалары өмір сүріп, оларды
біздің заманымыз басталар кезде герман тайпалары ығыстырды. Б.з.б. 1 ғасырда
Нидерланд аумағының бір бөлігін римдіктер басып алды. 3 – 4 ғасырларда оңтүстік
Нидерландны франктер, шығыс Нидерландны сакстер, солтүстік Нидерландны фриздер
мекендеді. 5 ғасырдан бастап франк мемлекетінің құрамына еніп, ол ыдырағаннан
кейін елде бірқатар ұсақ иеліктер (Голландия, Гелдерн, тағы басқа графтықтар)
құрылды. 11 – 16 ғасырларда Нидерланд жерлері (Голландия, Зеландия, Фрисландия,
тағы басқа) Бельгия, Люксембург, Франция, Испанияның құрамында болды. 16
ғасырдағы Нидерланд революциясының (1566 – 1609) нәтижесінде испан үстемдігінен
азаттық алған жерлерде Біріккен провинциялар Республикасы құрылды. 17 ғасырда
Нидерланд сауда-саттық пен теңіз саудасы жақсы дамыған алдыңғы қатарлы еур.
державаға айналды. Оңтүстік-Шығыс Азияда Индонезия, Америкада Гвиана, Кіші
Антиль аралдары, Африкада Кап жерлері Нидерландның отарына айналды. 1810 – 13 ж.
елді Наполеон басып алды. 1815 ж. Бельгиямен біріктіріліп, Нидерланд корольдігі
(1830 жылға дейін) құрылды. 2-дүниежүзілік соғыс жылдары Нидерландны немістер
басып алды. Соғыстан соң Нидерланд отарлық империясы ыдырай бастады. Нидерландда
70-тен астам саяси партиялар тіркелген. 1989 жылдан бастап өкімет билігін
христиан-демокр. партия мен Еңбек партиясынан құрылған коалицалық үкімет
жүргізіп келеді.

Нидерланд – экспортқа бейімделген жоғары өнімді ауыл шаруашылығы бар, дамыған
өнеркәсіпті ел. Экономикасында сыртқа капитал шығару, сыртқы сауда, теңіз
транспорты маңызды орын алады. Мұнай, табиғи газ (жылына 90 млрд. м3 шамасында)
өндіріледі. Өнеркәсіптің жетекші салалары: мұнай өңдеу (органикалық химия
өнімдерін өндіру), мұнай-химия, машина жасау, кеме және ұшақ, газ және химия
өнеркәсібіне қажетті құрал-жабдықтар, дәрі-дәрмектер жасау, металлургия мен
металл өңдеу, электротехника (Нидерланд – дүние жүзіндегі бейне және дыбыс
аппаратураларын шетке шығаратын ең ірі мемлекеттердің бірі), дәмдік тағамдар
шығару. Алмас пен қымбат бағалы тастарды өңдеу бұрыннан жақсы дамыған сала болып
есептеледі. Ауыл шаруашылығында етті-сүтті ірі қара өсіру басым. Нидерланд –
дүние жүзіндегі сүт пен сүт өнімдерін сыртқа ең көп шығаратын мемлекеттердің
бірі (сары майдың дүниежүзілік экспортының 1/5; қоюлатылған сүттің 1/2 ; құрғақ
сүттің 1/4; ірімшіктің 1/4 бөліктері Нидерландның үлесіне тиеді). Сондай-ақ
сыртқа көп мөлшерде шошқа, құс етін, жұмыртқа, темекі, арақ-шарап пен сыра
шығарады. Жылыжайда көкөніс пен жеміс-жидек (жылыжайлардың көлемі жөнінен дүние
жүзіндегі алғашқы орындардың бірін иеленеді), гүлдер мен гүл түйнектерін (жылына
2 млрд-тан астам қызғалдақ түйнектерін шет елдерге сатады), саңырауқұлақтар
өсіру жақсы дамыған. Негізгі ауыл шаруашылығы дақылдары – бидай, картоп, қант
қызылшасы. Балық аулау, шетелдік туризм де қазынаға елеулі пайда келтіреді.
Ұлттық жиынтық өнімнің жан басына шаққандағы жылдық мөлшері 18560 АҚШ долларына
тең. Негізгі сауда серіктестері – Еуроодақ елдері.



https://kk.wikipedia.org/wiki/%D0%9A%D0%B0%D0%BD%D0%B0%D0%B4%D0%B0

Координаттар: 56°00′00″ с. е. 109°00′00″ б. б.﻿ / ﻿56.00000° с. е.
109.00000° б. б.﻿ / 56.00000; -109.00000 (G) (O) (Я)

Канада (ағылш. Canada; фр. Canada) — Солтүстік Америка құрлығында орналасқан
алып мемлекет. Астанасы – Оттава қаласы. Канада өзінің жерінің кең-байтақтығымен
ғана емес, сондай-ақ көптеген арктикалық архипелагты аралдарымен ерекшеленеді.
Канаданың жағалауларын Атлант мұхиты, Тыных мұхиты және Солтүстік Мұзды мұхит
шайып жатыр. Көрші елдерінің ең үлкені АҚШ, одан басқа Даниямен (Гренландия
аралы) және Франциямен (Сен-Пьер и Микелон (франц. Saint-Pierre-et-Miquelon)
аралдары қауымдастығы) көршілес орналасқан. Канаданың АҚШ-пен шектесетін
оңтүстік және Альяскадағы солтүстік батыс шекарасының ұзындығы 8893 км. құрайды.

Канадада 6-7 жастан бастап 15-16 жасқа дейін мектептерде білім алу міндеті бар.
Ол үшін мемлекеттік қаржыға осы процесті іске асыру мақтасында қыруар қаржы
бөлінеді. Квебек провинциясында кейбір колледждер де мемлекет тарапынан
қаржыландырылатын болғандықтан, оқу ақысы айтарлықтай қымбат емес. Канадада
білімберудің бірыңғай мемлекеттік жүйесі жоқ. Әр провинция өзінің жеке білім
беру жүйесін құрады. Мұнысына қарамастан, барлығы орталық үкімет тарапынан
қаржыландырылады. Жыл сайынғы мемлкеттің жұмсайтын қаржыларының 20% білім беру
саласына тиесілі. Жоғарғы оқу орындарындаға студенттердің оқу ақысын өтеуі үшін
мемлекет тарапынан қаржылай көмек көрсетіледі. Студенттер мемлекеттен төменгі
пайыздық көрсеткішпен несие ала алады. Провинцияларда да осыған ұқсас
студенттерді қолдау жүйелері бар. Канада үкіметі 2000-2010 жылдар аралығында
мемлекеттік білім беру гранттарын тағайындады. Осы бағдарлама аясында 100 мың
студент мемлекет тарапынан жыл сайын 3000 доллар соммасындағы шәкіртақыны алады.
Шәкірақы бес жылға дейін беріледі. Канаданың білім беру саласына жұмсайтын
қаржысы жан басына шаққанда әлемдегі ең жоғарғы көрсеткішке жетеді. Халықтың
білімінің жақсы болуы елдің атағы мен ол елде интеллектің бағаланатындығына
дәлел бола алады. «Қазақстан»: Ұлттық энциклопедия / Бас редактор Ә. Нысанбаев –
Алматы «Қазақ энциклопедиясы» Бас редакциясы, 1998 ISBN 5-89800-123-9, IV том



https://kk.wikipedia.org/wiki/%D0%91%D1%83%D0%B4%D0%B4%D0%B8%D0%B7%D0%BC

Буддизм (санскритше – बुद्ध धर्म, buddha dharma Будданың ілімі) — дүниежүзіне
кеңінен таралған негізгі 3 діннің бірі. Б.з.б. V-VI Үндістанның бүгінгі Бихар
штатында пайда болды. Буддизмнің негізін салушы Сиддхарта Гаутама деп
есептеледі. Буддизм басқа ілім-танымдарды бойына оңай сіңірді және оның негізгі
қағидасы жан иесіне жамандық жасамау болғандықтан, жер жүзіне соғыссыз тарады.
Қазіргі кезде Буддизм дінін 1 млрдқа жуық адам ұстанады. Буддалық діни ілім
көзқарастардың күрделі жүйесі б. т.

Ол діни шығармалар жинағы "Трипитакада" ("Үш себет") баяндалған. Буддизмнің
уағыздарының өзіне тән ерекшеліктері бар. Буддизмде дүниені жаратушы құдай
жайындағы идея айтылмайды. Буддизм фәни өмірдің азаптары - ауру, кәрілік,
өлімнен құтылу жолын іздейді. Ол өмірдің қасіреті - нәпсінің тілегіне байланысты
деді. Адамның денесі уақытша өмір сүреді. Ал нәпсі қанағатсыз тілегімен, өлімнің
қорқынышымен ылғи бейнет туғызады. Сондықтан нәпсінің тілегінен құтылу керек. Ол
үшін төрт асыл ақиқатты білу қажет:

Аһимсаны жүзеге асыру үшін Буддизм Веданы жоққа шығарады. Будда ілімінде этика
мәселелеріне көп көңіл бөлінген. Буддизмнің негізіне қоршаған ортадан бөлінбей
қарастырылатын жеке адамды дәріптеу және болмысты бүкіл дүниемен байланысып
жатқан ерекше психологиялық процесс ретінде қабылдау принциптері алынған.
Буддизмдегі негізгі ең ірі бағыттар - хинаяна және махаяна. Буддизм өзінің даму
барысында үш кезеңнен өтті: хинаяна, әркімді туу - өлу айналымынан құтылуды
үйрететін алғашқы даналық мектебі (б.з.б. V ғ. - б.з. басы); екінші, бодхисаттва
- құтқарушы көмегімен құтылу; үшінші, махаяна (б.з. V ғ.-ына дейін) кезі.
Махаяна негізінде будда (ісөкірек көзі ашылған) болуға мүмкіндік беретін жаңа
тиімді әдістер уағыздалды (V ғ.-дан кейін). Ол важраяна деп аталады. Азияның
көптеген елдерінде Буддизм қазіргі кездің өзінде қоғамдық және жалпы мемл.
өмірге елеулі ықпал етіп отыр. Бұл елдердің бірқатарында Буддизм мемлекеттік дін
болып есептеледі. Империалистер Буддизмнің ықпалын ескере отырып, бүл дінді
өзінің реакцияшыл саяси мақсаттарына пайдалануға тырысады. Соңғы он жылдықта
необуддизм немесе метабуддизмнің бірқатар жаңа бағыттары пайда болды. Қазіргі
уақытта будда ұйымдары Азия елдерінде әртүрлі әлеуметтік рөл атқарады. Олардың
кейбіреулері отаршылдыққа қарсы, ұлттық тәуелсіздік үшін күреске белсене
қатысуда. Біздің елімізде будда ламаиттердің ізін қуушылардың шағын топтары
Қалмақ, Бурят, Тывада тұрады. Буддизмң көзқарасына дүниеден безушілік, жеке
даралық тән. Қанаушы қоғамда байлық, күш, өкімет кімнің қолында болса, соған
жалбыры- ну жер бетіндегі азап шеккені үшін күнәдан қүтқарады деп түсіндіреді.
Сондықтан адам өткінші, жалған өмір сүретін мысал денесін ойламай, мәңгі өмір
сүретін жанын құтқарудың қамын ойлауы керек. Бұл - қанаушылармен келісуді
уағыздайтын Буддизм діннің реакциялық жақтарынан бірі. Ол дінді қабылдаған
елдердің өміріне едәуір ықпал жасады. Буддизмң таралуы синкретикалық мәдени
комплекстердің құрылуына әсер етті. Бұлардың жиынтығы будда ұйымы - 1950 ж.
құрылған буддашылардың дүниежүзілік бауырластығы.

Бір-біріне белгілі бір қатынастағы әлеуметтік феномендер. Буддизмнің қоғамдық
өмірге және адамның өмірлік міндеттерін анықтауы тікелей осы діни сеніммен тығыз
байланысты. Оның аса маңызды ережесі тұрмыс пен азап шегуді ұқсастыруында.
Буддизм қоғамдық қатынастарды өзгертуге, оны жақсартуға күш салмайды. Ол
адамдарға қауымдастықтың мүшелері ретінде жақсы күйде көрінуі үшін түзелуге
міндеттемейді. Буддизм адамды өзі туған, өмір сүріп отырған әлеуметтік шындықтан
алшақтатуға тырысады. Осы орайда, буддизмде әлеуметтік доктринаның барлығын
шартты түрде ғана мойындауға болады.



https://kk.wikipedia.org/wiki/%D0%A2%D0%B5%D0%B0%D1%82%D1%80

Театр (грек. theatron – ойын-сауық орны; ойын-сауық) – сахналық өнердің өмір
көріністерін драмалық әрекет арқылы көрермендердің көз алдында актерлер күшімен
бейнелейтін бір түрі; ойын-сауық немесе спектакль; түрлі сахналық ойын-сауықтар,
сонымен қатар жалпы мәдени шаралар өткізілетін орын-жай.

Театрдың тарихи жағынан қалыптасып, даму, өсіп-өркендеу жолы әрбір ұлттың, әр
халықтың өмір-тұрмысымен, олардың жалпы тарихымен және тұрлаулы мәдениетімен
тығыз байланысты. Басқа өнер түрлері сияқты театр өнері де қоғамдық ой-сананың
негізгі бір формасы болып табылады.

Театр әдетте өз заманының озық идеяларын бойына сіңіре отырып, ізгілік
мұраттарын паш еткенде, ең бастысы адамның өмірлік және рухани ой-мақсаттары мен
оның күрделі ішкі жан дүниесін терең де шынайы ашып бейнелегенде ғана ол өзінің
жоғары көркемдік сатысына көтерілумен қатар қоғамдық-әлеум. міндеттерін орындай
алады. Театрдың да өнердің өзге салалары секілді өзіне тән ерекшеліктері бар. Ол
– әдебиет, музыка, кескіндеме, архитектура, би және кинематографияның мәнерлі
амал-тәсілдерін бойына жинақтаған синтездік өнер. Мұның өзі сахна мен
көрермендердің рухани ой-сезім күйлерінің бір-бірімен өзара ұштасуын, оған қоса
спектакльді жасаушылар мен көпшілік қауымның арасындағы жалпы мақсаттың ортақ
болып, бір арнадан шығуын талап етеді.

Театр – халықты эстетикалық адамгершілік пен ізгілікке тәрбиелеудің аса маңызды
құралы. Оның өзгеше бір қасиеті, яғни әрекетке құрылған табиғаты сахналық
ойын-сауықтың мазмұн-желісі мен идеялық-эстетика негізін құрайтын драма арқылы
ашылады. Театр әдеби шығарманы сахналық әрекетпен, өзіне тән бейнелі театрлық
бояу-өрнекпен жаңа күйге түсіреді де драмадағы мінез-кейіптерді, олардың өзара
қарым-қатынастарынан, қақтығыстарынан туатын талас-тартыс пен іс-қарекеттеріне
жан бітіріп, тірілтіп жібереді. Осыған орай көрермендер де театр сахнасында өтіп
жатқан оқиға әрекет пен оған қатысушы-қаһармандардың ой-арманына, шат күлкісі
мен сезім діріліне, күйінішіне, жалпы тіршілік-тынысына бейжай, немқұрайлы емес,
қайта бар ынта-зейінімен, ынтызар көңілімен қарайды, яғни олар осы сәтте
сахналық өмір көріністерінің жай бейтарап, салқынқанды бақылаушысынан гөрі
тікелей қатысушысы ретінде бой көрсетеді. Түптеп келгенде театрдың
қоғамдық-тәрбиелік қызметі мен идеялық-эмоциялық және көркемдік-эстетикалық әсер
күші де осыған саяды. театрдағы басты тұлға, пьесадағы берілген жағдайға
байланысты әрекет етіп, сахналық қаһарманның характерін жасайтын – актер. Ол
сахнада шығармалық процесс кезінде пьеса материалын өзінің болмыс шындық туралы
ой-түсінігімен, өмірде көріп-байқағандарымен, эстетикалық сезім-түйсігімен үнемі
байытып, толықтырып отырады. Бұл тұста актердің бойынан орындаушылық өнерге қоса
ойшыл суреткерлік қасиет те айқын аңғарылады. Актер образы пьеса және
спектакльді қоюшы-режиссердің (қара Режиссерлік өнер) түсінік-шешімі мен
түсіндірмесі негізінде өмірге келеді. Өнердің өзге түрлеріндей театр да өмір
шындығын көркем образдар жүйесі арқылы бейнелейді. Ал мұның өзі спектакль
бойынша жүзеге асады.

Театр – ұжымдық өнер, өйткені қазіргі театр спектакльі драматург, актерлер,
қоюшы-режиссер, сценограф (декоратор-суретші; қара Театр декорация өнері),
композитор (қара Театр музыкасы) мен хореографиялық өнерінің және киім-кешек
жасаушылар, гримшілер, жарық берушілер секілді, театрдағы т.б. көптеген
қызметкерлер еңбегінің өзара тоғысуы нәтижесінде туады. Театр өнерінің синтездік
табиғаты оның тарихи даму сатысымен тығыз байланысты. Әсіресе, театрдың өзіне
тән мұндай ерекшелігі драмалық әрекет, музыка, ән мен бидің бір-бірінен бөлінбей
тұрған кезіндегі кең таралған халық ойын-сауықтарынан айқын көрініс тапты.
Кейінгі дәуірлерде өнер түрлерінің жіктеліп шығуымен және олардың одан әрі
ілгері дамуымен байланысты театр өнері өзінің синтездік қасиетінен айрылды.
Сөйтіп, театр негізінде драма, опера және балет секілді 3 түрі қалыптасты. Енші
алып, отау тігіп, өз алдына жекеленіп шыққанымен музыкалық театр өзінің драмалық
негізінен айрылған жоқ, тек мұндағы уақиға-әрекет музыкалық драматургияның
тәсілдерімен, музыка-поэзиялық образдар арқылы ашылды. Театр – табиғатынан
көпшілік қауымға ғана арналған, қоғамдық-мәдени мән-маңызы үлкен өнердің бірі.
Ол көрерменсіз, жеке өз алдына өмір сүре алмайды. Осыған байланысты сахна мен
көрермен бірігіп отырып шынайы өмір құбылысына ой жүгіртеді, оған өз тұрғысынан
баға береді; театр көрермендердің ішкі жан сезіміне әсер етіп, терең
толғандырған жағдайда ғана өзінің қоғамдық-әлеуметтік қызметін атқарып,
эстетикалық мақсат-мұратына жетеді.

Театр өнері көрерменнің өзгелерге деген, басқа халықтар өмірі мен қоғам
тіршілігіне деген ынта-ықыласын арттырумен қатар, достық сезімін де күшейте
түсуге игі әсер етеді. Дүние жүзіндегі түрлі халықтардың географиялық-тарихи
даму өзгешелігі мен олардың өмір-тұрмысы, әдет-ғұрпы, психикалық хал-жайы әр
алуан театр жүйелерінің туып, қалыптасуына ықпал жасады. Осыған орай еуропалық
театрларды және Шығыс елдерінің (Жапония, Қытай, Yндістан, т.б.) театр
мәдениетін, Америка, Африка, Мұхит аралдары халықтарының өзіндік сипаты бар
театр өнерін де атауға болады. Театрдыңәрекет пен сауыққа негізделген
мән-мағынасы тарихи тұрғыда, оның өмірге алғаш келуімен байланысты айқындалады.
Адамзат тарихымен қоса жасасып келе жатқан театрдың қайнар көзі ежелгі замандағы
аңшылық пен ауыл шаруашылық ойын-сауықтарына, халық мерекелері мен
салт-жораларына саяды. Осы негізде пайда болған алғашқы трагедиялық және
комедиялық сипаттағы дәстүрлі ойын-сауықтар мазмұнынан драмалық тартыстар мен
сюжеттердің нышандары, сондай-ақ хор әндері, билер, диалогтар, киім киіп,
сән-салтанат құру, маскамен бет-әлпетін өзгерту бой көрсетті. Ойын-сауық
әрекетінің діни-салттық негізден бірте-бірте арылып бөлінуі, қаїарманның хор
тобынан алдыңғы қатарға шығуы және көпшілік мейрамдарын арнайы ұйымдастырылған
ойын-сауыққа айналдыру әдеби драмалардың тууына қолайлы жағдай жасады. Актерлер
мен көрермендерге жіктеліп бөліну Т-дың аса маңызды қоғамдық қызметін айқындай
түсті. Бұл процесс еуропалық театр өнерінің өркен жаюына зор ықпал жасаған
Ежелгі Грекия театрында айқын көрініс тапты. Біздің заманымыздан бұрын 5
ғасырдың өзінде-ақ ежелгі гректердің мемлекет-қалаларында театр қоғамдық өмірдің
орталығына айналды. Бұларда ойын-сауықтар бүкіл халық мерекесі саналды. Аспан
аясында, төбесі ашық алып амфитеатрларға он мыңдаған көрермендер жиналып,
ойын-сауықты тамашалап отырды. Ал мұндай ойын-сауықтар маман актерлерден басқа
хорға қатысатын барлық көрермен-азаматтардың өздерін де қамтитын болған. Ежелгі
грек драматургтері Эсхил, Софокл мен Еврипид трагедияларында аңыз құдайлары мен
қаһармандарының тұлғасы жасалды, ал Аристофан комедияларында ежелгі дәуірдің
саяси және әлеуметтік күресі бейнеленіп, қоғамда орын тепкен кемшіліктер мен
орынсыз жайлар өткір күлкі отына ұшырады. Грек театр мәдениетінің дәстүрі жаңа
қоғамдық өмірдің ерекшелігіне орай Ежелгі Рим театрында өзінің жаңа даму жолын
тапты. Рим театрында (драматургтер Плавт, Сенека, Теренций, т.б.) спектакльді
қою мен театр техникасы едәуір дамып, сахна түрлері өзгерді; ойын-сауықтың жаңа
түрлері, оның ішінде мифологиялық сюжетке құрылған музыка-би сауығы – пантомима
пайда болды. Ойын-сауықтың көптеген алуан түрлері Ежелгі Шығыс елдерінде де,
соның ішінде Жапонияда, Индонезияда, Қытайда, Yндістанда, т.б. елдерде туып,
өрістей бастады.

Мұндай принцип орта ғасырдағы халық театры сауықтарына да тән болатын. Орта
ғасырда Батыс Еуропадағы театрдың дамуы реалистік-демократиялық ағымдағы халық
өнерінің шіркеу мен феодал діни-мистикалық идеологиясына қарсы күресі үстінде
өтті. Халық театры қала мен ауыл бұқарасының әуесқойлар шығармашылық түрінде
өмірге келді. Қалалардың өсуімен байланысты 11 ғасырдан бастап орындаушылық
өнердің мамандануы басталады. Мысалы, кезбе актерлер: жонглерлер, гистриондар
мен скоморохтар пайда болды. Орта ғасыр театрындағы ең ірі жанр болып табылатын
миракль мен мистерия сауықтарының (14 – 15 ғасырлар) діни мазмұнынан өмір
әуендері кең көрініс тапты және әуесқой актерлердің өнері арқылы келген шіркеуге
қарсы белгілер, тұрмыстық реализм мен стихиялы халықтық бояулар да бой көрсетіп
отырды. 15 – 16 ғасырлардағы аллегориялық драма сауығы – моралите өсиет пен
мораль айтушылықтан аспады. 14 – 16 ғасырларда бірқатар елдерде (Италияда,
Францияда, Германияда, т.б.) фарс секілді орта ғасыр театрының ең демократиялық
бір түрі өркен жайды. Қайта өркендеу дәуіріндегі алғашқы еуропалық кәсіби театр
болып саналатын итальянның дель арте комедиясының (16 – 17 ғасырлар) спектаклі
тұрақты маска образдар мен сценарийлерге негізделген ұжымды актерлік
шығармашылық бойынша жасалды. Бұл спектакльдер актерлердің көрермен-көпшілікпен
емін-еркін қарым-қатынас жасап отыруына құрылды әрі олар жарқылдаған буффонада,
гипербола, гротескіге құрылған өткір сатираға, нәрлі юморға, динамика мен жарқын
бояуға толы болды. Қайта өркендеу дәуірінде әдеби драма өмірге келді; осыған
орай Т. әдебиеттік негізге құрылып, бұдан былай ол қаланың мәдени орталықтарына,
тұрақты мекенжайларға қарай ойысты. Жалпы мәдениеттің даму процесінде театрдың
шығармашылық міндеттерінің ұлғайып өсуі оның алуан түрлерінің жіктеліп,
әрқайсысының жеке, өз алдына дамуына себепкер болды. Мысалы, 16 ғасырда опера,
18 ғасырдың ортасында балет, 19 ғасырдың ортасында оперетта жеке жанр түрінде
бөлініп шығып, қалыптаса бастады. Қайта өркендеу дәуіріндегі У.Шекспир,
М.Сервантес, Лопе де Вега, П.Кальдерон, т.б. секілді ұлы драматургтер
пьесаларында тарих мәселесі өткір әлеуметтік және саяси талас-тартыстар үстінде
ашылды; олар өздерінің өмірлік мақсат-мұратын орындауға ұмтылған, ойлау мен
әрекет жасау қабілеті жойқын, кесек мінезді ерен жандардың бейнесін алдыңғы
қатарға шығарды. Жоғары адамгершілік пен қаһармандық негізінің болуы, өмірге
деген философиялық көзқарас, поэзиялық, қайырымдылық пен зұлымдықтың ымырасыз
кереғарлығы, арлылықтан арсыздыққа, трагедиялықтан комедиялыққа табиғи түрде
ауысып отырушылық, т.б. Қайта өркендеу дәуірі драмасының ерекшелігін айқындады
және оның барлығы сол дәуірдегі сахналық мәдениеттің де ерекшеліктерін
қалыптастырды. Драматургияның халықтығы театрдың да халықтық сипатын айқындады.
Еуропа елдерінде кезбе актерлер труппасынан басқа театр антрепренерлері
басқарған жеке меншікті немесе актерлер жолдастығы типіндегі тұрақты
кәсіпорындар (мысалы, Лондондағы “Глобус” театры) пайда бола бастады. Көптеген
сарай театрлары ұйымдасты. 16 ғасырдың аяғы мен 17 ғасырдың басындағы театрдың
жаңадан қайта өрлеуі классицизмнің кең өріс алуымен тығыз байланысты. Осы
кезеңде Францияда қатаң ережеге құрылған театр жүйесі (Н.Буалоның “Поэтикалық
өнер” атты теортялық поэмасы, 1674, т.б.) жасалды. Көрерменнің жан дүниесін
баурап алар актерлік сезім дүниесі театрдан аласталды. Трагедиялық актер
өнерінде музыка-поэзиялық декламацияға негізделген принцип тұжырымдалды. Сана
мен эмоция, борыш пен сезім арасындағы қайшылықтар және оның борыш пен ақыл-ой
пайдасына қарай шешілуі драмалық әрекеттің негізгі өзегіне айналды. Осымен
байланысты классикалық спектакль аналитикалық психологизмге, характерлерді ашуда
монологтық принципке негізделді. П.Корнель, Ж.Расин сияқты көрнекті француз
драматургтері өз пьесаларын зор қаїармандық пафосқа, психол. шынайылыққа,
тартыстың ішкі трагизміне құрды. 17 ғасырдың ортасында реалистік реформасын
жасаған Ж.Б. Мольер қызметінің нәтижесінде қарапайым халық өкілдерінің сахналық
бейнесі жасалды. Актерлер өнерінде жоғары азаматтық әуен толыққанды характерлер
жасау және тарихи шындыққа ден қою мақсатымен ұласты. Дегенмен, ой-парасатқа
негізделген эстетика талаптары (Д.Дидроның “Актер парадоксы”, 1773 – 1778)
актерлік сезімді жоққа шығара алмады. Ерлікті, ізгі жандарды және буржуазиялар,
тоғышарлар тұрмысын жалаң сезіммен, патетикалық рухта бейнелейтін мещандық драма
мен көз жасы аралас комедия секілді жанрлар пайда болды. Г.Лессинг, Ф.Шиллер,
П.Бомарше, Г.Филдинг, Р.Шеридан, К.Гольдони қаламынан туған драмалық
шығармаларда феодалдыққа қарсы идеология мен реалистік ағымдар белең алды. Ф.Ж.
Тальма (Франция), С.Сиддонс (Ұлыбритания), И.Флекк (Германия), т.б. сынды
трагедиялық актерлер шығармашылығынан романтик. бағыттың алғашқы нышандары айқын
байқалды. 18 ғасырдың аяғында “Дауыл мен тегеурін” драматургиясының (Германия),
мелодрамалар мен сатиралық ағымдағы водевильдердің өмірге келуі театрдың
демократиялық негізін кеңейте түсті. 18 және 19 ғасыр аралығында өткен
саяси-әлеуметтік өзгерістер нәтижесінде көрермендер молайды да оның өзі жалпы
театр өмірін демократияландыру мен театр жүйесінің толассыз өсуіне ықпал етті.
Сонымен қатар театр ісіне сауда тұрғысынан – пайда табу көзімен қараушылық
күшейіп, театрда буржуазия идеологияның әсері байқалды. Театр идеялық-көркемдік
күрес алаңына айналды; Еуропадағы жаңа қоғамдық құрылыстың өткір қайшылықтары
мен одан туындаған азат ету қозғалысы 19 ғасырдың бүкіл өн бойында театрдың
прогресшіл бағыттан айнымауына жағдай жасап отырды. 19 ғасырдың 1-жартысындағы
гуманистік мұрат пен утопиялық арманды паш еткен романтик. Театрда буржуазиялық
тәртіпке қарсы қоғамдық наразылық білдіру, үстем тап өкілдеріне сыншылдықпен
қарау мәселелері өз шешімін тапты. Романтизм туы астында драмада замани театрдың
қоғамдық прогресшілдігі, халықтық пен ұлттық қасиеті үшін, сондай-ақ эпигондық
классицизмге қарсы күрес өрістеді. Ресейде декабристер мен ақын А.С. Пушкин
театр реформасын жариялап, театрды “шекспирлендіру” принципін ұсынды, ал М.Ю.
Лермонтов өз шығарм-мен романтик. дәстүрді жалғастырып, ілгері дамытты. Еуропа
елдерінде романтик. драманың жаңа үлгісі жасалды. Романтикалық драма мен театр
ұлт-тық тарихқа, фольклорға, халық эпосына назар аударып, халықтың ұлттық
сана-сезімінің оянуын, өсуін бейнелеп көрсетті. Романтикалық қозғалыстың алқапты
арнасында театрдың реалистік негізі зор қарқынмен дами бастады. 19 ғасырдың
1-жартысындағы еуропалық театр репертуарынан мелодрамалар және романтик. тарихи
драмалар мол орын алды. Аталмыш шығармаларда зұлымдық пен жауыздықтың иелері
әдетте қолында билігі бар, ой-өрісі мешеу бай, үстем тап өкілдері болып келеді.
Ал адамгершілік пен ізгілік мәселелері бұл жанрлардың әлеум. бағытын айқындай
түсті. Сезім табиғилығы мен психологизм, контрастқа құрылған сахналық ойын
жүйелері, қоғамдық әшкерелеу пафосы мен жарқын демократиялыққа ұмтылу романтик
актерлері өнерінің ерекшелік сипаттарын айқындап берді. Сахнада өмірдің ұнамсыз
жайлары үлкен әлеум. тұрғыда қорытылып, өткір гротескілік мінез-кейіптер жасау
шеберлігі қалыптасты. Декабристер эстетикасының азаттықты, ерлік пен азаматтықты
көксеген ой-мұраттары әсерімен қалыптаса бастаған орыс сахна романтизмі 19
ғасырдың басында өнер толғаған трагедиялық актерлер Е.С. Семенова мен А.С.
Яковлев шығармашылығы арқылы бой көрсетті. Көбіне У.Шекспир пьесаларында ойнап,
өзінің зор трагедиялық дарын-қабілетімен ерекше көзге түскен демократ актер П.С.
Мочалов декабристер романтизмінен кейінгі орыс сахна өнеріндегі ірі тұлға болды.
Дүниежүзілік театрда романтизм дәстүрі кейінгі жылдары да үзілген жоқ, қайта ол
реализммен сабақтасып (мысыла, М.Н. Ермолова шығарм-нда), жарыса қатар дамып
отырды. Осы заманғы театрда да ол өзіндік бояу-сипатын тапты. Алдымен ағарту
дәуірі, одан кейінгі романтизм театрды ықпалымен қалыптаса бастаған реализм 19
ғасырдың ортасында зор қарқынмен дами бастады. Типтік характерлерді типтік
жағдайларда алып бейнелеу реалистік драма мен актерлік өнердің методолог.
негізіне айналды. Режиссураның өрістеп өркендеуі сахнада өмірдің тұтас көрінісін
жасауды, өткен оқиғалардың тарихи дәлдігін сақтауды, қаїармандардың
мінез-кейіптері мен өмір кешкен ортасын шынайы бейнелеуді талап ететін реализм
ағымының даму жолымен тығыз байланысты. 18 ғасырдың аяғында басталған
режиссерлік өнер 19 ғасырда Германияда Ф.Л. Шредер, И.В. Гете, К.Л.Иммерман,
Э.Ф. Девриент пен Л.Кронектің, Францияда Ф.Ж. Тальма мен Фредерик-Леметррдің,
Ұлыбританияда У.Ч. Макреди, Ч.Кин, С.Фелпс, Г.Ирвинг пен ерлі-зайыпты С. және
М.Э. Банкрофттардың, Норвегияда Б.Бьернсон мен Г.Ибсеннің, т.б. шығармашылығы
арқылы ілгері дамыды. Ресейде А.А. Шаховской, М.С. Щепкин мен А.П. Ленскийдің
режиссерлік қызметінің, сонымен қатар өз пьесаларын сахнаға қоюға тікелей
араласып отырған Н.В. Гоголь мен А.Н. Островский еңбегінің мәні зор болды.
Реалистік драма мен театрдың романтизмнен басты өзгешелігі сол, ол қоғамға
жалғыз өзі қарсы шапқан ереуілшінің емес, ең әуелі белгілі бір әлеум. өмір
азаптарын тартып шыңдалған қаїарман жанның бейнесін жасауды мақсат тұтуында.
Мұнда кейіпкердің психол.-әлеум. мінездемесі күрделі көркем бірлікте
қарастырылады. 19 ғасырдың аяғы мен 20 ғасырдың басындағы Г.Гауптман, Б.Шоу,
А.Стриндберг пен Дж. Голсуорсидің, ал Ресейде А.В. Сухово-Кобылин, А.К. Толстой,
Л.Н. Толстой, А.П. Чехов пен М.Горькийдің, т.б. драматургиясы театрда реализмнің
дамуына ықпал етті. 19 ғасырда Батыс Еуропада Э.Росси, Т.Сальвини, Э.Дузе, Б.К.
Коклен, Г.Ирвинг, Э.Терри, ал Ресейде А.Е. Мартынов, Садовскийлер әулеті, П.А.
Стрепетова, Г.Н. Федотова, А.И. Южин сынды реалист актерлер есімі
көрермен-көпшілікке танылды. Орыс сахнасының реалистік мақсат-мұратын прогресшіл
демократ сыншы В.Г. Белинский өзінің сын мақалаларымен үнемі қолдап, қорғап
отырды. 19 ғасырдың аяғында театрдың бүкіл көркемдік құралдары мен репертуарын
қозғаған жаңа сахналық реформа пісіп-жетілді.

Театр 20 ғасырдың басындағы күрделі өмір көріністерінің қайшылықтарын, адамның
рухани талап-тілектері мен арман-мүдделерін жан-жақты аша отырып, шынайы
бейнелеуге ұмтылды. Бостандық театрлары деп аталатын Т-лар реализмнің жаңа
қырларын табу жолында күрес жүргізді. Реж. А.Антуан (Франция), О.Брам мен
М.Рейнхардт (Германия) жетекшілік еткен театрларда спектакльдің бейнелі шешімін
іздестіру қарастырылды. Спектакльдегі актерлер ансамблі, көңіл-күй, ырғақ пен
үзіліс, сөз астары мен суретші еңбегі өзара тоғысып, түп-түгел сахналық бейне
жасауға бағытталды. Т-дағы стильшілдік пен шарттылық принципін алға тартып
қолданған символистік режиссура (мысалы, режиссер Г.Крэг, Ұлыбритания) спектакль
қоюда музыкалық ырғақ пен пластик. қимыл-қозғалыстың мән-маңызын айрықша
бағалады. 19 ғасырдың аяғы мен 20 ғасырдың басында азаттық қозғалысының
өрлеуімен байланысты Ресейде де театр өнері бойынша жаңа ізденістер жүргізілді.
Әсіресе, режиссер К.С. Станиславский мен В.И. Немирович-Данченконың спектакль
қоюдағы тың ізденістері өте жемісті болды. Өз шығарм-нда замани театрдың жаңашыл
бағытын ертеден келе жатқан халық театрларының (балаған, дель арте комедиясы,
т.б.) демократиялық дәстүрімен шебер ұштастырған В.Э. Мейерхольдтың реж. өнері
батыл ізденістерге толы болды. Актерлік өнерде нәзік психологизм (Мәскеудің
Көркем академ. театры актерлері, В.Ф. Комиссаржевская, П.Н. Орленев пен М.А.
Чехов) және сахналық шеберліктің синкретизмдік қасиетін қайта жаңғыртқан
театрлық (реж. А.Я. Таиров пен актриса А.Г. Коонен) сияқты екі бағыт белгіленіп
айқындалды. Кеңес өкіметі жылдарында бұрын кәсіби театры жоқ немесе алғашқы
сахналық белгілері ғана болған халықтардың (қазақ, өзбек, қырғыз, тәжік,
түрікмен, т.б.) Театр мәдениеті туып, дами бастады. Өзара үнемі шығармашылық
тәжірибе алмасып отыру көркемдік процесті байытып, жаңа үлгідегі театрдың туып,
қалыптасуын қамтамасыз етті. Өнердің басқа түрлері секілді ТМД елдері театрында
да драматургия, актерлік өнер саласында көркемдік ізденістерге кең жол ашқан
сахналық реализм әдісі қалыптасты. Кеңестік қазақ театрының репертуарлық қоры
негізінен орыс және дүние жүзінің классик. туындыларынан, сонымен бірге
М.Әуезов, Ғ.Мүсірепов, Ә.Тәжібаев, Қ.Мұхамеджанов, т.б. драматургтердің
пьесаларынан құралды. Осы кездегі Еуропа мен АҚШ елдеріндегі театрдың жаңа
үлгі-түрлерінің даму процесі күрделі де әр алуан жағдайды бастан кешірді.
Дүниежүзілік екі соғыстың аралығында режиссер Г.Бати, Ш.Дюллен, Л.Жуве,
Ж.Питоев, Ф.Жемье, А.Арто (Франция), Ю.Остэрва, Л.Шиллер, С.Ярач (Польша), Э.Ф.
Буриан, Я.Верих, Й.Гонзль (Чехословакия), Б.Брехт, Э.Пискатор (Германия)
театрдағы жүргізілген жаңашыл ізденістерге басшылық жасады. Саяси және
антифашизм театр майданы кең қанат жайды. 2-дүниежүз. соғыста фашизмнің
жеңіліске ұшырап күйреуі театрда демократиялық ағымның зор өрлеуін туғызды.
Болгария, Германия, Польша, Румыния, Чехословакия секілді батыс-еуропа елдерде
театр өнері жедел қарқынмен өркендеді. 1948 ж. Брехттің Берлинде ұйымдастырған
“Берлинер ансамбль” театры саяси және әлеуметтік-тәрбиелік функцияны атқаруда
аса елеулі нәтижелерге жетті. Брехт осы театр сахнасында өз пьесаларын қоюмен
қатар, басқа елдер театр на елеулі әсер еткен жаңа актерлік және режиссерлік
шығармашылық тәсілін әрі “эпикалық театр” теориясын жүзеге асырды. Итальянның
неореалистік театры соғыстан кейінгі қаусаған өмір тіршілігін, бұқара
көпшіліктің арман-мүддесін көрсетуді мақсат тұтты. Бұл жөнінен өз шығарм-нда
нәзік психологизм мен гротескіні, трагедиялық пен фарстық-комедиялық
элементтерді шебер жымдастыра білген драматург, режиссер әрі актер Э. Де Филиппо
айтарлықтай табыстарға жетті. Халық өнерінен тамыр тартқан дүниежүз. және ұлттық
мәдениетке терең бойлаушылық Италияның “Пикколо-театро” (Дж. Стрелер, Милан
қаласы) спектакльдерінен айқын аңғарылды. Аналитик. парасатты драманың ұлттық
дәстүрін жаңа қырынан қайта жаңғыртқан Ж.П. Сартрдың, Ж.Ануйдың, А.Камюдың
театрлық жүйелерінің өркен жаюына француз Қарсыласу қозғалысының идеясы тікелей
әсер етті. Францияда Ұлттық халық театрын (1951 – 1963) басқарған режиссер
Ж.Вилардың қызметі жандана түсті. 1950 жылы қанат жайған “абсурд театры”
(драматургтері Э.Ионеско, С.Беккет, т.б.) трагед. тұйыққа тірелген өмірдің
мақсатсыздығын дәлелдеп, айнала қоршаған дүниеден безінген жандардың сары
уайымға түсіп түңілуі мен торығуын паш етуге талпынды. Франция, Ұлыбритания,
Германия және Скандинавия елдерінің қоғамдық-мәдени өмірінен маңызды орынға ие
бола бастаған Халықтық немесе репертуарлық театрлар жүйесінде прогресшіл
режиссураның шығармашылық жетістіктері пайдаланылды. Бұл театрлар
провинцияларда, әдетте жұмысшы көрермендер тұратын өнеркәсіп аудандарына
орналасып, көпшілікке өнер көрсетіп отырды. Олардың репертуарынан көкейтесті
саяси тақырыптағы замани пьесалар мен классикалық туындылар орын алды. 20
ғасырдың 50-жылдарының ортасында демократиялық қозғалыстың өрлеуіне орай
Ұлыбританияда “ашу-ыза кернеген жастардың” драматургиясы (Дж. Осборн, А.Уэскер,
т.б.) өмірге келсе, 60-жылдардың аяғында жарқын саяси бояуға толы экспериментті
театрлар қозғалысы кең етек алды. У.Шекспир трагедиялары мен комедиялары
негізінде ағылшындар сахналаған қойылымдар (Корольдік Шекспир театры, режиссер
П.Брук, актер П.Скофилд, т.б.) дүние жүзіне танылды. Осы кезеңде АҚШ-та
хеппингтер, саяси шолулар мен мюзикл жанрының жаңа түрлерін қоятын “Бродвейден
тыс” шағын тәжірибелік театрлар (“Ливинг-тиэтр”, “Ла мама” кафе театры)
өрістеді, әсіресе, театр мәдениетінің даму жолында ун-ттік театрлар үлкен рөл
атқарды. 20 ғасырдың 60 – 90-жылдары Батыс Еуропада әр түрлі саяси-идеялық,
сахналық-көркемдік бағыт-бағдар ұстанған жастардың театр қозғалысы (режиссер
Е.Гротовский, Польша; режиссер П.Штайн, Германия; Э.Некрошюс, Литва) зор
қарқынмен өркендей бастады. Әуесқойлар мен кәсіби, жұмысшылар мен студенттердің,
т.б. көптеген театр ұжымдары пайда болды. Театр шығармашылығына ден қою жалпы
бұқаралық сипат алды. Жастар спектакльдері цирк, жәрмеңкелік серуен мен қуыршақ
театрының элементтерін бойына сіңіріп, пантомима, поэзиялық және деректі театр,
буффонада, фарс, балаған, дель арте комедиясының үрдіс тәсілдерін молынан
пайдалану негізінде қойылды. Спектакльдер қала алаңдарында, цехтар мен
фермаларда, курорттық жағажайларда қойылып, театр өнері қалың көрермендер
қауымын кеңінен қамтыды. Осы заманғы театрда режиссура қызметінің және
сценография (сахнаны безендіру өнері) мен музыканың рөлі бұрынғыдан да арта
түсті. Сахналық өнерде ежелгі дәуірден қазіргі уақытқа дейінгі қыруар көркемдік
тәжірибе жинақталып, ұлттық театр шығарм-ның мол дәстүрі қалыптасты. Осы
тәжірибе мен демокр. дәстүр 20 ғасырдың сахналық мәдениетінде одан әрі
пайдаланылып, сәтімен игерілді. Романтизм мен реализм жаңа тарихи даму сатысынан
өтіп, тың түр табуда. Театр спектакльдерінде шартты реж-лік тәсілдерді батыл
қолдану арқылы адам характерлерінің әр қырынан толық ашылуына ден қоюшылық (Г.А.
Товстоногов, А.В. Эфрос, Ресей; Ә.Мәмбетов, Қазақстан), Брехттің сахналық
дәстүрін (Ю.П. Любимов, Ресей; Р.Р. Стуруа, Грузия) жалғастыру, жаңа заман
талабына сай алуан түрлі өнер тәсілдерін эксперименттік тұрғыда батыл қолдану
сияқты жаңашыл ізденістерге қадам басу тенденциялары белең алды. Бейнелі шешімге
ұмтылу, көркемдік тәсілдерді ұтымды қолданып, оның мазмұнды болу жағын қарастыру
– қазіргі прогресшіл театр ағымын айқындайтын белгілер. Қазақстанда кәсіби театр
халықтың ежелден келе жатқан әдет-ғұрпы мен тұрмыс-салтынан, ойын-сауығы мен
ақындар айтысынан, шешендік пен халық қуларының өнерінен тамыр тартып жетілді.
20 ғасырдың басында өмірге келген қазақ театр өнері өзінің нығайып қалыптасу,
өсіп-өркендеу, даму сатыларынан өтті.

Абайдың ақындық қабілетіне қоса, ез өлеңдеріне ән шығарған композитор ретінде
танылуы шығармаларының ел арасына тарауына жол ашты. Абайға арналған
әдеби-музыкалық кештер, оның шығармаларының сахнада орындалуы ақынның көзі
тірісінде-ақ басталып, қайтыс болғаннан кейінгі жылдары кең құлаш жайды. 20
ғасырдың басында қазақ топырағында ұйымдастырылған түрлі этнография әдеби-музика
кештерде, ас пен тойларда Абайдың өлеңдері мен қарасөздері айтылып,
сауыққойлардың репертуарларынан тұрақты орын алды. 1914 жылы Абайдың қайтыс
болғанына Южылтолуынаорай, әдеби-этнография, музика-драмма кеш өткізілді.
Ойын-сауық кешінде Абайдың өмірбаяны, жеке шығармалары мен ағартушылық қызметі
жөнінде Н. Құлжанова баяндама жасады. Сауықтың 2-бөлімінде Абай әндері мен
өлеңдерінен үлкен концерт беріліп, қазақтың ұлт ойындары көрсетілді. «...
Абайдың өлеңі айтылады...» деген хабарды естіп, қаладағы, қырдағы қазақтың
көбіне билет жетпей қалды», - деп жазды сол кездегі газет-журналдар («Айқап»,
1914, №4,67-6.). Кеште Абай шығармаларының халық арасына тарауына мол еңбек
сіңірген Әлмағанбет, Мұқа сияқты әнші-өнерпаздар Абайдың бірнеше ән-өлеңдерін
айтқан. Кешті ұйымдастыруға араласқан Абайдың балалары Кәкітай мен Турағул
әкесінің бірнеше шығармаларын орындады. Сол кездегі газет-журналдарға басылған
хабарлар мен мақалаларға, сақталған азды-көпті бағдарламаларға қарағаңда
өздерінің концерттік репертуарына Абай шығармаларын енгізбеген ойын-сауық
үйірмелері болмаған. Тікелей сахналық шығармаларда Абай тақырыбы мен Абай
бейнесінің жасалуы 1940 жылы 30- қазанда Қазақ драма театрында қойылған М.
Әуезов пен/7. С. Соболевтің «Абай»трагедиясынан басталады. Спектакльде өткен
ғасырдың соңындағы қазақ халқының әлеуметтік-қоғамдық тіршілігі мен Абайдың
адамгершілік, ақындық Һәм өз халқының бостандығы жолындағы күресі бейнеленген.
Феодал-рулық шиеленіскен талас-тартысқа құрылған шығармада қазақ халқының өткен
ғасырдағы өмірі эпикалық үлгіде көрінеді. Қойылым тарихи-көркемдік шындық
дәлдігімен, режиссерлік ой-тұжырым айқындығымен, орындаушылық өнерінің
тереңдігімен қымбат. Спектакльдің мол табысы - Қ. Қуанышбаев жасаған Абай
бейнесі. Психология толғаныс сәттері, сез мағынасын терең ашу, ақындық шабыт пен
парасаттылықты жеткізу, ішкі сезім мен кескіндік үйлесімділік актерлік
ізденістің басты бағыты болған. Іштей толғану, қимыл-қозғалысты ойға құру,
салмақты да сабырлы жүріс-тұрыс, ой ағымдары, бет әлпетіндегі құбылмалы жанды
өзгерістер, сөз құдіретін терең ұғу, сырт кәзге іліне бермейтін адам бойындағы
ерекшеліктерді жинақтай білу, ішкі иірім сезімдерін жеткізу - бәрі де актер
ойынына тән. Ұзақ жылғы үзілістен кейін трагедия - қазақ драма театрының
сахнасында 1962 жылы 29 мамырда 2 рет қойылды. Бүл бүгінгі күнге дейін жүріп
келе жатқан көркемдік ғұмыры Ұзақ туынды. Қоюшы-реж. Ә. Мәмбетов пен суретші А.
Ненашев тұрмыс-салт бейнелеу дәстүрінен бас тартып, шынайы көркемдік шарттылыққа
барған. Сахна бұрынғы этнограф, реквизит бұйымдардан босатылып, қойылымның
декорациялық көркемдеуі бір шымылдықпен шектеліп, оқиғаның дамуы мен алмасуы
сонымен бағдарланып, сахналық алаң актерлердің еркін әрекет жасауына ыңғайлы
қарастырылған. Бүл - қазақ режиссурасындағы тың бетбұрыс, жаңа бағыт, өмір
талабынан, драматургиялық шығарманы өзінше танудан туған шешім болды. Қойылымға
басқаша тыныс-қарқын, көркемдік сипат берілген. Абай өлеңдерін қолдану драма
әрекетін күшейтіп, қойылымның поэтик. бейнесін айқындады. Жеке рольдерге
берілген тұжырым-түсіндірмелер де бұрынғы таптауырындықтан арылып, уақыт
талабына сай тың сахналық ойға негізделді. Абай ролін шығаруда Ы. Ноғайбаев пен
М. Сүртібаев өздерінің актерлік орындау даралықтарымен келген. Ы. Ноғайбаевтың
ширақ қимыл-қозғалысында, өткір көзқарасында, ашық дауыс-үнінде, тұтас
болмысында күрескер ақын бейнесі елес берсе, М. Сүртібаевтың баяу да байсалды
қозғалысында, ойлы көзқарасында, сөз астарының мазмұнында ойшыл адамның бейнесі
кескінделген. Трагедия барлық облысы қазақ театрларының сахнасына қойылды.
Бұлардың барлығы бірдей көркем дүние деңгейіне көтеріле бермегенімен, театрдың
шығармашылық жолында елеулі із қалдырды. 1944 ж. А. Жұбанов пен Л. Хамидидің
«Абай» операсының Семей муз. драма театры сахнасына ықшамдалған нұсқасы ақынның
100 жылдық мерейтойына байланысты қойылды. Спектакльді сахнаға шығаруға
Алматыдан Ә. Хасенов, С Майқанова, Р. Мұсабекова т. б. театр қайраткерлері
келді. Режиссерлік жүмысшы Қ. Жандарбеков жүргізіп, әрі Жиренше ролін ойнады.
Музика спектакльге опера және балет театрындағы әдеби нұсқасы да (либретто), әрі
драмалық нұсқасы да пайдаланылған. Драмалық туындыға операның кейбір музыкалары
пайдаланылып, негізінен либретто текстері диалог түріне айналған. Режиссер
қарама-қарсы екі топтың арасындағы тартысты шиеленістіре келіп, Абай жақтаған
әділетті, халық ынтымағын, адамгершілік идеяны айқын көрсетеді. Ойшыл ақынның
кемеліне келіп қалыптасқан, өмірінің соңғы кезеңі суреттелді. Абай ролін Ә.
Хасенов пен Р. Жәкенов кезектесіп ойнап, оның ақындық, ойшылдыққа ниеттерін
терең ашқан.

Осы театрда трагедия 1962 жылы Ә. Малыбаевтың режиссурасымен қайта қойылды.
Актер С. Қыдыралин Абай бейнесін жан-жақты ашуға ұмтылып, оның ойшылдық
күрескерлік қабілетін ашқан. 1979 ж. реж. Е. Обаев қойған «Абай» спектаклі
театрдың айтулы табысы болды. Абай роліне жас актер Б. Имаханов бүгінгі күннің
талабынан келіп, кейіпкердің психол. толғаныс сәттеріне көбірек көңіл бөлген.
Сондай-ақ, Қызылорда (1961), Жамбыл (1970) облысы театрларында режиссер А.
Тоқпанов қойған «Абай»м спектакльдері тарихи-этнограф. дәлдігімен, көркемдік
шындығымен, жеке рольдердің өзіндік сахналық шешімдерімен қымбат. Абай ролін
ойнаған актерлер - С. Рақышев, III. Сәкиев көп ізденген. Әсіресе, жамбылдық
Сәкиев Абай әлемін тереңірек бойлап меңгерген. Ол рольді меңгеруде өзіндік
шеберлік танытып, Абайдың философ-ойшылдығын, ақындығы мен шешендігін жан-жақты
аша білді. Шымкент облысы театрының сахнасына В. Дьяков қойған «Абай» спектаклі
кәсіптік деңгейге көтерілген. Абай рөлі жас актер С. Досмағамбетовтық үлкен
шығармашылық табысы болды. «Абай» романының негізінде Қазақ драма театрының
сахнасына қойылған спектакль ақын бейнесін жасаудағы күрделі табыс еді. «Абай»
қойылымы көрермендерге алғаш рет 1949 жылы 28 желтоқсанда ұсынылды. Кезінде МХАТ
қолданған «автор атынан» роман оқиғасын байланыстыратын тәсілді Ш. Айманов пен
X. Бөкеева атқарған. Бүл бір жағынан романның тарихи жүйесіне нұқсан келтірмей,
көркемдік ерекшелігін сақтай отырып, сахна заңдылығына бағындыруға септігі
тиген. Екінші жағынан, сахналық жүйеге ең маңызды әлеуметтік құбылыстарды,
Абайдың шығармашылық, ағартушылық һәм қоғам өміріндегі тірлігімен байланыстыруды
көздеген. Бүл әдіс спектакльге көркемдік тұтастық беріп, көрермендердің
қабылдауына ыңғайлы болып шыққан. Мұнда феодал дәуірдің шындығы терең ашылып,
Абайдың шәкірттік шағынан есею, күрескер дәрежесіне көтерілу жолы нанымды
бейнеленген. Екі ғасырдың түйіскен тұсындағы қазақ жұртының өмірі - өзінің бар
болмысымен сахнада көркемдік суреттеу тапты. Абайдың өскен ортасы, оның орыс
халқының алдыңғы қатарлы өкілдерімен байланысы нанымды берілген. Абайдың балалық
шағын ойнаған Ә. Ысмайылов өз кейіпкерінің көңіл-күй толғаныстарын шынайы
суреттеген. Оның өзін қоршаған ортаға деген көзқарасының өзгеруі, есею
белгілері, өмір болмысының сырын ұғуға ой жүгіртуі, өзінше ақыл таразысына салуы
- бәрі де нанымды шыққан. Актер өз кейіпкерінің қалыптасу кезеңдерін эволюциялық
жолмен Абайдың есейген шағын ойнайтын Қ. Бадыровқа роль тізгінін ұстатуы
қойылымда үйлесімді шыққан. Ол ақынның психол. толғаныстарымен бірге, портреттік
келбетіне де көңіл аударған. Ойланып, салмақпен сөйлейтін Абайдың іштей
арпалысқан байыпты жүріс-тұрысы, ашық дауысы, бет әлпетіндегі өзгерістер - бәрі
де М. Әуезов берген сипаттамалармен жүйелі сабақтас. Бадыров жасаған бейне
көркемдік құлашының кеңдігімен, Абай мінез-құлқының ерекшеліктерінің толық
ашылуымен қымбат. Спектакльде биік көркемдік деңгейде бейнелеу тапқан - Қ.
Қуанышбаев жасаған Құнанбай тұлғасы. Өз заманының алғыры, ақылдыда айлалы
Құнанбай актердің суреттеуінде мінезді, өткір, қатал да қайсар, ешкімді бетіне
келтірмейтін, ұстаған бағытынан бұлжымайтын, феод. қоғамның негізін өле-өлгенше
қорғап бағатын табанды жан. Романның осы сахналық жүйесі бойынша облыстық
театрларда қойылған спектакльдер де сәтті шықты. 1951 ж. Қарағанды театрының
сахнасына реж.Б. А. Лурье қойған «Абай» спектаклі аса жоғары бағаланды. Ақынның
ролін М. Сүртібаев ойнап, ол Абайдың жастық шағынан есею кезеңіне дейінгі
қалыптасу сәттерін үйлесімді қарастырып, ақынның толыққанды бейнесін жасады.
Шымкент облысы театрында реж. актер Ғ. Хайруллинаның роман негізінде 1950 ж.
қойған спектаклі театрдың табысы болды. Хайруллинаның өзі «автор атынан» роман
тексін шебер оқуы көп көріністі оқиғаның басын біріктіріп, сахналық тұтастыққа
жеткізді. Сондай-ақ, Абай өлеңдерін ұтымды пайдалану - сахналық әрекетті
дамытуға септігін тигізді. Абайдың жас шағын бейнелеген М. Өтебаев, есейген
кезін сомдаған С. Ерғалиев ақынның халқына деген сүйіспеншілігімен бірге, оның
кескіндік ұқсастығын да дәл беруге ұмтылған. Сол тұста театрмен гастрольге
келген Қ. Қуанышбаевтың осы спектакльде Құнанбай ролін ойнауы - жалпы қойылымның
сипатына ерекше ықпал етті. Атырау облысы театрында реж. А. Тоқпанов қойған
«Абай» спектаклі мол дайындық пен ізденістен туындап, сахналық шындыққа тарихи
шындықты терең барлау арқылы жеткен. Абайдың өмір сүрген ортасы, дәуір тынысы
және Абай бейнесін дұрыс түсінуге реж. еңбегі ерекше ықпал жасаған. Сонан
Абайдың жастық шағын ойнаған Теңелбаев, есейген шағын ойнаған Қ. Төлеков
көркемдік шоқтығы биік бейнелер жасаған. Телеков Абайдың психол. толғаныстарымен
бірге, оныңа қындықпен ойшылдық қасиеттерін ашуға ұмтылған. Абай елінде ұлы ақын
жайындағы спектакльдің басқа облысы театрларға қарағанда көбірек қойылуы заңды
құбыл. Жоғарыдағы сөз болған 3 спектакльден басқа Семей театрында «Абай»
спектаклі де театр тарихынан көрнекті орыналды. Талантты актерлер X. Ешмұратов
(жас Абай) пен Р. Жәкенов (орта жастағы Абай) шынайы сахналық бейнелер жасады.

Абай әлемі сахна санаткерлерін үнемі қызықтырып, әр театр, әр драматург өзінше
ізденісін жасады. Солардың бірі - Қазақ балалар мен жасөспірімдер театрының
сахнасына «Жас Абай» спектаклінің қойылуы. Абайдың жастық өмірі мен азамат болып
қалыптасу, ақын тірлік кешкен ортаның әлеум. тынысын суреттеуді мақсат тұтқан
бұл спектакльде (реж. әрі әдеби нұсқасын жасаған Ш. Айманов) Абай ролін актер А.
Кенжеков ойнады. Спектакль ақынның балалық Һәм жастық шағын драмалық шығармада
көркем бейнелеудегі жасалған алғашқы барлау еді. Ал, 1990 ж. осы театрда ақынның
өлеңдері бойынша жасалған сахналық жүйе негізінде қойылған «Қалың елім, қазағым»
поэтик. драмасы Абай поэзиясынан сахналық шығарма жасаудың алғашқы тәжірибесі
(Әдеби нұсқасы мен қойылымын жасаған реж. Р. Сейтметов) болды. «Абай-Әйгерім»
спектаклі Мұхтар Омарханұлы Әуезовтің «Абай» романындағы Абай мен Әйгерім
арасындағы махаббат, адамгершілік қарым-қатынасына құрылған. Қойылым 1980 ж.
сәуірдің 29-жұлдызында қазақ драма театрында көрсетілді (Романның сахналық
жүйесін түсірген. Римова, қойылымын жасаған - Ж. Омаров, суретші - Ф. Мұқанов,
музыкасын жазған комп. С. Мұхамеджанов). Сахналық жүйеге Абай мен Әйгерім
арасындағы сүйіспеншілік оқиғасы драмалық желі болып тартылып, сол арқылы
күрделі де қатыгез заманның тіршілік тынысын танытуға күш салған. Ә. Боранбаев
пен Ә. Кенжеев сомдаған Абайдың қызуқанды, бірде ширақ, бірде байсалды, салиқалы
тұлғасы - спектакльдің табысы.

И. Оразбаевтың Абай өмірінің соңғы кезеңін бейнелейтін «Мен ішпеген у бар ма!..»
пьесасын реж. А. Әшімов 1987 ж. және 1994 ж. жаңартып, қазақ драма театры
сахнасында қойды. Реж. драманың көркемдік ерекшелігіне қарай сахналық бейнелерді
ұтымды пайдаланып, өткен дәуірдің әлеум. тірлігіне бүгінгі күн тұрғысынан жаңаша
келіп, қойылымға поэтик. астар берген. Ойнаған актерлер ақын бойындағы әр
кезеңдегі өзгерістер мен психол. толғаныстарды ашуға көп көңіл бөліп, алға
қойған мақсат-мүддесінің дұрыстығына сенетіндігін нанымды көрсете білген.



