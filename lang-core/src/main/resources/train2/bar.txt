https://bar.wikipedia.org/wiki/Boarisch

Boarisch bzw. Bairisch is a Sproch im Siidostn vom deitschn Sprochraum. Zamma
midm Alemannischn, Sidfränkischn und Ostfränkischn buidns de obadeitschn
Sprochn. Es Vabroadungsgebiet vom Boarischn is da oidboarische Tei vom Freistoot
Bayern, es aissaste Sidvogdland in Saxn, Östareich (estli vom Arlberg), Sidtirol
und de zimbrisch-karnischn Sprochinsln in Obaitalien. Meara wia de Hejft vo de
Boarischn Muaddasprochla wohna aussahoib vom heitign Freistoot Bayern (Boarn).

Fria hod ma gmoand doss da boarische bzw. bajuwarische Nama vo da
kejtisch-germanischn heakimmt. De Bezoachnung baio-wariōz bedeit sovui wia de
Weahhoftn Mauna vo de Baiern"" . S Grundwort "war" existiat heit nua no ois
Voadagliad in da Zammasetzung Werwolf und Wergeld. Des is a oide aus
indogermanischa Zeid stommande Bezoachnung fia Mo (vagleich z. B. lateinisch vir
oda s isländische Suffix -verji wia in Bæverji, Baier).

Fria hod ma gsogd, de Baiern waradn de Fuaßkraungn vo da Vejkawaundarung. Denn
de Baiern san ned gwaundat. Wos owa anhaund vo de Bodnfund ned richti is. De
Bairische Ethnogenese hod se zeascht netta im Laund zwischn de Fliss Lech und
Traun ogschpuid.

Easchtmolig wean de Baiern vom Jordanes im Joahr 551 in seina Gotngschicht
eawähnt. Do bschreibd ea an Kaumpf vo an Gotnschtaumm untam Kini Theodemir mid
de Suebn (Donausuebn de aus Panonien za de Alemannen gflohn san). Des soid se im
Winta 469/470 ogschpuid hom. Da Kini Theodemir hod de Gotn iwa an zuagfroana
Fluss in Ruckkn vo de Suebn gfiad und so gschlong. ...Nam regio illa Suavorum ab
oriente Baioras habet, ab occidente Francos, a meridie Burgundiones, a
septemtrione Thuringos; quibus Suavis tunc iuncti adherant Alamanni... Des Gbiat
vo de Suebn hod im Ostn de Baiern, im Westn de Frankn, im Sidn de Burgunda, im
Noadn de Thüringa. De Suebn haum se domois de Alemannen augschlossn..

Boarisch bzw. bairisch wean fias Sprochgebiet vawendt. Bayerisch und Bayrisch
beziang se dageng afs politische Territorium vom Freistoot Bayern. De
Untascheidung is notwendi, wei in Bayern außa da boarischn Sproch (in Oidbayern)
aa no fränkisch und schwäbisch-alemannisch gredt wead. S boarische Sprochgebiet
liegt - vo Sprochinsln obgseng - in Bayern, Östareich und Sidtiroi. De
historische Schreibweis Baiern fias bayerische Stootsgebiet is im 19. Joarhundat
duach an Kini Ludwig I. duach de Schreibweis Bayern, oisdonn mid y, dasetzt
worn.

Mid mea wia 12 Milliona Sprechan buidt's Boarische s gresste zammahängande
Sprochgebiet innahoib vo de deitschn Sprochn. Da boarische Sprochraum hod um de
150.000 km². Zum Boarischn Sprochraum ghean de foigndn Gebiete:

Im Niamberga Raum is a fränkisch-boarischa Iwagongsdialekt behoamat, wo zwoa
iwawiagend ostfränkische Meakmoi afwoast, owa bsundas im Woatschotz stoake
boarische Eifliss dakenna losst.

Noadboarisch is oane vo de drei Haptgruppm (Noadboarisch, Middlboarisch,
Siidboarisch), in de wo de Boarische Sproch sprochwissnschaftli eihteit wead.
Noadboarisch wead heitzatog im grässtn Tei vo da Owerpfoiz gredt (in Siidostn
werd Noadmiddlboarisch gredt), in sidestlichn Eck vo Middlfrankn, in
middlestlichn Eck vo Obafrankn, im aissastn Noadn vo Obabayern und z aissaste
Sidvogdland (Saxn).

Middlboarisch wead z Niedabayern, Obabayern, im Sidn vo da Obapfoiz, im
neadlichn Soizburga Land (Flochgau und Tennengau), z Owaestareich,
Niadaestareich, im neadlichn Burgnland und z Wean gredt. Es hod an groußn
Eihfluss af seine Schwestadialekte im Noadn und Sidn.

Siidboarisch wead im Werdnfejsa Land, z Noad- Ost- und Sidtiroi, Karntn, in Tein
vo da Steiamoak (voa oim in da Weststeiamoak) und in de deitschn Sprochinsln z
Karnien gredt. Fost de gonze Steiamoak, de Soizburga Oipngaue und s Tirola
Untaland ghean zum Iwagongsgebiet zwischn Middl- und Siidboarisch. Aa s
Zarzarische und s Göttscheabarische san siidboarisch. A bsondare Variantn is des
Zimbrische. Es hod si scho in oidhochdeitscha Zeid obgsondat und wead heit no in
obaitalienischn Sprochinseln vo de Zimbarn gredd.

Nem dena historischn "Isoglossn" ko s Boarische aa no in weidane Dialekte
untagliedat wern. A Bsundaheit is Weanarische, owa aa s Mingarische. In
Östareich gibts u. a. no s Hianzische im Burgenland, de steirischn Mundoartn,
Karntnarisch und de Tirolarischn Mundoartn. A sea oagna Dialekt in Owaösterreich
is de Mundoart vom Soizkammaguat und in Niedabayern s Waidlarische. Dazua kema s
Zimbrische (Owaitalien), s Göttscheabarische (Slowenien) und s Egerdeitsche
(Behmen).

Phonologisch untascheidn de boarischnn Dialekt zwischn bis zu drei a-Qualitetn.
Des hoasst, es wead teiweis zwischn hejm a (à), middlan a (a) und dungln a (o/å)
untaschiedn. Des helle a (à) kimmt ausm Middlhochdeitschn ä, bzw. vo de
Diphthongen ou/öu, im Weanarischn aa ausm Diphthong ei. So hoassts im Boarischn
laa (lààr) im Vagleich zu standarddeitsch leer, ausm mhd. lære, i glaab (i
glààb) im Vagleich zu ich glaube, aus ich g(e)loube, wean. haaß (hààß) im
Vergleich zu hoaß und heiß, ois aum mhd. heiz. De Vatretung fian
middlhochdeitschn a-Laut is dagegn fia gwähnli a „vadunklts“, des wo scho ins o
iwageht. So wead aus middelhochdeitsch wazzer, hase, wâr beispuisweis Wossa
(Wåsser), Hos (Håås), woa (wåår) im Vagleich zu standarddeitsch Wasser, Hase und
wahr. Regional ko s a zu Variationa zwischn dunklem und middlan a gebm (schaug
mia homma/mia håmma/mia hamma). Vor oim bei da Diminutivbuidung mitn Suffixen -l
und -al tritt Umlaut ein, d. h. aus dunklem a (o/å) wead helles a (à).

In fost oin boarischen Ortsnama, de wo af -ing endn, muass a ggf. im Stamm
vorhandans -a- hej ausgsprocha wean; oiso „Plattling (Plàttling)“ (und ned
„Plottling oda Plåttling“) und „Gaching (Gàching)“ (stott *„Gorching oda
Gårching“), aa „Gamisch (Gàmisch)“ (stott „Gormisch oda Gårmisch“) und „Granz
(Gràz)“ (ned „Groz oda Gråz“ – de Stod hod im Middloida „Grätz“ ghoassn, und
daraus hod si s helle a entwicket). Ausnahma san owa manche Ortsnama mit -all-
wia „Boing (Bålling/Båing)“ (Palling) oda „Dolling (Dålling)“ (Thalling).

S helle a (à) wead im Boarischen gwehnlich ois a wiedagem, s dunkle a (å) dagegn
moastns ois o, (oiso mocha statt måcha). Es liegt fia deitsch Ohrn a näha am o.
Das des zum Zammafoi mitn gschlossanan o fiaht, wo im Boarischn moastns nah am
ou liegt, wead vo Kritikern gern ois Oloss gnumma, de Eifiahrung vo - vom
Deitschn divergiaradn - Sondazoachn in da boarischn Schreibweis z begrindn. Es
is owa so, dass aa im Stadarddeitschn, im Englischn sowia in andan
indogermanischn Sprochn de gsprochan Vokai efta ned mit de gschrieban
iwaeistimma.

Fost jeds betonte kurze e is im Boarischen gschlossa (im Gegnsotz zum Deitschen:
do sans olle offa). Es gibt nur wenige Wärta mit an kurznm offanen e (è); a
guads Beispui dafia: Bettn („Bett“, mit gschlossan e) vs. betn (bètn) („Gebet“,
mit offan è). Im Standarddeitschn is in dem Beispui genau andasrum: s Wort
„Bett“ hod a offans (wei kurzes), s Wort „beten“ a gschlossans (wei langs) e.

Nebm am unbetontn a gibts aa an weidan unbetontn Vokal im Boarischen, dea wo
zwischn i und e steht, und je noch Dialekt offena (Richtung e) oda gschlossena
(Richtung i) gsprocha wead. Er is moastns aus da Nebmsuibm -el entstanda, z.B.
in Weatan wia grabbin oda Deifi.

In de moastn Boarischen Dialekte hod da Schwa-Laut, dea wo am unbetontn e im
Standarddeitschn entspricht, koan Phonemstatus. Regional tritt a in bestimmten
Positiona ois Allophon zua unbetontn a und i af.

A weindans Merkmoi vom modeana Boarischn is de Beibehoidung vo de
middlhochboarischn Diphthong ie, üe, uo ois ia und ua, wia in liab, griassn,
Bruada („liab, grüßen, Bruder“).

Dazua keman de neichn Diphthong ej (ei, äi), öi, oi, ui, de wo aus da
Vokalisarung vo l noch Vokal zu i entstanda san:

A bsundas Merkmoi vom Boarischn is da Vokal oa (im Weanarischn aa ausgsprocha),
dea wo ausm middlhochdeitschn ei entstanda is. Dea Lautwandl betrifft owa nurs
sogennnte ejtare ei vom Deitschen, ned owa s jingare ei, des wo eascht im Zug vo
da neihochdeitschn Diphthongiarung ausm middlhochdeitschn langan i (î) entstanda
is, und daher an Lautwandl ned mehr mitgmocht hod. Deshoib hoassts af Boarisch
hoid „oans, zwoa, drei“ (oans und zwoa hom a ejtas ei ois Stammvokal, drei a
jingas ei, des wo af Middlhochdeitsch no drî ghoassn hod.

Olladings gibts im Boarischn no dritts, no jigas ei, des wo durch de Entrundung
vom Diphthong nhd. eu, äu entstanda is, dea wo vom Langvokal mhd. iu, bzw. mhd.
öu obstammt. (De Entrundung hod owa in de moastn Tirola Mundoatn ned
stottgfundn.)

Um aussazfindn, wos fia a deitsches ei im Boarischen zu oa wead, und wos fia
oans ned, huift moastns a Blick afs Englische. Im Englischn entspricht s ejtare
ei moast am o oda ea, s jingare is dagegn a i und wead ähnli ausgesprocha wia im
Boarischn.

Es gibt owa Ausnahma vo da Lautwandlregl ei > oa, de wo vor oim Weata betreffa,
de wo durch ian Gebrauch im vom Godsdenst in ihra oidn Gstoit bewoart worn san;
dabei handeltsa si um Geist, Fleisch, heilig und de Monatsnama Mai, de wo
eigentli Goast, Floasch, hoalig, und Moa hoassn miassadn, owa so im Boarischn
ned existian.

Dabei is da Laut j a Hoibvokal. Einklammate Konsonantn san Allophone vo andan
Konsonantn; de vatein se wia foigt:

Obwoi de Fortis-Vaschlusslaute p und t mit ian Lenis-Pendants b und d im Olaut
zammagfoin san, kenna se ned ois zwoa Allophone jeweis vo an Phonem gejtn, wei
si in gwissn Positiona bedeitungsuntascheidend san. Nur im Olaut kenna si ois
Variantn ogseng wian, vo dena wo de Aussproch vom nochfoigandn Laut obhängt
(schaug dazua weida untn iwan Glottisschlag).

In da boarischn Sproch san de fortis- und lenis-Vaschlusslaute p, t, k und b, d,
g im Olaut und zwischn Vokalen moastns zammagfoin und weadn daher ned weida
untaschiedn. Deshoib ko im Boarischn da Dog oda da Tog, as Greiz oda as Kreiz,
und de da Bädasui oda da Pedasui gschriem wean und deshoib foin Werta wia dringa
(dringen) und dringa (trinka) zamma. Als oanziga fortis-Laut ist k- am Wortofang
dahoidn, wann eam a Vokal nochfoigt; vor r, l und n wead er ebenfois zum g
lenisiat.

De Laute b, d und g wean owa am Wortofang vor s, sch, f und h fortisiat; de
neien fortis-Laute hom owa koan Phonem-, sondan nur Allophon-Status, wei se nur
in bestimmta Umgebung aftretn, wo eanare lenis-Variantn ned vorkema. Und daher
vahoidn sa se zu dena ned bedeitungsuntascheidend. Beispui fia Fortisiarung im
Boarischn:

S Boarische kennt fimf Frikative; f (stimmlos) und w (stimmhoft) buidn dabei a
Poar. Da Frikativ s is außa vor n imma stimmlos, oiso im Gengsotz zum Deitschn
aa am Wortofang. Dazua keman de mit Buchstabmkombinationa gschriebanan Laute ch
und sch, wobei ch ois Allophon [x] oda [ç] (noch -i- oda -e-) zu olautendn h [h]
im In- oda Auslaut aftritt. Da Laut ch kimmt andas ois im Standarddeitschen ned
noch -n- vor, daher Minga, mank, Menk vs. stdt. München, manch, Mönch.

S Boarische hod s gleiche Sonorantninventar wia s Standarddeitsche, nämli de
Nasallaute m, n und ng [ŋ] sowia l, r und j. S r wead in mangn Gegandn mit da
Zunganspitzn geroit, in andan Gegandn mitn Gaumenzapfal (sog. uvulares r), ohne
dass des vo Boarisch-Sprechan ois Fehla empfundn wead.

De gsamte boarische Nominalflexion richt si am Substantiv aus. S grammatische
Gschlecht (Genus) vom Haptwort bestimmt de Deklination vo da Nominalphrasn;
d. h. sowoi da Artikl ois aa s Adjektiv und andare Attribute miassn in Genus,
Kasus und Numerus ans Substantiv, wo se begleitn, anglicha wean.

Im Boarischn wean Substantive afgrund vom grammatischn Gschlecht (Genus) afteit;
es Gschlecht is in da Regl ned am Substantiv erkennbor, sundan am bstimmtn
Artikl:

Da unbestimmte Artikl is etymologisch duach de unbetonte Aussproch vom Zoiwort
"oa" entstondn (noch oidboarischa Schreibung <ain>, gsprochn /oã/). Da
unbestimmte Artikl wead z.B. ois /ə/, /ɐ/ o.ä. ausgsprochen, im Dativ z. B.
/ənə/, /ɐnɐ/ o.ä. Gschriebm wead da unbestimmte Artikl in da boarischn
Dialektliteratur und heitign Umschriftn, z.B. in Internetforen, haifi ois <a>,
sejten aa ois <oa>, im Dativ ois <ana>, vor oim im Dat. fem. Sg. aa ois <oana>.
Im Ostmiddlboarischn imma ois <a> und <ana>.

Schwoche Substantive endn fia gewähnlich af -n im Plural. Vui schwoche Feminina
buidn an Singular af es Suffix -n, so dass se im Plural entweda glei hoassn oda
a -a ofiagn. Bsundas de schwochn Maskulina hom im Singular a Endung fia de
obliquen Kasus, d. h. fia olle Kasus aussam Nominativ. Se hom moastns a -n am
End.

Zua Klassn vo de schwochn Substantive (W1) zejn Maskulina und Feminina af -n im
Plural und aa olle Feminina mit da Pluralendung -an (de moastns im Singular af
-ng endn; es -a- is dabei a sog. Sprossvokal bzw. epenthetisch). Driwa ausse
lossa se olle Maskulina und Neutra, de wo im Singular af es Suffix -i endn, do
einordna. Vui vo de vawandtn Substantive vom Hochdeitschn san duatn olladings
stork, dahea da jeweis standarddeitsche Plural zum Vagleich:

Bei de stoarkn Deklinationsklassn gibts koane Kasusendungan; de oanzige
Vaendarung am Woat findt bei da Numerusflexion stodd, oisdann beim Wechsel vom
Singular zun Plural. Es gibt dabei vaschiedene Meglichkeitn, an Plural im
Boarischn z markian. Stoarke Maskulina und Neutra nutzen de Endung -a, de moast
aus da middelhochdeitschen Endung -er entstandn und ois soiche im
Neihochdeitschn no dahoidn is. Es gibt oba a Weata, de wo se eascht in neia Zeit
in de Klase eingreiht hom, oiso an a-Plural buidn, ohne jemois an er-Plural
ghobt z hom. Feminina buidn eanan Plural oft mit da Endung -an, so wias es Woat
Endung sejm duat: oa Endung, zwoa Endungan.

Ma ko Substantive afgrund eanara Pluralsforman in vaschiedene Klassn eintein. De
haifigstn Meglichkeitn vo da Pluralbuidung san Umlaut od Suffigiarung; boade
Meglichkeitn kena aa kombiniad wean. Ois Pluralendungan tretn -n und -a af; vo
Umlauten gibts foigande Variantn:

Zua Klass S2, de wo im Umlautplural plus Endung -a (de wo moastns da deitschn
Endung -er entspricht) hom, ghean oanige Maskulina und vui Neutra. Es gejten de
gleichn Umlautregeln wia obm:

Zur Klasse S3 ghean olle Maskulina, Feminina und Neutra ohne Umlaut mit
Pluralendung -a; dabei endn de moastn Feminina im Singular af de urspringlige
Dativendung -n. Oanige Maskulina, de wo im Stamm af Vokal auslautn, hom de
Endung -na:

Ois letzte storke Klasse (S4) gejten Substantive mit Nullplural, zum Beispui
‚Fisch‘ (m) und ‚Schof‘ (n). In manchen Dialektn druckn de Substantive den
Plural owa durch Vokalkiazung oda -längung aus, beispuisweis da Hund und de
Hundt. De Klass bstäht eigentli nur aus Maskulina und Neutra; olle Feminina af
-n, de wo historisch gseng zu de schwochn Substantivn ghean, kena owa aa
dazuazejt wean, wei ia Plural ebenso unmarkiat is: ‚Antn – Antn‘ „Ente“. De
Feminina wexln owa langsam zur Gruppe S3 und nehman im Plural de Endung -a o
(vgl. obm s Beispui Ein „Eule“).

Vuifoch wead d/ iwa de Wortgrenz wegga assimiliat (Sandhi), so hoassts moastns
Nom./Akk. Pl. b Vodan und b Buam(a).

Ebenso wia Voda flektian Baua, Boi, Breiss, Depp, Buasch [österr.], Frank,
Franzos, Hiasch, Hos, Läw und andare mehr. Ähnli wia Bua flektian de Wärter Rob
und Schwob: olle Forman außa Nominativ Singular hom an Stej vo -b an
Stammauslaut -m: Rom (Robm), Schwom (Schwobm); de Pluralform Roma (Robma),
Schwoma (Schwobma) san sejtn.

Bei da Kombination vo mearan unbetontn Personalpronomina, de wo af -'s verkiazt
san, wead da Bindevokal -a- einegschom; bei da Reihenfoige vo da Ordnung gibts,
im Gengasotz zum Deitschn, vaschiedane Variantn. Es ko aa zu Meadeitigkeit kema
– a boa Beispui:

Dabei ko in (1.a) und (1.b) ebmso weng wia im Deitschn untaschiedn wean, obsa si
bei erra um de 3. Person Singular feminin oda um de 3. Person Plural handlt.

Aa de Possessivpronomina deina und seina flektiaen so. S Possessivpronomen (Fem.
Sg.) iara is vom Standarddeitschn iwanumma woan; urspringli vawendt s Boarische
fia weibliche Bsitza ebmfois s Pronomen seina. Oft wead a s substantiviate
Adjektiv da mei(nige) (da dei(nige), da sei(nige), im Plural: de meinign, de
deinign …) vawendt: „Wem ghead der?“ – „Des is da mei!“

So wia de Possessivpronomina flektian de Indefinitpronomina koana sowia oana; ma
ko vors Letztare s Wort iagad- stejn.

Weidas gibts s Indefinitpronoma ebba, ebbs („jemand, etwas“); des is plurallos
und flektiat wia foigt:

Vui vo de boarischn Adjektive hom a Kurzfoam und a Langfoam. De Kurzfoam wead in
prädikativa Stellung vawendt. D.h. dann, wen s Adjektiv mitm Huifsverb sein a
Prädikat buidt (de Schuah san schwoaz). De Langfoam kimmt dann vor, wann s
Adjektiv ois Attribut vo am Substantiv vawendt wead (de schwoazn Schuah).
Moastns liegt da Untaschied zwischn Kurz- und Langfoam im Endkonsonanten. Oft
san des -n, -ch, -g.

Wia im Deitschn wean Adjektive in attributiva Stejung flektiat, d. h. se griagn
vaschiedne Endunga. Dabei muass untaschiedn wean, obs mid an Substantiv mid
bstimmtn Artikl gengan (und dahea sejm in bstimmta Foam flektian), oda obs mid
an unbstimmtn Artikl zamm san (und nacha dementsprechend nach an unbstimmtn
Musta dekliniat wean). Wean Adjektive substantiviat vawendt, oiso nua mit
Artikl, nacha richtn sa si ebnfois noch dem. Ois Beispui deant as Adjektiv
schee, des wo am Stamm bei da Flexion um -n daweitad wead (aussa beim Neutrum
Singular).

Im Boarischen deant as Suffix -a zur Buidung vom Komparativ, vo da easchtn
Steigarungsform. Grundlog vom Komparativ is de obm bschriebane Langform; bei
mangn Adjektivn kimts zu Umlautn, bei andan zua Vaendarung in da Vokalleng oda
im konsonantischn Auslaut. Beispui:

Fian Superlativ wead je nach Landschaft, a eigane Form af -st buidd oda owa aa
ned. In letztan Foi wead da Komparativ ois Superlativasotz heagnumma. So ko da
Sotz „Max Müller ist der größte der zwölf Knaben“ im Boarischen foigende
Varianten produzian: „Vo de zwejf Buam is da Müller Max am gressan
(Komparativ)/am gresstn (Superlativ)/sejtn da gresste/da gressane.“ Es gibt aa a
suppletive Adjektivsteigarung, oiso a Steigarung mit oam andan Wortstamm (sog.
stoarke Suppletion) oda a Wortstammeaweidarung (sog. schwoche Suppletion):

Boarische Zoiweata endn moastns af -e, des wo owa in attributiva Stejung oft
wegfoid. De Numeralia flektian ned, Ausnohm is as Zoiwoat oans fia de Zoi 1.

Im Boarischn is da Iwagang vo da Wortbeigung zum Sotzbau (Sidntax) oft fliaßend,
desweng kena vui Bereiche in da boarischen Grammatik vo da Morphosyntax am bestn
eafosst wean.

Prepositiona kena im Boarischn wia im Deitschn mit am bestimmtn Artikl zu am
Woat vaschmejzn (vgl. dt. bei dem = beim, an dem = am, unter den = untern usw.).
Im Boarisch wead des vui efta ogwendt. Dazua a Iwasicht:

Wei Prepositiona de Betonung af s nochfoigande Sotzelement lenka, kena eahna nua
betonte, obwa nia unbetonte Peasonalpronomina foign.

Im Boarischn wean fia Ortschaftn und Städt eascht seitm Eifluss ausm
Hochdeitschn aa "nach" und "in" braucht. Traditionej sogt ma im Boarischn owa a
oda af/auf (= nach) und z (= in). Ma foaht oisdann af Augschburg oda bleibt z
Minga.

Bei Feiatog findt se je noch Region entweda ebmfois as z: z Ostan, z Weihnachtn;
oda af: af Ostan, af Weihnachtn; oda untam Eifluss vo da Standardsproch an. Im
Boarischn sogt ma soichane Weata owa nia nid ohne Prepositiona zua Zeitogob.

A regionale Besonderheit is de temporale Konjunktion aft, de wo in großn Toaln
vom boarischn Sprochgebiet vawendt wiad. Etymologisch gseng entspricht des am
englischn after und hoasst „nacha, danoch“.

In de siidboarischn Dialekte tretn präpositionslose Orts- und Richtungsogobm
(Adverbialien) af. Ma gähd oisdann ned in de Kira oda afn Moakt, sundan ma gähd
Kira/Moakt, ohne a Präposition z vawendn. De Lokalbedeitung wiad duachs
Ausbleibm vom Artikl markiat, dea wo sont bei jedm Substantiv obligatorisch is.
Weidane Beispui: i wohn Augschburg, i wor Schui, ea gähd easchte Klass Schui
(vgl. aa lat. Romae in Rom, Romam nach Rom; Hindi Dillî calnâ af Delhi foahn,
stott Dillî ko calnâ).

S Boarische hod a komplexes System vo Richtungsadverbialien, de wo oan Bezug zua
Perspektivn vom Sprecha nehma. Wia im Deitschn muass, je noch dem, ob de
Bewegung vom Sprecha weg oda zum Sprecha hi voizong wiad, a ensprechends Affix
ogfiagt wean (im Weanarischn san de zwoa Affixe zammagfoin, s wead do oisdann
koa Untaschied mea gmocht). Im Deitschn wean de Affixe ois Präfixe (hin- bzw.
her-) vawendt, oisa am Adverb vorogstejt. Im Boarischn wean de Affixe ois
Suffixe eigsetzt, d. h. am Adverb hinten ogfiagt; s Suffix -hin wead zu -i,
regional -e obgschwächt, s Suffix -her zu -a.

Im Boarischn hods an Prozess gebm, dea wo in da Sprochwissnschoft Klitisiarung
hoasst. Wos Boarische betrifft, so is damit s Drohenga vo Personalpronomina ans
konjugiate Verb gmoant. Aus mia wiad -ma, aus dia wiad -da, se wiad zu -s usw.
Vo da Obschwechung is nacha aa nua mea a kloana Schritt zua Kontraktion vom Verb
mitm Personalpronom.

De Klitisiarung is a da Grund, weshoib s Pronoma vo da 1. Person Plural im
Boarischn af m- olautet. De middlhochdeitsche Verb-Endung -n und da Olaut vom
Persoanalpronom wir san zum m vaschmoizn (ebenso im Schwäbischn). m is dann vom
Sprecha nimma länga ois Verb-Endung ogseng worn, sondan ois Olaut vom
Personalpronom. Des Phänomen tritt oba ned nua in da 1. Person Plural im
Nominativ af, a andane Persona wean klitisiat. Dazua a poa Beispui:

Wen a Personalpronoma klitisiat worn is, dann deaf de Voifoam davo nimma im
gleichn Sotz vorkema: Se schloft oda Schloft-s? owa nia ned Se schloft-s, des
warad ungrammatisch.

A Sondafoi und a Ausnohm za dem buidd de Nominativ-Form vo da 2. Person Singular
und in an grossn Tei vom Boarischn aa de 2. Person Plural, sowia ia a poa
Regiona aa de 1. Person Plural. Do liegt nacha ned nua a Klitisiarung vor,
sondan de ehemolign Klitika hom scho an Status vo ana Flexionsendung.

Das du vo da 2. Person Singular is scho im Oidhochdeitschn duach inverse
Sotzstellung an de urspringliche Endung -s ogfiagt worn, de wo de heite aa
standardsprochliche Endung -st eagem hod.

Manche Verbn vom Boarischn erfordan a andane Rektion wia im Standarddeitschn,
z. B. diaschtn („duastig sei“), drama („träumen“) und rein („bereuen“). Se wean
mitm logischn Subjektiv im Dativ oda Akkusativ gnuzd (sog. Quirky Case). A
formals Subjekt ist efta ned voahandn.

Im Boarischn wean, andas wiar im Standarddeitschn, Adjektive in attributiva
Stejung markiat; dazu deant s invariable Suffix -a bzw. -e; s handelt se dobei
um erstoarte Nom. Sg.-Forman (maskulin bzw. feminin). Soichane Attribute kenna
af Subjekt wia aa Objekt bezogn sei. Beispui:

Des schmeggt koida bessa. – Das schmeckt kalt besser. Fost hedns eam lebanda
eigrom. – Fast hätten sie ihn lebendig eingegraben.

Um dena regionaln Untaschiedn grecht zum wean, wean mange Wäate gsondat
kennzeichnet: A Österreichischa Wortschotz B Oidbayrischa Wortschotz H
Burgnländischa Wortschotz (Heanzisch) K Karntna Wortschotz S Steirischa
Wortschotz T Tirola Wortschotz W Weana Wortschotz

S Boarische hod oft a Vuizoi vo ausdrucksstoakn Begriffe fia a Soch. Fia Mund
gibts zum Beispui Mai (ugs.), Goschn (frech) oda Goschal (liabevoi), Babbn
(frech), Lätschn (obweatend) oda Fotzn (beleidigend).

A fias Gwand gibts an Hafa typisch boarische Ausdrick: Gwand sejm,Joppn
(„Jackn“), Pfoidl oda Pfoadl (fia Hemad), Diandl z. B.

Fia d Viecha gibt aa an bsondan boarischn Woatschotz, z. B. Giggal (Hahn),
Bibbal oda Ziwarl (kloans Hendl), Heiß(al) (jungs Pferd, Foihn), Goaß, Hebbal
(junge Goaß), For(n) (Jungstia, Stiakaibe), Böichn (ahd. belihha; Blässhendl),
da Imp oda de Impn (Biene), Oachkatzl, Brotz (lat. Loanwoat, Grod), Hotz
(Eichlhäha) usw.

Zum boarischn Vokabulaa im Bereich vo de Lebmsmiddl schaug: Austro-Boarischa
Kuchlwoatschotz.

Des produktivste Suffix zua Buidung vo Adjektiven is -ad; des gehd entweda afs
Suffix -ert zruck, oda afs Suffix -end, dees wo eigentli zur Buidung vom
Partizip Präsens vawendt wiad (boade Suffixe san im Boarischen lautli
zammagfoin).

Stammendunga in Klamman (moast -g oda -ch) wean im traditionejn Boarisch nur
gsogt, wens Adjektiv flektiat wead und daduach a vokalische Endung dahoit. Es
gibt owa aa regionale und lokale Ausnohma.

12:15 – Viadl noch zwejfe (sejtana: Viadl iwa zwejfe); weanarisch,
nordobaboarisch : Viadl aans

De boarischn Wochadogsnama, de wo vom Standarddeitschn etymologisch obweicha
(oiso da Deansdog und da Dunnasdog), stamma ausn Einflussbereich vo da Gotischn
Sproch.

da- (< der-) entspricht am standarddeitschn er-, kimmt owa a mit Verben voa, de
wo im Hochdeitsch des Präfix ned hom kena.

zamm (zamma) [com-] entspricht am Standarddeitschn zusammen-, es wead no haifiga
vawendt ois dees.

S Boarische hod regional vaschiedane Diminutivsuffixe, vo dena -l, -e und -al (<
-erl) de haifgstn san. Des -l is sogoa stoark lexikalisiat, d. h. s wiad oft gor
nimma ois Diminutiv vastandn.

Wann da Wortstamm af -n oda af Nasalvokal endet, wiad a epenthetischs -d- voas
Diminutivsuffix eigschobm; dabei wiad a nasaliats -n restituiat:

Im Berchtesgoana Land, Toaln vom Soizburga Land, Soizkammaguad und vom Bayrischn
Oberland sowia aa im Tirola Untaland und im steirischn Tauerngebiet is des
Diminutivsuffix moast ned -(a)l, sondern -ei. Da Hiasl wiad dann zum Hiasei.
Andane Beispui: Dirnei fia Madl, Hansei fia Hansl usw.



https://bar.wikipedia.org/wiki/Minga

Minga (amtli: München) Aussproch: [ˈmɪŋ(:)ə] is de Haptstod vo Bayern. In da
Umgebung (20–30 km) hoasst ma s oft aa oafach de Stod. Minga is mid 1,5 Milliona
Eihwohna de gresste Stod vo Bayern und hinta Berlin und Hamburg de drittgresste
Stod vo Deitschland. De Stod gheat zu de wichtigstn Wirtschofts-, Vakeas- und
Kuituazentren vo Eiropa. Minga is aa da Vawoitungssitz vom Regiarungsbeziak
Obabayern.

Minga is wejdweit aa zwengs da Wiesn und am Hofbraihaus bekannt. Dazua hods no
vui andane Sengswiadigkeitn wias Glocknspui am Rathaus am Marienplotz, de
Residenz und s Schloss Nymphenburg. Z Minga gibts aa an Hauffa Museen, wias
Deitsche Museum, oda de oide, de neie und de Pinakothek vo da Modeane.

Minga liegt auf da obaboarischn Hochebene, ebba 50 km neadli vo de Oipn. De
Hächn liegt duachschnittli bei 520 m iwa NN. Da hechste Punkt vo da Stod is da
Warnberg im 19. Stodbeziak mit 579 m iwa NN, da tiafste Punkt liegt mit 482 m
iwa NN im neadlichn Schwoazhejzl (amtle: Schwarzhölzel) im Stodtei Fejdmoching.
De Isar duachfliasst as Stodgebiet auf a Leng vo 13,7 km vo Sidwest noch
Noadost. Bekonnte Flussinsln san de Museumsinsl midn Deitschn Museum und de
Protainsl in unmiddlboara Nachn.

Im Umland gibts an Hauffa grosse Seen, wia z.B. in Ammersee, in Werthsee oda in
Starnberga See. Nebm da Isar hod Minga ois fliassende Gwessa no de Wiam, de wo
ausn Starnberga See kimmt, an Hachinga Bach und a boar Stodbachal, wo vo da Isar
obzweign, wia da Eisboch, da Auer Miiboch und da Brunnboch. Im Mingara
Stodgebiet liegn aa Seen, wia zum Beispui da Kloahesseloha See im Englischn
Gartn, da See im Olympiaglanda und de Dreiseenplottn (Lerchenaua, Fasanerie- und
Fejdmochinga See) im Noadn vo da Stod. Im Sidn liegt no da Hintabrühla See.

De Gsamtflech vo da Stod Minga betrogt 31.041,91 Hekta. Minga is so nach Berlin,
Hamburg, Köln, Dresdn und Bremen vo da Flech hea gseng de sextgresste Grossstod
vo Deitschland. Vo de iba 310 km² entfoin 44,1 % auf Gebaide und zuaghearige
Freiflechn, 17,2 % auf Vakeasflechn, 15,5 % auf Landwirtschoftsflechn, 15,5 %
auf Eaholungsflechn, 4,1 % auf Woidflechn, 1,3 % auf Wossaflechn und weidare
2,2 % auf Flechn mit andara Nutzung. De Grenz vo da Stod umfosst 118,9 km. De
gresste Ausdehnung vom Stodgebiet betrogt vo Noad noch Sid 20,7 km und vo Ost
noch West 26,9 km.

Minga liegt am Iwagang zwischn am feichtn atlantischn und am trockan
Kontinentalklima. Weidane Wettafaktorn san de Oipn ois middleiropäische
Wettascheidn und de Donau, de wo a regionale Wettascheidn is. Zweng dera
Konstellation is as Wetta z Minga a wengal wexlhoft. Da Föhn bringt s ganze Joar
iwa warme, trockane Luft auf Minga. Desweng hod ma z Minga in da Regl a guade
Feansicht bis auf de Bayrischn Oipn.

Auf obaboarisch hoasst ma de Eihwohna vo Minga traditionej Mingara und
Mingararin. Wei z Minga nua no a bissl boarisch gredd wead, sogns do moast
Münchna und Münchnarin. Leid, de wo vo aussauhoib keman und etz do wohna, hoasst
ma traditionej Zuagroaste. Vo Mingara zu Mingara gibt ma si vor oim ois
Stodteibewohna z dakenna. So sogt zum Beispui a Mingara zum Frankn I bin a
Münchna (Mingara), weand a zum Schwobinga sogt, "I bin a Hadana". Des guit
bsundas fia d Stodtei, wo in de 30ga Joar z Minga kema san.

Des typische am Mingara is sei Gmiatlichkeit und as Grantln. Fia oan, dea wo no
ned lang in da Stod lebt oda nua auf Bsuach do is, mog des Grantln ausschaung
ois waradn de Mingara unfreindle oda imma schlecht aufglegt. Tatsächli is a
grantlnda Mingara in na fast middlan Stimmung. Es fejt eam grod des wichtigste
fian Mingara: sei Griawiga. Wos no dazua beitrogt, dass de Mingara oft schlecht
aufglegt waradn, is da Fön, dea wo si aufs Gmiat schlogt und a zum Schädlwäh
fian ko.

As Nationaldrangl vo de Mingara (Münchna) soit eigentle as Bia sei, des wo
ogeblich a Mingara (Münchna) erfundn hod. Des stimmt boads ned. As Bia is
zeascht vo de Mesopotamia erfundn worn, z Baiern wieda vo de Mench ausm Klosta
Weihenstephan z Freising und tatsächle wead vo de Mingara vui meara Wein drunga.

Zua Wiesn trogt da (echte oda woschechte) Mingara sei Stodara-Tracht zua dea wo
koa Ledahosn und koa Huat mit Gamsbart ghead.

Z Minga is no vor oa, zwoa Genarationa in da Hauptsach Boarisch gredd worn. Heit
is as Boarische z Minga kuaz vorn Aussteam. Wias bayerische Kuitusministerium
scho im Jenna 2001 im Landdog hod song lossn, is as Boarische in da bayrischn
Hauptstod de Jingan unta 20 Joar scho fremd. Es gibt owa no vui Junge, de wo s
Boarische no vastenga, owa nimma midarananda Boarisch redn.

1852 hod de Eihwohnazoi vo da Stod de Grenz vo 100.000 iwaschrittn, damit is
Minga zua Großstod worn. Nacha is Minga rapid gwoxn und 1883 ham in da Stod scho
250.000 Menschn glebt. Bis 1901 hod se de Zoi auf ebba 500.000 vadopped. Damit
is Minga nach Berlin und Hamburg de drittgresste Stod im Deitschn Reich gwen.
1933 is de Bevejkarungszoi auf 840.000 ogstieng und 1957 auf iwa a Million. An
easchtn Gipfe in da Eihwohnazoi hods im olympischn Joar 1972 mit 1.338.924 gebm.
Nacha is a wengal obe ganga, oba seitn Joar 2000 gehts wieda konstant auffe. Im
Mai 2009 hod Minga mit 1.351.747 Eihwohna (mit Haptwohnsitz z Minga) de bis etz
hexte Eihwohnazoi dalangt.

De gresstn Gruppn vo mejderechtli z Minga registriatn Auslända keman (Stond vom:
31. Dezemba 2009) aus da Tiakei (41.298), Krowozien (23.704), Östareich
(20.901), Italien (20.769), Griachaland (20.071), Bosnien und Herzegowina
(15.795), Serbien (15.385), Poin (13.946), am Irak (9.396), Frankreich (7.330),
Rumenien (6.502), Ungarn (6.112), Russland (5.818), da Ukraine (5.492) und de
USA (5.306).

2009 worn z Minga 37,8 % vo de Eihwohna remisch-katholisch, 13,8 % evangelisch,
0,3 % jidisch und 48,1 % hom a andan Konfession bzw. Religion ogheat oda worn
konfessionslos.

Vo de moastn Sprochforscha wead ognumma, dass "Munichen", da ejtaste schriftle
gnennte Nama vo Minga vom oidboarischn Wort "munich" oiso "Mench" kimmt (vgl.
Stodwoppn). Aus da Bezeichnung "bei de Munichen" (bei de Mench) warad nacha da
Ortsnama "Munichen" entstandn. Da Mingara Sprochwissnschoftla Theo Vennemann
vatritt de Auffossung, dass de Wurzl vom Nama Munichen scho vui ejta warad und
auf de Vaskonische Sproch zruckgangad, de wo mitm heitign Baskischn vawondt sei
soi. Minga kannt oisdann in vuachristlicha Zeit "Munica" ghoassn ham. As Wort
"Mun" hoasst im Baskischn "Ufa", "Beschung" und "Higl".

Ausgrobunga in da Oidstod zoagn, dass de Gengd scho am End vo da Jungstoazeit
vor ebba 4000 Joar bsiedlt gwen is. Aussahoib vo da Oidstod, oiso beispuisweis z
Pasing, Berg am Loam, Moosach und Sendling hod ma sogor Graaba aus da Stoazeit
gfundn. Im Mingara Umlond gibts aa Zeigniss aus da Kejtnzeit und vo de Rema. Vo
de Kejtn sans vua oim de oidn Viereckschanzn und vo de Rema a boar Graaba und
zwoa remische Fernstrassn.

Aus da Zeit vo de Bajuwaren is a Hauffa vo Reihngraban z Minga gfundn worn.
Schwaapunkt vo de Bajuwarn-Siedlunga worn de Flussufa vo da Isar und vo da Wiam.
Untam Oidn Beda hod ma an gwejbtn Raum gfundn, wo ausm frian Middloita sei
kannt.

De ejtaste Urkund vo Minga ois "Munichen", is vom 11. Juni 1158 im Augschburga
Schied.

Scho anno 1175 is Minga zua Stod eahobm wor. Nacha hod ma glei de easchte
Befestigungsolog baut. 1180 is Bayern an de Wittelsbacha gfoin, wei da Heinrich
da Lew vom Kaisa mit Acht und Bann belegt worn is. Nua Minga hod da Bischof vo
Freising griagt. Anno 1240 is nacha aa Minga an de Wittelsbacha ganga. 1255 is
de Stod nach da easchtn Landesteilung zua herzoglichn Residenz worn.

Seit 1314 is da Herzog Ludwig IV. deitscha Kini gwen, seit 1328 aa
remisch-deitscha Kaisa, und Minga wor sei Residenz. Desweng is duach an zwoatn
Mauaring stoark eaweitat worn. Ois Stodfarbm san de Farbm vom oidn Reich
ibanumma worn, Schwarz und Goid.

Ab ebba 1500 is imma wieda zu Aufständ vo da Biagaschoft geng de Herzeg kema.
Desweng hams ian Regiarungssitz vom Oidn Hof in de neie Residenz am Stodrand
valegt. Zweng da Bedrohung duach de Hussiten is de Stodbefestigung 1429 duach an
aissan Mauaring vasteakt worn.

1442 san de jidischn Biaga aus da Stod vatriem worn. Bis zua zwoatn Hejftn vom
18. Joarhundat ham desweng koane Judn mea z Minga glebt.

Im Joar 1468 is da Grundstoa zua neien Marienkiach „Fraunkiach“ glegt worn, de
wo in nua zwanzg Joar baut worn is.

In da Spadgotik hod Minga an neien Aufschwung dalebt und is im Joar 1506 mit da
Wiedavaeinigung vom Land duachn Albrecht IV. de Haptstod vo ganz Bayern worn. De
Biagaschoft hod nacha an Einfluss valuan und de Wittelsbacha ham de Entwicklung
vo da Stod bestimmt. Minga is unta da Herrschoft vom Wilhelm IV. und Albrecht V.
a Zentrum vo da Reneissance, owa aa vo da Gegnreformation gwen. 1589 is as
Hofbräuhaus duachn Wilhelm V. grindd worn.

Untam Herzog Maximilian I. vo Bayern is Minga 1623 kuafiaschtliche Residenzstod
worn. 1632 is Minga nacha vo schwedischn Truppn bsetzt worn. A Zastearung vo
Minga is nua duach a hochs Lesegejd und Geisln vahindat worn. A wengal spada is
de Pest ausbrocha und hod a Drittl vo da Bevejkarung dahigrafft. Nachm End vom
Dreissgjarign Kriag 1648 hod si de Stod owa schnej dahoit.

1704 is Minga im Spanischen Erbfoigekriag fia mearane Joar unta habsburgische
Besotzung kema, wei si da Kuafiascht Maximilian II. Emanuel mit Frankreich
vabindd ghobt hod. A Aufstand vo de Biaga und Bauan is in da Sendlinger
Mordweihnacht bluadi niadagschlogn worn.

Noch da Kaisakrenung vom Kuafiascht Karl Albrecht ham habsburgische Truppn 1742
fia zwoa Joar de Stod wieda bsetzt. Maximilian III. Joseph hod de
Grossmochtpolitik vo seine Vorgänga aufgebm und hod si vor oim innan Reforma
gwidmet. So is beispuisweis de "Bayerische Akademie der Wissenschaften" 1759 z
Minga grindd worn. 1789 is da Englische Gartn in de Isarauen oglegt worn und a
wengal spada is de middloitaliche Stodbefestigung gschliffa worn.

Obwoi Minga scho 1328 kaisaliche Residenzstod worn is, hod da Aufstieg eascht
450 Joar spada eingsetzt. Gegn End vom 18. Joarhundat is Minga rapid gwoxn, wo
1806 no bschleinigt worn is, wia Minga de Haptstod vom napoleonischn Kinireich
Bayern worn is. Im Joar 1700 hod Minga grad amoi 24.000 Eihwohna ghobt, 1871
scho 170.000 und 1933 840.000.

Unta da Regierung vom Kini Ludwig I. (1825–1848) is Minga zua bekonntn Kunststod
worn. De Klassizisten Leo vo Klenze und Friedrich vo Gärtner ham de Ludwigstrass
gstoit, an Kiniplotz und de Eaweidarung vo da Residenz.

Da Sohn vom Ludwig, da Max II. (1848–1864), hod bsundas de Geisteswissnschaftn
gfeadat. Ois Bauherr hod a an oagna Stui pregt, an „Maximilianstui“, wo an de
englische Gotik eainnad. So san unta andam de Bautn an da Maximilianstrass
entstandn, wo heit zu de exklusivstn Einkaufsstrassn vo Eiropa gheat.

Unta seim Bruada Prinzregent Luitpold (1886–1912) hod Minga nacha an gwoitign
wiatschoftlichn und kuiturejn Aufschwung dalebt. De Prinzregentnstrass und s
Prinzregentntheata san enstandn. Schwabing is ois Kinstlaviatl populea worn, wo
an Hauffa bedeitende Dichda und Mola vakeat san. 1896 is de Mingara
Kuituazeitschrift "Die Jugend" zum easchtn Moi aussakema, de wo fian Jugendstui
an Nama gebm hod. 1911 is de Kinstlavaeinigung Der Blaue Reiter grindd worn.

Nachan easchtn Wejdkriag hods z Minga a kommunistische Revolution gebm und da
letzte Kini Ludwig III. is gstiazt worn. De Mingara Räterepublik, wia mas spada
gnennt hod, hod owa nua via Wocha ghoidn.

In de foigendn Joar is Minga a Zentrum fia de Nationalsozialistn worn. 1923 hod
da Hitler bei da Fejdherrnhoin nacha an Putsch vasuacht, wo oba gscheitad is.
Minga is bis zua Auflesung da Sitz vo da NSDAP bliebm.

1933 is Minga im Zug vo da Machtergreifung vo de Nationalsozialistn
gleichgschoit worn. De Stod soit komplett umbaut wean, da zuastendige Architekt
wor da Hermann Giesler.

1935 hod da Hitler Minga an Titl „Hauptstadt der Bewegung“ gebm. 1938 is as
Münchner Abkommen in da Stod obgschlossn worn, wo an Oschluss vom Sudetenland
ans Deitsche Reich festglegt ghobt hod.

1972 hod Minga de XX. Olympischen Summerspui ausgricht. Dafia is a U-Boh-Netz
aufbaut und as S-Boh-Netz massiv ausbaut worn. 1983 is fia de Internationale
Gartenausstellung (IGA) aufn ehemolign Industrieglanda und Brachland da Westpark
gstoit worn.

1992 is da Flughofn Minga Franz Josef Strauß aufgmocht und da Flughofn
Minga-Ream gleizeiti gschlossa worn. Aufm Glanda vom oidn Flughofn is de
Messestod Ream mitm Reama Park aufbaut worn. 2005 is da Reama Park im Rahma vo
da Bundesgartnschau (BUGA) eaeffnet worn.

Ois Landeshaptstod is Minga aa da Sitz vom Bayerischn Landdog und vo da
Staatsregiarung. Weidas is Minga da Sitz vo da Regiarung vo Obabayern, vom
Beziak Obabayern und vom Landgreis Minga. Danem is Minga Sitz vom deitschn
Bundesfinanzhof und vom Eiropäischn Patentamt.

Seit 2014 wead Minga vom Obabuagamoasta Reiter Dieter (SPD) regiat. Da zwoate
Buagamoasta is da Schmid Josef (CSU) und de dritte Buagamoastarin de Strobl
Christine (SPD). Seit 2014 wead da Mingara Stodrot vo na Koalition aus SPD, und
da CSU gfiat. Da mo ned gwusst hoad, wer jetzad neier Buagamoastar wern soi,
hoad mo am 30.Maez a Stichwahl abghoitn. De Woil hoad ergebn, des da Schmid
Josef 180.053 Stimma bkumma hoad und da Reiter Dieter 235.826 Stimme bkumma
hoad. Somit hoad da Reiter Dieter de Stichwahl gwunna und is neier
Obaburgamoasta woarn.

Um an Wiedaaufbau im ehemoligen Jugoslawien z untastitzn, hod Minga 1999 a
Godnschaft fia de bosnische Gmoa Vogošća und 2000 fia de serbische Gmoa Subotica
ibanumma.

As Woppm vo da Stod Minga zoagt auf suiban Grund an Mench mit ana goidgrandatn
schwoazn Kuttn und roudn Schuach; in da Linkn hoid a a rouds Eidbuach, de Rechte
hod a zum Schwur eahobm. De Stodforbm san schwoaz-gejb (goid). S heitige
Stodwoppm is as sognennte kloane Woppm, des wo 1957 vom Stodrot festglegt worn
is.

As sognennte grosse Woppm zoagt auf suiban Grund a offans Stodor zwischn zwoa
Zinnatiam, mit schwoaz-goid zickzack-vaziatn Dachln; aufm Stodor huckt a goidna
Lewe mit na goidnan Kron; im Tor stäht da Mench vom kloana Woppm.

De Mingara Stodfoabm san seit da Zeit vum Ludwig IV., da Bayer ghoassn de Foam
vum Heilign Remischn Reich: Schwoaz und Goid.

Da Marienplotz im Zentrum vo da Oidstod guit ois da Middlpunkt vo Minga. Do
stenga s Neie und s Oide Rathaus, des wo aus da Gotik kimmt. In da unmiddlborn
Nächn liegt de Peterskiach, de ejtaste Kiach vo da Oidstod. Urspringli wors a
romanischa Bau, heit is a gotische Neibau, wo im Innan barockisiat worn is. As
Wohrzeichn vo da Stod is de gotische Frauenkiach, mit zwoa markantn Tiam. Vo da
oanstign Stodbefestigung stamma s Isartor, s Sendlinga Tor, s Karlstor und da
Lewentuam am Rindermarkt.

Bedeitende Bauwerke vo da Reneissance san bsondas de Michaeliskiach, de gresste
Reneissancekiach neadle vo de Oipn, de Oide Akademie, da Innenhof vo da Oidn
Münzn sowia a boar Trakte vo da Residenz. Vo da Maxburg, am Stodpalast vo da
Reneissance, hod si nua da Tuam dahoidn. As Hofbräuhaus, wo in da Reneissance
grindt worn is, is heit in am Bau ausm 19. Joarhundat am Platzl.

De friaaste Barockkiach vo da Stod is de heit säkularisiate Karmelitnkiach, de
wo no in da Tradition von da boarischn Bauhittn entstandn is. Mitm Bau vo da
Theatinykiach (St. Kajetan) is nacha da italienische Barock z Minga eizogn, wo
fia mearane Joarzehnt an Ton ogebm hod, bis zum Zeitpunkt wo de franzesisch
gschuitn Architektn Joseph Effner und François de Cuvilliés Hofbaumoasta worn
san. Zoireiche weidane Kiacha aus da Barockzeit san in da Stod z findn, so wia
de Biagasoikiach und de Dreifoitigkeitskiach. Driba ausse gibts mearane Palais,
bsundas as Palais Porcia, s Oide und s Neie Palais Neihaus-Preysing und s Palais
Holnstein, de wo heit de Residenz vom Erzbischof is. De Hauptweak vom boarischn
Barock san de Schlessa Nymphenburg und Schleißheim. Deitle kloana is s gleizeiti
enstandne Schloss Fiaschtnriad im Sidwestn vo da Stod.

As Nationaltheata unweit vo da Residenz is a Hauptweak vom Klassizismus. Vo da
Residenz weg fian aa de via grossn Prachtstrassn, wo vo de Bayrischn Kinig
oglegt worn san, in de oanzlnan Stodtei eine. Bsundas da Kini Ludwig I. hod scho
ois Kronprinz in de Planung eigriffa. Duach de Architektn Leo vo Klenze und
Friedrich vo Gärtner hod a an Hauffn klassizistische Prachtbautn baun lossn.

Noch Westn Richtung Nymphenburg fiat de Brienner Strass, de wo vo da Zastearung
aussn Zwoatn Wejdkriag zeichnet is. Untabrocha wead de Strass vom Karolinaplatz
mit seim Obeliskn und am Kiniplotz mitm Prachtor vo de Propyleen und vo da
Glyptothek. Vo da lockan friaklassizistischn Bebaung hod si unta andam s Almeida
Palais dahoidn.

Nach Nordn Richtung Schwabing is zwischen Fejdherrnhoin und Siegestor de
Ludwigstrass baut worn. Do liegn de Bayerische Staatsbibliothek, de Ludwigskiach
und de Ludwig-Maximilians-Universitet. Ebba zua gleichn Zeit is an da
Theresienwiesn de Bavaria vua da Ruhmeshoin baut worn.

Sidle vo da Residenz, vua da Oper, fangt de Maximilianstrass o, de wo in da
Mittn vom 19. Joarhundat ois Paradestrass oglegt worn is. Se fiat vo da Oidstod
auf Ostn iwa de Isar in Richtung vom Maximilianeum, am Sitz vom Bayrischn
Landdog. Do liegn aa s Mingara Schauspuihaus, s Regiarungsgebaide vo Obabayern
und s Vejkakundemuseum, de wo spada in Jugendstui umgstoidt worn san. Heit is de
Strass a luxuriöse Einkaufsmein.

Vom friaklassizistischn Prinz-Carl-Palais am Hofgartn fiat de
Prinzregentenstrass auf Ostn. Do liegn s Bayerische Nationalmuseum, de
Schackgalerie, de Villa Stuck und as Prinzregententheata. An da Isarterrassn
stehd da Friednsengl.

Vo de Konstruktiona aus Glas- und Eisnmaterial, de wo zu iara Entstehungszeit in
da Mittn vom 19. Joarhundat ois technische Moastaweak goitn ham, hod se de
Schrannahalle am Viktualienmarkt teiweis dahoidn, wearend da Glaspalast 1931
obrennt is. Seitn End vom 19. Joarhundat san vui Kircha und Prachtbautn im
Historismus entstand: So s neigotische Neie Rathaus am Marienplotz (Architekt:
Georg von Hauberrisser), de Paulskiach [St. Paul], da neibarocke Justizpalast am
Stachus, as Armeemuseum am Hofgartn (heit is duatn de Bayerische Staatskanzlei)
und de im Akademie der Bildenden Künste im Stui vo da Nei-Reneissance in
Schwabing. Do stenga aa mearane Wohnhaisa im Jugendstui.

Vo de Bautn aus da Zeit vom Nationalsozialismus ham se unta andam s Haus der
Kunst und de Parteigebaide am Ostrand vom Kenigsplotz dahoidn.

In de Joarzehnt nachn Zwoatn Wejdkriag san nur vaoanzlt wichtige Beispui fia
moderne Architektur enstandn. Seit de 1990a Joar hod si des owa gendat und es is
wieda meara hochklassige Architektur baut worn. Ois bsundas guade Beispui gejtn
vor oim de Allianz Arena, de BMW-Wejd, as BMW-Hochhaus (da "Viazylinda"), de
Highlight-Towers z Schwabing und s neie Jidische Zentrum. Mit 146 m is mitn
"Uptown München" s hechste Hochhaus vo da Stod entstandn.

Am 9. Novemba 2006 is as neie Jidische Zentrum am St.-Jakobs-Platz in da
Innastod daeffnet worn. Des is as gresste jidische Zentrum vo Eiropa. Damit san
olle jidischn Eirichtunga vo da Israelitischn Kultusgmoa an oam Ort vaeinigt und
des middn im Zentrum vo da Stod. Des Ensemble besteht aus da neien Haptsynagogn,
im jidischn Gmoahaus und im Jidischn Museum. Da Entwuaf kimmt vo de Architekten
Wandel, Hoefer und Lorch, de wo aa scho de Dredsna Synagogn umbaut ham. As
Jidische Zentrum hod an Deitschtn Städtbaupreis 2008 gwuna.

Aussadem gibts in Allach no d Angerloh, emfois a Lohwoid und am oidn Autobohdamm
(Kiesbeag) a neis Noheaholungsgebiet, des wo im Lochhoiz endt. Vom
Schoddavabrauch voam oidn Autobohdamm und aem neicha Autobohring West(A99) is da
Grosse Langwieda Sää und da kloane Langwieda See (Birkensee) und da Luassee
iwablliem, de im Summa stork ois Bodeseen gnutzt wern. Z Aubing hods de Aubinga
Loh und de Moosschwaing

Minga is international fia sei Sammlunga vo da oidn und klassischn Kunst
bekonnt. De Oide- und de Neie Pinakothek, und de Pinakothek vo da Moderne und as
Lenbachhaus khean beispuisweis zu de wejdweit renommiatastn Galerien. Zamma mit
da Glyptothek, da Staatlichn Antiknsammlunga und im Museum Brandhorst buidns as
Kunstareal Minga, as Mingara Kunstzentrum. Aa as Stootliche Museum fia
Ägyptische Kunst kriagt an Neibau im Kunstareal.

Neman Kunstareal is mitn Lechl a weidane Museumslandschoft: Haus der Kunst,
Nationalmuseum, Archäologische Staatssammlung, Schackgalerie und
Vejkakundemuseum. Estli vo da Isar an da Prinzregentenstrass liegts oanzigartige
Jugendstuigebaide Villa Stuck mit a Gmejdesammlung (Franz Stuck) und
Wexlausstejunga. As Mingara Stodmuseum steht am ehemolign Zeighaus am
St.-Jakobs-Platz – gengiwa vom Jidischn Museum, des wo duatn mit da neien
Synagogn und am jidischn Gmoazentrum as neie Jidische Zentrum buidn duat.

De Staatliche Münzsammlung is in da Residenz untabrocht. Im Schloss Nymphenburg
is as Marstallmuseum, de Nymphenburga Porzlansammlung und as naturkundliche
Museum Mensch und Natur. Dazua gibts in da Stod weidane Museen mit
naturwissenschoftlichn Sammlunga vom Staat, de wo bis etz no ned zammgfosst woan
san: As Paläontologische Museum, as Museum Reich der Kristalle, und Museen fia
de Anthropologische, de Geologische, de Botanische und de Zoologische
Staatssammlung. A Publikumsmagnet is aa as Deitsche Jagd- und Fischereimuseum.
As Deitsche Museum is as gresste technisch-naturwissenschoftliche Museum vo da
Wejd und khead mit iwa oana Million Bsucha pro Joar zu de frequentiatastn Museen
vo Eiropa. Zweigstejn san de Flugwerft Schleißheim und as nei eaeffnede
Vakeasmuseum an da Theresienwiesn.

As Valentin-Musäum is a Museum, wo im legendean Mingara Komika Karl Valentin
gwidmet is. De Hoamat vom Museum is as Isartor, wo a Tei vo da ehemolign
Stodbefestigung is.

Im 19. Joarhundat ham unta andam da Heinrich Heine, da Friedrich Hebbel und da
Hans Christian Andersen fia längare Zeit z Minga glebt.

In de letztn Joarzehnt vom Kinireich Bayern hods literarische Lebm z Minga an
grossn Aufschwung ealebt. As Zentrum dabei wor vor oim Schwabing. De
bedeitendstn Schriftstella aus dera Zeit san: Lena Christ, Ludwig Thoma, Thomas
Mann, Rheiner Maria Rilke und Frank Wedekind.

In da Weimara Republik worn de bekontastn Mingara Literaten da Bertolt Brecht
und da Oskar Maria Graf. Spada da Eugen Roth und da Erich Kästner.

As Hofbräuhaus am Platzl, middn im Zentrum is de berihmdaste Biahoin vo da gonzn
Wejd. De Firma betreibt aa s zwoatgresste Zejt auf da Wiesn, im berihmtasdn
Voiksfest vo da Wejd. Zwoa Wocha lang, Ende Septemba bis Ofang Oktoba, ziagts
Oktobafest Milliona vo Besucha in de Biazejd und zu de andan Attraktiona. As
Oktobafest is zan easchtn Moi am 12. Oktoba 1810 obghoitn worn, es wor a Fest
zua Feia vo da Hozad vom Kronprinzn Ludwig I mit da Prinzessin Therese vo
Sachsen-Hildburghausen. De Hauptattraktion wor dabei a Rossrenna. De
Sportvaostoitung is in de foigenden Joar wiedahoit worn und mit da Zeit is draus
as Oktobafest worn, wia mas heit kennt.

De Weißwuascht is 1857 z Minga dafundn woan und is de woi berihmtasde
kulinarische Spezialität vo Minga. Schweinsbrodn mit Knedln und Kraut sowia
Schweinshaxn san typische Hauptspeisn. Unvazichtbor ois Gruispezialitätn san a
hoibs Hendl und a Steggalfiisch. De berihmtasde Mingara Suppm is de
Lebaknedlsuppm. Beliabte Siassspeisn san Opfestrudl mit Vanillesauce,
Millirahmstrudl, Dampfnudln, Schmoiznudln (Auszogane) und de brihmte
Prinzregentnduatn. Gfrogte Brodzeitspezialitetn isan Obatzda, Radi, Brezn,
Lebakaas, Wuascht- und Eadepfesalod. Und unvazichtbor as Mingara Bia.

Minga is a fia seine Brauarein bekonnt und fias Weissbia (Weizenbia oda
Woaznbia), wo a boarische Spezialitet is. A Mass is a Lita Bia und de wichtigste
Biaeinheit z Minga. A Radler is a Mischung zua Hejftn aus hejm Bia und weissn
Kracherl. Z Minga gibts aa rund 20 wichtige Biageatn, da gresste is da
Hirschgoartn.

Da Viktualienmarkt is z Minga da populeaste Morkt fia frische Nohrungsmiddl und
fia Delikatessn.

De Auer Duit gheat zu de ejtasdn Meakte vo Minga und wead dreimoi im Joar
obghoidn. Da Auer Duit guit ois da gresste Gschirrmarkt vo Eiropa. Auf an Hauffa
Standln wean Porzellan, Keramik und Tepf obotn. Dazua owa aa no vui meara:
Haushoitszuabehea, Gwand, Antiquitetn usw.

De gresste Sportvaostoitung z Minga worn de Olympischn Summaspui 1972. Zua Zeit
bewiabt si Minga um de Olympischn Wintaspui 2018. Im Nordn vo da Stod liegt da
Olympiapark, wo fia de Olympischn Summaspui 1972 oglegt worn is. Des Glanda ist
wejdberihmd, vua oim zweng da futuristischn Zejtdochkonstruktion vom
Olympiastadion. Im Mai 2005 is de Allianz Arena aufgmochd worn, de wo am Nordend
vo da Stod liegt. De Allianz-Arena wor da Austrogungsort fias Eaeffnungspui vo
da Fuassboiwejdmoastaschoft 2006. S traditionsreichste und ejtaste Stadion z
Minga is as Stadion an da Greawoida Strass (ehemoligs 60a-Stadion). Fian
Pferdlsport gibts de Trabrennboh Daglfing und de Galopprennboh Ream.

Da bekonntaste Mingara Sportvarein is da meafoche deitsche Fuassboimoasta FC
Bayern Minga, wo seit 1965 ununtabrochn in da Fuassboi-Bundesliga spuit. Da
zwoate grosse Fuassboivarein san de Sechzga (TSV 1860 Minga). De zwoa Vareine
spuin seit 2006 in da neien Allianz Arena z Frettmaning draussn. Da FC Wacker
Minga wor friaha da drittgresste Mingara Fuaßboivarein und spuid zua Zeit nua no
in da Kroasklass Minga.

A Vagleichsstudie (vo de Zeitschriftn Wirtschaftswoche, vo da Initiative Neue
Soziale Marktwirtschaft (INSM) und vo da Kölna IW Consult GmbH) zoagt, dass
Minga unta de 50 gresstn deitschn Städd de zwoathexte Wiatschoftskroft hod. De
neiaste Studie vo da Initiative Neue Soziale Marktwirtschaft und vom Magazin
Wirtschaftswoche fiat Minga sogor wieda ois wiatschoftli eafoigreichst Stod vo
Deitschland. De Studie beweatet Wiatschofts- und Struktur-Indikatorn wia
Produktivität, Bruttoeinkommen, Investitiona, Innovationa, Orbatslosnquotn und
de Zoi vo de Hochqualifiziatn.

Mit mea wia 20.000 Hightech-Firmen is Minga de Spitzn unta de deitschn
Technologiestandplätz. Es san oba aa vui andare Branchen z Minga stork vatretn.
Wichtige san da Tourismus, da Foazeig- und Maschinenbau, de Elektrotechnik und
Softwareindustrie. Minga is aa a wichtiga Finanzplotz und as wichtigste
Vasicharungszentrum vo Deitschland. De Stod und de Vuastod Planegg san a
bedeitenda Standort fia Biotechnologie. Owa aa ois Medienstandort hod de Stod a
grosse Bedeitung. Z Minga hom wejdweit, noch New York, de Stod wo de moastn
Valog ian Sitz hom; und aa Fernseng- und Fuimindustrie san in da Stod und in da
unmiddlborn Umgebung vatretn (Fernsehindustrie z Untafehring und Fuimindustrie z
Geiselgasteig und z Greawoid). De Messe Minga is a bedeitenda Messeplotz. Mit
Allianz SE, BMW, Linde AG, MAN, Münchener Rück und Siemens ham sechs
DAX-Unternehman z Minga ian Haptsitz. Damit belegt de Stod vua Düsseldorf und
Frankfurt am Main mit je drei DAX-Firmen an Spitzenplotz in da deitschtn
Statistik. Unta de Städd mit Fortune Global-500-Unternehmen is Minga 2008
wejdweit auf Rang 9 glegn.

Minga is Sitz vom Boarischn Rundfunk und vo da Programmdirektion vom
ARD-Gmoaschoftsprogramm Das Erste. Weidas gibts z Minga und im direktn Umland an
Haufa private Fernseng- und Radiosenda.

Minga is mit 250 Valogn aa a wichtige Standort fia Printmedien; Beispui san: da
Burda Valog, da Süddeutscher Valog und Langenscheidt. De gresste Dogeszeidung is
de Süddeitsche, weidas gibts no an Merkur und mit da AZ und da TZ no zwoa
Tradschbladdln.

Im Arrdinga Moos nordestli vo da Stodmiddn liagt da internationale Flughofn
Franz Josef Strauß (internationala Flughofn-Code: MUC (IATA-Code) EDDM
(ICAO-Code). Ea is mit fost 35 Milliona Passagian im Joar 2008 da zwoatgresste
Flughofn vo Deitschland und da siemtgresste vo Eiropa gwen. Seit da Entscheidung
vo da Lufthansa, Minga ois zwoats Draakreiz nebm Frankfurt z etablian, wead da
Flughofn international imma bessa einbundn. Iwa 20 Langstrecknflugzeig san do
stationiat. Des Kontinentalnetz vo da Lufthansa is sogor umfongreicha ois bei
jedm ondan deitschn Flughofn. Da Flughofn is iwa de Autoboh A92 z dareicha,
genauso wia mit de S-Bohlinien S1 und S8 vo da Mingara Innastod aus.

Weidare Flughofn in da Mingara Umgebung san Obapfahofa und Schleißham, wo fia de
oigmoane Luftfohrt zum Tei nua eingschrenkt nutzbor san. Da 90 km entfeante
Flughofn Memmingen wead vo Ryaneir ois Flughofn Minga-West vamarktet.

Des Stroßnetz um Minga is lange Zeit vo Fejplanunga betroffa gwen. De Stod hod
wirtschoftliche Valuste befiachdt, wen da storke Urlaubavakea auf Italien ned in
da Stod ohoidn dadat. Deswegn is da Autobohring um Minga, dea wo scho in da
Vorkriagszeit trassiat worn is, nua schleppend ausbaut worn. In de 1960a is ois
Easotz da Middlare Ring baut worn. Da Autobohring um Minga is bis heit ned
voiständig ferti gstejt.

Z Minga is am 1. Oktoba 2008 a Umwejdzona eingricht worn. De umfosst de Strassn
innahoib vom Middlan Ring. Da Middlare Ring sejm ghead ned zua Umwejdzon, um a
nochteilige Valogarung vom Vakeasfluss z vameidn. De Umwejdzon deaf nua mit
Kroftwogn mit ana Feinstaubplakettn passiat wean.

Im effentlichn Personanahvakea gibts zehn S-Boh-Linien. Im Bereich vo da
Innastod san olle Hauptlinien in am zentrein Stammstreckntunnej bindlt. Wei da
Tunnej scho voi ausglosdt is, wead deazeit da Bau vo na parallej valaffandn
Zwoatn Stammstreckn vuabereidt. De MVG (Münchner Verkehrsgesellschaft), a Dochta
vo de Stodwerke Minga, betreibt siebm U-Bohlinien, zehn Strassnbohlinien und a
umfangreichs Busnetz mit 67 Linien. Da Vakea im Busnetz is dabei zu etwa 45% an
private Kooperationspartna ausglogad. As U-Boh-Netz vo Minga is mit 103 km as
drittlengste vo Deitschland (untairdisch mit 80,4 km sogoa as zwoatlengste) und
befeadat Dog fia Dog rund 920.000 Leit. Olle effentlichn Vakeasmiddl vo Minga
forn zan oaheitlichn Tarif innahoib vom Münchna Verkehrs- und Tarifverbund
(MVV).



https://bar.wikipedia.org/wiki/Wikipedia

Wikipedia is a freie Enzyklopädie im Internetz. Se werd in mehrare Sprochn vo
Haffn Freiwillign gschriem. Da Begriff setzt si zsamm aus „Wiki“, des is des
Programm mit dem jeda im Internetz entsprechende Seitn wia d' Wikipedia verändan
ko (des Wort kimmt aus Hawaii und hoasst "schnej") und de letztn Buachstobn vo
Encyclopedia, dem englischn Wort für Enzyklopädie.

As bsondane an da Wikipedia is, das a jeda dro mitschreibn deaf. So gseng ghearn
de Artikl nemmads und a jeda derfs frei nutzn, solang a si an de GNU-Lizenz für
freie Dokumentation hoid.

Ois Geburtsstund vo da Wikipedia guit da 15. Jenna 2001, do is de Domene
wikipedia.com online ganga. 3 Monad spada, am 15. Meaz hod da Jimmy Wales, da
Grinda vo da Wikipedia, d Idee ghobt, d Wikipedia aa in ondare Sprochn zu mocha.
Ois ersts is de deitsche und de franzesische Wikipedia grindt woan. Oba scho am
End vo 2001 hods es in 18 vaschiedane Sprochn gem. Am 20. Juni 2003 is d
Wikimedia Foundation griandt won, de Non-Profit Organisation kimmat se um d
Wikipedia und um d andan Projekte. Middlaweile gibts d Wikipedia in iaba 220
Sprochn und s'gibt meara ois 7.500.000 Artikl.



https://bar.wikipedia.org/wiki/%C3%96stareich

Östareich oda Estareich, aumtlich Österreich, is a demokratischa Bundesstoot in
Middleiropa. Durch sei Vafossung is Östareich seid 1920 a semipräsidiale
parlamentarische Republik. Da Bund hod seit 1922 nein Bundeslända: Burgnlaund,
Keantn, Nidaöstareich, Owaöstareich, Soizburg, Steiamork, Tirol, Vorarlberg und
Wean (des wos aa de Bundeshaptstod is). Da Begriff "Östareich" is in seina
oidboarischn Foam Ostarrichi zum easchtn Moi anno 996 dokumentiad wuan.

Nochdem Östareich nochn Zweitn Wödkriag wieda unobhängig wuan is, hod des Land
1955 sei dauande Neitralität eakleat. Danoch is da Stoot wieda in internationale
Organisationen aufgnumman wuan: beispüsweis 1955 ind UNO und 1965 ind OECD. Seid
1995 is Östareich Midglied vo da Eiropäischn Union.

Östareich liegt zwischn Rhein bzw. Bodnsee im Westn und da pannonischn Tiafebane
im Ostn, zwischn da Behmischn Masse und da Thaya im Nordn und de Karawankn und
im Steirischn Higlland im Sidn. Ois Binnenstoot grenzt Östareich im Nordn aun
Deitschland und de Tschechei, im Osten aun de Slowakei und Ungarn, im Sidn aun
Slowenien und Italien und im Westn aun de Schweiz und Liachtenstaa.

Rund 60 % vom Stootsgebit san bergig und hom an Auteu aun de Ostoipm (vua oim
Tiroia Zentraloipm, de Hochn und de Nidan Tauan, de neadlichn und sidlichn
Koikoipm und in Weanawoid, desweng wiad des Laund aa ois Oipmrepublik
bezeichnet. Neadlich vo da Donau ligt in Owa- und Nidaöstareich es Granit- und
Gneisplateau, a Teu vom oidn Rumpfgebiag vo da Bähmischn Masse, vo dem de
Auslaifa bis in de Tschechei und Bayan einegengan; drenta da Ostgrenzn schliassn
de Klaanan Karpatn au.

De grossn Ebanen lingan im Ostn entlang vo da Donau, vua oim es Oipmvualaund]]
unds Weana Beckn min Marchföd, sowia in da sidlichn Steiermoark, de wos oft aa
„Steirische Toskana“ gnaunt wiad.

Es Burgnlaund, estlich vom Oipm-Karpatn-Bong, geht in de Pannonische Tiafebane
ausse und hod sowoi laundschoftlich ois wiar aa klimatisch stoake Änlichkeit zum
estlichen Nochbarn Ungarn, wo s bis 1921 jo aa no dazua ghead hod.

De häxtn Beag in Östareich san Dreitausenda und liegn in de Ostoipm. Mid 3.798 m
is da Grosgloggna in de Hochn Tauan] da häxte Beag. Es gibt mid de Nemgipfen iwa
70 Dreitausenda in Östareich.

Da grässte See is da Neisiedla See im Burgnland, dea wos mid za. 77 % vo seiner
Gsamtflächn vo 315 km² auf östareichischm Gebiet liegt (da Rest gherd zu
Ungarn), gfoigt vom Attasee mid 46 km² und im Traunsee mid 24 km² in
Owaöstareich. Aa da Bodnsee mid seine 536 km² am Dreiländaeck]] mid Deitschland
(Freistoot Boarn und Land Baden-Württemberg) und da Schweiz liegt zuaram klaanan
Teu auf östareichischm Stootsgebit. Olladings san de Stootsgrenzn aufm Bodnsee
ned exakt bstimmt.

Fian Fremdnvakea im Summa hom de Seen nebm de Berg a grose Bedeitung, bsundas de
Keantna Seen und de vom Soizkammerguad. De bekauntasten san da Weathasee, da
Millstätter See, da Ossiacher See und da Weissensee in Keantn. Weidane Seen san
da Mondsee und da Woifgangsee an da Grenz zwischn Soizburg und Owaöstareich.

Da grässte Teu vo Östareich, 80.566 km² wiad iwa de Donau zum Schwoazn Mea hi
entwässad, netta a klaans Gebit im Westn iwan Rhein (2.366 km²) und im Noadn iwa
de Elbe (918 km²) zur Noadsee hi.

De Mur entwässad in Soizburga Lungau und de Steiermoark; se mindt in Krowozien
in de Drau, de wos wiedarum Keantn und Osttiroi entwässan duat. De Drau mindt in
Krowozien aun da Grenz zu Serbien in de Donau.

Da Rhein entwässad de grässtn Teu vo Vorarlberg, durchfliasst an Bodnsee und
mindt in de Noadsee.

De Lainsitz ist zwoa af Grund vo iara Gräss ned vo Bedeitung, is owa netta da
aanzige östareichische Fluss, dea wos vo Nidaöstareich iwa de Tschechei zua Elbe
hi entwässad.

Östareich bsteht aus nein Bundeslända (Wean, Nidaöstareich, Owaöstareich,
Soizburg, Kearnten, Tiroi, Steiermork, Vorarlberg, Burngland). Ocht Bundeslända
(ohne Wean) gliedan si in 84 Beziake, de wos widarum in Gmoana unterteut san,
sowia in fuffzehn Statutarstädt, de wos de Beziaksvawoitung söwa ealedign.

Des mid Obstand grässte Siedlungsgebiet in Östareich is de Metropolregion Wean
mid ana Eiwohnazoi vo guade 2,4 Mio. (Staund 2008). Somid konzentriad se mea ois
wiara Viadl vo da Bevökarung vom Stoot in da Hauptstodregion.

Weidare grässare Stodregionen umgem de Landeshauptstädt Graz (Steiermoark), Linz
(Owaöstareich), Soizburg (Soizburga Land) und Innsbruck (Tiroi). Zua de wichtign
Städt zöön aussadem (vo West noch Ost) Födkiach, Dornbirn und Bregenz
(Vorarlberg), Villach und Klongfuat (Keanten), Wös (Owaöstareich), St. Pötn und
Weana Neistod (Nidaöstareich). Insgsamt haum runde 200 Gmoana vo untaschiedlicha
Gräss des Recht, si Stod zum nennan; netta bei de 15 Statutarstädt is des vo
vawoitungsrechtlicha Bedeitung. A grosses Problem, vua oim in wirtschoftlich
schwoche Gegndn, is de Owaundarung vo da ländlichen Bevökarung in de
Bollungsraim.

Auf östareichischn Stootsgebiet findt se min Klaawoisatoi a funktionale Enklave
vo Deitschland. Es ghead zwoa zu Vuaarlbeag und grenzd geografisch aa direkt
drau, mau konn owa weng da topografischen Log min Auto nua iwa Deitschland
hikumman. A weidare funktionäule Enklavn vo Deitschland is de Gmoan Junghoiz in
Tiroi, de vo Östareich aus z darreichn is und netta duachn 1.636 m hochen
Sorgschrofen mid Östareich vabunden is. De Saalforste san östareischischs
Stootsgebit, stengan owa privatrechtlich im Eingdum vom Freistoot Boarn.

A funktionale Enklavn vo Östareich hods friaa aa auf schweizarischn Stootsgebiet
gem. De Schweiza Gmoa Samnaun is a lange Zeid aufm Strossnweg ned vo da Schweiz,
sondern netta iwa Östareich (Tiroi) zum darreichn gwesn. Des hod dazua gfiat,
dass de rätoromanische Sproch im 19. Joahundad aufgem und dafia a tirolarischa
Dialekt augnumman wuan is. Middlarawäu gibts zwoa a schweiza Strossen noch
Samnaun, es gibt owa noch wia vua a Zoifreizone. An änlichen Status wia Sammnaun
hod bis 1980 de Gmoan Spiss im östareichisch-schweiza Grenzgebit ghobt. Sie is
lange Zeid aus netta iwa Samnaun aus zum dareichn gwesn und hod mid ana stoakn
Owandanrung zum kämpfm ghobt, weu de Gmoa im Gengsotz zua de andan Enklavn kaum
a wiatschoftliche Entfoitungsmeglichkeit ghobt hod.

Grosse Varianzn in da Topographie hom in Östareich a vüföitige Flora und Fauna
ausbüdt. Zu eanaran Schutz san sechs Nationäulsparks und a Schippl Naturparks
eigricht wuan. Etlichs vom östareichischn UNESCO-Wödeabe san ois Natuaeabe
ausgwiesn.

Östareich gherd zu an Grosstäu da Middleiropäischen Floraregion au, netta as
estliche Nidaöstareich und Wean unds neadliche Buagnland, sowia a poa
inneroipine Trockentäler ois Exklavn zöön zur pannonischen Floraprovinz, de wos
in westlichen Täu vo da pontisch-sidsibiarischn Floraregion doastöd. Beide
Regionen san a Täu vo da holarktischen Flora.

In Östareich gibts a hoche Oartnvüfoit vo Pflaunzn. Es gibt do mea Oartn ois wia
in Deitschland. Des liegt do drau, doss Östareich an Auteu vo vaschiedane
Natuaraime hod, de wos si stoak untascheidn: Pannonien, Behmische Masse, Oipm,
Keantna Beckn- und Toilaundschoften, Oipmvualaund und Rheintoi. 1.187
Pflanzenoarten (40,2 %) stengan auf da rodn Listen vo gefeadatn Oatn.

Bsundas es Edlweiss, da Enzian und de Aurikel göten ois nationäule Symbol -
obwois ned fia ganz Östareich typisch san und nua im Oipmgebit auftredn - und
san auf östareichischn Euro-Minzn obüdt.

Rund 45.870 Viechaoartn kumman in Östareich vua, davo san 98,6 % wiabelose Oatn.
10.882 Oarten san bishea auf a megliche Bestaundsgefeadung beuatäut wuan, davo
san 2.804 Oatn aufd nationäule rode Listn vo gefeadete Oarten gsezt wuan.

Im Oipmraum san vua oim Gamsn, Hiaschn und Greifvegl dahaam, in da Donauebane
und am Neisiedla See mea de Sterch.

Da Westn vom Land untaligt in da Regl weniga strengan Gegemheitn, de Winta san
meist müüda und de Summa eha woam. Duatn liegn aa de nidaschlogreichsten Gegndn.
De geografischen Gegemheitn suang dodriwa fia a weidare Klimazone, es oipine
Klima, wos in de Beag in Winta strenga ois wia im tiafa gleganan Osten ausfoin
losst. Weidare Bsundaheitn san geleengtliche Nord- und Sideifliss, de wos
aanaseits polare Ködn, andraseits sogoa an Sahara-Staub midbringan kennan.

Ganz oigemein wiad Östareich dessweng zum middleiropäischn Iwagangsklima
zuagrechnet, mid Ricksichtnaume auf de Oipm im Zentrum und im Westen und mid da
pannonischn Tiafewane im Ostn.

Waun a stabüüs Hoch ausn Ostn wiakt (Ideaifoi „Omega-Hoch“ in da Fuam vom letztn
Buachstom vom griachischn Alphabet), kau ma mid an laungan, ungetriabtn
Sunnaschein und mid bis zu zwaa Wochn Hitzn rechnan. Im Winta bewiakt des Hoch
aa an Sunnaschein, oba mid ana klirradn Ködn (bis −20 °C). De Sunnascheindaua is
um ziaka 10 bis 20 Prozent länga ois wia in Noaddeitschlaund.

Duach de Oschwächung vom ozeanischn Klima vo West noch Ost nimmt aa de
Nidaschlogsmengan in da söwign Richtung oo. Desweng is in Wean da Nidaschlog
netta no hoib so hoch ois wiar in Soizburg, und in de estlichn und sidestlichn
Laundestäu mocht se es pannonische Kontinentalklima bemeakboa, des in da
Sidsteiamoak und täuweise im sidlichn Keatna Seengebiet mediterran beeiflusst
wiad.

Gaunzjährig zeichnan se de Gebiete entlaung vom Oipmhauptkaum duach an hochn
Nidaschlog aus, weu bei aana Tiaffdrucklog aa feichta Luftstrom ausn Noadn oda
Sidn aufgstaud und ois Nidaschlog wieda obaud wiad. Des bewiakt im Winta grosse
Schneemengan in Beag und Toi sowia in de Noad- bzw. Sidstaugebiet, im Summa
dagegn kennan grosse Regnmengan zu Murn und Iwaschwemmungan fiahn. De
niaderschlogreichstn Gegndn san as gsaumte Oipmvualand und es Tirola Untaland,
es Aussafern und da Bregenzawoid. Duat foin bis zu 3.000 mm Reng oda Schnee pro
Joa (Durchschnit 900 mm). De Gebiet mid de niadrigstn Nidaschlogsmengen san des
neadliche nidaöstareichische Weiviadl (Pulkautoi) sowia a poa klaanare
Landstrich im neadlichen Buagnlaund mid 400 bis 500 mm Joaresnidaschlogsmenge.

De easchte Voikszöhlung, de wos ma so nenna kau, hod in Östareich-Ungarn
1869/1870 stottgfundn.

Bis 1953 san Flichtling und „Displaced Persons“ zum grossn Teu in eana Haamad
zruckganga oda weidagwandad, desweng is de Eiwohnazoi af 6,93 Müllionan
zruckganga. Hoche Geburtniwaschiss hom de Eiwohnazoi seidhea auf an neichn
Häxtstaund im Joa 1974 af 7,6 Müllionen auwoxn lossn. Zum Joaresbeginn vo 2009
hod Östareich an Bevökarungsstaund vo 8,35 Millionen eareicht, vua oim afgrund
vo da Zuawaundarung.

Es heitige Bundesgebiet und vua oim Wean san scho in de fuchzig Joa vuam Easchtn
Wödkriag des Züü vo vün Zuawandaran aus de vaschiednan Teu vo da
Östareichisch-Ungarischen Monarchie gwesn, bsundas aus Behmen und Mäarn. De
Zuawanderung hod bewirkt, dass Wean 1910 mea ois wia 2 Müllionan Eiwohna ghobt
hod. Im Easchtn Wödkriag san Bewohna vo Galizien, drunta vü Judn, vua da
russischen Armee noch Wean gflohn.

Min Zafoi vo Östareich-Ungarn und da Grindung vo da Tschechoslowakei 1918 san
hundadtausende Tschechn wieder zruck in eana Haamat. In da östareichischn
Republik hod daun de Auswaundarung de Zuawaundarung iwawogn. 1938/39 hom 140.000
jidische Biaga Östareich valossn miassn, um eana Lem z rettn.

Seitm Beginn vom stoakn Wiatschofts- und Woistandswoxdum, des wos Östareich seid
de fuchzga Joa zuan woihobdn Land gmocht hod, hod se de Wandarungsbillanz
umdraad: Gostorwata san augwuam wuan, späda san imma wieda Flichtlingswöön iba
Östareich gschwappt, z.B. wearend in Jugoslawienkriag. Aa aus da Tiakei san vü
Wiatschoftsflichtling noch Östareich kumman.

In de letzden Joa hod a vastärkte Zuawaundarung aus Deitschland noch Östareich
eigsetzt, weil de Chancen auf an Orweitsblotz - eppa in da Turismusbranche - ois
gressa ois wia dahaam empfunden wern. Min Beginn vo 2007 san de deitschen
Stootsbiaga mid 109.000 Leit, noch de Serbn, de Montenegrina und de Tiaken, de
drittgrässte ausländische Bevökarungsgruppm in Östareich gwesn. Midn 1. Jenna
2008 hom 124.710 deitsche Stootsogherige in Östareich gleebt und woan somid es
easchte Moi de gresste Ausländergruppn, 2010 hod se de Zoi erneit auf 192.470
gsteigad.

De Serbn göten nem de Tiakn ois de grässde Migrantengruppm vom Land. De
Gsaumtzoi vo Östarreichan mit serbischa Obstaumung wiad auf rund 400.000
gschätzt. Noch da östareichischen Voikszöhlung im Joa 2001 hom domois an de
177.000 Serbn in Östareich (serbische Migranten und serbischstämmige
Östareicha), davo knoppe 80.000 in Wean, glebt. Laut neichare Schätzungen lem
iwa 125.000 Seabn in Wean. De easchtn Serbn san scho zua Kaisazeit noch Wean
kumma. In grässara Zoi san Serbn in de 1960a, 1970a und 1980a Joa ois sognennte
Gostorwata eigwaundat.

Östareichische Tiakn (tiakisch: Avusturya´daki Türkler) wean sowoi de Tiakn mit
tiakischa Stootsaughearigkeit ghaassn, de wos in Östareich lebm ois wia de
östareichischn Stootsbiaga mid am tiakischn Migrationshintagrund, wia ma heit so
sogt. Zuazeid (Stand 2009) sans – noch de Deitschn und Serbm – de drittgresste
Migrantngruppn in Östareich (guade 150.000, ohne de Tiakn mid östareichischn
Poss).

Laut Prognosn vo da Statistik Austria soidatn se de Gebuatn- und Steaberatn in
Östareich no fia rund 20 Joa de Woog hoidn. Eascht daun wiad de Steaberatn iwa
da Gebuatnratn liegn. Duach Zuawandarung wiad de Bevökarung bis 2050 owa auf
guade 9,5 Müllionan steign.

Fia Wean schauts a bissl aundas aus, do wiad a grässas Woxdum prognostiziat.
Wean kunntat 2031 wieda a Zwaa-Müllionan-Stod wean.

De durchnitliche Lemseawoatung in Östareich woa 2005 bei de Fraun 82,1 Joa und
bei de Menna 76,4 Joa (1971: Fraun 75,7 Joa, Menna 73,3 Joa) betrong. De
Kindasteawlichkeit is bei 0,45 % glegn. De Freitodratn is in Östareich
tradizionö hoch: Rund 400.000 Östareicha hom Depressiaunen, rund 15.000 pro Joa
probian si söba zum umbringan; de Zoi vo de Suizidentn is in Östareich doppet so
hoch wia de vo de Vakeasdodn: Olle sechs Stund stiabt a Östareicha durch sei
eigane Hand.

→ Hauptartike: Boarische Sproch → Schau aa: Portal:Boarisch, Hianzisch,
Weanarisch, Keantna Slowenen, Wossakrowodisch (Buagnlaund-Krowodisch)

Deitsch is laut am Artikl 8 vo da Bundesvafossung (Bundesvafossungsgsetz/B-VG vo
1920) de Stootssproch vo da Republik Östareich. Es Östareichische Deitsch - a
hochsprochliche nationale Standardvarietät vo da plurizentrischn Deitschn Spoch
- is de Muadasproch vo rund 98 % vo de östareichischn Stootsbiaga. Es
östareichische Hochdeitsch untascheidt si im Woatschotz und da Aussproch, owa aa
duach grammatikalische Bsundaheidn vom aumtlichn Hochdeitschn, des wos in
Deitschland, da Schweiz, Luxnbuag, Lichtnstaa oda aundan Deitschn Sprochgebietn
gredt wiad. Es Österreichische Wörterbuch, in dem da Woatschotz zaumgfosst is,
is 1951 vom Unterrichtsministerium iniziad wuan und steht seidhea ois amtliches
Reglweak iwan Duden.

De traditionölle Umgaungssproch ist fian gross Teu vo de Östarreicha Boarisch.
Es wiad n seine Variationa fost im gaunzn Bundesgebiet (bis af Vorarlberg und im
Tirola Ausserfern) gred. Durtn vawendn zirka 300.000 Leit des Alemannische ois
Oidogssproch.

Vo de autochtonen Voiksgruppm, de wos guade 2 % vo de östareichischn Stootsbiaga
ausmochan, hom nua de Keantna Slowenen, Buagnlaundkrowoden sowia de
Buagnlaundungarn an Auspruch auf an muadasprochlichn Untaricht und de Vawendung
beim Beheadnvakea. Des güt zum Teu obar aa fia de Steiamoak.

Aa des Romanes, wos de Sproch vo de Roma is, is a stootlich aunakaunte
Mindaheitnsproch. Emso vahoit sa se min Tschechischn und in Slowakischn.

No im Ergebniss vo da Voikszöhlung 2001 hom si 73,6 % vo da Bevökarung zua
remisch-katholischen Kiachn bekaunt und 4,7 % zua ana vo de evangelischn Kiachn
(iwawiangd Augschburga Bekenntnis, sötana Helvetischs Bekenntnis). Rund 180.000
Christn, des san 2,2 % vo da Bevökarung, san Midglieda vo orthodoxe Kiachen
gwesn. Zua Oidkatholischn Kiachn hom se guade 15.000 Glaibige bekaunt, des san
guade 0,2 % vo da Bevökarung. Wia aa in Deitschland san de Midgliedazoin
ricklaiffig, am End vom Joa 2009 hod de Zoi vo de Katholikn mid 5,53 Mio. vo
8,376 Mio. Eiwohna nuamea 66 % oda guade zwaa Drittl vo da Bevökarung betrogn.
Relativ grässa is da Rickgang bei de evangelischn Kirchen gwesn, grod amoi 3,9 %
hom se im Joa 2008 no ois Midglieda zua ana vo de Evangelischn Kiachn in
Östareich bekaunt.

Zum Judndum hom se 8.140 Leit bekaunt. Davo lem guad 7.000 Leit in Wean.
Insgsamt diafads in Östareich rund 15.000 Judn gem (Augom vo: Israelitische
Kultusgemeinde Wean). Zum Buddhismus, dea wos in Östareich 1983 ois
Religionsgmoaschoft aunakaunt wuan is, bekennan se guade 10.000 Leit. Zum
Hinduismus, dea aa a eitrogane religiese Gmoaschoft is, bekenna si laut
Voikszöhlung 2001 3.629 Leit.

Rund 12 % vo da Bevökarung (za. 1.002.400 Leit) ghean kaana vo de in Östareich
gsetzlich aunakauntn Religionsgmoanschoften au. Schätzungen ergem an Prozentsotz
vo 18 - 26 % Atheisten und Agnostika, des san ungfea 1.471.500 bis 2.125.500
Leit). Es wiad augnumma, dass dea Prozentsotz owa weid hecha is.

Af Grund vo de politischn, sprochlich-kuiturön und ideologischn Bedingungan is
Östareich seitn Middloita meist ois Teu vo ana deitschn Identität aufgfosst
wuan. De Entwicklung vo an eignständign östareichischn Nationäubewusstsein hod
eascht geng de Mitten vom 20. Joahundad zua eigsetzt. Da Iwabegriff
„östareichische Nation“ hod se ois Bezeichnung fia kollektive kuiturölle,
soziale, historische, sprochliche und ethnische Identitäten von do aun eibiagad.

Easchte Aunsätz fia a östareichische Identität san scho im Fruahmiddloita
entstandn. Späda, zua Zeit vo da Habsburga Monarchie, hod se de Identifikation
vua oin auf de Dynastie bzw. den Monarchn bezogn. Des hod nochn Zusaumanbruch vo
da Monarchie zu ana „fundamentaln kollektiavm Identitätskrise“ gfiad, de unta
aundan ois Grund fia des Scheitan vo da Easchtn Republik vastandn wiad und de
schlisslich aa zum Auschluss ans Deitsche Reich gfiad hod.

Boid nochn Auschluss und wearendn Kriag hod se laungsam de östareichische
Identität entwicklt, de wos vua oin duach de Oppositionshoitung zum NS-Regime
und im Hinblick auf de Kriagsnidalog zum erklean is. A wichtige
Identifikationsroin is vom östareichischn Wiedastand gengan Nationalsozialismus
ausganga. Da deitsche Politologe Löwenthal Richard hod dazua in Spruch prägt:
„Die Österreicher wollten Deutsche werden - bis sie es dann wurden“ prägt.

Auf aan bradn Basis hod se es östareichische Nationalbewusstsein owa eascht
nochn Kriagsend entwicklt. Dazua hom politische und gsöschoftliche Erfoige wia
da Obschluss vom Stootsvatrog und da Wiatschoftsaufschwung in de 1960er Joa
beitrogn.



https://bar.wikipedia.org/wiki/Frankreich

Frankreich (amtli: République Française, kuaz franz.: France) is a
demokratischa, zentralistischa Stoot im Westn vo Eiropa. De Haptstod is Paris.
In Eiropa grenzt Frankreich on Bejgien, Luxnbuag, Deitschland, de Schweiz,
Italien, Monaco, Spanien, Andorra, on de Nordsee, onan Atlantik mitm Ärmekanei
und ans Middlmeea.

Insgsomt hods „franzäsische Muaddaland“ in Eiropa Flächn vo 543.965 km². Weng
seina Foam weads aa l’Hexagone (Sechseck) gnennd.

De mit Obstond wichtigste und gräßte Stod is de Haptstod Paris mit rund zwejf
Milliona Eihwohna in da Agglomeration (Region Île-de-France) (2013). De
Groußraime um Marseille, Lille und Lyon hom aa mehra wia a Million Eihwohna.

Obwois Gebiet vom heitign Frankreich scho in da remischn und in da fränggischn
Gschicht voakimmt, beginnt de eignständige franzesische Gschicht eascht mit da
Afteilung vom Reich vom Karl am Großn zwischn dena Enkln mitm Vatrog vo Verdun
im Joar 843.

Mit da Franzesischn Revolution 1789 is as Ancien Régime gstiazt woan, des wo
1200 Joa gheascht hod. Nacha is a Umbruch-Periodn kema, wo wexlnd
republikanische, napoleonisch-imperiale und monarchistische Stootsformen
gheascht hom. Napoléon hod grouße Tei vo Eiropa beheascht. Mit seina Niedalog
san de moastn Eaobarunga wieda valoan woan. Noch da Restauration vo da Monarchie
hod Frankreich sei Mocht owa wieda ausbaut, hod weidane Kolonien eaobat und hodn
Ospruch afs gsomte Rhein-Westufa eahom.



https://bar.wikipedia.org/wiki/Vaeinigte_Stootn

De Vaeinigtn Stootn vo Amerika (engl.: United States of America, kurz USA), in
amtlicha Kuazform: Vaeinigte Stootn (engl.: United States, kurz U.S.),
umgangssprochle a: Amerika (engl. America), hand a Staat in Noadamerika, dea wo
50 Bundesstootn umfosst. Mitn Bundesstoot Hawaii und gloane Außenregiona hamds a
a weng an Otei vo Ozeanien. D Hauptstod is Washington, D.C., de gresste Stod is
New York City.

De Vaeinigtn Staatn hand as drittgresste Land auf da Wejd. Bvejkarungstechnisch
mid eba 322 Million Eihwohna (2015) (noch China und Indien) und vo da Flächn her
mid 9,83 Million Quadratkilomeda (noch Russland und Kanada). Duach de
Eiwandarung vo Leid aus an Haufa vaschiene Lända, hand de Vaeinigtn Staatn oas
vo de ethnisch vuifejtigstn und muidiKuituareistn Lända auf da Wejd.

Auf Bundesebene hamd de Vaeinigtn Staatn koa gsetzliche Amtssproch (dafia in 31
Bundestaatn), Englisch is oba De-facto-Amtssproch. Am Siadwestn is Spanisch a nu
recht stoag vabreit.

Voa eba 12.000 Joa hand vo Asien aus de Paläoindiana as noadamerikanische
Festland a de heidign Vaeinigtn Staatn eigwandat. De Kolonialisiarung aus Eiropa
is dann umara 1600 lousganga. De Vaeinigtn Staatn hand aus dreiza britische
Kolonien entstandn, de wo se 1776 vom Muadaland Großbritannien unabhängig
erklärt hamd. Duach d Eiwandarung aus Eiropa und duachs territoriale Expandian
noch Westn und duach Industrialisiarung hod d USA am 19. Jh. schnei
wejdpolitischn Einfluss griagt und is iaz de gresste Voikswiadschaft auf da
Wejd.

De Vaeinigtn Staatn hamd a gmoasame Grenz mit Kanada, de wos 8.895 Kilomeda lang
is und oane mid Mexiko, de wos 3.326 Kilomeda lang is. De ganze Läng vo de
US-Landesgrenzn hand 12.221 Kilomeda. D Kistnlinie an Atlantik, Pazifik und an
Goif vo Mexiko hand insgsamt 19.924 Kilomeda.

As Land hod a Flächn vo 9.161.924 km², und a Wossaflächn vo 664.706 km², wos
dann a gesamts Staatsgebiet vo 9.826.675 km² ergibt.

De Noad-Siad-Ausdehnung zwischn da kanadischn und da mexikanischn Grenz hand eba
2.500 Kilomeda, de Ausdehnung zwischn am Atlantik und am Pazifik um de 4.500
Kilomeda. Da Hauptteil vom Land ligt etwa zwischn am 24. und am 49. neadlichn
Breangrod und zwischn am 68. und am 125. westlichn Längengrod und is in vier
Zeitzonen eiteild.

As Gebiet hod a recht a deitliche Gliadarung. De Gebiagszig wia d Kaskadenkettn,
as Foitngebiag de Rocky Mountains und de Appalachen ziangand se oi samt vom
Noadn an Siadn obe. Auf da Wedaseitn hand dann ausdehnde Wejda, a dene ernam
Windschon dastreckand se dann druckane Landschoftn mid Wüstn und Gros (Prärien).

Da wichtigste Einfluss vom Klima is da polare Jetstream (da
Polarfrontjetstream), der wos grouße Diafdruckgebiet vom Noadpazifik bringd.
Wenn nochad dann de mid dene vo da atlantischn Kistn zamrumbend, na schneipts am
Winter gscheid schwa. Wei koana vo de Gebiagsziag zwerckst valauft, dreibts an
Schnä dann oft an Siadn obe. Dawei glangd am Noadn aufe bis Kanada d Summa Hitzn
oiwei nu. De Gebiete zwischn de Gebiagsziag hamand desweng a houhe
Temparaturundaschiede, a weng a Druckanheid, wo an Siadn und an Westn oiwei
mehra zuanimmd. Am Noadn vo da Pazifikkistn rengds dann vui und hod oiwei an
recht an Näbe. Am Goif vo Mexico umananda is scha a subtropischs Gebiet mid
houhe Temparaduan und arana houha Luftfeichtn. Do rumbend dann a oft tropische
Wiabestiam driba.

In Alaska hods a arktischs Klima, de Gebiag hand a de hächstn vo de Vaeinigtn
Staatn (da Denali, 6.195 Meda). Hawaii mim Mauna Kea, der wos 4.205 Meda hou is,
hod a tropischs Klima.

De Gebiete vo da Ostkistn bis a de Großn Sään hand bis as 19. Joahundat stoag
vom Woid prägt gwen, d Westkistn am gemäßigtn Rengwoid umananda teilweis mid
brudal houhe Bam de wos iba 100 Meda hou sei kinnand. Vo dene Flächn hand grod
nu a Boa, wia de Redwoods oda da Hoh-Rengwoid blim. Grouße Flächn hand heid
bebaud oda zu Ocka gmocht woan, da gresste Teil hand iaz Nutzwejda. Wega da
Landwiadschaft is a de druckan Groslandschoftn d Oatnvuifoit stoag zruckganga.
Schutzgebiet und -maßnahma hamd oba ghoifa und vui vo de uma
17.000 Gefäßpflanzenoatn hod ma rettn kinna. Alloa scha auf Hawaii gibts
1.800 Bliatnpflanzn (Bedecktsamer), vo dene wos a Haufa endemisch is.

Um de 400 Seigetier-, 750 Vegl- und 500 Reptilien- und Amphibienoatn und mehra
wia 90.000 Insektenoatn hand do zum findn. Seit 1973 gibts a Gsetz wos bedrohte
Oatn schitzt, 58 Nationalparks und mehrane hundat andane Schutzgebiet hamd a
grouße Oatnvuifoit, de wos im Gengsotz zu de MonoKuituan stengand wos sunst
ibaroid hand.

De Vaeinigtn Staatn bestengan aus 50 Bundesstootn. Alaska und Hawaii und de
politisch ogschlossanan Außngebiet (zum Beispui Puerto Rico und Guam) liegn
außahoib vom Kernland (continental U. S.).

S'Kernland umfosst 48 vo de 50 Bundesstaatn sowia an District of Columbia
(Bundesdistrikt), de innahoib vo ana gemeinsamen Grenz liegn (sog. „lower 48“).
Es liegt zwischn an 24. und 49. neadlichn Breitngrad und zwischn an 68. und 125.
westlichn Längengrad und is in via Zeitzonen einteit. Im Norden grenzt
s'Kernland af ana Läng vo rund 6.000 km an Kanada, im Siidn an Mexiko und an in
Goif vo Mexiko.

Im Joah 1959 san aa de pazifische Inslgruppn Hawaii sowia s'nordwestlich glegane
Alaska, dees iaba de 100 km broade Beringstraß an Russland grenzt, ois
Bundesstaatn Tei vo de Vaeinigtn Staatn worn. Im Ostn liegt da Atlantische Ozean
und im Westn da Pazifische Ozean. De Nord-Siad-Ausdehnung is ebba 2500 km.
Zwischn Atlantik und Pazifik liegn rund 4500 km.

De easchtn Bewohner vom Land, Indianer („Native Americans“ oder „American
Indians“). Heind hands oba grod nu um de 5 Prozent vo da Bvejkarung. Grod amoi
in Alaska hamds an zwoastellign Prozentateil vo da Bvejkarung dotn. Andane
Schwapunkte wos rechts stoag vadren hand wadn Oklahoma, Kalifornien, Arizona,
New Mexico und South Dakota. Se buidn oba koa Einheit, se hamd undaschiedliche
Kuituan, Sprochn und Religionen, ma undascheid bei erna a jeds Voik. Am ganzn
Land gibts 562 Stämme (tribes) wo offiziell okennd hand, dazua kemmand dann nu
245 Gruppn, de wos momendan nu ned ois a eingna Stamm okennd hand.

De easchtn kolonialen Eiwandara aufs Land vo de Indiana hand Eiropäer gwen,
eascht amoi Spanier, Franzosn und Engländer. Do dazua hand dann ab am
17. Joahundat nu Leid aus Westafrika, de wos fast oi samt unfreiwillig ois
Sklavn umme kemma hand. Ab da Mittn vom 18. und nu mehra a da Mittn vom
19. Joahundat hand du nu a Haufa deitschsprochige und Iren dazua kemma. Späda
hand nu Eiwandara aus andane eiropejsche Regionen dazua kemma, voa oim Idaliena,
Skandinavier und Osteiropäer und osteiropejsche Juden. A da zwoatn Hejftn vom
19. Joahundat is dann zua arana Eiwandarung aus Ostasien und am Naha Ostn kemma.
De hand zweckst wiadschaftliche Grind und a weils wenga da Religion oda da
Politik vafoigt won hand kemma.

De Amerikana mi eiropejsche Voafohn buidnd heid 72 Prozent vo da Gsamtbvejkarung
vo de Vaeinigtn Staatn. Afroamerikaner hand a wengal mehra ois wia 13 Prozent
davo. Se lemand voa oim am Siadn und a de groußn Industriestädt am Noadn omad.
Asiatische Eiwandara, wos zum gresstn Teil aus China, Japan, Korea, Indien und
de Philippinen kemman, stejnd um de fimf Prozent vo da Bvejkarung. A da
Voikszejung am Joa 2000 hamd eba 42,8 Milliona Leid ogehm, dass vo deitsche
obstammand.

Am siadwestn vo de Vaeinigtn Staatn und Florida gibts an ganz an houha Anteil a
da Bvejkarung vo lateinamerikanischa Herkunft, de wos „Hispanics“ oder „Latinos“
gnennd weand. Da Anteil ve dene a da Gsamtbvejkarung is a de letztn Joazehnt
gscheid schnei (bis 2004 auf fast 13 Prozent) gwochsn, voi oim wei vui
Lateinamerikana wenga da schlechtn wiadschaftlichn Log vo Mexiko an Noadn
fliand. De mehran vo dene wohnand ois illegale Eiwandara und hoitn stoag an
eanana Kuitua und Sproch fest.

Seit 1610 is Bvejkarung oiwei weida gwochsn. Gschatzt wiad, dass de Vaeinigtn
Staatn bis as Joa 2025 a Bvejkarungszoi vo 158 Millionen Leid hod und 2050e
hands dann scha bei mehra wia 408 Millionen leid.

Seit 1790 schreibt d Vafassung fia, dass olle zeha Joa a Voikszählung gibt, an
United States Census. An brudala Anteil am Bvejkarungszuawochs hamd d Eiwandara
ghod. Mim [[Immigration and Naturalization Services Act of 1965]] is dann da
Azoi vo de am Ausland auf d Wejd kemmane Leid auf as Vierfoche ogsting, auf 9,6
Million im Joa 1970 und auf rund 38 Millionen im Joa 2007. A de 1990a Joa is d
Azoi vo de Eiwandara scha auf iba oa Million pro Joa ogsting. Am Joa 2000 is
nocha da Ateil vo de am Ausland auf d Wejd kemman Leid bei 11,1 Prozent vo da
Gsamtbvejkarung gleng.

De de-facto Sproch is Englisch. De Vaeinigtn Staatn hamd offiziell koa
Amtssproch ned, grod oi vo de Bundesstaatn. Nemam englischn wernd Sprochn vo
Indiana gred und de vo de eiropejschn Eiwandara. Am letztn Zensus hand 382
Sprochn festgsteid woan, vo dene hand 169e indianische Sprochn.

Am mehran wiad aussam englischn Spanisch gred. Andane heifige Sprochn hand dann
nu Deitsch, Franzesisch, Chinäsisch, Koreanisch, Vietnamesisch und Polnisch. De
Sprochn hoidn se teilweise iba mehrane Genarationa und oft famd se de Sprochn
dann a regional, wia z. B beim Texasdeitsch. Fui Sprochgruppm ibalemd a in
Stodviadl wo de Leid undarananda hausnd und midananda eana Sproch rend.

D Regiarung vo de Vereinigtn Staatn registriad an Religionsstatus vo de Eihwohna
ned. As United States Census Bureau seiba derf koi Frong zua
Religionszuaghearigkeit ned stein, duad oba de Ergebnisse dazua vo andane
Umfrong vaeffentlichn. A na Umfrog vomPew Research Center 2007 hamd se um de
26,3 % vo da Bvejkarung ois evangelikale Protestantn bezeichnet, 23,9 % ois
römisch-katholisch, 18,1 % ois Mainline Protestantn, 16,1 % hamd koa religiöse
Ibazeigung agem (4 % hand Atheistn oda Agnostiker), 6,9 % gheand zu da
traditionejn schwoazn protestantischn Kiacha, 1,7 % hand Mormonen und Judn,
0,7 % Zeugen Jehovas und Buddhistn, 0,6 % hand Mitglied vo na orthodoxn Kiacha
und Muslime.

82 % vo de Amerikana hamd se 2008 ois „religiös“ bezeichnet, 55 % ois „sehr
religiös“. De Werte hand vagleichboa mid Mexiko. Fraun hand religiösa ois Mana.
54 % betn mindestns oa moi am Dog, a Wert, der wos in Polen bei 32, a da Tiakei
bei 42 und in Brasilien bei 69 % ligt.

Laut am US Census Bureau hod d Kriminalitätsratn a de Vaeinigtn Staatn seit a
boa Joa zuagnumma. 2004 hods nu bei 463 und 2005 bei 469 Gwoittatn pro
100.000 Eihwohna gleng, as Joa 2006 is auf 474 ogsting. Damit ligt d
Kriminalitätsratn oba oiwei nu niadriga ois wia am Joa 2000, wos 507 gwoittäte
Straftatn pro100.000 Eihwohna gehm hod. D Anzahl vo Mord und Doudschlog, lingand
seit 2000 stabil zwischn 16.000 und 17.000 pro Joa.

De Vaeinigtn Staatn hand mid am Bruttoinlandsprodukt (BIP) vo 16,9 Billion
US-Dollar (3. Quartal 2013) de gresste Voikswiadschaft auf da Wejd und mid
51.163 US-Dollar (ca 37.000 Eiro) (2012) as Land mid am wejdweid
vierzehnt-hächstn BIP pro Kopf. Da Dienstleistungssektor hod eba 73 % vom realn
BIP erwiadschaft, davo hand a Drittl am Banken-, Vasicharung- und
Immobiliengschäft. As vaoabadnde Gweabe hod 23 % und d Landwiadschaft und da
Bergbau knappe 1,6 % dazua beidrong.

As Wiadschaftswachstum is 2012 bei 2,8 % gleng, d Inflationsratn bei 2,1 %. D
Oabatslousnqoutn hod am Schnied 8,1 % bedrong.

Seit am Ronald Reagan hamds as Eigreiffa vom Staat auf d Wiadschaftsableif gach
eigschränkt. Fia a boa Wiadschaftsbereiche gibts oba nu oi staatliche Aufsichtn,
wia z. B a da Stromversoagung, de Public Utility Commission vo de oazejna
Bundesstaatn.

Da Import hod se 2007 auf Waren am Wead vo 1964,6 Milliadn Dollar belaufa, der
Export auf 1149,2. Do draus hod se nochad a Handelsbilanzdefizit vo
815,4 Milliadn ergem. Dazua hand no Dienstleistunga am Wead vo 372,3 Milliadn
importiert woan und 479,2 hand an Export ganga. Da Ibaschuss do draus vo
106,9 Mrd. hod nocha as Gesamtdefizit auf 708,5 Milliadn Dollar reduziat.

Da Median fiaras Bruttoeikommen pro Joa vo de amerikanischn Haushoit is bei
43.389 Dollar gleng, es hamd oba eba 16 % vo olle Haushoit a Bruttoeikommen vo
mehr wia 100.000 US-Dollar. Dawei hamd de oban 20 % vo olle amerikanischn
Haushoit mehra wia 88.030 US-Dollar brutto am Joa, wo as undane Fimftl wenga wia
18.500 vodeand hod.

D Buidung und de ethnische Zuagherigkeit hamd an recht an stoagn Eifluss auf as
Eikommen. Da Median fia as Bruttohaushoitseinkommen vo am asiatisch Haushoit is
bei 57.518 US-Dollar gleng, bei schwoaze oba grod bei 30.134 US-Dollar. Da
gleiche Median is fia leid mid am High-School-Abschluss bei 25.900 US-Dollar
gleng und bei Leid mid am akademischn bei 81.400.

D Oamutsschwein is 2006 bei an Eikommen von 20.614 US-Dollar (15.860 Euro) im
Joa fiara vierkepfade Familie gleng. Bei 10.294 US-Dollar (7920 Euro) is fiara
alloa stehade Person gleng. 36,46 Million lemand und dera Grenz.

Da Staatshaushoid hod 2009 Ausgom vo 3,52 Billion US-Dollar umfosst, dem hand
Einahma vo 2,1 Billion US-Dollar gengiba gstandn. Do draus gibt se a
Haushoitsdefizit vo 9,8 % vom BIP. Das Defizit 2009 betrug 1.416 Milliarden
US-Dollar und das Defizit 2010 betrug 1.294 Milliarden US-Dollar.

D Staatsvaschuidung vo de Vaeinigtn Staatn hod am Dezemba 2010 13,8 Billion
US-Dollar oda 94,3 % vom BIP betrong. De lokaln Schuidn belaufand se noch da US
Debt Clock vom Dezemba 2010 auf 1,7 Billion US-Dollar, de Schuidn vo de 50
Bundesstaatn auf eba 1,1 Billion US-Dollar. D Schuidn vo dene drei hand
midananda dann bei 16,6 Billion US-Dollar bzw. 113,7 % vom BIP. Nochm
US-Finanzministerium hod China 2010 US-Staatsanleihen fia 1,16 Billion Dollar
und ist damid da gresste ausländische Gleibiga vo de Vaeinigtn Staatn.

In Alaska reichn de ejtastn gsichatn menchlichn Spuan 12.000 bis 14.000 Joa
zruck. Zwischn 4000 und 1000 v. Kr. hod si de Vawendung vo Keramik, da Ackabau
und verschiedne Foamen vo obgstufta Sesshoftigkeit entwicklt.

A dichtare Indiana-Bevejkarung hods um de Grossn Seen, om Mississippi, om
Atlantikufa und im Sidwestn gem. Om Mississippi und om Ohio san komplexe
Gmoawesn entstondn, de wo oba schon voa da Okunft vo de Eiropeja zgrund gonga
san. Im Sidwestn san gressare Lehmbausiedlunga (Pueblo-Kuitua) entstondn, Bautn
mit bis zu 500 Zimman. Gugaruz und Kirbis san obaut woan und ma hod aa Feanhondl
betriem, so wia aa on de Grossn Seen. Um de Seen san Indiana-Konfedarationen
enstondn, beispuisweis da Irokesn-Bund.

As Gebiet vo de heitign USA is vor Joatausndn durch d Vorgänga vo de spodan
Indianastämm bsiedelt worn. De Gschichtsschreibung hod eascht mit da Okumft vo
de eiropejschen Siedla im 16.Joahundat ogfanga. Mit de Siedla san aa Kronkheitn
eingschleppt woan, de wo de Indiana-Bevejkarung stoak dezimiat hom. Wia stoak is
unkloa. Vui Stämme san vaschwundn, ohne dass mit de Eiropäa in Beriarung keman
waradn. Friara hod ma de Urbevejkarung bei da Okumft vo de Eiropäa auf 1 Million
gschätzt, des Smithsonian Institute hod de Schätzung heit auf drei Milliona
vadreifocht. Vom oft zitiatn menschnlaan Kontinent hod dahea koa Red sei kena.
De diversn Indianakriag mit de Siedla hom de Bevejkarung no amoi drastisch
dezimiat. Da Pejzhondl, den wo de Eiropäa eingfiat hom, hod zeascht an positivn
Effekte auf de Indiana ghobt (de wo am Ofong de Hauptobieta woan), owa in
Vabindung mitn Woffnhondl zletzt an aa an negativn (indianische Vejkawondarunga,
vaheerende Kriag zwischn de Stämme etc.).

De easchte eiropejsche Siedlung afm heiting US-Gebiet is 1565 vo de Spania in
St. Augustine in Florida grindt worn. De politische Gschicht vo da USA hod oba
eascht mit de 13 Kolonien vo de Englända und da Bsiedlung na da Grindung vo
Jamestown in Virginia im Joa 1607 ogfangt. A d Okumft vo da Mayflower in
Plymouth Colony (spoda mit da Massachusetts Bay Colony zu Massachusetts
zammgfügt) im Jahr 1620 guit oi wichtigs symbolischs Datum. Schwedsche Kolonien
an da Delaware-Bucht und holländische Siedlunga um New York (domois Nieuw
Amsterdam) worn dageng ned vo Daua oda san vo de Englända eignumma worn.

De amerikanische Kuitua is duach ethnische Traditiona und duach
untaschiedlichste Einwondaragruppm prägt woan. Zeascht woa des a Nemeinonda vo
Paralellgsejschoftn. Eascht in de 1930 Joa hod si duach de Massnmedien aa a
vabindende amerikanische Populeakuitua entwicklt, de wo si im Lauf vom 20.
Joahundat imma steaka profiliat hod.

Innahoib vo de indigenen Kuituan gibts riesige Untaschiede; ned nua zwischen
Indianan, Eskimos und hawaiianischn Uaeinwohnan, sondan voa oim aa innahoib vo
da indianischn Kuitua.

Wos de Musi betrifft, so kimmt aus Amerika a wichtiga Beitrog zua Wejdkuitua.
Jazz guit ois easchte "amerikanische" Musifoam, dazua hod aa da Blues und de
Country Musi amerikanische Wuazln. Aus da Kombination vo de Musistui is in de
1950 Joa da Rock ’n’ Roll entstondn. De Musikuitua is oanzigoatig und buid de
Grundlog vo da populean Musikuitua vo da gonzn westlichn Wejd.



https://bar.wikipedia.org/wiki/Bayern

Bayern, aa Boarn (amtli: Freistaat Bayern), is a Freistoot im Siidostn vo da
Bundesrepublik Deitschland. Es is as gresste Bundesland und stehd noch da
Eihwohnazoi hinta Nordrhein-Westfalen an zwoata Stej. De Haptstod vo Bayern is
Minga. Nochban vo Bayern san de Bundeslenda Bodn-Wiattmbeag, Hessn, Thüringen,
Saggsn sowia de Länder Estareich, Tschechei und am Bodnsee drunt de Schweiz.

De Schreibweis vum Landesnama mim "y" als offiziej gehd afn boarischn Kini
Ludwig I. zruck, friaras hods "Baiern" ghoassn. Ea hod an griachischn Buachstobm
"Ypsilon" gnumma, weila Griachaland gern meng hod und wega seim Buam, am Otto,
dea wo 1832 Kini vo Griachaland worn is.

Bayern guit oft ois ziemle oanzigartig. De Voikskultua is fia vui Bayern gscheid
wichtig. Dazua ghean vor oim Brauchtum, Trachtn, Musi, Voiksfest und
traditionelle Sportartn, oba aa boarischs Essn und Dringa wia Bia und
Weisswuascht. Des zoagt a bsundare Hoamat- und Naturvabundnheit. De Voikskultua
z Bayern is mehra wia 1500 Joar oid und gheat zu de ejdestn vo Europa.

Da tippische Bayer werd oft ois freindlich, glossn und gmiatle eigschätzt. S Lem
in Bayern, sogt ma, is weniga hektisch ois wia wo anders, do dafia hoit ma oba a
bei vui Sochan lenga durch. Manchmoi guit da tippische Bayer oba aa ois
dickkepfi oder sturschedlad, soichane Leid hoaßn dann z Bayern Grantla.

Lem und lem lossn is a wichtiga Grundsotz z Bayern. Des hoaßt aa Liberalitas
Bavarica und hoasst sovui wia freiheitliche Gsinnung. Deswegn gejtn de Bayern aa
ois wejdoffn. Boarische Lemsart is fost af da ganzn Wejd bekannt und gschetzt.

Bayern zejd in Bezug auf Wirtschofd und Buidung zu de erfoigreichstn Regiona z
Deitschland und Europa. Leistung wead z Bayern hochgschetzt und wer vui leistet,
der ko se aa vui leisten. Do is ned nur as Gejd gmoant, sondan aa as aufmüpfige
Vahoitn vo de Bayern, af de boarische Zivilcourage. Im bekanntn Spruch "Wer ko,
der ko" kimmt des zum Ausdruck.

Im Freistaat lem drei vaschiedene deitsche Voiksstämm (aufteilt noch de
Dialekte): de Frankn, de Schwom (Alemannen) und de Boarn (Baiern), oiso de Leid
in Bayern, wos traditionej boarisch redn. Zu de drei Stämm san de
Sudetendeitschn kema, de wo an gresstn Teil vo dene Hoamatvadrimna stejn, de wo
nachn Griag 1945 af Bayern kema san. Üba de hod am 6. Juni 1954 da Freistaat
d'Schirmherrschaft übanumma. „De Boarische Staatsregierung sigt de
sudetndeitsche Voiksgruppn ois oan Stamm unta de Voiksstämm vo Bayern“, hoassts
in da Valeihungsurkundn vum 5. Novemba 1962. De „Neibayern“ hom vui beim
Wiederaufbau vo Bayern nochn zwoatn Wejdkriag ghoifa. In de letztn dreissg Joar
san aa vui andere Neibiaga zuazong, vor oim in de grossn Städd. Vui san zearscht
ois Gastorwada kema. So keman aa in Bayern vui Kuiturn und Religiona zsamma. De
mearan Leit z Bayern san Christn, im Sidn san de meistn remisch katholisch, im
fränkischn Nordn a weng mehra Refoamiade.

De Amts- und Vakeassproch is Deitsch. Dazua keman drei ogstammte Sprochn bzw.
Dialektgruppn:

De niadrigste Stej vo Bayern is mid 100 m da Wossaspiagl vom Main in Kahl am
Main (Undafrankn), da hächste Gipfe is auf da Zugspitzn (2.962 m), am hächstn
deitschn Berg im Wedastoagebiag (Landgreis Garmasch-Partakurch).

Da gresste Fluss is de Donau, de ba Bassa noch Östareich umme gehd. De gressan
Nebmfliss vo da Donau san:

Da Inn fiat bei Bassa sogor moast meara Wossa wia de Donau, weira vo de Oipn
kimmt und an langan Obalauf hod. Aa af an Lech trifft des mangmoi zua.

Da gresste Tei vo Frankn wead duach an Main und seine Nebnfliss de Renitz und de
Tauber vo links, de fränkische Saale vo rechts, in an Rhein entwessad. Im
Noadostn vo Obafrankn entspringa de linkn Nemfliss vo da Elbe: de sächsische
Saale und de Eger.

Da gresste See in Bayern is da Cheamsee, in dem a d'Herrninsel mim Schloss
Herrenchiemsee drinliegt. Andane bekannte Seen san da Ammersee, da Tegernsee und
da Starnberger See

De gresste Stod und a de Haptstod is Minga. Dann kemma da Reih nach ois weidane
Grosstädd Niamberg, Augschburg, Wiazburg, Rengschburg, Inglstod, Fiath und
Erlanga.

Wia da Augustus Kaisa z Rom wor, is Oidbaiern untahoib vo da Donau, remisch
worn. Ois oba Rom untaganga is, ham se de Kejtn, de Germanen ausn Nordn, de
Alemannen ausn Westen und de restlichn Rema so vamischd, dass da Stamm vo de
Bajuwarn entschdandn is.

Seit 555 is s easchte boarische Stammesherzogdum belegt. De easchtn Herzeg und
damit de easchtn bajuwarischn und gsamtboarischn Herrscha worn de Agilolfinger,
oba scho unta de Merowinger is Bayern Tei vom frenkischn Reich worn. 788 n.Chr.
hod Koarl da Große an Herzog Tassilo III. gschlogn und de oidan Herzeg damid af
d'Zeidn brochd.

Da Niadagang vo de Karolinger hods Wiedaaflem vo da Eignständigkeit vo de
boarischn Herzeg im sognenntn jingan Stammesherzogdum dameglicht. Duach de
Bedrohung und an Ogriff durch de Ungarn ab 862 is s Stammesherzogdum
zsammagschwoasst woan. Moakgraf Luitpold vo Bayern is 907 in da valoranan
Schlocht vo Pressburg gegn de Ungarn gfoin. Sei Nachfoiga woa sei Sohn Arnulf I.
Herzog vo Bayern. Des is a da Ofong vom jingan boarischn Stammesherzogdum.
Nach'n Sieg in da Schlocht af'm Lechfejd hod a neie Wejn vo da boarischn
Ostsiedlung eigsetzt. Damid san Gebiete im heitign Niedaöstarreich, Istrien und
da Krain gwunnan woan. Da Streit mit de Ottonen hod zua stoakn Abhängigkeit vom
deitschn Kinidum gfiaht. 976 foid dann da sidestliche Tei vom Herzogdum zu
Kärntn. Und a de Babenberga hom im Ostn oiwei unabhängiga vo de boarischn Herzeg
regiad. 1070 hod ses mid de Welfn wieda kurz umdrahd, so dass de boarischn
Herzeg meahra Machd ghabd hom. Wia da Staufa-Kaisa Friedrich I. Barbarossa aba
iba de Welfn gwunna hod, is d'Steiamoak und Istrien abgspoidn worn.

Ab 1180 hom de Wittlsbacher Baiern bis 1918 regiad. In da easchdn Zeid san oba a
Haffa kloane Heazogtiama endschdandn, bloß ois da Ludwig IV. Kaisa woan is, woa
Baiern kuaz wiedavaeind. Ea woas a, dea de Wittlsbacha in zwoa Linien aufteit
hod, oamoi de Pfoiza Linie und oamoi de Oidboarische. D'Kuafiaschdnwiadn hom de
Oidbaiern 1356 mid da Goidanan Bulle an de Pfoiza Linie valoan. 1503 san olle
Linien unta da Mingana Linie zamkema und drei Joar späda, 1506, hod as
Primogeniturgsetz de dauandn Teilunga abgschaffd.

In da Gegnreformation hod Bayern a fiahrende Stejung ghobd und nochn
dreißgjaarign Kriag hods Gebiete dazuagwunna und is a Kurfiaschdndum woan. Am 8.
Novemba 1620 hom de Truppn vo da katholischn Liga unta da Fiahrung vom
boarischen Fejdherrn Tilly in da Schlocht am Weißn Berg ba Prag des Heer vo da
protesdandischn Union unter m "Wintakini" Friedrich V. vo da Pfaezz gschlogn. Im
Münchner Vadrog vom 8. Oktoba 1619 zwischn Kaesa Ferdinand II. und m boarischn
Herzog Maximilian is ausgmacht gwesn, das da Maximilian fia saene ganzn
Kriagskostn entschädigt wern soej. Als Pfand dafia had da Maximilian
Obaestaraech besetzt ghabt. Wae aba nach m Kriag da Kaesa dadafia zweng Göed
ghabt had, had a den Tausch vo Obaestaraech gegn d Obapfaezz voagschlagn. De had
aba eascht no erobert werdn müassn. In ana mündlichn Absprach zum Münchner
Vadrog had da Kaesa zusgsagt ghabt, das da Maximilian di Kuawürdn vo da Pfaezz
kriagn soej, und deswegan is üwa den Wintakini glae 1621 di Raechsacht vohängt
worn, aba dea had no ned aufgebm; eascht nach zwoa Niadalagn im Joah 1622 had a
si gschlagn gebm und is auf Holland gflücht. Jezz is de rechtsrhaenische Pfaezz
frae gwesn fia n Maximilian. Dem had scho im August 1621 da Ferdinand - gehaem,
wae s dagegn a Opposition vo de eiropäischn Mächte gebm had (di linksrhaenische
Pfaezz is vo de Spanier bsetzt worn) - in Wien di Kurwürdn vo da Pfaezz
iwadrogn. Kuazz drauf is aa de Obapfaezz erobert worn.

S absolutisdische Bayern hod unta m Nachfoiga vom Maximilian I., saem Suhn, dem
Kuafiaschtn Ferdinand Maria (1651-1679), a draeßgjaarige Friednszeit dalebt.
Manche Historika, bsundas in da wilhelminischn Zaet, habnd n aes schwach und
vozagt angschaud. Aba easchtns wirkt si da sae ibastrenge Erziehung aus, de eam
Selbstvatraun und Elan gnumma had, und zwoatns had ea ebm anderne Schwaapunkt
gsetzt: Ea hod auf Diplomatie gsetzt (s Einvanehma mit Frankraich is eam wichti
gwen), hod den Plan, das ma n zum Kaisa macha wui, 1657 obglahnt und hod Minga
nach italienischn Vorbuid umgmodlt (Bau vo da Theatinerkirchnachm Vorbuid vo St.
Andrea della Valle in Rom, Schloss Nymphmbuag nach am Schloss bo Turin,
Bevorzugung vo de italienischn Opern). Natiali hod si da aa da Gschmack vo saena
Frau, da Prinzessin Adelaide vo Savoyen, ausgwiakt. Aba vo Minga aus hod dea
neie Gschma ausgstroit ins Land: Z Passa habn s an italienisch-barockn Dom baut
nach m Vorbuid vo S. Nome Il Gesù z Rom,, d Kloustakirch z Woidsassn stammt aus
dera Zeit, aa da Dom z Soizbuag. Mag sae, da Ferdinand Maria had zu sea auf
seine Ratgeba ghert und had se zweng an da Machtpolitik in da absolitisdischn
Ära orientiat, es ko anderaseits aba a neamd ned wissn, wos aus eahm no worn
waar, wen a ned scho mid 43 Joarn gstorbm waar. Princeps Pacis, Friednsfiascht
habn s n ghoassn.

Im Spanischn und Österreichischn Erbfoigekriag had Baian zweng da
Großmachtpolitik vum Maximilian II. und seim Buam, am Koarl Albrecht,
voriabägehend Österreich bsetzt. 1777 is dann de boarische Linie vo de
Wittelsbacha ausgstorm und de Kurpfoiz is zu Bayern kemma. Untam Napoleon hod
Bayern zu de Franzosn ghoidn und hod durch de Säkularisation an Haffa Gebiete
dazuagwunna; so san zum Beispui Soizburg, Tirol, Vorarlberg und s Innviadl
voriabagehend z'Bayern kemma. 1806 is Bayern dann a Kinireich woan. Wei sa se
rechdzeitig zum Napoleon gschlogn ghabd hod, hod Bayern dann afm Wiener Kongress
1814 ois Siegamacht an Tei vo de neia Gebiete bhoidn deafa. Dafia, dass's Tirol
und de rechtsrheinische Pfoiz hergebn ham miassn, ham de Bayern fränkische
Gebiete nei dazuakriagd. Da Kini Ludwig I. hod dann Minga zua Kunst-und
Universitätsstod ausbaut. In da Zeid vo de Märzunruhn hod a dann 1848 zwengs
oana Affär mid da Tänzerin Lola Montez abdanka miassn. Sei iwanachsda Nachfoiga
Ludwig II. hod se dann dadurch an Nama ois "Märchnkini" gmachd, dass a
Neischwanstoa und anderne Schlessa baud hod. 1866 hod Bayern zusamma mid de
Östareicha, de siddeitschn Staatn, Sachsn und Hannover an Kriag vo de Preissn
genga den Deitschn Bund (und ned genga Östareich !) verlorn (Späda is da
Breissisch-deitsche Kriag eascht in Deitscha Kriag umbenannt worn). 1871 is
Bayern dan zum neigrindtn Deitschn Reich kemma, hod oba a poa Sondarechte, sog.
Reservatrechte, bhoidn, zum Beischbui ba da Post,da Diplomatie, da Eisnbo oda
ban Miledär de eigne Boarische Armee, de wo nur im Kriagsfall am Reich untastana
hod. Genau de Reservatrechte warn de Zentralistn in Berlin scho imma a Dorn im
Aung [3]. Un des war a da Grund, dass 1919 (ohne Staatsverdrog) durch de
zentralistische Weimarer Verfassung einfach gstricha worn san. Es hed zwar a
Entschädigung vo iba 2 Milliardn Goidmark fia de boarische Bost und Bahn zoid
wern soin, wos oba nia bassiert is.

1918 is mit de Novembaunruhen de Wittelsbacha Monarchie zammbrocha. Am 8.
Novemba hams an Voiksstaat Bayern ausgruafa. Spoda is de "Räterepublik" afbaut
worn. 1920 is Coburg afgrund vo oana Abstimmung z Bayern kema. 1923 is da sog.
Hitlerputsch in Bayern gscheidat. Zwischn 1933 und 1945 wor Bayern ois
Vawoitungseinheit fost bedeitungslos, s Reich wor in Gaue aufteit. Im Kriag san
boarische Städde wia Minga, Niamberg oda Wiazburg duach Bombn stoak zasteat
worn. De Besotzungsmächte ham nacha dafia gsorgt, dass vor oim Sudetndeitsche
Vatriebane af Bayern umgsiedlt worn san. Bis 1949 is de Bevejkarung desweng um a
Viatl gwoxn. Noch da Besetzung durch de Amerikana is Bayern, a Tei vo da neichn
Bundesrepublik Deitschland worn, de Rheinpfoiz hod nimma dazua ghead, wall de a
Dol vo da franzesischn Besatzungszona war. Dass Bayern noch 1949 no an da Pfoiz
festgholtn hod segt ma heid no an dem Gobelin im Senaatssaal vom Landtag, der
vorm Umbau im Sitzungssoi vom Landdogsplenum ghengt is [4]. Schaugt ma genau hi
segt ma unta dem neia "großn" Staatswappn vo 1952 de Woppn der Hauptstett vo de
Regierungsbezirk. Oba es han koi sieme sondan achte, denn des Vorletza is des
Woppn vo Speyer, da Hauptstod da Rheinpfoiz. Und wenn ma mit dem Wissn an Artikl
185 vo da boarischn Vofassung lest "Die alten Kreise" (=Regierungsbezirke) "mit
ihren Regierungssitzen werden ehestens wieder hergestellt." lest, kann ma des
vialleicht ais des boarische Widavaeinigungsgebot oseng. In de 50ger Joar hods
u.a. wenga de reglmäßign Pfaizfahrtn vom Landdog und Staatsregierung an heftign
Streit zwischen Bayern und Rheinland-Pfaiz gem [5]. Wirtschafdli is boid bergaf
ganga und Bayern hod se vom Agrar- zuaram moderna Industriestaat entwickld.

Am Boarischn Landdog hand iaz vier Partein vadren. Noch de letztn Woin vom (15.
Septemba 2013) hod se foigende Sitzvateilung ergem (insges. 180 Sitz):

De Grundlog vo da Landespolitik is de Vafossung vom Freistaat Bayern vom 2.
Dezemba 1946. Danoch is Bayern a Republik (Freistaat) und a Demokratie
(Voiksstaat). Noch da Obschaffung vom Senat am 1. Jenna 2000 hod Bayern a
parlamentarischs Oakammasystem. De gsetzgebende Gwoid liegt ban Boarischn
Landdog. De Obgeornetn wern olle fimf Joa gwejd.

De Beziak san weida in Landgreis afteit und de wiedarum in Gmoana. S gibt dann
no a poa Städd, de wo zua koam Landgreis ned dazuaghean – obwois imma oan gibt,
dea gradaso hoasst wie de Stod – , da sogt ma dann „greisfreie Städd“ dazua. De
Gemoana und Städd bleim mid eanan politischn Afgom unta si, und zum Tei a de
Landgreis. De Landgreis orbatn oba aa fia de Staatsregiarung, wia d
Regierungsbeziak, oiso dass de genau des machan, was eana d Regiarung oschafft.
Nacha gibts no de „Bezirk“, de ham d'gleichn Flächn wiad Regiarungsbeziak – und
de san ned vo da Regiarung ohängi, grad wiad Gmoana. Eingtle hoasst's oba, nämme
in da boarischen Vafassung, wieda ganz ondas, nämme Kroas fiad Regierungsbezirk
und Beziak fian Landgreis.

Vo 1962 bis 2008 hod de CSU de absolute Meaheit in Bayern ghobt. Mit da
Landtogswoi am 28. Septemba 2008 hamds es valon und hand prozentual und vo da
Fraktionsstärkn her nimma de gresste Partei. Mit da Landtogswoi am 28. Septemba
2008 hod da Mythos CSU a kloane Dejn kriagt und mit da absolutn Meaheit is
vorbei gwen. Nach empfindlichn Valustn is de friachare "Staatspartei" hiatzt af
oan Koalitionspartna ogwiesn. De FDP (Freie Demokratische Partei) stejt seitdem
zwoa Minista in da Koalitionsregierung.

Am 5. Juni 1954 hod da Freistoot Bayern und de boarische Stootsregiarung de
Patnschoft fia de sudetendeitsche Voiksgruppm iwanumma.

D Staatsvaschuidung vo Bayern gehd oiwei weida aufe, a de letztn 20 Jea hodsa se
sogoa vadobbed.

S boarische Staatswoppm bestehd aus sechs heraldischn Komponentn: Da goidane
Lewe, urspringlich mit da Pfalz bei Rhein vobundn, 1214 nach da Belehnung vom
Herzog Ludwig mit dera Pfalzgrafschaft wittlsbachisch und gemaensam fia
Oedbayern stehd heit fia de Obapfoiz, da „frenkische Rechn“ fia de drei
frenkischn Beziak, da blaue Pantha -urspringli de Grafn vo Ortnbuag in
Niedabayern zuagheri, bezaechnan haedzdogs Niada- und Obabayern, de drei
schwoazn Lewn stehgan fia Schwobm.

De gleichn weiß-blaun Rautn san a in vuin Städde- und Kroaswoppn in dena Gebietn
vo dera historischn Kurpfoiz z findn. Des kimmt davo, wei de weiss-blaun Rautn
de Foarbm vo de Wittelsbocha san, de z Bayern und in da Kurpfoiz gheascht hom.
De sog. Rautn - heraldisch korreggd hoassnd s Wecken - stamman aus m Wappm vo de
Grafn vo Bogn in Niedabayern, und zwar aus iaram Sturmfah(n; dene iara Lehen is
nach iaram Aussterbm nimma ausgebm, sondan vo de Wittelsbacher Herzög
ae(nkassiert worn, und so sann di Farbm bo de Wittlsbacha bliebm.

Omerkung: Aussa Nei-Uim und Freising san olle ogfiatn Städd greisfrei. Beleg:
Bayerisches Landesamt fia Statistik und Datenverarbeitung

Bayern hod si in de letztn Joarzehnt vom Agrarland zum Technologie-Stoot
entwicket und guit ois oans vo dena wirtschafdssteakstn und reichstn Bundeslända
in Deitschland. De wirtschofdli steakste Region is da Großraum Minga mit da
Automobuiindustrie (BMW, Audi, MAN, Knorr-Bremse), mitn IT-Sektor (Siemens,
Infineon, Microsoft, Fujitsu Technology Solutions), mit dena Medien und Valog
(ProSiebenSat1 Media, Premiere, Kabel Deutschland, Burda Verlag), mit da
Rüstungsindustrie (EADS, Krauss-Maffei) und mit da Touristik (historische
Sengswiadigkeitn, Museen, Biergeatn, Wiesn, Messn). Weidane wichtige
Wirtschafdsstandorte in Sidbayern san Augschburg (EADS, MAN, KUKA, UPM-Kymmene,
Verlagsgruppe Weltbild), Ingoistod (Audi, Media-Saturn) und des Bayerische
Chemiedreieck zwischn Cheamsee, Inn und Soizach.

In Nordbayern is de Region Niamberg–Fiath–Erlanga des wichtigste
Wirtschofdszentrum. Danem no Mainfrankn zwischn Aschaffenburg und
Wiazburg/Schweinfurt und Rengschburg. Wiazburg hod de niadrigstn Orwatslosnquotn
in Deitschland.

Da Tourismus is fia Bayern a wichtiga Wiatschaftsfaktor. 18,5 Prozent vo da
gsamtn touristischn Weatschepfung in Deitschland kimmt vo Bayern, des wo so vor
Nordrhein-Westfalen (17,9 Prozent) und Baden-Wirttemberg (11,9 Prozent) liegt.
Nebm Minga san bsondas de Regiona um de bayrischen Seen und in de Oipn,
Augschburg (Fuggerei), und Rengschburg mit da Historischn Oidstod ois
UNESCO-Wejderba fian Fremdnvakea vo Bedeitung.

Bayern hod a guada Vakeasinfrastruktur. Duach Bayern fian unta andam de
Autobohna A3, A6, A7, A8, A9, A70 und A71 und de A73 de Bayern mit Thüringen
vabindt. Steanfeamig vo Minga weg gehd de A95 af Garmisch, de A96 af Lindau, de
A93 iwa Rengschburg af Hof und de A92 iba Landshuad af Deggndorf. De A93 vabindt
de A8 mit da Brenna Autoboh. Des Grosse bzw. Kloane Deitsche Eck im Sidn wead
stoark vo dena Estarreicha ois Obkiazung zwischn Soizburg und Innsbruck gnutzt.

Bayern hod aa a dichts Streckanetz vo Zugvabindunga. Da Haptbonhof in Minga is
oana vo de gresstn in Deitschland und oana vo de wichtigstn transeiropäischn
Eisenboh-Knotnpunkt. In Minga und Niamberg gibts U-Bohna und S-Bohna mit an Netz
des weit iba de Stodgrenzn aussegeht.

Oans vo de gresstn eiropäischn Drehkreiz fian Flugvakea is da "Franz Josef
Strauß" Flughofn z Minga. Zwoa weidane internationale Vakeasflughäfn san z
Niamberg und z Memmingen. Weidas gibts no Vakeaslandeplätz, wia z.B. den
Flughofn Hof-Plaun. In da Binnaschiffoart san de Donau, da Main und da
Main-Donau-Kanal de wichtigstn Vakeaslinien.

Da deitsche Rekordmoasta FC Bayern Minga is aa de Numma oans im boarischn
Fuaßboi. Da TSV 1860 Minga (zua Zeit 2. Liga), vulgo de Sechzga, is da ejtaste
boarische Fuaßboivarein. Da 1. FC Niamberg, da „Club“, wor vorm FC Bayern
Rekordmoasta. Da FC Augschburg und da SpVgg Greitha Fiath spuind ob 2011/12 aa
in da 1. Liga. Da FC Ingoistod04 is a da Saison 2009/10 vo da 3. Liga a d 2.
Bundesliga aufgsting, und seit da Saison 2015/16 spuins in da 1. Bundesliga. Da
Boarische Fußboi-Vaband hod eba 1,4 Milliona Mitgliada und is damit da
mitgliadssteakste Vaband vom Deitschen Fußboi-Bund.

Mid 163 Goifplatz ligt Bayern deitschlandweid voan, Obabayern hod noch da
Metropolregion Hamburg de gresste Dichtn vo Goifplatz. Es hand 110.000 aktive
Goifa registriad.

De berihmtastn boarischn Biathletn san da Fritz Fischer], da Greis Michi, de
Disl Uschi, de Glagow Martina und de Neuner Lena. Im Langlaf san de bekanntastn
da Angerer Tobi und de Sachenbacher-Stehle Evi.

Z Bayern gibts fünf Eishockey-Varei de wos a da Deitschn Eishockey Liga spuind;
des hand d Augsburger Panther, da ERC Ingolstadt, de Nürnberg Ice Tigers, da EHC
Red Bull München und de Straubing Tigers. A da Deitschn Eishocky Ligs 2 spuind
spuind d EHC Bayreuth Tigers, d Starbulls Rosenheim, da ESV Kaufbeuren und da SC
Riessersee.

Andane, bsundas fia eana Nachwuchsoabat bekannte Varei hand de Tölzer Löwen, da
TEV Miesbach, d Starbulls Rosenheim, da EV Landshut und da EV Füssen.

Alloa de Bayerische Staatsregierung investiat jährlich a hoibe Milliardn Euro in
Kunst und Kuitua. Dazua kemma no an Haffa Investitiona vo dena Gmoan und vo
privatn Institutiona.

De Bayerische Kuchl is a bodnständige Kuchl, mit vuin deftign und rustikoin
Spezialitätn. Charaktaristisch dafia san de zoireichn Fleisch- und Brotnspeisn,
de Knedlgricht und de Mejspeisn. De Wittelsbacher hom de Kuchl vafeinat, um se
hoffähig z mocha. De bayerische Kuchl ist im Laf vo da Zeit vo da estareichischn
und behmischn Kuchl stoark beeinflusst worn. Und aa duachs Nebeneinanda vo
oidbairischen, fränkischn und schwobschn Kuchl-Traditiona is de bayerische Kuchl
sehr vuifäjtig. A Bsundaheit vo da bayerischn Kuchl is aa de Brotzeit. Damit is
moastns a deftiga Imbiss gmoant, der wos urspringli zwischn Fruahstuck und
Mittogessn eingumma worn is.

Ausgezogene - Bia - Brezn - Dofispitz - Leberkaas - Obaatzda - Prinzregentnduatn
- Radi - Raiwadadschi - Rohrnudln - Schmoiznudln - Schweinshaxn - Spofackl -
Steggalfiisch - Weißbia - Weißwuascht

Grupfta - Kloß - Niamberga Lebkuchen - Niamberga Rostbrodwuascht - Schäufele -
Schneeboin - Zwiefekuach

Bayern is aa fia seine Brauarein wejdbekonnt und fias Weissbia (Weizenbia oda
Woaznbia) a boarische Spezialitet. A Mass is a Lita Bia und de wichtigste
"Biaeinheit" z Oidbayern. A Radler is a Mischung zua Hejftn aus hejm Bia und
weissm Kracherl.

Bayern is a Land, des mit Musi stoak vabundn is. Da Freistaat feardat olle
Stuirichtunga: Voiksmusi, Klassik, Jazz und Popmusi. Da Schuahplattler und da
Landler hom a lange Tradition, so wia s Gstanzlsinga, de Stubnmusi und de
Blosmusi.

Traditionelle Voiksmusi is id Bayern a Dauabrenna. aa in Avantgarde-Version. Vui
Musikrichtungen kemman und gengan, oba s Bayerische is koa Mode, des bleibt,
sogt da bayerische Musika Gerd Baumann (Musi fia Rosenmüller Fuime). Rund
200.000 oidbayerische Stickln san iabaliefat.

Wejdbekannte Komponistn vo klassischa Musi kemman aus Bayern: Max Reger, Carl
Orff, Wilfried Hiller, Richard Strauss und Christoph Willibald Gluck.

Aa in da monderna Musi in boarischa Sproch gibts a broads Spektrum in Bayern: vo
kabarettistischa Musi (Biermösl Blosn, Georg Ringsgwandl) iawa Pop- und Rockmusi
(Spider Murphy Gang, Weißwurscht Massaker) und Jazz bis zua Wejdmusi (Haindling,
Zwoastoa).

Unta dena Musifestspui san de Bayreitha Festspui wos oanzigoatigs und in da
ganzn Wejd bekannt. Weidane Festspui san de Mingara Opernfestpui (Münchner
Opernfestspiele) und de Thurn und Taxis Schlossfestspui, de in Regnschburg seit
mehran Joahn untam Patronat vo da Gloria von Thurn und Taxis stengan. Ebenfois
bekannt is da Mingara Kaiserboi (Münchner Kaiserball) sowia da Niamberga
Opernboi (Nürnberger Opernball).

Bayern is i da ganzn Wejd a Begriff. Oft stäht bayerische Lemsoart im Ausland
sogor vuifoch fia deitsche Lemsoart und Kuitua. Boarische Gmiatlichkeit, Wiesn,
Bier, Weißwuascht, Biergeatn, Dirndl, Lederhosn, Schuahplattler, Blosmusi,
Gstanzln oda Fingahakln (Boarische Spoatoatn) san boarische Klischees oba aa
Marknzeichn genauso wia Bayern Minga, BMW, Audi und Siemens oda wia de
sprichweatliche Afmipfigkeit. "Bayerischer Geist weht überall auf der Welt,
bayerisches Brauchtum können wir auch in Amerika bewundern...bayerischen
Eigenheiten wohnt der Drang zur grenzüberschreitenden Verbreitung inne..."

In de Vaeinigtn Stootn in Michigan gibts a kloane bayerische Gmoa (Frankenmuth,
"Little Bavaria" gnennt) mit wenga wia 5.000 Eihwohna, de Joar fia Joar 3
Milljona Bsuacha hod, de wo de boarische Lemsoart suacha. Im Bundesstoot
Washington liegt de Gmoa Leavenworth, de wo 1962 daduach revitalisiat worn is,
dass olle Haisln boarisch renoviat und boarische Braich ois
Fremdvakeasattraktion eigfiaht worn san (Oktoberfest, Gastronomie,
Nussknackermuseum etc.). Es Hofbräuhaus z Las Vegas is a recht authentischa
Nochbau vom Hofbräuhaus z Minga. Am 31. Jenna 2004 is mit an Auftritt vo
Siegfried & Roy aufgmocht worn. No im sejm Joar hod s Hofbräuhaus in Las Vegas
290.000 Gäst ghobt. Ozapft is vastengan etliche Amis, mange sogor Wer ko, der
ko.

Im Bundesstoot New York gibts de "German American Cultural Society", da Vaband
wo aa de boarischn Vareine organisiat san. Dazua gibts no de "Vereinigten Bayern
von Gross New York und New Jersey" ois boarischn Dochvarein. Da ejtaste
Trachtlavarein z New York is "The Schuhplattler Vergnuegungs Verein Original
Enzian" vo 1922, da zwoatejtaste da "Gebirgstrachten-Erhaltungsverein
Schlierachtaler Stamm" vo 1928, de heit no aktiv san. Im "Gauverband
Nordamerika" san an Haffa boarische Trachtn- und Tanzgruppn in de Vaeinigtn
Staatn und Kanada organisiat. Ba da deitschn Steuben Parade in da Stod New York
san de boarischn Gruppm recht präsent.



https://bar.wikipedia.org/wiki/Deitschland

Deitschland (amtle: Bundesrepublik Deutschland) is a Stoot in Middleiropa. Ois
Bundesstoot wiad de Bundesrepublik Deutschland aus dena 16 deitschn Ländan
buidt. De Lända gliedan se wieda nochm Vafossungsprinzip vo da kommunaln
Sejbstvawoitung in kommunale Gebietskeapaschoftn.

Bundeshaptstod is Berlin. As politische System is fedaral und ois
parlamentarische Demokratie organisiat. Deitschland is mid eppa 81,8 Mijona
Eihwohna (2015) da bevejkarungsreichste Stoot vo da EU. Deitschland is unta
andam Mitgliad vo de Vaeintn Nationa, vo da NATO und vo de G8 (Gruppm vo de
Ocht), sowia Grindungsmitgliad vo da EU.

Da Begriff Deitschland wead in dera Foam eascht seit da Friajn Neizeit vawendt,
zum Beispui in Die Verfassung des deutschen Reiches (1667) vom Samuel von
Pufendorf. Voahea hods deitsch nua ois Eigschoftswoat gebm, in da Foam vo: a
deitsches Land oda de deitschn Lända owa ned zammagsetz; ned amoi ois das
deitsche Land.

Deitschland liegt in Middleiropa, zwischn 47°16′15″ und 55°03′33″ neadlicha
Broadn und 5°52′01″ und 15°02′37″ estlicha Leng. Im Nordn grenzt Deitschland an
Dänemark (auf ana Läng vo 67 km), im Nordostn an Poin (442 km), im Ostn an d
Tschechei (811 km), im Südosten an Östareich (815 km; ohne Grenz im Bodnsee), im
Sidn an d Schweiz (316 km; mid Grenzn vo da Exklave Büsingen, owa ohne Grenz im
Bodnsee), im Siidwestn an Frankreich (448 km), im Westn an Luxmburg (135 km) und
Belgien (156 km) und im Nordwestn an Holland (567 km). De Grenzläng betrogt
insgesamt 3757 km. Wearend im Nordwestn de Kistn vo da Nordsee und im Nordostn
de vo da Ostsee de natialichn Stootsgrenzn buidn, hod Deitschland im Sidn Ontei
on de Oipn.

De middlare jearliche Niedaschlogsmenge is 700 Millimeter (begzong auf de Joar
vo 1961 -1990). De middlare Niadaschlogsmenge pro Monat liegt zwischn 40
Millimeta im Feba und 77 Millimeta im Juni.

De tiafste jo in Deitschland gmessane Temparatua woa −45,9 Grad Celsius; se is
am 24. Dezemba 2001 am Funtensee gmessn woan. De bislang hechste Temparatur woa
40,3 Grad Celsius und is am 8. August 2003 in Nennig im Saarland erfosst woan.
De Ogobm dazua san owa zum Tei wiedasprichli.

In da Nordsee dominian de Inselgruppm vo de Nordfriesischn Insln und de
Inslkettn vo de Ostfriesischn Insln. Helgoland und Neuwerk sam aa bewont. De
Nordfriesischn Insln san Restln vom Festland, wo duach Landsenkung und
nochfoigende Iwaflutung vo da Kistn trennt worn san. De Ostfriesischn Insln san
Barriereinsln, wo duach de Brandungsdynamik aus Sandbenkn enstondn san.

Ohne menschlichn Eifluss dadat de Vegetation in Deitschland haaptsächli aus Woid
besteh. Deazeit san 29,5 Prozent vo da Stootsflöchn Woid. Damit gheat
Deitschland zu dena woidreichstn Lända vo da Eiropejischen Union(EU). Weidas
gibts no Hoad- und Moorlandschoftn sowia vegetationsoame oipine Regiona. Da
gresste Otei vom unbebautn Land wead fian Obau vo Nutzpflanzn vawendd; voa oim
Droad wia Geastn, Hafa, Roggn und Woazn; dozua kema voa oim no Erdepfi un Raps.
In mangn Flussdoin wia an da Mosl, am Main und am Rhein zum Beispui wead Wein
obaut.

De ejtastn Siadlungsbelege afn Gebiet vom heitign Deitschland san etwa 700.000
Joar oid und ma gehd davo aus, dass de Region seit 500.000 Joar permanent
bsiadlt is. Es gibt dahea in Deitschland aa bedeitende paläoanthropologische
Fundstättn: Nöchm Fundort bei Heidelberg is de Hominini-Oat Homo heidelbergensis
gnennt woan und nochm Neandertal in Mettmann da Homo neanderthalensis, dea wo
ausm Homo heidelbergensis heavoagangane Neandertaler. De Menschnoat is voa etwa
40.000 Joar dann vom Homo sapiens(moderna Mensch), dea wo aus Afrika kema is,
vadrängt woan.

In da Jungstoazeit hom se nacha Ackabau, Viechazucht und feste Siedlungsplätz
entwicket. Aus dera Zeit san bedeitende kuituarelle Funde dahoidn, wia etwa de
Himmesscheibm vo Nebra, de zoagt, dass scho um 2000 v. Kr. in da Region
Astronomie betriebm woan is.

Um 500 v. Kr. woas heitige Siiddeitschland kejtisch und s heitige
Norddeitschland germanisch besiedlt. De Germanen san im Laf vo de Joarhundate
imma weida inan Sidn gwandat. Um Christi Geburt woa dann de Donau de ungefäare
Siedlungsgrenz zwischn Kejten und Germanen. So san a vui kejtische Orts- und
Gwässanama und kejtische Lehnweata in de germanischn Sprochn kema.

Des Heilige Remische Reich (deitscha Nation), des de mehra Zeit vo de Habsburga
ois Kaiser vo Wean aus regiad worn is, hod vo 962 bis 1806 Bstand ghabt. Danach
hods durch de Kriag vom Napoleon eascht amoi a Vuizahl vo Veränderungen gem.
Nach der Niederlag vom Napoleon 1815 is Eiropa und a Deitschland nei gordnet
worn, da Deitsche Bund is entstandn. Im Deitschn Bruadakriag ist Preißn ois
Vormacht in Deitschland bestätigt worn. As Deitsche Kaiserreich is 1871
entstandn. As Kenigreich Bayern hot no etla Reservatrechte wiar a eigene Armee
ghabt. 1914 is da Easchte Wejdkriag ausbrocha, der am End a Niederlage vo
Deitschland und Östareich brocht hot. Nach da Revolution 1918 is de Weimara
Republik (1919–1933) entstandn, de durch mehrane Wirtschaftkrisn erschüttert
worn is. 1933 is da Hitler Adolf mit da NSDAP an d Macht kemma. De
Nationalsozialistische Diktatur hod bis 1945 Bestand ghabt. Während dera Zeit
san unzählige Verbrechn wia da Völkamord an de Judn (Holocaust) beganga worn.
Nach da Kapitulation vom Nazireich am End vom Zwoatn Wejdkriag is Deitschland
eascht amoi in Besatzungszonen aufteilt worn. Am 23. Mai 1949 is de
Bundesrepublik gründt worn und da Adenauer Konrad is zum easchtn Bundeskanzla
gwejd worn. Unta seina Legisladuaperiode is de Bundesrepublik Teil vo da NATO
worn, af da andan Seiddn hod de DDR zum Warschauer Pakt ghert. D Bundesrepublik
is a Grindungsmitglied vo da Eiropäischen Gemeinschaft (heit EU) gwen. De
Wiedavereinigung mit der DDR (de wo am 7. Oktober 1949 gründt worn ist) hot am
3. Oktober 1990 stattgfundn, da Bundeskanzla war zu dera Zeit da Kohl Helmut. Am
20. Juni 1991 is Bonn als Regierungssitz aufgem worn und de Regierung und as
Parlament san nach Berlin verlegt worn. 1998 is de Rout-Greane Koalition unta'm
Bundeskanzla Gerhard Schröder an d Macht kemma. Vorzeitige Neiwoin am 18.
September 2005 ham dann zu ara Groaßen Koalition unta da Kanzlerschaft vo da
Merkel Angela (CDU) gführt.

De deitsche Literatua reicht bis ins Middloita zrugg, beispuisweis an Walther vo
da Vogelweide. Ois bedeitendste deitsche Dichda gejtn Johann Wolfgang von Goethe
und Friedrich Schiller. De wichtigstn Autorn im 20. Joarhundat san de
Nobelpreisdrega fia Literatua Theodor Mommsen (1902), Paul Heyse (1910), Gerhart
Hauptmann (1912), Thomas Mann (1929), Hermann Hesse (1946), Heinrich Böll (1972)
und Günter Grass (1999) sowia im 21. Joarhundat Herta Müller (2009).

Zu de einflussreichstn deitschn Philosophn ghean Nikolaus von Kues, Gottfried
Wilhelm Leibniz, Immanuel Kant, Georg Wilhelm Friedrich Hegel, Karl Marx, Arthur
Schopenhauer, Friedrich Nietzsche und Martin Heidegger. Mearane bedeitende
philosophische Stremunga san vo deitschen Philosophn ausganga: Da Deitsche
Idealismus sowia da Marxismus. Im 20. Joarhundat wor voa oim de Kritische
Theorie vo da sogenennten Frankfurta Schui vom Theodor W. Adorno und Max
Horkheimer bedeitsam. In iara Nochfoige is da Jürgen Habermas zu am vo de
wejdweit bekonntestn lebendn Philosphn worn.

Es gibt in Deitschland mea wia 6000 Museen. Za de gresstn Museen ghean s
Deitsche Museum z Minga, s wejdweit gresste natuawissnschoftli-technische
Museum, und s Germanische Nationalmuseum z Niamberg mit oana vo de bedeitandstn
Sammlunga zua Kuitua und Kunst vo da Vor- und Fruagschicht bis zua unmiddlboan
Gegnwoart.

De Museumsinsl z Berlin mit vuin wejdweit wichtign Museen is a Schwaapunkt vo da
deitschn Museenlandschoft.

Oans vo de gresstn Attraktionen is de Wiesn z Minga, des gresste Voiksfest vo da
Wejd. Bedeitende Foschingsvaostoitunga san unta ondam da Kölner Karneval, de
Mainza Fosnocht und de Schwobisch-alemannische Fosnocht. Z Hannover findd Joar
fia Joar des gresste Schitznfest vo da Wejd stott.

Da Nationalfeiadog is da Dog vo da Deitschn Oaheit am 3. Oktoba. Des is da
oanzige Feiadog, wo da Bund festglegt hod. Olle ondan Feiadog san Oglegnheit vo
de Lända. 8 weidande Feiadog gejtn in olle 16 Lända: Korfreidog, Ostamondog,
Christi Himmefoart, Pfingsmondog, de zwoa Weihnochtsfeidog, Neijoar und da Dog
vo da Orbat.



https://bar.wikipedia.org/wiki/Boarische_Schreibweis

Do wean Standards fia a Boarische Schreibweis festghoitn, de wo aa in da
boarischn Literatua so oda so ähnlich vawendt wean.

Fia d Boarische Schreibweis gibts no koa Konvention. Es lossn si oba Tendenzn
festhoidn. Af da oan Seitn gibts de Schreibweisn fia de Dichtung und fian Oidog
(SMS, Facebook, Foren oda andane), wo nua weng oda gor koane Sondazeichn vawendd
wean, af da ondan Seitn Weatabiachl, Grammatikn und Sprochatlantn, wo moast a
Lautschreibung mit Sondazeichn gnutzt wead. Oft orientian si de Schreibweisn
fias Boarische aa mehr oda weniga an da deitschn Orthographie.

Da Literatua-Wettbewerb fia Boarische Sproch vom Stelzhamerbund gibt dazua an
Ibablick. Vo de Autorn (aus Östareich und Bayern), wo 2010 de erschtn 10 Plätz
ban renommiatn Leopold-Wandl-Preis fia boarische Dichtung, 2010 belegt hom, wead
a oafoche Schreibweis bevorzugt. Nur oana vo de 10 Preisdräga, da Ochtplatziate,
vawendd a oanzigs zuasätzlichs Sondazeichn (aussa de Sondazeichn, wo in da
deitschn Orthographie gnutzt wean, nemle des "å").

De Dichda und Autorn wissn intuitiv, dees wo aa Linguistn scho festgstejt hom,
dass da Bruch mit vorhandanan Schreibtradtiona s Aussteam vo Sprochn beginstign
ko. Obgsegn davo, dass Forschunga vo da "Lesborkeit" mit da Augnkamera in da
Psychologie zoagt hom, dass jede Vaendarung vo da Schreibweis sofort de
Lesegschwindigkeit und damit de Eafossung und s Vastendnis vazegan.

So wead augnscheinli, warum Nettle & Romaine davo ausgenga, dass mit so ana
konstruiatn und vafremdetn Schreibweis, s Aussteabm vo ana Sproch beginstigt
wean ko (s Lesn wead unnedigaweis schwaara gmocht und in jeda "Evolution" fian
aa scho kloane Nochtei zan Aussteabm).



https://bar.wikipedia.org/wiki/Schwammal

Schwammal oda Schwammerl is da boarische Nam fia Puiz. Gmoant is damit oba in da
Regl nur da Fruchtkerpa vo grosse Puiz und ned da ganze Puiz im biologischn
Sinn.

In Eiropa gibts Stucka fimf- bis zehadausend vaschiedne Artn vo Schwammal. Vui
san winzig kloa aba trotzdem wichtig, wia de Hepfa fias Bia undn Doag oda as
Penicillin gega Kranggheitn - oda gsundheitsgfährli wia da Hausschwamm oda da
Schimme (Grabwe).

Zum ausanandakenna vo de Schwammal gibts an Hauffa Merkmoi, de ned nua
biologisch-wissnschaftle interressant san, sondan aa fia an jedn Sammla a grouße
Bedeitung hom.

Aussadem gibts aa no a boar Artn, de, wia scho omat gschrim, wennsd as issd, a
rauschartige Wiakung ham. Je nochdem wiavui dassd da gem hosd, fuist di nacha so
ebba wia mit an sauban (Schnaps-) Rausch (ohne de Gleichgewichtssschwiarigkeitn)
oda oba du siagst lauta Sachan, de wos gor ned wirkle gibt (kosd Dusl hom und es
is subba, wennsd Bech hosd fiachst di oba brudall; a boar Leid song dass eana da
Deife hegstpersenli erschiena is). De Drimmal sand laut Beteibungsmittlgsetz
(BtMG) in Deitschland vabotn, des hoasd, wen di de Polizei damid dawischd, kos
bassian, dassd an Dreeg im Schachtal host (oiso an sauban Ärger am Hois).

De mehran Schwammal in Midddleiropa sand essbor oda ned gifte (oba ungenießbor).

Büss/Büssn (Obaesterreich), Pülß(ling) (Heanpuiz, Obaesterreich), Pülß
(Owapfoalz), Pöistal (kloana Puiz, Niedabayern).

Findn duad ma den Schwammerl moastns an bestimmte Plätz im Woid, gern in Laab-
oda Mischwejda. Da Stoapuiz oda Stoaschwammal/Dobernigl is a richtiga
Schwammerl, des hoast, er hod sein Nama vo seine Huatuntaseitn, de wia a
richtiga Schwamm ausschaut. Wohrscheindli is da Stoapuiz sogar dea Schwammal der
wo vo seim Schwamm da ganzn Sippschaft an Nama gem hod. In manche Gegndn vo
Baiern moant ma mit Schwammerl ausschliaßlich an Stoapuiz.

Wiara ausschaugt: De Kappn sejwa is hejbraun, manchmoi ganz hej (Summastoapuiz).
De Untaseitn hod an weissn Schwamm. De Porn sand ganz fein und stabui. Wann ma
draufdruckt, soiddn sa se ned vafeabn. Da Stui vum Stoaschwammerl is aso wia ma
r an Obelix kennt: untam Huat dinn und zum Fuaß hi weada oiwai dicka. De
Mustarung vo dem Stui is ois wia a feins Netz aus lauta Sechseck. (Des is
manchmoi olladings aso fein dass ma s ned do oafach siacht) Da Stoapuiz is vo
olle Schwammal, de wo ma in Bayern findn ko, gschmocklich da ollabeste! Sejbst a
ganz a gloans Stickl ko aa no ara Schwammerlsuppn aus ned so guate Sortn an
guadn Gschmack gebm. Vawechsln ko man leida mitm Bitterling oda Goinrehrlling
(Tylopilus felleus). Dea Hundling schaugt genau aso aus wia da Stoapuiz, hod
olladings a weng a rosa Feabung untam Huat (ned oiwei). Der is zum Glick ned aa
so giftig, drum ko ma, ehvoar man brocka mechd, a kloans Stiggl obabrecha und
brobian (bittschee, auf gor koan Foi mit am Schwammerl mocha, der wo Lamelln oda
an rouden Schwamm untam Huat hod! Des ko ganz bäs ausgeh!). Is a bitta (do
glangt a winzigs Stiggl zum oschlecka), dann lasstsn steh wiara is!

In Niedabayern und Obabayern is as Oaschwammal in de letztn Johr recht sejtn
worn. Im Oigai schaugts no andas aus. As echte Rääl schaut vo da Farb her aus
ois wia a resche Semme, vialleicht a wengal dunkla. Bei de kloana konst no ned
so recht deitli untascheidn wo da Huat und wo da Stui is, wei da Huat no noch om
gwejbt is. Erscht ab a na gwissn Gräss stuipt se da Huat um und schaugt aus ois
wia a Trichta. De Lamejn san genauso gejb wia da ganze Schwammerl und gengan vom
Huatrand obi an Stui entlang, bis inanand ibagänga. Ausgwoxn werd a ebba bis 5
Zanitmäta in da Hähng.

Narrische Schwammal oda Zaubaschwammal san Schwammal, dene eana Gift oan ned
direkt umbringt sondan oan a weng damisch im Hirn macht, oda auf de ma an rechtn
Rausch griagt.

In oanige Schwammal san chemische Substanzn drin, de wo zu de Rauschgift, in da
Hauptsach Haluzinogene, zejt wern, drum san de scho vo de Menschn ganz fria zua
Bewusstseinseaweidarung (z.B. vo de Schamanen und Druidn), zum Schmerzstuin oda
zum oafachn Aussteign aus da Realität gnomma woan. Indiana hom vaschiedane
Zaubaschwammal (engl: magic mushrooms) ois rituelle Drogn vawendt. Oa Sortn vo
de narrischn Schwammal san zum Beispui de hoamischn Fliagnschwammal bzw.
Fliagnpuiz (Amanita muscaria).



https://bar.wikipedia.org/wiki/Hello_Kitty

Hello Kitty (jap. ハローキティ, Harō kiti) is a fiktive Figua vo da japanischen Firma
Sanrio, dafundn vo da Designerin Yuko Shimizu. Auf Boarisch hoasst Hello Kitty
oafoch „Hallo Katzal“. De Figua is a kloans weiß Katzal, a Weiwal, mit ana roudn
Schleifn am linkn Oahwaschl. Hello Kitty is in de letztn Joar zum Kult woan.

De Zuigruppm fia Hello-Kitty-Produkte woan zeascht amoi nua junge Diandl. Oba
nochdem Stars wia z.B. Madonna, Paris Hilton und Cameron Diaz Hello-Kitty
entdeckt ham, gibts den Produkte aa fia Weiwaleit in jedm Oita. De
Produktpalettn geht vo Puppm, Toschna, Handy, T-Shirts bis zum Lemsmiddl.

1997 hod a offiziella Lizenznehma vo Hello Kitty vo Sanrios, de Firma Genyo Co.
Ltd., a "vibriarends Schuitamassagegerät" aufn Moarkt brocht. Vatriem is des iwa
Spuiwoarngschäft und iwa Restaurants woan. Ebba 1999 san Videos im Internetz
auftaucht, de wo des Produkt ois Sexspuizeig (Vibrator) doargstejt ham. Im
Handumdraan is des zum Kuitspuizeig fia Eawoxane woan. Sanrio hod des zwoa
mitgriagt, hod owa nix dageng mocha kena, wei de Lizenz korrekt woa und des
Produkt vo Sanrio sejm freigem woan is.

Aa Sanrio is de Gschicht boid afgfoin, hod oba ned vui dagegn doa kennan. Des
Abbarad is vo Sanrio nemli sejba freigem woan, und damid woas a offiziejs
Hello-Kitty-Klumpat. Aussadem hod si Genyo gaunz zaach an da teian Lizenz
aughoidn. Eascht 2004 wia de Firma Genyo in a Finanzaffär vawicklt und da
President vahoft woan is hod Sanrio de Lizenz zruckziang kena. Inzwischn gibts
den Vibrator owa wieda.

Im Roman „Hello Kitty muss sterben“ kritisiad de Autorin Angela S. Choi an
Vaniadlichungswohn vo da Prosecco-Generation.



https://bar.wikipedia.org/wiki/Kanada

Kanada (englisch und franzesisch: Canada) is a Stoot in Noadamerika, dea wo
zwischn Atlantik im Ostn und Pazifik im Westn liegt und noadweats bis zur Arktis
reicht. De oanzige Landesgrenz is de Grenz zu de Vaeinigtn Stootn vo Amerika im
Sidn und im Noadwestn. Af de Flächn bezong is Kanada s zwoatgresste Lond vo da
ganzn Wejd.

Des Lond hod zwoa Amtssprochn, Englisch und Franzesisch. Zentrale Konflikte im
Lond san de Rechte vo de frankophonen Kanadia und vo de indigenen Vejka: Easchte
Nationa, Inuit und Métis.

Da Nam Kanada is woahscheinli vum Wort kanata obgleitet, des wos in da Sproch vo
de Sankt-Lorenz-Irokesn sovui wia „Doaf“ oda bessa „Siedlung“ bedeit. 1535 hod
da franzesische Entdecka af oana Wegbeschreibung zum Indianadorf Stadacona
(heit: Quebec) de Bezeichnung Canada zum easchtn Moi gseng. Cartier hod dann an
Nam Canada ned nua fia des Dorf vawendt, sondan aa fia des gonze Gebiet, des wos
vom Haiptling Donnacona aus Stadacona beheascht worn is. Ob 1545 wor da Nam
Canada fia de Region scho landlaifig. Forscha und Pejzhändla san vo dea Region
in Richtung Westn und Sidn zong und so is des Gebiet des Canada gnennt worn is
imma weida gwochsn. Im friahn 18. Jh. is da Nam fia an gsomtn heitign Mittlan
Westn bis Louisiana gnutzt worn.

De seit 1763 britische Kolonie Quebec is 1791 in Obakanada und Niadakanada
afteit worn, wos ungefäah an spädan Provinzn Ontario und Quebec ensprochn hod.
1841 is des wieda zur Provinz Kanada zsammgfosst worn. 1867 hom de nei grindtn
Bundesstootn vo de Kolonien in Britisch-Noadamerika an Nam Kanada und an Titl
Dominion dahoidn. Bis in de 1950a Joah is da amtliche Nam "Dominion of Canada"
iblich gwen. Mit da steigandn Autonomie gengiba Großbritannien hod de Regiarung
imma efta de Bezeichnung Canada vawendt. S Kanada-Gsetz vo 1982 beziagt si nur
no af Canada, des wos inzwischn de oanzige amtliche (zwoasprochige) Bezeichnung
is.

Kanada is mid arana Flächn vo 9.984.670 Quadratkilometa noch Russland as
zwoatgresste Land auf da Wejd und fost so grouß wia Eiropa. As Lond nimmd um de
41 % vo da Flächn vo ganz Noadamerika ei. Da oazigste unobhängige mid
Londesgrenzn vabundne Nochboa hand de Vaeinigtn Stootn am Sidn und am Noadwestn.
A andana Nochboa wad nu as dänische Autonomiegebiet Grönland, des wos oba duach
a eba 30 Kilometa broade Meerenge (Kennedy-Kanal) vo da neadlichstn kanadischn
Insl, Ellesmere Island, wegad is. Mid da siadlie vo Neifundland glenga
Inslgruppn St. Pierre et Miquelon hods a nu a Ibableibsl vo da franzesischn
Kolonie Neifrankreich.

De gresste Noad-Sid-Ausdehnung, vo Kap Columbia auf Ellesmere Island in Nunavut
zua da Insl Middle Island am Eriesee, hand 4634 Kilometa. De gresste
Ost-West-Entfeanug hand 5514 Kilometa vo Cape Spear auf Neifundland bis zua
Grenz vom Yukon-Territorium mid Alaska. De Gsamtläng vo da Grenz zwischn Kanada
und de Vaeinigtn Stootn hand 8890 Kilomeda. Kanada hod mid 243.042 Kilomeda a de
längste Kistnlinie auf da ganzn Wejd.

De gresste Insl is d Baffininsel am Noadostn, wo a glei de fimftgresste Insl auf
da ganzn Wejd is. De neadlichste Hoibinsl is Boothia. 9.093.507 km² vo Kanada
hand Lond- und 891.163 km² Wossaflächn.

As geologische Grundgebirge vo de estlichn Provinzn hand oide Beag, wo scha
odrong hand und nu ejdane Teile vom Kanadischn Schuidl. Der umfosst a recht a
grouße Region mid an Haufa vo de Ejdastn Gstoana. Um d Hudson Bay rumdum, isa
fast so grouß wia d Hejftn vom Kanadischn Stootsgebiet. Bis auf a boa gloane
Beag am estlichn Quebec und in Labrador is d Londschoft floch und buglad. As
Netz vo de Gwassa is recht dicht, d Entwossarung vo dera Region erfoigt duach a
Vuizoi vo Fliss. De sidliche Hejftn vom Schuidl is mid boreale Wejda bedeckt.

185.960 Kanadia hom im Joa 2001 oane vo de 50 indigenen Sprochn gredt. De
Indiana hom eascht seit 1960 s volle Woirecht.

De Amtssprochn in Kanada san Englisch und Franzesisch. 20,1 % vo da Bevejkarung
gem o, doss weda de oane no de ondare eana Muaddasproch warad.

Englisch und Franzesisch san de Muaddasproch vo 59,7 % bzw. 23,2 % vo da
Bevejkarung.

In de Noadwest-Territorien hom mearare Sprochn vo de Easchtn Nationa offiziejn
Status. Im Territorium Nunavut, wo de Inuit de Meaheit stejn, is Inuktitut oane
vo drei Amtssprochn.

Voa mindastns 12.000 Joa hom Indiana (in Kanada Easchte Nationa gnennt)
Noadamerika bsiedlt. Voa ebba 5000 Joa san de Inuit gfoigt. Ob ebba 4800 v. Kr.
losst si Kupfabeorbatung nochweisn. Um ebba 2500 v. Kr. hods de easchtn Deafa
gem. Am Ofong woans Wintadeafa; d.h. im Summa is ma gwondat, im Winta hod ma im
Doaf gwohnt. Oanige Indianastämm san sogoa scho um ebba 1600 v. Kr. Bauan woan,
wia z.B. de Katzie. Um ebba 1000 v. Kr. bis 500 n. Kr. hods vo Irokesen- und
Algonkin-Stämm on de Grossn Seen und om Sankt-Lorenz-Strom scho Longhaisa gem,
de wo s gonze Joa iba bewohnt woan.

De easchtn eiropäischn Siedla in Noadamerika woan um ebba 1000 de Wikinga, de wo
a kuaze Zeit long am neadlichn End vo Neifundland glebt hom. Eascht 1497 san de
nextn Eiropäa auftaucht. Es woa da italienische Seefoara John Cabot, dea wo de
kanadische Antlantikgstod fia England entdeckt und teiweis in Besitz gnomma hod.

Kanada is a in zeha Provinzn und drei Territorien gliadata Bundesstoot. De
subnationaln Einheitn kinnand in geografische Regionen gliedat wern. Westkanada
bestehd aus British Columbia und de drei Prärieprovinzn Alberta, Saskatchewan
und Manitoba. Zentralkanada umfosst de zwoa Provinzn Ontario und Québec, wo da
Groußtei vo da Bevejkarung wohnd. Ois Seeprovinzen zejnd New Brunswick, Prince
Edward Island und Nova Scotia; zam mid Neifundland und Labrador buidns de
Atlantischn Provinzn. De drei Territorien Yukon, Nordwest-Territorien und
Nunavut umfossand olle Gebiete wos neadle vom 60. Breangrod und westle vo da
Hudson Bay lingand.

De Provinzn hamd olle an recht an houha Grad an Autonomie. Olle Provinzn und
Territorien hamd a Oakammerparlament und oan Premierminister ois Regierungschef.
Da kanadische Monarch wiad in olle Provinzn duach an Vizegouverneur vadren, der
wos genauso vui zum mejdn hod wia da Generalgouverneur und mehr oda wenga grod
zeremonieje Aufgom ibanimmd. A de Territorien ibanimmd a vo da Bundesregiarung
bestimmda Kommissar de Aufgom vo am Vizegouverneur.



https://bar.wikipedia.org/wiki/Berlin

Berlin is de Bundeshaptstod und da Regiarungssitz vo Deitschland. Aussadem is s
a oagnas Bundesland und as Zentrum vo da Metropolregion Berlin-Brandenburg.
Berlin is mit uma 3,5 Milliona Einwohna de gresste Stod vo Deitschland (noch da
Bevejkarung und noch da Flächn). In da EU is de zwoatgresste Stod noch da
Bevejkarung und de fimftgresste noch da Flächn.

Berlin wor in seine Gschicht scho mehrfoch a Haptstod, wia beispuisweis vom
Kurfiaschtndum Brandenburg, vum Kinireich Breissn, vum Deitschn Reich und vo da
DDR (nua im Osttei vo da Stod). Seit da Wiedavaoanigung im Joar 1990 is Berlin
gsamtdeitsche Haptstod.

Berlin is a bedeitens Zentrum vo Politik, Medien, Kuitua und Wissnschoft in
Eiropa. De Stod is a wichtiga Vakeasknotnpunkt und oane vo de moastbesuchtastn
Städt vom Kontinent. Institutiona wia de Universitetn, Forschungseirichtunga,
Theata und Museen gniassn internationale Onakennung. De Stod is a Magnet fia
Kunst- und Kuituaschoffende aus da ganzn Wejd. As gschichtliche Vamächtnis, as
Nochtlem, und de vuifejtige Architektua san iba de Grenzn ausse bekannt.



https://bar.wikipedia.org/wiki/Droad

Unta Droad vastehd ma vaschiadne Oartn vo Siassgrasa (Poaceae). De Menschn
zichtn und bauns im Nohn Ostn scho seit iba 10.000 Joar o, z Middleiropa seid
7.000 Joar. Droad is des Grundnoarungsmiddl vo am Grosstei vo de Menschn und es
wead aa ois Fuada fiad Viecha heagnumma.

Weis des Grundnoarungsmittl schlechthi is, gebts entsprechnd aa de
untaschiadlichstn Vaarbatungsweisn. In Eiropa werd Droad vor oim ois Mej
hergnumma, aus dem Brod und Nudln gmacht wern. Aa Miasli oda
"Fruahstuckscerealien" (Cornflakes und aso Zeig) wern oft gessn. Freara war in
Middleiropa hoassa Bapp aus Droad (Brei) recht vabreit. Des merkt ma heid no an
de Englända eanam "Porridge". Da Vorteil is, dass' an warma Mogn macht. Im
deitschsprochign und slawischn Raum werd vui dunkls, schwaars Brod oda
Voikornbrod gessn, in andane Lända meara Weissbrod. Italien is bekannt fia de
Nudln aus Woaz, de dortn "Pasta" ghoassn wern. Auf andane Kontinente dominiern
ganz andane Droadsortn. In Asien bekanntamassn da Reis, den ma oiwei kocha muas.
Heifig gebts dortn zu a jeda Moizeit (aa zum Friastick) an Reis mit am pikantn
Gmias- oda Fleischgricht dazua. In Afrika werd vui Bapp aus Hirsn oda Mais
gessn, im Nordn eha Bulgur und des "Couscous", wo aus am spezielln Woazngriass
gmacht werd. In Amerika schliessle gebts recht vui Zeig aus Mais, wei da Mais jo
aa vo dortn herkimmt. Aa de Pseudocerealien san bei de Grundnahrungsmittl guad
dabei, da Buachwoaz vor oim im slawischn Raum, Russland zum Beispui, da Amarant
und as Quinoa mera in Südamerika.



https://bar.wikipedia.org/wiki/Wei%C3%9Frussland

Weißrussland (weißrussisch und russ. Беларусь/Belarus bzw. traditionö
Белоруссия/Belorussija) – in zwischnstootliche Dokumente aumtlich Belarus – is a
Stoot in Osteiropa, dea wos an Poin, de Ukraine, Russland, Lettland und Litaun
grenzt. Friacha hod ma des Laund aa Weißruthenien gnennt.

Da Naum Belarus is seid'm Middloita iwaliefat und is im 19. Joahhundat oigemein
gebreichlich wuan. De deitsche Iwasetzung vo Belarus in „Weißa Rus“ is olladings
ungenau. Rus woa da ostslawische Naum fia skandinavisch-slawische
Herrschoftsgebiete wiar in Kiewer Rus, wo des Laund seid da Grindung dazua gheat
hod. S Adjektiv „bely“ hod im Middloita geografisch „westlich“ und/oda
„neadlich“ gmaant, Belarus suit ma demnoch mid „Westlicha Rus“ iwasetzn.
Olladings gibt's in Weißrusslaund söwa no aundare Aunsichtn iwa de Bedeitung.
Zweng dem is de Vawendung vom Wuat Belarus guat, waumma Unkloarheitn vanmeidn
wü. Olladings wiad im Deitschn de Bezeichnung Weißrussland traditionöö vawendt.
De weißrussischen offiziöön Stöön und aa de deitsche Diplomatie vawendn in
offiziöje deitschsprochige Text in Naum Belarus, dass m's bessa vo Russland
untascheidn kau. Lautn Auswärtign Aumbt kaun auf Laundkoatn und in
net-diplomatische Text noch wie vua da traditionöje Naum Weißrussland vawendt
wean.

Friacha hod ma des Laund aa Weißruthenien und im Sprochgebrauch vo da DDR
Belorussland ghaaßn.

Weißrusslaund is in sechs Vawoitungsbeziake (Woblast) mid 118 Kraas (Rajon)
untateut. De Haptstod Minsk hod an Sondastatus und gheat kaan Woblast aun.



https://bar.wikipedia.org/wiki/Italien

Italien (amtle: Italienische Republik, ital.: Repubblica Italiana, kuaz: Italia,
tiroiarisch: Walsch, zimbrisch: Belischelant, Fersntoierisch: Balschlònt) is a
Stoot in Eiropa, dea wos am Middlmeea ligt und a Midglied vo da Eiropäischn
Union is. De Haptstod vo Italien is Rom. Italien grenzt im Noadn an Östareich
und an de Schweiz, im Noadostn an Slowenien, im Noadwestn an Frankreich, im Ostn
iss umgem vo da Adria und im Westn vom Middlmeea. Italien umschliaßt zwoa kloane
Stootn voikommen - des is zan oan San Marino un zan aundan da Vatikan.

Italien is a recht a katholischs Laund, uma 85 % sand Katholikn, 16,2 % vo da
Bevökarung houd koa Bekenntnis nid und nur 3,6 % gheand irngd na aundan Religion
o.

Italien hod a Einwohnazoi vo 60.690.345 (2015) Leid und rangiert in da
Wödraunglistn auf Plotz 22, innahoib vo da EU ligts Lond aufm 4. Rang hinta
Deitschland, Frankreich und Großbritannien.

Rund 67% vo de Einwohna vo Italien, iwawingd im Noadn, lem in da Stod. Vuaoim vo
1950 bis 1960 hot a stoake Owaundarung aus de untaentwicketn Laundregionan in de
Städt gherrscht. Seid de 1980a Joa hod se da Trend za Gunstn vo de Vuaort und
Kloastädt umkeaht.

In Italien lem mearne Voiksgruppm. An Grässtn Toae mochnd de Italiena aus. Danem
lem aa no autochtone Voiksgruppm wia de Friaula (in Friaul-Julisch Venezien),
Ladina (in Sidtiaroi und Venezien), Slowenen (im Friaul und Triest), Boarische
Östareicha (in Sidtiroi, Trentino und in de Zimbrischn Sprochinsln), Griachn (in
Siditalien), Katalanen und Sardn (auf Sardinien), Siziliana (auf Sizilien),
Krowodn]] (in Molise), Fraunzosn (im Aostatoi und Westn) und de Albana (im
Mezzogiorno).



https://bar.wikipedia.org/wiki/Haiku

A Haiku (japanisch: 俳句) is a oide dradizionele Oat fu Gedichtl aus Japan. A so a
Haiku muas schdreng noch am bsondan Konzept gschrim wean und de Dradizion hod a
iare Wuazln im religiesn Wödbüd fum Budismus. De Haiku-Gedichtl in eanara
heiting Foam han im 19tn Joahundat entschdaundn und baun auf aundare Foamen fu
budisdische Gedichtl auf, des a in aundane asiatische Lenda gem hod. Haid is's
owa aso, das Haikus ned neta in Japan gean gschrim und glesn wean, sondan a in
aundane Lenda und aundane Schbrochn gibt´s heit Haikus, sogoa auf Boarisch.

Haiku wean auf Japanisch oiwai in oana senkrechtn Zailn gschrim. In Schbrochn de
d'lodainischn Bugschdom hea neman, bschded a Haiku oiwai aus 3 Zailn, wo de
easchde 5 Süm, de zwoate 7 Süm und de drite a wida 5 Süm hod (5-7-5).

Waun genau de Haikus, in da Oat und Wais wia ma's heit kent, zan easchdn Moi
gschrim woan han, iwa des schdraidn si de Expeatn und es hengt a dafau o, wos ma
ois richdigs Haiku-Gedichtl duachgee lost und wos ned. S'Woat Haiku schdaumt fum
japanischn Dichda Masaoka Shiki (1867–1902), owa de Dradizion fu soichane
Gedichtl ged in seina odasdn Foam zruk bis ins 8e Joahundat, oiso in de Zeid wo
da Budismus grod eascht noch Japan brocht woan is.

In deara Zeid hod de klassische Oat fu japanische Gedichtl Renga ghoassn. Da
Aufaung fu am kuazn Renga, dea in da 5-7-5 Foam gschrim woa, hod ma domois Maeku
gnend und aso a Maeku schaud fu da Foam hea schau fost aso aus wiar a Haiku. Zu
so am Maeku hod daun, nochdem's gschrim oda wo foadrong woan is, a aundana
Dichda a Auntwoatgsazl gschrim, wos auf des easchde aufbaud und fu da Foam hea
zwoa Zailn und in jeda Zailn 7 Süm, oda genaua gsogt 7 japanische On, ghobt hod
(7-7). Soichane Auntwoatgsazl haum Tsukeku ghoassn. Auf de Oat haum mid da Zeid
gscheit launge Renga-Gedichtl entschdee kina, de fu zwoa Leit gschrim woan han
und oiwai an Bezug aufn Tei fum jewails aundan Dichda gnuma haum.

Im 15tn Joahundat hod si in Japan a gressane Mitlschicht entwükit und desweng
han a neiche Foamen fu Literatua und Dichdarai entschdaundn, de neama aso
foamalisdisch und auf des Zearemoniel am Hof ausglegt woan. So hod si a neiche
Oat fu Gedichtl entwükit, de auf deara Dradizion aufbaud hod, owa a fia ned so
Gschdudiade zan faschdee woa. Soichane Gschdanzl, de oiwai an Bezug auf's
jewails lezde Gschdanzl dafoa ghobt haum, hod ma haikai no renga gnend (faschbüd
fabundane Gschdanzl). De Bezaichnung fint si zan easchdn Moi in ana oidn
Renga-Saumlung, de Tsukubashu hoast. A Zeidl schbeda, im 17tn Joahundat, san
daun aus'n Aufaungsgsazl fu soichane haikai no renga aingschdendige
Haiku-Gedichtl woan.

D'Eafinda fu soichane haikai no renga, oda kuaz a neta Haikai gsogt, woan da
Yamazaki Sokan (1465–1553) und da Arakida Moritake (1473–1549). Schbedane
Fadreta woan da Nishiyama Sōin (1605–1682), dea a de Danrin-Richdung grindd hod,
und da Matsunaga Teitoku (1571–1653), fu dem de Teimon-Richdung schdaumt. De
Dichda fu da Teimon-Schui haum a obsichtlich mundoatliche Ausdrik fawent und
eanare Gedichtl haum oft mid am diafn Wiz aufghead. Aso is de Oat fu Gschdanzl a
unta de oafochn Leit recht belibt woan.

Im 17tn Joahundat hod's daun zwoa Moasda fu da japanischn Dichdarai gem, de de
Haikai-Gedichtl a neiche Popularidet und an neichn Aufschwung faschoft haum. Des
woan da Matsuo Bascho (1644–1694) und da Ueshima Onitsura (1661–1738). In denane
Haikai-Gedichtl woa as Hokku jewails da deaschde Veas und da Aufaung und desweng
a da wichdigsde, dea de Raimoat fia s'gaunze Gedichtl fest glegt hod und den si
a de Leit am mearan gmeakt haum. Drozdem woan de Hokku oiwa a Tei fum gaunzn
Gedichtl und han eigentli nia aloa gschdaundn. Da Matsuo Bascho hod owa in seine
Prosadext, oiso des wos a nu so gschrim hod und ned in graimt woa, schau
maunchmoi Haikus aigsezt ois Pointn oda Höhepunkt fu ana Gschicht. Aundane
Dichda haum daun neiche Haikus gschrim, de daun a aloa schdee haum kina. Aso han
de kuazn Gedichtl zu ana aigenen Kunstfoam woan. Da Matsuo Basho woa übrigens da
wichdigsde und bekauntasde Schriftschdöla und Dichda fu seina Zeid und a im
heiting Japan kent den fost nu a jeda.

Noch'n Buson is owa koa neicha breadara Trend nochkema und da negsde wichdiga
Fadreta fu deara Dradizion, da Kobayaschi Issa (1763–1827) hod fü meara iwa
melankolische und draurige Sochan wia a schware Kindheit, Sensucht und s'Lem fu
oame Leit gschrim und woa fü meara fu da budisdischn Sichtwais fum "Hail im
Foikomanen Laund" beainflust, wos ma in eam seine Gedichtl guad aussa lesn kau.

Nochn Kobayaschi Issa is's mid da gaunzn Dradizion fu deara Oat fu Gedichtl noch
untn gaunga und es han neta nu diafe Wizgschdanzl entschdaundn, de ned amoi
bsondas guad woan. T'Dichda aus deara Zeid han untam deschbektialichn Naum
tsukinami bekaunt, wos eigentli so fü wia jed's Monad hoast - fu de monatlichn
Dichda-Faaunschdoitungen, owa in dem Zusaumenhaung faschded a Japana unta dem
Woat mea so fü wia grindig und schlecht.

In Masaoka Schiki hod da piktoreske Schdü fum Buson recht guad gfoin und ea hod
de domolige Mode fu da "open-air" Molarai, draust in da Natua oda in am Park,
auf de Dichdarai iwadrong und is aussi gaunga und hod doatn seine Gedichtl
gschrim. So hod a a neiche Foam fu Hokku-Gedichtl gschofn, de diarekt
Impressionen aus'n Lem oda aus da Natua aigfaunga hod und de ma auf Japanisch
shasei nend, wos so fü wia "Skizzn fum Lem" hoast. Da Schiki hod seine Gedichtl
a in Zeidungen faöfentlicht und doat a Essays und Kolumnen gschrim.

Bis zum Masaoka Schiki woan oiwai ole Hokku-Gedichtl a Tei fu am lengan Haikai.
Ea hod owa seine Gedichtl ois unabhengige Kunstweak augseng und ois Agnosdika
hod a sei Dichdarai a neama im Kontext fum budisdischn Glaum gseng und so a
komplet neiche Foam kreiad, fia de ea söwa s'neiche Woat Haiku eafundn hod. Aso
is da Masaoka Schiki da easchde Haiku-Dichda im eigentlichn Sin woan und ole
foarign Variantn han seid dem aus da Mod kema.

D'oaginaln Haikus han noch ana schdrengan Metrik gschrim, wos im Japanischn ned
auf da Betonung fu de oanzönen Weata aufbaud, sondan auf da Aunzoi fu de
Ausschbrocheinheitn, de "On" hoassn. Soichane On han ungefea des söwe wia auf
Boarisch de Süm fu am Woat, obwoi im Japanischn a Süm a weng wos aundas is wia
bai uns. Ma deaf si oiso ned 100%ig auf den Faglaich falossn, owa a dipischs
Haiku bschded oiwai aus an Musda fu 5-7-5 On oda Süm.

Im Japanisch is so a On ungefea des wos in de klassischn Schbrochn wia Lodain
und Oid-Grichisch a Mora is und a On is fost oiwai identisch mid oan
Schriftzaichn in da Sümschrift, foa oim in da Katakana-Schrift. Doat
entschbricht oa Schriftzaichn oiwai oana Ausschbroch-Süm. Im On-Sisdem fu de
Gedichtl zöd a jede Süm ois On. Waun owa a launga Vokal fia kimt, oda a
Dopi-Konsonant, daun zöd de Süm ois zwoa On. Des glaiche güt a fia a aughengts
"n", des is a a On.

A Baischbü fia a oaginals japanischs Haiku, wos genau noch da 5-7-5-Rögi is, wa
zan Baischbü s'Haiku "D'oide Loka" fum Matsuo Bascho:

Auf Japanisch hod a jeds Haiku aussadem nu an Bruch in da Gramatik, entweda am
End fu da easchdn oda fu da zwoatn Zailn. Soichane Endweata haum sogoa an
aigenen Naum und hoassn Kiredschi. A Haiku bschded desweng nia aus neta oan
gramatikalischn Hauptsoz. In dem Haiku do is zan Baischbü de Süm "ya" am End fu
da easchdn Zailn so a Kiredschi. In aundane Schbrochn gibt's natiali koane
soichan definiadn Endweata und ma fawent desweng an Bunkt oda an Baischdrich,
dea so an gramatikalischn Bruch simbolisiad. Waun im Japanischn owa koa so a
Kiredschi fia kimt, daun güt so a Gschdanzl a ned ois richdigs Haiku, sondan
hegsdns ois "free style" Haiku. Doat is des weka lossn fum Kiredschi daun owa
maistns obsichtli.

A guads Haiku hod im Japanischn aussadem a nu a Kigo-Woat drin. Des san bsondane
Weata, duach de ma eakena kau in wöcha Joareszeid des Haiku schbüd. Iwahaupt
soid a jeds Haiku an Bezug zu da Natua und in Joaresoblauf haum. Duach de
Fawendung fu so am Kigo oda Joareszeidwoat woas ma, ob des Haiku entweda im
Soma, oda im Winta, oda zu da Zeid fu am bsondan Faiadog schbüd, in da Eantezeid
oda z'Neijoas und so waida. Soichane Kigo kau ma natiali a in aundane Schbrochn
mocha und am besdn soitadn's an Bezug auf de lokaln Bsondaheitn fu da Natua und
a fu da jewailing Kultua haum. Bai am Haiku auf Dialekt kaun zan Baischü s'Woat
"Haimandl" a Kigo fia Somazeid sei, oda Aia-Beka fia d'Osdazeid, oda Kachiofn
fia'n Winta.

S'bekauntasde Kigo-Woat im Japanischn is des Woat fia d'Keaschblia (sakura), oda
maunchmoi oafoch d'Blia (hana), wo ma daun woas das da Frialing gmoand is. Waun
ma a richds Haiku schreim wü, soid auf jedn Foi so a Joareszeid-Kenwoat drin
sei.

Haiga hoast in Japan de Fabindung fu am Haiku-Gedichtl mid Molarai und Kaligrafi
und de Kunstfoam is mindesdns genau so oid wia de Haiku-Dradizion söwa. De
easchdn Haiku woan a maisdns a kuazes Gedichtl zu am gmoidn Büdl, wos söwa
kunstfoi mid am schwungfoin Binslschdrich gschrim woa. De bekauntasdn klassischn
Dichda woan in Japan a maistns Dichda und Mola in oam.

Da Matsuo Bascho hod zan Baischbü Haiga gmocht, wo de Molarai genau so schlicht
und struktuariad woa, wia s'Haiku-Gedichtl wos dazua ghead hod. Da Yosa Buson,
dea a bsondas talentiata Mola woa, hod de Büdl fu seine Haiga in a kunstfolare
und aufwendigare Foam waida entwükit. Es woa a da Buson, dea in Bascho sei
berümte Roasgschicht "Oku no Hosomichi" (Kloans Wegal in dn hochn Noadn) mid
Büdl ilusdriad hod.

Schau im frian 20sdn Joahundat hod's de easchdn Haikus in aundane Schbrochn gem,
obwoi owa de Auslenda zu deara Zeid de bsondane Dradizion fu de Haiku nu ned
wiakli faschdaundn haum. Zan Baischbü haum de zwoa Englenda, da Basil Hall
Chamberlain (1850–1935) und da William George Aston (1841-1911), de wichdige
Japanologn woan, auf de kloan Haiku-Gedichtl nix bsondas gem. Oana fu de easchdn
japanischn Dichda, de a in Wesdn eaklean woitn, um wos's bai de Haiku genau ged,
woa da Jone Nogutschi (1875 - 1947), dea im Februa 1904 im amearikanischn
Reader-Magazin a kuaze Beschreibung fu da uaschbringlichn Hokku-Dradizion
gschüdat hod und dabai a boa wichdige Haiku auf Englisch iwasezt hod. Sai Artikl
hod ois End a an Haiku-Schlus ghobt, dea bis heit berümt is: "Pray, you try
Japanese Hokku, my American poets!" (Bittsche, browiats de japanischn Hokku, es
amearikanischn Dichda!)

Ungefea zua söm Zeid hod da Sadakitschi Hartmann lengane Hokkus und kuaze Haikus
sowoi auf Englisch wia a auf Franzesisch faöfentlicht. In Fraunkreich is de
japanische Dichdarai um s'Joa 1906 fum Paul-Louis Couchoud zan easchdn Moi
bekaunt gmocht woan und de Artikl fum Couchoud haum wida amearikanische Dichda
und Lüarika beainflust, bsondas de Fadreta fum Imagismus wia in F. S. Flint und
in Ezra Pound. De amearikanische Dichdarin Amy Lowell (1874 – 1925) is zan
Baischbü exdra noch London gfoan, damid's in Ezra Pound drefn kau und hod so iwa
eam de japanischn Haiku kena gleand. Oans fu de easchdn Haiku-Biache, de
aussahoib fu Japan aussa kema san, woa fum mexikanischn Dichda Octavio Paz, dea
schbeda sogoa in Nobelprais griagt hod und unta aundam gemainsaum mim Eikitschi
Hajaschija a Haiku-Iwasezung, in dem Foi auf Schbanisch, aussa brocht hod.

Haiku kau ma eigentli in jeda Schbroch schreim de ma wü und a in an jedn
Dialekt. Es gibt a in Estareich und Boarn a kloane Grupn fu Haiku-Fans und de
haum natiali a a boa Haikus auf Boarisch gschrim. Dabai kau ma gauns oafoch de
Brinzipien fu da japanischn Dichdarai-Dradizion auf insa Schbroch und insa
Region iwadrong und waun oan des gelingt, kimt a guads Dialektgedicht dabai
aussa, wos a glaichzeitig a richdigs japanischs Haiku is. Bsondas guad is ma
daun, waun ma schoft, das ma a Kigo-Woat mid Bezug auf de Natua in insana Gegend
aibaun kau.



https://bar.wikipedia.org/wiki/Vaeinigts_Kinireich

Des Vaeinigte Kinireich (engl. : United Kingdom, kuaz: UK), Longform: Vaeinigts
Kinireich vo Großbritannien und Noadirland (engl.: United Kingdom of Great
Britain and Northern Ireland) is a souveräne Nation voa da Noadwestgstod vo
Kontinenteieiropa.

Da gresste Inslstoot vo Eiropa is a Union vo ehemois unobhengign Oanzlstootn
England, Schottland und Wales sowia Noadirland. Des Vaeinigte Kinireich hod aa
mearane Iwaseegebiet. De Kronbesitztima vo da Isle of Man und vo de Kanoiinsln
san da britischn Krone untastejt, san owa ois sejbststendige Lenda ned Bstondtei
vom Vaeinigtn Kinireich. Ois parlamentarische Monarchie untahoit des Land aa no
Beziahunga zu fimzehn Commonwealth Stootn, vo dena des Stootsowahapt da
britische Monarch/de Monarchin is.

Des Vaeinigte Kinireich bsteht aus da Haptinsl Großbritannien und eppa am Sextl
vo da Insl Irland. Um de Haptinsl lieng mearane Inslgruppm mit iwa 1000 kloanare
Insln. De wichtigstn Inslgruppm san Shetland und Orkney in da Nordsee neadli vo
Schottland, de Aissan Hebridn und de Innan Hebridn im [[Atlantik}} westli vo
Schottland, Anglesey in da Irischn See neadli vo Wales, de Scilly-Insln in da
Kejtischn See sidwestli vo England sowia de Isle of Wight im Eamekanoi voa da
englischn Sidgstod. De oanzige Landgrenz bsteht af da Insl zua Republik Irland;
de is 360 km long. Ned zum Vaeinigtn Kinireich ghean (obwois da britischn Krone
untastenga) de Isle of Man in da Irischn See de Kanoiinsln im Eamekanoi vor da
Noadgstod vo Frankreich.

Des Land hod ummara 65 Milliona Eihwohna (2014), davo hod de Haptstod London
zirka 8.539.000 Eihwohna. In Großbritannien lem a sehr vui Eihwandara vo de
ehemolign Kolonien, wia zum Beispui Inda, Pakistana und Kinesn.

Des Vaeinigte Kinireich is 1707 aus am Zsammaschluss vo de Kinireich England und
Schottland entstandn, nochdem de Stootn scho länga vum gleichn Kine regiad worn
san. Es hod im 19. Joarhundat, domois British Empire gnennt, duach de friare
Industrialisiarung de Vormochtstejung in da Wejd ealongt, aa duach de unbrochane
Seeherrschoft vun da Englischn Flottn. In da easchtn Hejftn vom 20. Joarhundat
is de Mocht vo Großbritannien mit de zwoa Wejdkriag gschwundn, obwoi de zwoa
Kriag vo Großbritannien gwunna worn san. In da zwoatn Hejftn vom 20. Joarhundat
san nacha de moastn vo de ehemolign Kolonien unobhängig worn.

Des Vaeinigte Kinireich zejd zu de am steakstn dereguliatn und privatisiatn
Voikswiatschoftn vo da Wejd. De britische Wiatschoft is da Ursprung vom
sognenntn „angelsaxischn Kapitalismus“, wo af de Prinzipien vo da
Liberalisiarung, vom frein Moarkt, vo niadriga Besteiarung und geringa
Reguliarung afbaut. Des Land hod des wejdweit sextgresste Bruttoinlandsprodukt
(BIP), noch Deitschland und Frankreich des drittgresste in Eiropa. Mit 28.300
Euro liegt des BIP pro Kopf im oban eiropeischn Referenzraumen. Im Vagleich mitm
BIP vo da EU (ausdruckt in Kaufkroftstandards) eareicht des Vaeinigte Kinireich
an Index vo 116,2 (EU-25 im Joar 2003: 100).



https://bar.wikipedia.org/wiki/Adolf_Hitler

Da Adolf Hitler (* 20. Aprü 1889 in Braunau am Inn, Östarreich; † 30. Aprü 1945
in Berlin durch Suizid) wor vo 1933 bis 1945 Diktator vom Deitschn Reich.

Ea is ab 1921 Parteichef vo da NSDAP, ab 1933 Reichskanzler und ab 1934 (nachm
Doud vom Reichspresidenten Paul von Hindenburg) „Fiara und Reichskanzla“ (dt.:
Führer und Reichskanzler) gwen.

Da Hitler is 1913 aus seim Hoamatland Östarreich vua da Eiberuaffung ins K&K
Heer af Minga ausgwaundat. A Joar spada hod da Erschte Wejdkriag ogfangt und er
hod si glei am Ofang freiwillig ois Soidot fia Deitschland gmejdt. Nochm Kriag
hod a in da NSDAP Karriere gmocht. Am 8. Novemba 1923 hod a vasuacht, in Bayern
z putschen. Da Hitler-Putsch is oba vo da boarischen Polizei niedagschlogn worn.
Da Richter Georg Neithardt wor nacha recht muid bei da Vahandlung gegan Hitler
und seine Leit. Da Hitler hod bloß de Mindesstrof fiar an Houchvarot (fimf Joar)
kriagt und am End ned amoi a ganzs Joar obgsessn. In da Hoft z Landsberg am Lech
hod a nacha "Mein Kampf" gschriem. Ab 1929/1930 hod de NSDAP imma mehra
Wählastimma in Deitschland kriagt und 1933 is a nacha Reichskanzla worn. Untam
Hitler ham de Nationalsozialisten im Deitschen Reich a Diktatur afbaut. Se ham
de Oppositionsparteien vabotn und politische Gegna und Minderheitn wia de Judn
vafoigt und umbrocht. Nacha homs in Zwoatn Wejdkriag ozettelt. Desweng san in
Eiropa schätzungsweis 30–35 Milliona Leit ums Lem kema, do drunta alloa sechs
Milliona Judn. Deitschland und Eiropa worn in weitn Tein zasteat.

Da Hitler hod si mit seiner Oidn, da Eva Hitler, geb. Braun, am 30. Aprui 1945
in seim Bunka in Berlin sejba hoamdraad.



https://bar.wikipedia.org/wiki/Kina

D Voiksrepublik Kina (chinesisch: Zhōnghua Renmín Gòngheguó), maistns sogt ma
Kina, is mit 1,3 Miliardn Einwohna (2015) s Land mid de olamaistn Leid auf da
gonzn Wöd iwahapt. Außadem is Kina vo da Flechn hea s greßte Land vo Ostasien
und insgesamt s fiatgreßte Land auf da Wöd (noch Russland, Kanada und de USA).
Da Nam Kina kumt genau so wia de lateinische Iwasezung Sina (Sinologi)
woascheinli vo da Qin-Dinasti. Iwa mearane Stationa und Sprochn is des Woat Qin
entlong vo da Saidnstroßn bis noch Eiropa kuma und doat in vaschidane
Aussprochfoamen aufgnuma woan. Auf Boarisch und a auf Hochdeitsch sogt ma in
Östareich und Siiddeitschland owa Kina mid K am Anfang.

S kinesiche Equivalent zu unsam Woat Kina is Zhōngguó, wos wöatlich iwasezt
umara "s Reich in da Mitn" hoaßt. D Voiksrepublik Kina umfosst heit praktisch
des gounze kuidurell und geografisch ois kinesisch bekonnte Gebiet in Asien, mid
Ausnom vo Taiwan und a boa kloane Insln voa da Küstn vo Fujian.

Seit da Grindung 1949, wia im kinesischn Biagakriag de anti-komunistische
Kuomintang gschlong woan und ins heitige Taiwan gflicht is, wiad d Voiksrepublik
vo da Komunistischn Partei vo Kina regiad. Da politische Status vo Taiwan is
noch wia voa umschdridn; de mit 23 Milliona Leid dicht bevökate Insl Taiwan
hoaßt offiziell Republik Kina.

Zum untascheidn vo de zwoa vawend ma infoamell auf Hochdeitsch aa in Begriff
"Rotchina" und auf Englisch "Mainland China" (Festland Kina). Olle zwoa Begriffe
schliaßn semantisch owa de zwoa Sondavawoitungszonen im Sidn, nemlich des 1997
vom Vaeinigtn Kinireich zruk gewane Hong Kong und des 1999 vo Portugal zruk
gewane Macau aus, wai dort aa noch wia vui ondare Gsetz in Kroft san wia im Rest
vo Kina.

S Stootsgebiet vo Kina is in 22 Provinzn untadailt, fimf autonome Regionen, vier
regiarungsunmitlboare Städt und zwoa Sondavawoatungszonen. De drei flechnmeßig
grestn Regionen Xinjiang, Tibet und de Inare Mongolai mochn davo owa aloa scho
fost d'Höfte vo gonz Kina aus. Des san owa aa de am dinstn besidltn Regionen vo
Kina und hom insgsomt net vier Prozent vo da Gsomtbevökarung. Damit de Zoi vo de
Einwohna ned weita so schnö zuanimd, hod d Regiarung a "Neta-Oa-Kind" Gsetz in
Kroft gsetzt, wos owa grod in de letztn Joa wida weniga streng duachzong woan
is, weil s grouße Föplanungen gem hot und gfealiche demografische Unsimetrin
entschdondn san. S Wogsdum vo da Bevökarung hot si owa in de letztn Joazehnt vo
drei auf a Prozent pro Joa reduziad. trotzdem hot Kina zum Beispui mea Einwohna
wia de USA und de EU zam.

D Voiksrepublik Kina is bis in de 90a Joa ois Entwicklungsland klassifiziad
woan, obwoi si si scho seit da wirtschafdlichn Libaralisiarung noch da
Kultuarewoluzion und n Dod vom Mao oiwai schnöla zu ana Groußmacht entwicklt.
Noch außn vatrit d Regiarung vo da Voiksrepublik de "Neta-Oa-Kina" Politik, mid
dem Zui, dass aa intanazional aneakennt wiad, dass net oan kinesischn Stoot gibt
und Taiwan eigentlich a obtrinnige Provinz is. Wirtschafdlich is Kina heit so a
dinamischs Land, dass im aktueln 5-Joares-Plan sogoa scho a Obremsn vom
Wirtschafdswachstum eiplant woan is.



https://bar.wikipedia.org/wiki/Spanien

Spanien (amtli: Kinigreich Spanien, spanisch: Reino de España [ˈräino ð(e)
esˈpaɲa]) is a Stoot im Sidwestn vo Eiropa af da Iberischn Hoibinsl. De Haptstod
is Madrid.

Im Westen grenzt Spanien on Portugal, im Noadn on Frankreich und on an
Zwergstoot Andorra und gonz im Sidn hängt no de britische Kolonie Gibraltar dro.
Zu Spanien ghern a no de zwoa Städt Ceuta und Melilla, wo aufm afrikanischn
Kontinent lieng und on Marokko grenzn, de Balearn im Middlmeea und außadem de
kanarischn Insln, wo im Atlantik voa da marokkanischn Gstod lieng.

Am Festland hods zwoa grouße Gebiag: d'Sierra Nevada im Sidn und d'Pireneen on
da Grenz noch Frankreich. Da hechste Beag is da Mulhacén mid 3482 Meta, owa af
Teneriffa in de Kanaren hots mim Pico de Teide (3718 m) no an hechan Gipfe. De
wichtigsten Fliss han da Duero, da Tejo und da Ebro.

Vo de guad 40 Milliona Eihwohna han katholisch, da Rest han ondare Christn,
Moslems, Judn oda ham gor koa Religion. Fost oi redn spanisch, owa danem hods aa
an Haffa ondare Sprochn: im Ostn katalanisch, im Basknland und in Navarra
baskisch und im Noadwestn galizisch. Grad as katalanische is in letzta Zeid
recht aufm Voamarsch und lest in Katalonien as spanische imma meah ois
Vakeassproch aa.

In Spanien wead iwawiegnd Kastilisch (Spanisch), Katalanisch, Galicisch und
Baskisch gredd. Kastilisch is im gsomtn Stootsgebiet Amtssproch. Katalanisch is
in de Autonoman Gmoaschoftn Katalonien, Valencia (duatn ois Valencianischt) und
af de Balearen, Baskisch im Basknland und Tein vo Navarra und Galicisch in
Galicien nem Kastilisch emfois Amtssproch (lenguas co-oficiales). Im Val d’Aran
hod Aranesisch, a Varietät vom Gascognischen, offiziejn Status.

Danem existian oanige Sprochn, wo nua no vo oana gringan Ozoi vo Menschn gredd
wead und ned an Status vo oana Amtssproch ham. Dazua ghean Asturleonesisch und
Aragonesisch. Im Jálama-Toi (Provinz Cáceres) on da portugiesischn Grenz, wead A
Fala, a iwakommena Dialekt vo da galicisch-portugiesischn Sproch, gredd. In
Melilla redd de masirische Mindaheit aa Tamazight.

Spanien is seit 1978 (neie Vafossung) a parlamentarische Monarchie. Da Titl vom
Kini wead vaeabt. Da etzige Kini is da Felipe VI. Damit is a Stootsowahapt und
Owabefejshowa vo da Armee.

De wichtigstn Partein in Spanien san de konservative Voikspartei (PP) und de
Sozialistn (PSOE). Da Premierminista, wo vom Parlament gwejd werd, is etz da
Mariano Rajoy vo da PP.

Spanien is in 17 autonome Regionen eiteit, so ähnli wia in Deitschland und
Östareich de Bundeslända. S bsundare is owa, doss de Regionen in Spanien iare
autonomen Rechte untaschiadli handham. Za de 17 Regiona keman no de zwoa Städt
Ceuta und Melilla afm afrikanischn Kontinent, wo za koana Region ghern. De
Regiona han wiedarum in Provinzen eiteit.



https://bar.wikipedia.org/wiki/Oidboarisch

Oidboarisch is de Bezeichnung fia de boarische Sproch in da Zeid vom 8.
Joarhundat bis Mitte 11. Joarhundat n. Kr. Olle westgermanischn Idiome in dera
Zeid, wo de Zwoate Lautvaschiabung stottgfundn hod, wern zum Oidhochdeitschn
zejd. Des woa koa homogene Sproch, sundan hod aus mearan Varietaetn bstandn
(Oidboarisch, Oidalemannisch, Oidfränkisch). Bedeitnde oidhochdeitsche
Sprochdenkmoi san in Oidboarisch vafosst, meglichaweis aa de ejtasdn.

Oidboarische Sproch moant oisdann ned es moderne Boarisch vom heitign Oidbayern,
sundan de Urform dovo.

Oidboarisch is im 6. Joarhundat in da Region neadli vo de Oipn und sidli vo da
Donau entstandn.

Im Joar 488 n. Kr. hod es Remische Reich de Donaugrenz nimma vateidign kena und
de ehemolign Provinzn Noricum und Raetia afgem. Nacha san west- und
ostgermanische Gruppm vo vaschiedna Staemm ins Gebiet voadrunga und hams
bsiedlt. Zamma mit am Tei vo da remischn Bevejkarung, wo bliem is, hod si do
draus da Stamm vo de Bajuwarn entwicklt. Zua sejm Zeid is de boarische Sproch
entstandn. Aus da Sprochgenese san aa de vaschiednan Eifliss afs Boarische
nochvoiziagbor: westgermanisch (alemannisch, frenkisch), ostgermanisch,
romanisch und slawisch. Aus da Ofangszeit gibts owa koane Sprochdenkmoi, de
Schriftdokumente aus dera Zeid worn in Latein gschriem. Es Ofangsdatum vom
Oidboarischn eagibt si ausm Ofang vo da Ibaliefarung im spodn 8. Joarhundat. Es
Enddatum ausm Austausch vo de oidhochdeitschn Endungsvokale (-a, -ulo, -i)
duachs Middlhochdeitsche e. Da Zeidram losst si aa gschichtli begrindn. Da Ofang
vo da oidboarischn Ibaliefarung duachs Ene vom Herzogdum vo de Agilofinger (788
Obsetzung vom Tassilo III.) und de Eigliedarung vo Bayern ins Reich vom Karl am
Großn. Und es End vom Oidboarischn duach de massivn Vaenderunga in da Sozial-
und Wirtschoftsstruktua im 11./12. Jh. (Ofänge im Steddewesn, Buidungswesn, in
da Territorialisiarung).

De Untaschiede zum Oidfrenkischn san in da Phonologie wesentli, de Untaschiede
zum Oidalemmannischn nua gering. Es gibt oba aa phonologische Untaschied zum
Oidalemannischn. Generej san im Oidboarischn oitadimlichare Sprochvoejtnisse
lang dahoidn bliem. Interessant is aa de Vawandtschoft zum Langobardischn.

A Vagleich zwischn vaschiedna oidhochdeitschn Variantn vom „Vater Unser“ zoagt
de Untaschiede af.

In da Morphologie is voa oim de Endung -in im Untaschied zum Oidfränkischn -en
wichti. Beispui: henin (standarddeitsch: des Hahnes), nemin (des Namens).

Es Oidboarische untascheid si aa in da Lexik vo andan oidhochdeitschn Idioma.
Markant is do vor oim da Untaschied zwischn Boarisch und Alemannisch oanaseits
und de Frenkischn Varietaetn andaraseits. Es Oidboarische untascheid se aa in da
Lexik wesntli vom frenkischn Oidhochdeitschn owa nua unwesntli vom
Oidalemannischn, und zwor um so wenga je weida ma in da Gschicht zruckgehd.
Beispui:

De letztn zwoa Beispui wīh (gweiht) und ātum (Odm/Atem) weisn a eindeitige
Vawandtschaft zu de gotischn Begriffe weihs und ahma af.

Omerkn muass ma, dass de Ibaliefarung vom Oidboarischn Woatschotz eihgschrenkt
is, wei fost nur religiese Texte aus dera Zeid ibaliefad worn san. Vui Weata, wo
im Oidboarischn gem hod miassn, san fias Boarisch eascht ausm Spodmiddloita
ibaliefat, beispuisweis de boarischn Wochntogsnam Ertog und Pfinztog.

In da Linguistik wean olle westgermanischn Idiome aus da Zeid vo etwa 750 bis
1050 n. Kr., bei dena de Zwoate Lautvaschiebung voahandn is, mitm Iwabegriff
„Oidhochdeitsch“ bezeichnt. Insofern is des Oidboarische a Tei vom
Oidhochdeitschn. Des Oidhochdeitsche woa i dera Zeid owa seah heterogen, deshoib
gibts a vui Mischtexte. A berihmds Beispui dafia is des Hildebrandsliad. Des is
uma 830–840 vo zwoa unbekanntn Fuldaer Mänchn gschriem worn; zwoar
oidhochdeitsch owa in oana eigntimlichn oidsächsisch-boarischn Mischsproch.

Ausm oidboarischn Sprochraam san zoireiche Primärquejn ois Manuskripte
iwaliefat, de wo haptsächli in de Skriptorien vo de Klästa Freising (Domklosta),
Regnschburg (Stift Niedamünsta), Tegernsee, Benediktbeiern, Passau (Klosta
Niedanburg), Wessobrunn, Mondsee und Soizburg (Stift Sankt Peter) entstandn san,
owa aa vo boarischsprochign Schreiban im Klosta Fulda niedagschriem worn san,
sowia spoda aa in dena Klästan (Stifte) vo de Benediktinan in Klosterneuburg und
Millstatt.

Da Iwagang zwischn Oidboarisch und middlhochdeitschn Boarisch woa fliaßnd. Es
gibt no bis ins spade 11. Jh. Belege fias Oidboarische. So is no noch 1050 im
Klosta Wessobrunn a oidboarische Iwasetzung vom alemannischn St. Gallner Notker
ogfeatigt worn. Heit wead des Werk noch seim derzeitign Aufbewohrungsort Wean
"Weana Notker" gnennt. Emfois no groußnteis af Oidboarisch is des z Regnschburg
noch 1067 vafosste Otlohs Gebet.



https://bar.wikipedia.org/wiki/Weanarisch

Weanarisch, aa Wienerisch, is da traditionölle Dialekt vo Wean. Des is a
ostmiddlbairische Variantn vo da bairischn Sproch.

Des Bsundare am Weanarischn im Vagleich za aundare bairische Dialekt liagt vua
oim im Wuatschoz. Weu Wean ois Hauptstod vo Östareich-Ungarn amoi Wödgötung kobt
hod und späta no ollawäu an großn kuituarön Eifluss, is des Weanarische wödweit
bekaunt wuan. Dea bsundare Wuatschoz kummt vo de stoakn intanazionäun
Vaflechtungan aus da Zeit vom Habsburga-Reich, owa aa vom makaban Weana Hamua,
dea wos duach a Mischung aus Fatalismus („Is eh ois wuascht“) und Iwalemswüün
(„A echta Weana geht ned unta“) entsteht, gmischt mit an typischn Weana Schmäh.

Es Weanarische is kloa ois bairische Sprochvariantn erkennboa, is owa
gleichzeitig aa a woas Schozkastl vo da eiropäischn Sprochkuitua - mit
lateinischn, franzesischn, italienischn, jiddischn, tschechischn, ungarischn,
krowodischn und vua oim behmischn Ölementn. Intressante sprochliche Eifliss
kumman ausn Middlhochdeitschn und Oidhochdeitschtn, owa am steakstn natialich
ausm Gebiet vun da ehemolign k.u.k. Monachie. Duachn Wuatschoz is es Weanarische
zu an eiganan Dialekt wuan. Da Wehle hot im Zaumanhaung vo ana Eisschraunk-
respektive Schmöztieglfunktion gschriem.

Dabei kummts oba drauf au, wos des fia an (mittlhochdeitschen) Uasprung hot. A
Beispüü: fia „Ich weiß“ (mhd weiz) sogt ma „waaß“, oba de Foab „weiß“ (mhd wiz)
bleibt „weiß“.

Ois waaß ma do oba a net. Nachn Peter Wehle sogt ma in Wean zwoa „zwaa“ für
„zwei“, aber ma sogt ned „zwaater“ (zweiter), sondern „zweita“.

Und aa bei Fremdweatan tuat ma des ned. Oiso gibts zwoa an „Blechschoden“, aber
zoiln tuat ma bei da „Kassa“. Und a, wann a gwisser Reschpekt do is, oiso bei
Personen- und Eigennaumen. No a Ausnahm is beim Diminutiv, denn dea hebt aa so a
Vadunglung auf.

Oba kaa Ausnauhm ohne Ausnauhm. Da Diminutuv losst de Vadunglung in Ruah, wauns
um Peasaunan geht. Beispüü: A „Tschoppal“ is und bleibt vadunglt, odara „Bobal“
(Papagei), aa waunn des kaa Peason sondan a Viech is.

Is es obar a Uatsnauman mit „-bach“, „-berg“, „-dorf“, „-grund“, „-stadt“ wiad
da easchte Wuattäu bedond. Untaschiedlich isses bei Nauman mit „-burg“ oda
„-stein“: ma sogt zwoa „Hainburg“, obar a „Kalksburg“. Schuster/Schikola fian
des auf Widasprich mit aundare estareichischn Dialekt zruck, woduach dann a
Unsichaheid entstaundn is.

In da Grammatik gibts kane Bsundaheitn gegniwa dena aundan bairischn Dialektn.
Es gibt do aa de typischn Obweichungen vom Hochdeitschn, wia z.B. s Föin vom
Genitiv.

Den gibz zwoa scho no bei feste Redewendungan wia zum Beispüü: „Um Gotts
Wüll'n“. Oba sunst'n geht des mit Dativ und Possessivpronomen: Augusts Frau wiad
„dem (in) Gustl sei Oide“. Wanns net um Leit geht, sundan um Soch'n, wird des
oba umdraht: „Das End vom Liadl“.

De fias Boarische typischen Diminutivsuffixe -(e)l und -al bzw -erl san im
Weanarischen bsundas oft aunztreffn, sogoa fia Bauweake:

Oman is scho gsogt wur'n, dass da Diminutiv a Vadunklung aufgebt, oisa haaßt a
„Bach“ umara „Boch“, isa oba klana, hassts „Bacherl“.

Jetzan muass ma oba wissen, dass de Vaklanarungsfoaman net afoch vaschiedane
Gressn bezeichnan, sondan recht untaschiedliche Bedeitung ham. A Beispüü zum
Vawiarrn: aus Glos (=Material) wird a Glasl gmocht (=Gefäß), und aus dem trinkt
ma donn a Glaserl Wein (=Mengenangabe).

S Oid-Weana Voikstheata vom 18. und 19. Joahundat hod de untan und middlan
Gsöschoftsschicht ois Publikum ghobt und hod a de Sproch vo dena Schichtn
vawendd. De wichtigstn Autorn woan: Josef Alois Gleich, Carl Meisl, Adolf
Bäuerle, Ferdinand Raimund und Johann Nepomuk Nestroy. Dees woan komediantische
Stickln, de owa aa duachaus zeitkritisch woan, soweit dees de domolige Zensur
zualossn hod.

Im 20. Joahundat sans voa oim da Jura Soyfer („Der Lechner Edi schaut ins
Paradies“) und da Ödön von Horváth („Geschichten aus dem Wiener Wald“). Bei dena
Autorn stengan zeitkritische Aspekte im Vuadagrund.

Sprochlich obgrenzn muass ma de Voiksstickln vom Weana Schriftstöla Ludwig
Anzengruber, dea wos a Oat iwaregionaln Kunstdialekt vawendd hod.

A Bundaheit vo de Weana Klakunstbühnen vo de 1930a und 40a Joa woa sognennde
Middlstickl. Des woa a kiazas zeitkritisches Theatastickl, des wos zwischn da
Serviapausn und da Zoipausn vo an Kabarettprogramm aufgfiat woan is. Bsundas
eafoigreich – und duachgengig auf Weanarisch – woas Middlstickl „Pratermärchen“
(1936) vo Rudolf Weys. De bedeitendstn Middlstickl san vom Jura Soyfer.

Karl Kraus hod zwischn 1915 und 1922 sei satirisches Easta-Wödkriag-Drama „Die
letzten Tage der Menschheit“ gschriem. Dabei hod a in de Dialoge Zeitgenossn
Weanarisch redn lossn, um an kriagshetzarischn Irrsinn zum dokumentian.

Dees 1-Peasonen-Stickl „Der Herr Karl“ vo Helmut Qualtinger und Carl Merz hod
1961 noch da Uaauffiarung im TV fia Aufregung gsuagt. Es zagt an
opportunistischn Weana, dea seine hoastraibendn Aunsichtn iwas Zeitgeschehn in
de letztn Joazehnt zum bestn gibt.

Josef Weinheber hod 1935 sein eafoigreichn Gedichtband „Wien wörtlich“
aussabrocht, dea wos a Gedichtln auf Weanarisch enthoidn duat („Es wäre nicht
Wien“, „Der Phäake“).

Ebmfois in de 1930an hod da Peter Hammerschlag seine skurrün Gedichtln gschriem,
a boa davo auf Weanarisch („Pülcherdialog ad infinitum“) oda mid an Weanarischn
Eischlog. Aussabrocht sans owa eascht in de 1970a Joa vom Friedrich Torberg
wuan.

In de 1950a hods is mit an Schlog a gaunza Schwung vo wichtign Vaeffentlichungen
auf Weanarisch gem. Do muass ma voa oim H. C. Artmann („med ana schwoazzn
dintn“), Gerhard Rühm und Konrad Bayer („glaubst i bin bled“) nenna. De san aa
ois Weana Gruppm bekaunt wuan.

In de 1970a Joa san de Mundoatdichta Trude Marzik („Aus der Kuchlkredenz“) und
Anton Krutisch („Wiener Lavendel“) populea wuan.

Im umfaungreichn humoristischn Weak vom Alexander Roda Roda (1872–1945) findt ma
unta aundam weanarische Dialoge (z. B. in „Wie man dem Wienerherzen wehetut“).

1906 is in Wean dea berihmte, berichtigte Porno-Roman „Josefine Mutzenbacher.
Die Lebensgeschichte einer wienerischen Dirne, von ihr selbst erzählt“
aussakumma. De Dialog vo dem Roman san weitgehend in weanarisch gschriem. Vua
oim da Sexual-Wuatschotz vo da domolign Zeit in Wean is so bis ins Detail
bekaunt.

1971 hod da Wolfgang Teuschl „Da Jesus und seine Hawara“ vaeffentlicht, a
Iwatrogung vom Evangelium ins Weanarische, de heit ois Klassika güt.

An Haufn Biachl in Weanarisch hod da Hans Werner Sokop gschriem. Ea hod a
Kindabuachklassika wia „Struwwelpeter“, „Der kleine Prinz“ und Wilhelm Busch
Gschichten ins Weanarische iwatrogn.

Tobias Seicherl woa da easchte kontinental-eiropäische daily strip,
vaeffentlicht im Das Kleine Blatt vo 1930-1940.

Des Weanaliad is a anzigoatigs Musik-Genre aus Wean. A Spiagl vau Weana Lemsoat.
Es hod in da Zeit zwischn 1880 und 1930 an Gipfe erreicht. De legendean
Aufnaumen vau da Maly Nagl aus de 1920a und 1930a Joa („I brauch’ ka schöne
Leich’ …!“, „Mei Oide sauft so vü wiar i“) san dafia a Beispü. Wichtige Vafossa
vau Weanaliadan san beispüsweis da Gustav Pick (1832 - 1921; z.B. s Fiakaliad),
da Wilhelm Wiesberg (1850–1896; z.B. „D' Hausherrnsöhnl'n“), da Carl Lorens
(1851–1909; z.B. „Jetzt trink ma no a Flascherl Wein“). Ois ans vau de ötastn
Weanaliada güt „O du liawa Augustin“, des wos meglichaweis ausm 17. Joahundat
staumt.

In de 1970a is dees Weanaliad u. a. duach Horst Chmela („Ana hot immer des
Bummerl“), Karl Hodina („Herrgod aus Sta'“) und André Heller („Wean, du bist a
Taschnfeitl“) wieda belebt wuan. Aa da Roland Neuwirth, dea wos si söwa ois
Eaneiara vaum Weanaliad begreift, is domois zum easchtn Moi in Eascheinung
tretn. Ea hod in seine spädan Liada a zagt, dass da Blues und s Weanarische sea
guad zaumpassn.

Traditionö huam in Wean a vü Schauspüla Weana Liada gsunga: z. B. da Alexander
Girardi („Fiakerlied“), da Hans Moser („Die Reblaus“, „In der Kellergass’n“), da
Paul Hörbiger („Weil i a alter Drahrer bin“), da Fritz Imhoff („Ja, wenn der
Regen lauter Gumpoldskirchner wär“), späda aa da Michael Heltau und da Stephan
Paryla.

Seit de 1910a bis in de 50a Joa woa da Hermann Leopoldi („In der
Barnabitengass’n“, „Schnucki, ach Schnucki“) a Fixstean unta de Weana
Vuatrogskinstla. Ob 1939 (in da Stod New York) bzw. 1947 (in Wean) is a vua oim
im Duo mit seina Lemspartnarin Helly Möslein auftretn.

In de 1950a und aa de Foigejoa hom Kabarettistn wia da Gerhard Bronner („Die
alte Engelmacherin“, „Krügerl vorm G’sicht“, vortrong mitn Helmut Qualtinger)
sowia da Georg Kreisler s Weanaliad kontakariat. Heit sans Kabarettistn wia da
Josef Hader („Warum“) de dees aa aso mocha. Owa em ned nua mitn Weanaliad ois
Schablon, sundan aa mit ana satirischen Variantn ois Kabarettliad. S Duo Gerhard
Bronner und Helmut Qualtinger („Der Halbwilde“, „Der gschupfte Ferdl“ usw.)
sowia Georg Kreisler („Tauben vergiften“, „Am Totenbett“), owa z. B. aa da
Alfred Dorfer („I waas oft ned“) san damid sea eafoigreich gwen.

In de 1950/60a Joa hom de kabarettistischn Liada vo Pirron und Knapp
(„Tröpferlbad“, „Hausmastarock“) de Weana Lebmsweis widagspiaglt und woan so
guad wia jedn bekaunt.

Ois Aufaung vo da "Weanarischn Wöön" (Dialektwöön) vo da österreichischn
Popmusik güts Joa 1970. Zum aan duachs Liad „A Glock’n, de 24 Stunden läut“,
gsungan vo da Marianne Mendt (gschriem vom Gerhard Bronner, komponiat vom Hans
Salomon), zum aundan duach „Glaubst i bin bled“ vo da Worried Men Skiffle Group
(Text vom Schriftstöla Konrad Bayer vo da Weana Gruppm), des wos vo da
Ö3-Musicbox produziat wuan is. 1971 hod daun da Wolfgang Ambros Da Hofa
aussabrocht und da Arik Brauer „Sie habn a Haus baut“. 1972 san „Der Tschik“ vom
Georg Danzer sowia „Alle Menschen san ma zwider“ von Kurt Sowinetz vaeffentlicht
wuan.

In dena foigendn Joa hod da Ambros „Es lebe der Zentralfriedhof“ und „Die Blume
aus dem Gemeindebau“ aussabrocht und da Danzer mit „Jö schau“ und „Hupf in
Gatsch“ große Eafoige gfeiat. Danem hom se no aundare Künstla etabliat, de wos
weanarisch gsunga hom: Da Sigi Maron („He Taxi“, „Da Hausmasta“), da Peter
Cornelius („Hampelmann“, „Du entschuldige, i kenn di“), Heli Deinboek („Waun de
Neurosen blüh’n“, „Too dörti für Gerti“), da Rainhard Fendrich („Ich bin ein
Negerant, Madame“, „Zwischen 1 und 4“), de Neue-Deutsche-Welle-Band DÖF („Taxi“,
„L. Hirschinger“), da Ostbahn Kurti („I hea di klopfn“, „Neiche Schoin“), da
Richard Weihs („Grantscherbn Blues“, „Ringlgschpü“), de Alkbottle usw. Aa
„Zuagraste“ wia dea Steira Ludwig Hirsch („Die Omama“) und de Schweizerin Maria
Bill („I mecht landen“) hom Austropop Liada auf weanarisch gsunga.

Aa dees Weanaliad Genre hom Austropopa imma wieda bedient. Beispü dafia san „Wem
heit net schlecht is“ (1975) vom Ambros, „Heut’ bin i wieder fett wie ein
Radierer“ (1972) vom Danzer, „s Naserl“ (a oide Hans-Moser-Numma ausm Füm „Ober,
zahlen“) vom Duett Ambros/Fendrich (1984). Nennansweat is aa da
Weanaliad-Ausflug vo da steirischn EAV mid „Leckt’s mi“.

Dass ma auf Weanarisch aa rappen kaun, hod ois easchta da Falco („Der
Kommissar“, 1981) zagt, gfoigt vo Drahdiwaberl („Die Galeere“, 1983) und
Schönheitsfehler („A guata Tag (in da Betonwüste)“, 1996). Zua gleichn Zeit hod
aa de Fünfhaus Posse a gaunzes Oibum auf Weanarisch außabrocht. A boa Joa späda
hom daun de Rapper AGeh Wirklich und Adem Delon mit „Sweet Vienna“ a Wean Hymne
auf Weanarisch vaeffentlicht. Beide san aa heit no aktiv.

Es gibt owa aa wieda mea Leit, de wos an kuituarön Weat vom echtn Weanarisch z
schätzn wissn, s Weanarisch vom Weanaliad, s Weanarisch vo Johann Nestroy, H. C.
Artmann und Helmut Qualtinger. Fia ans vo de neiastn wissnschoftlichn
Weanarisch-Projekte, s Weanarische fian Computa zum Adaptian, hom "de Forscher
Hanno Pöschl ein paar Wienerisch-Klassiker Literatua gegeben: unter anderem Med
ana schwoazzn dintn und eine Asterix-Ausgabe von H. C. Artmann".



https://bar.wikipedia.org/wiki/Midsumma

Midsumma moant im weidan Sinn de Summa Sunnwend, im engan Sinn es Brauchdum, wo
mit am Eaeignis vaknipft is. De Feian findn z Summaofang stott. Es exakte Datum
fias Midsumma-Fest variat vo Land zu Land (vom 21. - 24. Juni). Midsumma wead
voa oim in de skandinavischn Lända intensiv gfeiad.

Es lateinische Wort "Solstitium" fia Sunnwend hoasst sovui wia "Stuistand vo da
Sun". Astronomisch gseng bedeit Sunnwend de grässte neadliche bzw. sidliche
Deklination vo da Sun. De Erdachsn stähd 23°27' schräg zua iara Umlafbo um de
Sun. Daduach stähd de Sunn wearend am Joarh (= Daua vo am Erdumlaf um de Sunn)
amoi häha und amoi diafa am Horizont. So entstenga de Joareszeidn. Bei da
Sunnwend im Summer und im Winter entstähd da Eidruck, dass se de Bohn vo da Sun
umkeaht.

Im Gegensotz zu vui andanan Ländan, wo des Fest duachs Kristndum im Johannes am
Taifa gwidmed und vaändat woan is, hods schwedische Midsummerfest nia a
kirchliche Iwaformung dahoidn. Deshoib is do ziemli authentisch bliem.

Midsommar ist in Schweden nach Weihnochtn s zwoatgrässte Fest vom Joar und de
moastn Schweden feians mit Vawandtn, Freinden und Nachboan. Laut Gsetz ausm Joah
1953 wiad Midsommar imma an am Samsta (zwischen 20. und 26. Juni) gfeiat, der wo
am längstn Dog im Joah am nachstn is. Da Freidog davoa wiad midsommarafton
(Midsummeromd) genennt und da Samsta midsommardag (Midsummerdog). Obwoi da
Freitog koa offizella Feierdog is, hom de moastn Gschäfte gschlossn und de
Bewohna vo de großn Städt puigan zu de Feialichkeitn afs Land. Am Midsummerdog
bleibt de schwedische Flaggn oft iwa Nocht ghisst.

Am Midsummeromd wiad a gschmickte Stangan, da sognennte Midsummerbam (majstången
oda midsommarstången), afgstejt. Dabei hod maj do owa nix mit Mai zdoa, sundan
gähd af des oide Verb maja („mit Blumen schmickn“) zrugg. De Stange schaugt in
jeda Region vom Land a weng andas aus, a mange Orte hom oft ia eigane Tradition.
De Stangan san mit Bladdln und Bluman gschmickt und afgricht, danach wiad im
Kroas um se umadum danzt, dabei gibts vaschiedane Danzoatn. Oans vo de Danzliada
hoast 'små grodorna: do gähds um an Frosch, den wo ma ban Danzn imitiat.

An Mittsommer isst ma de easchtn Friaherdäpfen. Se wean zamma mit Hering, Rahm,
Schnittling, Knäckebrod und Kaas serviat. Zum Nachtisch gibts frische
schwedische Erdbeean mit Schlog. Es wiad vui Schnaps owa aa Bier (öl) drunga.
Des traditonelle schwedische Drinkliad Helan går ko ma oft hean.

Friaha hod ma glaabt, dass de Natur in da Midsummernacht (de Nacht zwischn
Freidog und Samsta) magisch warad. Ejfn danzn und Trolle stengan hinta de Baama.
Außadem hods ghoassn da Morgntau kranke Viecha und Menschn heijn kenntad.
Deswegn hod am a weng Tau in ana Floschn gsammet. Des Wossa hod ma dann zum
Bacha gnutzt; s Brod und de Weggal san davo ogebli groß und schmockhoft woan.



https://bar.wikipedia.org/wiki/Fei

fei („bestimmt, gwiss, wiakle, owa, do, voll, übrings") is a Umstandswoat, Fui-
und Wiazwort, des wo besondas oft im Boarischn und Frenggischn vawendd wead.
Nochweisn losst sa si seitm 12. Joarhundat.

De Weatal fei ko vui bedeitn und de Wuazln san aa no ned obschliassend kleat.
Sabine Krämer-Neubert vom Dialektinstitut vo da Universität Wiazburg hod si
damit intensiva befosst. Da Uasprung vo fei is demnoch des lateinische Woat
„finis“ (Grenz, End), des wo iwas Franzesische („fin“) ums zwejfte Joarhundat
ins Land kema is. Im Oidhochdeitschn und im Oidboarischn hoassts aa no „fin“. Do
hods de Bedeitung vom Absolutn. Beispui: „Des is fei vabotn. Des geht fei ned.“

Weidare Bedeitungsnuacen vo fei san spada dazuakema, oiso „hibsch, fesch, artig,
liab“ oda ebm “so guad wia megli“. Beispui: „Pass fei auf!“ oda „Sei fei
fleißig!“ („Sei fein fleißig!“ is aa no vom Goethe vawendd worn).

De Feansehzuaschaua und Radioheara vom Bayrischa Rundfunk hom 2004 fei zu "Mei
liebst's boarisch Woat" gwejd.



https://bar.wikipedia.org/wiki/Zwoata_W%C3%B6dkriag

Da Zwoate Wödkriag (aa: Zwoata Wejdkriag) hod vum 1. Septemba 1939 bis zum 2.
Septemba 1945 dauad, in Eiropa wor a scho am 8. Mai 1945 aus. Er woa da zwoate
auf globala Ebane gfiate Kriag, wo sämtliche Groußmächt vom 20. Joarhundat
beteiligt gwen san und is da gresste Konflikt mid de meistn Dodn in da Gschicht
vo da Menschheid. Er is da oanzige Kriag, in dem sowoi atomare (von de USA in
Japan) ois aa biologische und chemische Woffn (oi zwoa vo Japan in Kina)
eigsetzt worn san (ABC-Woffn).

Auslesa woa in Eiropa da Ongriff vom Deitschn Reich auf Poin ohne
Kriagserklärung am 1. Septemba 1939. De Ausweitung vom Kriag auf de USA und
Asien is duachn japanischn Ongriff auf Pearl Harbor (Hawaii) am 7. Dezemba 1941
gscheng. 1945, am 9. Mai, hot da Generoi Wilhelm Keitel de bedingungslose
deitsche Kapitulation untazeichnet. De Japana hom am 2. Septemba 1945
kapituliat.

In de zwanzga und dreißga Joar vom zwanzigstn Joarhundat hod da Faschismus in
groußn Tein vo Eiropa imma mehr an Bedeitung gwunna. Da Benito Mussolini hod mit
seim Marsch auf Rom 1922 de Mocht in Italien an sich grissn. 1936 hod Italien,
des enge Beziehunga mitm Deitschn Reich ghobt hod, Ethiopien ogriffa, 1939 homs
Oibanien annektiat.

In Spanien homs vo 1936 bis 1939 in Spanischn Biagakriag austrong, und zwoar
zwischn da Voiksfrontregiarung, de haptsächli vo Republikana, Sozialistn und
Kommunistn gstejd worn is, und vo Onhänga vo oana, vom Generoi Franco gfiahdn
Militärrevoltn. D'Franzosn und d'Russn hom da "Voiksfront" Woffn und
Kriagsmaterioi gliefat, de Deitschn und d'Italiena hom an Franco mit seine
Nationalistn untastitzt. De deitsche nationalsozialistische Regiarung hod extrig
fian Franco de Legion Condor gschickt, de wo entscheidnd zum Sieg vom Franco
beitrong hod.

In Deitschland is da Nationalsozialismus seit de dreißga Joahr zua Massnbewegung
ogwoxn. Am 30. Jenna 1933 is ia und eanane rechtskonsavativn Vabündetn de Mocht
ibagehm worn: Da Adolf Hitler is vom Reichspresident Paul von Hindenburg zum
Reichskanzla ernonnt worn. Der hod donn aus Nationalsozialistn und
Deitschnationaln as "Kabinett Hitler" buidt. De Revision vo da internationaln
Ordnung vom Versailler Vatrog, scho a friarers Zül deitscha Regiarunga, woar as
Programm vo de Nationalsozialistn und eanane Vabündetn. Mitm Wiedaonschluss vom
Saargebiet ans Deitsche Reich 1935, an Einmarsch ins entmilitarisiate Rheinland
1936, in Onschluss vo Östareich und de Obtrennung vom Sudetnland vo da
Tschechoslowakei im Münchna Abkommen 1938, san de easchtn zwoa Züle weitgehnd
erfüd und vo da englischn und franzesischn Appeasement-Politik beginstigt worn.
Sogoa nochm Eihmarsch in de sognennte "Resttschechei" im Meaz 1939, hods aa bloß
Proteste vo de Franzosn und Englända gem, gmocht homs nix. Glei danoch hod
Litauen wegam politischen Druck as Memelland an Deitschland zruck gem,
d'Slowakei is a eigena Stoot worn und woar duach am Schutzvatrog eng an
Deitschland bundn. D'Englända und d'Franzosn woitn de deitsche Expansionspolitik
eihgrenzn und ham de Poin und de Rumänen a Garantieerklärung gem, a weng späda
is donn in a förmlichs Bündnis umgwondlt worn.

Im August 1939 hod Deitschland mit da UDSSR ibaraschnd an Nichtongriffspakt
gschlossn, späda bekonnt ois "Hitler - Stalin Pakt". In am geheimen
Zuasotzartikl homs ned nua de Aufteilung vo Poin, sondan aa no de Aufteilung vo
ganz Eiropa in sognennte Ineressnssphärn ausgmocht.

De Expansionspolitik vo de Japana hod in de dreißga Joar ogfangt, nochdem de
japanischn Militärs oiwei mehr in da kaiserlichn Regiarung zum Song kriagt ham.
Se ham gmoant, sie seiadn de "Schutz -und Ordnungsmocht" vo de ostasiatischn
Vöika gechan Westn und kanntns dementsprechnd beherrschn. De Japana woitn de
Rohstoffvorkommen und Orbata, de wo de andan (Ostasiaten) ghabt hom. De hättns
nämli fia ihr Wirtschaft braucha kenna. Zeascht homs de Mandschurai vo Kina
erobat und bsetzt und as Protektorat Mandschuko umgwandlt, wei de Mandschurei
domois stoak industrialisiat woar. Weis donn zu internationale Proteste kumma
is, sans 1933 ausm Voikabund aus-, und 1936 in Antikomminternpakt eidredn.

1937 hod donn da zwoate japanisch - kinäsische Kriag ogfangt. Den Ausbruch vom
Zwoatn Wödkriag in Eiropa ham se de Japana mit da Bsetzung vo Franzesisch -
Indochina und andare sidostasiatischn Gebiete z Nutzn gmocht. Auf des aufe hod
de USA und as Vaeinigte Kinireich a Embargo gega Japan vahängt und hod dern
finanzieje Middl im Ausland eigfrorn. 1940 hod Japan an Dreimächtepakt mit
Deitschland und Italien untaschrim. Wei mitm Embargo koane Rohstoffe vo de
eiropäischn Vabündetn ins Land kumma san und weis ohne Rohstoffe eanane
imperialistischn Bestrebunga nimma hättn weida duachsetzn kenna, hom de Japana
ian oanzign Ausweg im Kriag mit da USA und mitm Vaeinigtn Kinireich gseng.

Aum easchtn Septemba 1939 um dreiviatl fünfe in da Fruah hod de deitsche
Wehrmocht de Grenz zu Poin ibaschrittn. Drauf haum England und Fraunkreich dena
Deitschn in Kriag erkleat. De poinische Armee is innahoib va zwoa Wochn
nidagschlong worn und Deitschland hod in greßtn Tei va Westpoin bsetzt. De
Sowjetunion hod an Tei im Ostn annektiat (des woar so ausgmocht in
Deitsch-Russischn Nichtaungriffspakt vam August 1939).

In dem Joar hod Deitschland mit da Blitzkriagtaktik Fraunkreich, Bejgien,
Holland, Denemark und Norwegn eroowat. Außadem hod da Luftkriag um England
oogfongt, dea wo bis 1941 dauat hod.

Am 22 Juni hod die Wehrmocht Russlond oogriffa. In dem Joah san aa de Vereinigtn
Stootn inan Kriag eitretn, wej de Japana den Flottnstitzpunkt auf Pearl Harbor
iwafoin hom.

1942 woar de Wendn im Kriag, wej de 6. Amee in da Schlocht un Stalingrad valuan
gaungan is.

1943 hom de Amerikana und Englända Italien in da "Operation Husky" erobat.
Außadem hom de Alleiatn Noadafrika gonz annektiat.

Am 6. Juni 1944 san de Alliiatn in da Normandie in Frankreich eihgfoin. Des
gonze is bei de Westalliiatn unta dem Decknomen Overlord oglaffa. In de fimf
Strondobschnitt: Gold, Juno und Sword, des woarn de Strondobschnitt, wo de
Englända und Kanadia zuaständig woarn. Omaha- und Utah-Beach (Beach hoaßt
Straund) woar des Londegebiet vo de Ami. De deitsche Wehrmocht hod ois
Vorbereitung geng a soichane Londung a muaz Boiweak aufbaut, in Atlantikwoi, iba
de Läng vo da gsaumtn Noadküstn vo Spanien bis Deitschland, wos owa aa nix
gnutzt hod.

Am 20. Juli hom da Oberst Claus Schenk Graf vo Stauffenberg und a boa ondare
hohe Wehrmochtsoffiziare an Aunschlog aufn Hitler gmocht, dea oba ned gonz
hinhaun meng hod, wäj da Hitla nua leicht valetzt woan is.



https://bar.wikipedia.org/wiki/Wean

Wean (aumtle: Wien) is de Hauptstod und zgleich a Bundeslaund vau Östareich
(aumtle: Österreich). De Stod is mit 1.794.770 Einwohna (Staund 2015) de gresste
Stod vaum Laund. Im Großraum Wean lebm iwa zwa Müllionen Menschn, a Viatl vau
olle Östareicha. Wean is de dritte UNO-Stod und da Sitz vo vü internationäule
Organisationen, wia z.B. da OPEC, da OSZE oda vo da Intanationäun
Atomenagiebeheadn IAEA. De Oidstod vo Wean is im Dezemba 2001 vau da UNESCO zum
Wödkuituaerbe eakleat wuan.

Wean woa joahundatelaung kaisaliche Reichshaupt- und Residenzstod vau de
Habsburga und hod si in dera Zeit zu an kulturöin und politischn Zentrum vo
Eiropa entwicklt. Ois ehemois viatgresste Stod vau da Wöd, noch London, New York
und Paris, hod Wean um 1900 scho zwa Müllionen Einwohna zöhd. Nochn easchtn
Wödkriag is owa mit Wean bergo gaunga.

2009 is Wean ois Stod mit da hextn Lemsqualität wödweit auszeichnet wuan. Des is
vua oin auf foigendn positivn Faktoan zruckzfian: A hocha Greaaunteu (rund 50%),
a guade ökologische Qualität, a hoche soziale und polizeiliche Sichaheit, a
easchtklassigs Gsundheits- und Buidungswesn, a hoche Dichtn vo kuiturölle
Eirichtungan, a effiziente effentliche Vawoitung, a dichts Netz vau effentliche
Vakeasmiddln und dann no de bsundare Freizeitqualität.

Wean hod a a Flechn vo 414,87 km² und is damit des klaanste Bundeslaund vo
Östareich. Außadem is es des anzige, wos ka Grenzn zu an benochboatn Laund hod.
Es hod quasi an Sondastatus, wäus Bundeslaund und Statutarstod auf amoi is.
Deswegn hod Wean a vau olle Bundeslända in grässtn Aunteu aun Vakeas- und
Bauflechn, gmessn an da Gress. 11,3% vo da gesaumtn Flechn san bebauts Laund,
11,1% san fian Strossnvakea und 2,2% san Gleiskeapa. Gleichzeitig is Wean,
relativ gseng, a des Bundeslaund mid de meistn Goatnflechn, de wos 28,4% vo da
Stod ausmochn und nua s Buagnlaund hod an hecharan Aunteu vo Wossaflechn ois
Wean (4,6%).

Wean is ans vo de viar Bundeslända in Österreich, wo Wei aunbaut wiad,
insgesaumt san 1,7% vau da Gesaumtflechn Weingeatn. Woid steht auf 16,6% vo da
Flechn und Laundwiatschoft wiad auf 15,6% vom gaunzn Bundeslaund Wean betriebm.

Wean wiad heit in 23 Gemeindebeziake untateut. De historische Oidstod, heit da
Großteu vom 1. Beziak, woa no im Revolutionsjoah 1848 praktisch des gaunze
Stodgebiet. Untam Kaisa Franz Joseph isses 1850, 1890/1892 und 1904 zu drei
große Stodeaweidarungen kumman. 1850 san de damolign Vuastädd in de Stod
eingliedat wuan. Des woan de Gmeindn inneahoib vom Linawoi, de wos ma zum 2. bis
8. Beziak gmocht hod. Späda is da 4. Beziak teut wuan und damit ma dem zweitn
Teu de Numma fümfe gem hat kennan, hod ma de bisherign Beziak 5 - 8 afoch
umnumarieat in 6 - 9. Noch an Beschluss vo 1890, dea am 1. Jenna 1892 in Kroft
tretn is, san aa de sognanntn Vuaort am rechtn Donaufa eingemeindet wuan. Damit
hod Wean dann 19 Beziak ghobt. 1900 is da neadliche Teu vom 2. Beziak zum 20.
Beziak gmocht wuan. Und bei da drittn grossn Erweitarung im Joa 1904 san de
Gebiete am linkn Donaufa um Floridsdorf und Kagran umadum ois 21. Beziak a no
eingemeindet wuan. De neichn Stodgrenzn hom daun bis 1938 goit'n. Fia de
Auss'nbeziak (10.–23.) is aa de Bezeichnung Hieb üblich, owa eigentli soittat
nua Favoritn ois zehnta Hieb a so g'naunnt wea'n.

Dass Wean zu ana vo de wichtigstn und gresstn Städd in Middleiropa wuan is,
vadaunkts unta aundam da guadn geografischn Log. De Stod liegt zwischn de
noadestlichn Ausleifa vo de Oipn und im noadwestlichn Bereich vaum Weana Beckn.
De historische Stod is uaspringlich südlich vau da Donau entstaundn, heit liegt
s Stodgebiet auf olle zwa Seitn vaum Fluss. Wean is entstaundn aun an
Kreizungspunkt vau oidn Vakarsstrossn; da Donau in West-Ost-Richtung und da
Beanstaastrossn in Nord-Süd-Richtung. De Donau hod se domois leicht iwaquean
lossn, weu se da Fluss im Weana Beckn in zoireiche Seitnoam mit lauta Insln
dazwischn zateut hod.

Seidem 1989 da Eisane Vuahaung gfoin is, wochsn de kuiturön und wiatschoflichn
Beziahungen zu de neadlichn und estlichn Nochboan wieda. Wean is zum Beispü grod
amoi 60 km vau Pressburg weg. So noh beinaund san kane aundan zwaa Hauptstädd in
Eiropa.

Da tiaftste Punkt vo Wean ist mid 151 m Meereshechn in da Lobau, da hechste is
da Hermannkogl mit 542 m. Im Noadwestn und umme im Westn und Sidwestn vau Wean
glaungt da Weanawoid mid seine Gipfln (Leopoidsberg, Koinberg) und seine Wöda
bis ins Stodgebiet eine. De Donau kummt durch de Weana Pfuatn noch Wean eine,
des is a Engstö zwischn Leopoidsberg aufn rechtn und in Bisamberg aufn linkn
Ufa. Vom Weanawoid owa rinnan außadem an Haufn klane Flissaln in d Stod eine, vo
dena da bekaunteste da Weanfluss is. De Beag im Westn gengan in Sidn in
eiszeitliche Terassn (Weanaberg, Laa Berg) iwa. Des Gebiet büdd de Weinbauregion
vau Wean.

In Wean is aa da Sitz vau da Zentreuaunstoit fia Meteorologie und Geodynamik,
kuaz ZAMG.

Archäologische Fund zagn, doss scho während da Oidstaazeit Menschn imma wieda in
dem Gebiet gwesn san und doss vo da Jungstaazeit aun im Weana Beckn imma Leit
gwohnt hom. Aus da Bronzezeit san no Brandgräba erhoidn, und aus da Eisnzeit
Restln vo Siedlungen und Grabhigln. Aus da Kötnzeit, oiso da spädan Eisnzeit, is
ar a befestigte Hächnsiedlung aufm Leopoidsbeag (19. Hieb) belegt. Um Christi
Geburt umadum woam de Rema aa scho do, da is im heitign Zentrum vo Wean no a
kötische Siedlung entstaundn, de was Vedunia ("Woidboch") ghaassn hod.

De Herrschoft vo de Habsburga hod in Österreich mitm Sieg vom Rudolf I. iwan
Ottokar II. vo Bähmen aungfaugt. Unta de Luxemburga Herrscha is Prag zua
kaisalichn Residenzstod wuan und hod Wean in Schottn gstöit. De Habsburga hom vo
Aunfaung aun vasuacht, do mitzhoidn und de Stod auszbaun.

Große Vadienste um de Stod hod si da Rudolf IV. erwoam, dea wos duach sei
gschickte Wirtschoftspolitik in Woistaund stoak aunghom hod. Da Rudoif hod in
Beinauman Stifta griagt, wäua 1365 de Universität Wean grindt hod und s gotische
Launghaus vo St. Stephan baut hod.

1529 is Wean zum easchtn Moi vo de Tiakn erfoiglos belogat woan. De Grenz
zwischn Hobsburgalaund und Osmanien is nur zirka 150 km im Ostn vo Wean
vorbeigaunga. Fia de Entwicklung vo da Stod woa dees a ziemlich stoake
Eischränkung. Dafia hod Wean owa modernste Befestigungsaunlogn kriagt.

De Befestigungsbauweake woan bis ins 17. Joahundat de wichtigsten Bautn in da
Stod und se hom si 1683 bei da zweitn Tiaknbelogarung bestns bewährt. De Stod
hod dadurch zwa Monat laung den Aunsturm staundghoidn, bis da Poinkenig Jan
Sobieski mit an Entsotzhea kumma is und de Tiakn de Belogarung obbrochn hom
(Schlocht am Koinberg, 1683).

Noch da zweitn Tiaknbelogarung is Wean aufbliaht. A rega Bauboom hod eigsetzt.
Da Wiedaaufbau vo da Stod is stoak vom Barock-Stü beieinflusst wuan (Vienna
gloriosa). Owa aa außahoib vo de Stodmauan is vü baut wuan. De Vorstädt hom iah
eigane Befestigungsaunlog kriagt, den Linawoi, dea umara im Valauf in heitign
Giatl entspricht.

Nochdem zwa Pestepidemien (1679 und 1713) iwastaund woan, is de Bevöikarung
ständig gwochsn. In dera Zeit san aa de easchtn Manufaktuan grindt woan, de
easchte in da Leopoldstadt. De Kanäulisation is entstaundn und de reglmäßige
Stroßnreinigung is eingfiaht wuan. Des hod de hygienschn Vahötnisse stoak
vabessad, de was a de Epidemien mitvaursocht hom.

Wean hod si in dera Zeit zu an wichtign eiropäischn Kuituazentrum gmausat.
Bsundas in da Musik is mit da Weana Klassik a Gipfe erreicht wuan. Da Haydn, da
Mozart Woifal, da Beethoven und da Schubert Franzl woan in gaunz Eiropar a
Begriff und de beste Weabung fia Wean.

1804 is Wean de Hauptstod vo an neichn Stood, in Kaiserdum Österreich, wuan.
1806 is in Wean des End vom Heilign Remischn Reich deitscha Nation vakündet
wuan.

In de Koalitionskriag is Wean zwaamoi vom Napoleon eignumma wuan, und zwoa 1805
und 1809. Nochn Sieg iwan Napoleon hod in da Stod 1814/1815 da Weana Kongress
stottgfundn, bei dem de politischn Vahötnisse in Eiropa neich gordnet wurn san.

De drauffoigende Zeit wiad Voameaz bezeichnet. De Epoche is duach politische
Repression, kulturön Aufschwung (Biedermeier) und duach de aufkummende
Industrialisierung kennzeichnet. 1837 is de easchte Eisnbaunstreckn vo
Österreich eaeffnet wuan, und zwoa des Stickl vo da Nordbaun vo Florisdorf noch
Deitsch-Wagram.

De franzesische Febarevolution vo 1848 hod si aa in Wean ausgwiakt. Am 13. Meaz
is zeascht de Meazrevolution ausbrochn und hod in Stootskaunzla Metternich sea
schnö zum Rückzug zwungan, und daun is es am 6. Oktoba zua Weana
Oktobarevolution kumma. Do hod des kaisaliche Militea den Aufstaund vo de
Demokratn niedagschlogn.

1850 hod de easchte Phasn vo da Stodeaweidarung augfaungt. De Voastedd innahoib
vom Linawoi und de auf de Donauinsln glegane Leopoidstod san eingmeindet wuan.
Ob 1858 san dann de Stodmauan um de Oidstod umadum gschliffn wuan. Aun eana Stöö
hod ma de Ringstrossn baut, de wos mit Prochtbautn eigraumt wuan is. Vo dem
Ringstrossnstü is Wean bis heit architektonisch entscheidend prägt. Mit da
Wödausstöllung 1873 is de Grindazeit daun z End gaungan.

1868 bis 1875 is de Donau reguliat woan. Scho 1830, bei de grossn
Iwaschwemmungen, hod ma Iwalegungen dazua augstöd. De gaunzn varestltn Seitnoam
vo da Donau san ogrom und zuagschitt wuan und so is a (fost) schnuagroda Strom
obseits vo da (domolign) Stod entstaundn. Nua dea ane Oam, dea wos zua Innan
Stod gfiat hod, is in reguliata Foam ois Donaukanäu belossn wuan.

Ois in Wean in da Mittn vom 19. Joahundat de Industrialisierung aungfaungt hod,
hods a an grossn Bevökarungszuawochs gem.

Da Easchte Wödkriag hod zwoa Wean ned unmiddlboa bedroht, hod owa zu ana schwaan
Vasuagungskrisn gfiat. Dees Ende vom Kriag woa aa des End vo Österreich-Ungarn.
Da Kaisa Karl I. hod odankt und Wean valossn. Am 12. Novemba 1918 is vuam
Parlament in Wean de Republik ausgruafn wuan.

Am 1. Jenna 1922 is Wean vo Niedaösterreich trennt wuan und is seitdem a eigans
Bundesland. De Ursoch dafia woar a Streit zwischn da sozialdemokratischn
Stodregiarung und da konservativn Landesregiarung.

Am 12. Meaz 1938 hod dann da Adolf Hitler de deitsche Weamocht in Östareich
eimaschian lossn. Mit da Hüf vo de estareichischn Nationäusozialistn hod a de
austrofaschistische Diktatur duach de NS-Herrschoft easetzt.

Nochn Einmarsch vo de deitschn Nationäusozialistn (1938) is in Wean sofuat mit
ana massivn Judnvafoigung aungfaungt wuan. Vo de rund 200.000 jidischen Weana,
wos domois gem hod, san rund 120.000 ausgraubt und in de Emigration trim wuan
(da bekauntasta Flichtling woa vüleicht da Sigmund Freud), rund 60.000 Weana
Judn san eamoadet wuan.

De Weana Stodvawoitung is noch nationäusozialistischn Vuabüüd neich umgstöd
wuan. Duach Eingemeindungen is Groß-Wean entstaundn, a eigana Reichsgau, dea wos
daun es Dreifoche vo da heitign Stodflächn ghobt hod.

Obm 17. Meaz 1944 hods auf Wean Luftaungriffe gem, dabei is rund a Fimftl vo da
Stod zasteat wuan. Im Aprü 1945 is Wean vo da Rotn Armee befreit oda bsetzt
wuan, wia mas hoit siacht.

Eascht im Heabst 1945 hom de Sowjets de aundan Besotzungsmächte vo Österreich -
de Amis, de Britn und de Franzosn - in de Stod lossn. Vo do aun is Wean in via
Besotzungssektorn aufteut gwesn. Nua da easchte Beziak woa a Ausnaum, do hom si
de via Besotzungsmächte turnusmäßig ogwexlt. Während da zehnjaarign
Besotzungszeit is Wean a Zentrum fia internationale Spionageaktivitetn zwischen
West und Ost wuan. De Atmosphäre in da besetztn Stod is duach de Novön The Third
Man (Der dritte Mann) vom Graham Greene eingfaungt wuan, de wos 1949 ois Füm
realisiat wuan is, mit da Musik vom Anton Karas.

Noch de easchtn hoatn Nochkriagsjoa hods ob 1948/49 an beispülosn
Wiatschoftsaufschwung gem. 1950 is zu an kommunistischn Putschvasuach
(Oktobastreik) kuma, dea wos am Wiedastaund vo sozialdemokratischn
Gewerkschoftan gscheitad is.

1954 is Groß-Wean aufs heitige Stodgebiet reduziat wuan und 80 friachare
Gemeindn san wida noch Niedaösterreich zruckkuman. De Reduktion woa zwoa scho
1946 bschlossn wurn, is owa vo de Sowjets bis 1954 duach a Veto blockiat wuan.

Am 15. Mai 1955 hod Österreich mitn Österreichischen Staatsvatrog wieda de volle
Freiheit ealaungt. De Besotzungstruppn san bis Heabst 1955 voiständig obzogn.

1956 hod Wean vü Ungarn aufgnummen, de wos nochn gscheitatn Aufstaund geng de
kommunistische Regiarung noch Westn gflichdd san. Ähnlich woas daun 1968, wo vüü
Tschechn und Slowakn noch Wean kumman san, wia da sognannte Prager Frühling in
da domolign ČSSR vo da Sowjetunion gewoitsaum niedagschlogn wuan is. Duachn Foi
vom Eisanen Vuahaung 1989 is daun Wean wieda zu ana zenträun Schnittstö in
Eiropa wuan.

1957 hod de easchde internationeule Organisation noch 1945, de Internationeule
Atomenergieorganisation (IAEO), ian Sitz in de Stod glegt. Seit 1965 is Wean aa
da Sitz vo da OPEC. 1980 is de UNO-City (da dritte Aumtssitz vo da UNO) in Wean
eaeffnet wuan. Seit 2003 gheat Wean zua Eiroparegion Centrope und büdt zauman
mitn benochboatn Pressburg (Bratislava) a Zwüllingsstod (Twin City).

2001 is aufm Gelände vo de friaran kaisalichn Hofstollungen des MuseumsQuartier
aufgmochd wuan, wos aans vo de gresstn Kuituaareäu vo Eiropa is.

Wean is des Zentrum vo da östareichischn Varietät vau da bairischn Sproch. Da
Original-Dialekt is Weanarisch. Des is a eignständige Fuam vaum
Ostmiddlbairischn mit an eiganan Wuatschoz und zoireichn Lehnweatan aus oin
Sprochn vo da emoligen Hobsburgamonarchie. Wiavü Leid heit no de Stodmundoat
beheaschn, is owa ned bekaunt.

Am Aunfaug vom Easchtn Wödkriag hod Wean rund 2,1 Müllionen Einwohna ghobt und
woa damit de viatgresste Stod vo da Wöd. Nochn Kriag hod Wean um 200.000
Einwohna weniga ghobt. De Einwohnazoi is daun bis 1987 auf 1.484.885 Personen
gsunkn, in tiafstn Einwohnerstaund seit 1890. Seithea steigt de Einwohnazoi
wieda und soi noch Prognosn bis 2030 wieda de zwaa Müllionengrenzn iwasteign.

De Religionszuagehearigkeit vo da Weana Bevökarung setzt si laut Voikszöhlung vo
2001 so zaum:

Innahoib vau da Eiropäischen Union gheat Wean zu de reichstn Regionen. Im
Vagleich min Bruttoinlandsprodukt vo da EU, ausdruckt in Kaufkroftstandards,
eareicht Wean an Index vo 170.9 (EU-25:100) (2003). Dea Ruaf hod si 2007 wiedar
amoi bestätigt. Mit an Index von 180 (EU-25:100) is Wean ois fünftreichste
Region eingstuft. Vua Wean liegn nua London, Luxemburg, Brüssel und Hamburg.

De Stod hod international an guadn Ruaf in Bezug auf Lemsqualität und niedrige
Kriminäulitätsraten und güt ois wichtigs „Sprungbrett in Osten“´. Wean hod scho
laung guade Beziehungen zu middl- und osteiropäischn Lända untahoidn und hod
dahea vü Eafohrung auf dem Gebiet. Deshoib hom scho vü Grossuntanehmen eanare
middl- und osteiropäische Zentraln in Wean aufbaut, um vau do de Meakte z
easchliassn. In einign Fön hod des dazua gfiat, dass internationale Untanehmen
aa österreichische Firma iwanumma hom. Da holländische Getränkekonzern Heineken
hod de Brau Union iwanumma und de italienische Großbank UniCredit de Bank
Austria. Weidare ausländische Konzerne mit Osteiropa-Zentrale in Wean san zum
Beispü da franzesische Baustoffkonzern Lafarge, de deitschn Konzern Henkel,
Beiersdorf und Rewe. A de meistn gressan österreichischn Untanehmen hom ian Sitz
in Wean. Zum Beispü da Mineralökonzern OMV, da Ziaglheastöla Wienerberger und de
Telekom Austria.

Mit da Weana Börse befindd si aa de anzige Weatpapiabörse in Wean. Seit 2010 is
Wean außadem Sitz vau da CEE Stock Exchange Group, de wos ois Tochdagsöschoftn
ned nua de weana Börse, sundan aa de in Budapest, Laibach und Prag aunghean.

In Wean woan laut Voikszöhlung 2001 821.458 Peasonen in 87.691 Untanehmen
beschäftigt. Da Beziak mit de meistn Orweitsplätz is da easchte Beziak.

16 % vo da Flächn vo Wean wean laundwiatschoftlich vo rund 900 geatnarischn und
baialichn Betriem gnutzt. Unta aundam wean rund 50.000 Tonnen Gmias jealich
heagstöd, vua oin Paradeisa, Paprika, Guakn, Solod und Radi. Aunbaugebiet is zum
Beispü de Simmeringa Haad. A da gresste östareichische Gmiasvatrieb, de
LGV-Frischgemüse, hod ian Sitz und eana Hauptloga in Simmering. Sie vasuagt je
nach Saison bis zu 70 % vo Wean und 56 % vo Östareich mit Frischgmias aus Wean
und Umgebung.

De Gschicht vau da Weana Wossavasurgung is a launge, oba wiakli in Schwung
kumman is earscht relativ späd.

De easchte gressare Aunlog, de a denen klan Leit z guat kumman is, woa de
Albertinische Wossaleitung. De hot da Albert Kasimir vo Sachsen-Teschen 1804
baun lossn. In Betrieb woa de Leitung bis 1890. Des Wossa is vau Hitteldorf
kumma und in de Gegend vau Mariahüif, Neibau und da Josefstod brocht wuan.

Da nächste Mäulnstaa wor de Kaiser-Ferdinands-Wossaleitung. De hot da Kaisa
Ferdinand I. vo Österreich baun lossn. Des Wossa haums in Heuligenstod beim
Donaukanäu aus da Erdn aussepumpt. Am Aufaung wor ollas in Urdnung, oba daun
sans draufkumman, dass des Wossa a ned bessa woa ois wia des Brunnanwossa und de
Leit san genauso kraunk wuan.

Und weus a so ned weidageh hod kenna, haums daun noch laungam nochdenkn de
Kaisa-Franz-Joseph-Hochquönwossaleitung baut. 1869 haums damit bei da Rax und
beim Schneeberg augfaunga, 1873 woans featig und zur Eaeffnung is da
Hochstroibrunn in Betrieb gnumma wuan.

Zeascht wor wida ois leiwand, oba daun haums gmeakt, dass afoch zweng Wossa in
de Stod einakummt. Zeascht haums no gschwind a poa klane Grundwossaweak aun da
Südbaunstreckn baud, oba de haum des Kraut a net fett gmocht. Und wias de Stod
daun a no eaweidat haum, is nix iwablim ois de II.
Kaisa-Franz-Joseph-Hochquöllnwossaleitung zum baun. De hod des Wossa vaum
Hochschwab daheabrocht.

Augfaungt zum Baun haums 1900, fertig worns 1910. Und daun haum de Weana a gonze
Wäu wiakli gnua Wossa ghobt.

Trotzdem hod ma oba daun in da Stod söba no a poa Grundwossaweak baut, zum
Beispü in Nußdorf, in da Lobau oda daun no in Moosbrunn in da Mittandurfa Senkn.
Zu dera Wossaleitung sogns de III. Wossaleitung.

Zwöf Donaubruckn vabindn des Stodgebiet, wos duach de Donau und in Donaukanäu
zatäut wiad.

Des gleiche güt fia de Autobaunen: De A1 [Westautobaun, de A2 Südautobaun, de A4
Ostautobaun und de A22 Donauufaautobaun valossn de Stadt radial. De A3 ins
Burgenland zweigt südlich vau Wean vau da Südautobaun o. Ois A5 wiad deazeit
(2014) de Noadautobaun Richtung Brünn baut, de wos min tschechischn Autobaunnetz
vabundn wean soi. Ois A6 is 2007 estlich von Wean a Ozweigung vau da A4 noch
Pressburg (Slowakei) eaeffnet wuan.

De A23 (Südosttangentn) is de meistbefoarandste Strossn vau Österreich und is a
ringfeamige Vabindung zwischn A2, A4 und A22 im südlichen Stodgebiet. Zu iara
Entlostung gibz de S1 (Aussnring Schnöstrossn). Estlich vau da Donau soi de S1
mit an Autobaunring bis zua A5 weidagfiat wean. Dafia warad owa a umstrittene
Untatunnelung vaum Nationäupark Donau-Auen notwendig. A1, A2 und S1 san fian
Ost-West-Transit duach de außahoib vau Wean valaufende A21 (Außenring- oda
Wianawoidautobaun) vabunden.

In da Stod gengan de Fernstrossn vom Giatl aus, dea wos um de innan Beziake
umadum geht. De sechs- bis ochtspurige Strossn is deshoib bsundas stauaunfällig,
genau aso wia olle Stodteinfoatn.

Wean hod a großes Netz vo effentliche Vakeasmiddl. Dazua ghean de
S-Bauhn-Linien, de Bodna Bauhn und des Netz vau de Wiener Linien (U-Bauhn,
Stroßnbauhn und Autobuslinien), da City Airport Train und vaschiedane private
Autobuslinien. De effentlichn Vakeasmiddl transportian 750 Millionen Foagäst im
Joa.

De Weana Stroßnbauhn existiat seit 1865 und betreibt heit a 179 Kilometa laungs
Gleisnetz. Damit hod Wean ans vo de ötastn und längstn Stroßnbaunnetz vo da Wöd.
1898 is de im Jugendstü baute Stodbaun eaeffnet wuan. Ab 1976 is des Gleisnetz
vo da Stodbaun schrittweis vo da neich bautn U-Bahn ibanumman wuan. Da
Autobuslinienbetrieb is in Wean am 23. März 1907 aufgnumman wuan. Heit hod Wean
aa a Nochtbus- und Anruafsaummltaxinetz. Driwa ausse san voa oim in de
Stodraundzonen private Busunternehmen in Tarifgemeinschaft mit de Wiener Linien
gfoahn, de Konzessionan de Stodbuslinien san mittlawäu scho olle vo de Weana
Linien iwanomman wuan, täuweis wean owa private Untanehman mim Betrieb
beauftrogt. Gemeinsam mit de Bauhn- und Buslinien vo Niedaöstareich undm
Buagnlaund büdd des Weana Vakeasnetz in Vakeasvabund Ost-Region (VOR).

Ois oide Residenzstod hod Wean vü große Kopfbauhnhef ghobt, owa kaan großn
Duachgaungsbauhnhof: Südbauhnhof, Ostbauhnhof, Westbauhnhof, Noadbauhnhof,
Noadwestbauhnhof, Aspangbauhnhof und Franz-Josefs-Bauhnhof. Aufn Gebiet vom
Süd-/Ostbauhnhof is da neiche Hauptbauhnhof ois Duachgaungsbaunhof baut wuan,
dea wos bis 2015 featiggstöd wuan is.

Danem gibts no vü klanare Bauhnhef bzw. Hoitestöön, schau aa Bauhnhef' und
Betriebsstöön vo da frein Streckn auf da Weana Schnööbauhn-Staumstreckn.

Südöstlich vo Wean liegt da internationale Flughofn Wean-Schwechat. 2007 san
driwa 254.000 Flüge obgwicklt woan und 18,77 Millionen Passagiere hom an
Flughofn gnutzt. Des is a da Hoamatflughofn vo da Austrian Airlines Group. Seit
2004 kooperiat da Flughofn Wean-Schwechat mitn Flughofn Pressburg (Bratislava).
Büllichfluglinien weichn scho seit a poa Joa noch Pressburg aus.

Durchn Rhein-Main-Donau-Kaneu is Wean duach a Wossastrossn bis zum Hafn vo
Rotterdam vabundn. Iwa de Donau gibts a Vabindung mit de Lända vau Osteiropa bis
zum Schwoazzn Mea. Da amoi plante Donau-Oder-Kaneu is nia voiendet wuan. De
Personenschiffoat auf da Donau hot heit fost nua no touristische Bedeitung. Es
gibt an Trogfliglbootvakea noch Pressburg (Bratislava) und Budapest. Da Weana
Personenhofn liegt bei da Reichsbruckn. Dazua gibts no Aunlegestön fia
Personenschiffe bei Nussdorf und am Donaukaneu beim Schwednplotz.

Seit Juni 2006 gibts a Schiffsvabindung mit an Schnökatamaran „Twin City Liner“
noch Pressburg. 2008 is zweng da guadn Nochfrog a zwaata Katamaran dazua kumma.

2003 san im Weana Hafn 9 Mio. Tonnen Güta (voa oim Minareuöprodukte, Baustoffe
und landwiatschoftliche Produkte) umgschlogn und dazua 1.550 Schiffe obgfertigt
wuan. De Schiffal foan meamois am Tog hin und hea.

Da Aunteu vaum Radlvakea am Gsamtvakea mocht in Wean zua Zeit rund 5% aus. Bis
2015 soi dea Aunteu noch de Vuastölungen vau da Stodplanung auf 8 % aunghom
wean. In maunchn Bereichn vo da Innenstod liegt da Weat scho jetzt deitlich
drüba, so etwoa in da innaran Mariahüfa-Strossn bei 20 %.

Des Netz vo effentlichn Radlwegn, Radlfoastrafen und Radlrouten im Stodgebiet
umfosst deazeit rund 1.100 km; davo san 21 % vom Autoverkea otrennt, 11,44 % vo
de Radlweg san auf Gehsteign. Da Ausbau vom Radlvakeasnetz eafoigt oft im
Intaressnskonflikt mit de Autofoara, de wos nix vo eanare Vakeasflächn opfan
woin. Stoak zuagnumman hom Einbaunregelungen „ausgnumma Foaradln“ (164 km), de
mochn scho 16,31 % vo de Radlweg aus. Ois Altanativn zu de effentlichn
Vakeasmiddln wiad aa des Leihfoaradlsystem Stodradl (deitsch: Citybike) aunbotn.

Seitn Joa 2000 wiad in Wean da Nestroy-Theaterpreis vagem, dea wos zua Zeit ois
da wichtigste im deitschn Sprochraum güt.

Wean is a Stod, wo de Musi imma an hochn Stönweat ghobt hod. Es woan do imma
Komponistn vo Wödgötung aktiv. De bekauntastn san de Vatreta vo da Weana Klassik
(uma 1780–1827) - da Joseph Haydn, da Wolfgang Amadeus Mozart, und da Ludwig van
Beethoven.

De Weana Philharmonika san 2006 vau Fochjournalistn zan bestn Orchesta vau
Eiropa gwöht wuan.

S Weanaliad is a anzigoatigs Liadgenre, des wos in Wean entstaundn is und wo vü
vaschiedane, traditionölle und modeane Stüoatn einewiakn duan. Ans vo de
berihmtastn Weanaliada is s Fiakaliad vom Gustav Pick.

Theata und Oper hom in Wean a sea lange Tradition. S Burgtheata güt ois ans vo
de wichtigstn Theata vo da Wöd und de Weana Stootsoper ois ans vo de wichtigsten
Opernhaisa.

In Wean gibts iwa 100 Kunstmuseen. De bekauntastn san de Albertina, de Galerie
im Belvedere, des Leopold Museum im Museumsquartia, des KunstHausWien, des BA-CA
Kunstforum, de Zwülling Kunsthistorisches Museum und Naturhistorisches Museum,
und des Technische Museum Wean. Dazua gibts aa no mearare Ausstellungshaisa, wia
d Weana Secession oda s Künstlerhaus Wean.

In Wean findt ma Bauweake aus oin Stü-Epochn vau da Architektua; vau da
romanischn Ruprechtskiachn iwan gotischn Stephansdom, de barocke Koalskiachn, de
Bautn vaum Klassizismus und vau da Modeane. Bsundas bedeitend fia Wean is owa de
Architektua vau da Grindazeit, de wos dafia suagt, dass de Stod wia aus an Guss
ausschaut. De Architektua hod aa aundare Städte aus da ehemolign Donaumonarchie
prägt, wia Budapest, Prag und Lemberg.

Interessante Sehnswiadigkeitn san de Hofburg (Herrscha Palast), des Schloss
Scheenbrunn (mitn ötastn Zoo vo da Wöd), da Steffl (Stephans-Dom) und s
Riesnradl im Proda. Zu de kuiturön Bsundaheitn ghean s Burgtheata, de Weana
Stootsopa und de Lippizana in da spanischn Hofreitschui.

S Bsundare an da oidn Weana Kuchl is, dass sa se aus sea vün Einfliassn
entwicklt hod. Des kummt voa oim dahea, dass Wean schon ois Haupstod vo da
k.u.k. Monarchie a Schnittstö vo Sprochn und Kuituan woa. So kummt s Weana
Gulasch aus Ungarn und vü Möhspeisn - wia Strudl, Palatschinkn und Golatschn -
kumman aus Bähmen. Sogoa des Weana Schnitzl soi iwa Mailand aus Byzanz kumman
sei.

Möhspeisn hom in Wean a gaunz bsundare Tradition und wean sogoa efta ois
Hauptgericht gessn, wia beispüsweis Marün- oda Zwetschgnknedl, Strudln und
Powidldatschgerl. Gugelhupf und Sacher-Tuatn san wödbekaunt wuan. Ane vo de
berihmtastn Zuckabäckarein vo de Wöd is da Demel in da Weana Innenstod, mit
Niedalossungen in da Stod Soizburg und da Stod New York.

De gresste Moakt mit festn Standln is in Wean da Noschmoakt, wo ma Obst, Gmias,
Gwiaz, Fisch, Fleisch und Spezialitätn aus da gaunzn Wöd kaufn kaun. Da längste
Strossnmoakt vo Eiropa is owa da Brunnenmoakt im 16. Hieb. Nebm de
Wiaschtlstandln, de wos zum Weana Strossnbüd ghean, findt ma im Winta a iwaroi
de Maroni- und Eadäpfebroda.

Wiaschtlstandln san de traditionölle Weana Variantn vonan Imbisstaund. Se san
während da k.u.k. Monarchie eigricht wuan, um Kriegsinvalidn an Eikommen zum
sichan. Wiaschtlstandl san zum festn Bestaundteu vo da Weana Stodkuitua wuan und
san sogoa in da Kunst vaewigt wuan, so zum Beispü im Buach Im Schatten der
Burenwurst vom H. C. Artmann. Zum traditionön Aungebot ghean: Buanwuascht,
Kaaskraina, Frankfurta, Bosna, Debrezina, Lebakaas usw. - ois mit siassn oda
schoafn Semf, Kren und Ketchup mit an Stickl Brot odar ana Semme; und zum Drinkn
gibts natialich a Bia odar an Gspritzdn; dazua gibts no: eiglegte Pfefferoni,
Essigguakaln, Süübazwiefaln und ois Nochspeis Manner-Schnittn.

An legendean Ruaf hod aa de oide Weana Kafäähauskuitua mit ana außagwehnlichn
Vüzoi vau Kafääspezialitätn und an gaunz bsundan Charme, dea wos aus ana
Mischung vo Architektur, Weana Typen, Zeitungslesan, Plaudaran und Oban (Könan)
kummt. Da Kafää wiad gwehnlich mit an Glasal Wossa serviat. Im Weana Kafäähaus
wean meistns aa klaane Speisn wia Wiaschtl und Möhspeisn, wia zum Beispü Duatn
oda de berihmtn Wuchtln im Café Hawelka aunbotn. De typische Weana
Kafäähauskuitua gheat seit 10. Novemba 2011 zum immateriön Kuituaeabe vau da
UNESCO.

De Weana Stod hod eigane, bedeitande Weinaunbaugebiet. Des is wödweit a Rarität
fiar a Großstod. Da Wein wiad vua oim in klaanan Lokeun ausgschenkt, de wos ma
Heirichn nennt. S bekauntaste Heirichngebiet in Wean is Grinzing.

Da Wein wiad oft ois Gspritzda drunkn, des is a Mischung aus Weißwein und
Sodawossa.

Seit 1919 stöd de SPÖ bei oin frein Woin in Buagamaasta. Da Stodsenat (des
Kollegium vo de Stodräte) und da Gemeinderod (des Stodparlament) hom seit 1919
mit Ausnaum vo gaun kuazn Periodn an absolute Meaheit vo da Sozialdemokratischn
Partei. Vo 1934 bis 1945 (Austrofaschismus und NS-Zeit) hom kaane demokratischn
Woin stodgfundn. Amtiarenda Buagamasta is da Michael Häupl. A bsundas Kennzeichn
vo da sozialdemokratischn Politik is bis heit u.a. de grosse Zoi vo
Gemeindebautn, de wos vo da effentlichn Haund baut wuan san.

Seit Wean a eigans Bundeslaund is (seit 1922), is da Buagamaasta aa gleichzeitig
da Laundeshauptmaun, da Stodsenat gleichzeitig de Landesregiarung und da
Gemeinderod gleichzeitig da Launddog (mit Ausnaum vo 1934 - 1945). Des
Aumtszeichn vom Buagamaasta is seit 1883 de Buagamaastakettn.

Wäu s Weana Woirecht Meaheitn begünstigt, hod de SPÖ 2005 de absolute Meaheit
aun Sitzn im Gmeinderot (55 %), obwoi se ned de absolute Stimmenmeaheit (49 %)
in Wean hod. A noch da Woi 2010, wo die Rodn valurn haum, sans nochant nu immer
üwadurchschnittli vadreen gwesn.

Wean is im Joa 1979 de dritte UNO-Stod noch New York und Genf wuan. Zuasätzlich
is Wean Sitz vo zoireiche internationale Organisationen:

De Hoheitszeichn vo Wean san im „Gesetz über die Symbole der Bundeshauptstadt
Wien“ (Landesgesetzblatt Nr. 10/1998) festglegt. S Weana Woppn zagt „in einem
roten Schild ein weißes Kreuz“. In ana zweitn Foam kau s Woppn „auch in Form
eines Brustschildes in der Figur eines schwarzen, golden bewehrten Adlers
verwendet werden“. Des Kreizschüd is zum easchtn Moi 1278 auf an Weana Pfennig
zum segn gwesn und geht woascheinlich auf de Reichssturmfauhne zruck. Ois Siegl
vo da Bundeshauptstod vawendt ma des Woppn im Brustschüd von an Odla. Ois
Schriftzug steht „Bundeshauptstadt Wien“ oda da Nauman vo dem Organ vo da
Gmeinde oda vom Land Wean.

De Weana Flaggn „besteht aus zwei gleich breiten, waagrechten Streifen; der
obere ist rot, der untere ist weiß. Das Verhältnis der Höhe der Flagge zu ihrer
Länge ist zwei zu drei.“ De Flaggn is 1946 eingfiat wuan.

Wean hod ois anzigs Bundesland koa offiziölle Landeshymne. De inoffiziölle Hymne
is da Donauwoiza.

Wean ghead zu dena oidn Wödstädd, fia de s in vün Sprochn eigane Nauman gibt. Im
Holländischn songs Wenen - in England, Italien, Spanien, Portugal usw. Vien(n)a
- in Frankreich Vienne.

Ungwehnlich eascheint s Ungarische Bécs bzw. Beč im
Bosnischn/Krowodischn/Serbischn und da slowenische Naum fia Wean, Dunaj (hod
woascheinlich mid da Donau zduan). Auf Tschechisch haßt de Stod Vídeň, auf
Slowakisch Viedeň, auf Poinisch Wiedeń.

In lateinischen Urkundn wiad Wean mid seim oidrämischn Nauman Vindobona
beschriem.

In da USA wiad Vienna maunchmoi aa ois weiblicha Vuanaum vawend. A Beispü dafia
is de kalifornische Musikarin Vienna Teng.



https://bar.wikipedia.org/wiki/Schneckn

Schneckn (Gastropoda) san Viecha aus da Glass vo de Molluskn (Mollusca). Ma
kennd meah wia 43.000 Oatn, des haaßt, 78% vo olle Molluskn- Oatn san Schneckn.
Se lebm aufn Laund genau a so ois wiar im Wossa. Nembei gibt’s aa no amphibische
Fuaman. Schneckn kennan klaana ois wiar 1 mm, owar aa greßa wiar 1 m sei. Ois
Fossilian kennd ma Schneckn seidn Kambrium.

De uaspringliche Fuam vo an Schneck is da Heislschneck, den wos ma vo da Koich-
Schoin (Heisl) her dakennd. A Bsundaheid vo de Heislschneckn is, dass a Deu vo
eahnan Keapa a Torsion zagt, des haaßt, dass a wiar a Spiroin aufgroid is. De
Evolution hod owar aa Schneckn ohne an Heisl aussebrocht, de wos ma ois
Nocktschneckn kennd. „Heislschneck“ und „Nocktschneck“ san owa kaane
taxonomischn Begriff, weu Nocktschneckn aus vaschiedane Famülian entstaundn san,
de wos goa net midanaund vawaundt san.

Is Heisl losst se in zwaa Schichtn untadeun: is Ostracum, des wos in easchta
Linie aus Koich gmocht is und is Periostracum, des wos aus Eiweiß is. Is
Periostracum is de Schicht, de wos in Heisl de Foab gibt. Is Heisl wiad vo untn
her vom Waachkeapa, und zwoar vom Mauntl, aufbaud.

Vom Ausschaung her losst si a Schnecknheisl a so beschreim: Gaunz obmat is da
Apex, de Spitzn, de wos scho da Embryo vo an Schneck hod. Bein Gwind kaumma de
anzlnan Windungan und de Nohd zwischn de Windungan untascheidn. In da Middn vom
Gwind, im Heisl drinnat, is de Spindl. Is Looch aum End vom Heisl haaßt ma
Mindung. Um de Mindung umadum is de Libbm, wöchane grod bei ausgwochsane Viecha
do is; Jungviecha haum des net.

Aufn Koobf san 1 oda 2 Padln Fühla. Bei de Schneckn mit 1 Padl Fühla sitzn de
Eigl auf da Wuazn vo de Fühla, wööchane se zaum- owa net eiziagn lossn. Bei de
Schneckn mid 2 Padl Fühla sitzn de Eigln aufn owaren, längaren Padl Fühla, de
wos si aa eiziagn lossn. Midn Eigl kau da Schneck owa grod höö und dungl
ausanaunda hoidn und aafoche Fuaman dakenna. Im Meu is de Radula, a Oat
Rasplzungan mid vüü klane Zähndt, mid dera da Schneck sei Fuada owafiesld.

Vuadakiemerschneckn pflaunzn si getrenngeschlechtlich fuat, des haaßt, es gibt
Mandln und Weiwal. Ma findt bei eahna oft aa an gwißn Geschlechtsdimorphismus,
des haaßt, Mandl und Weiwal untascheidn si a wengl. Lunganschneckn und
Hinterkiemerschneckn san zwittrig; a poa Oatn kennan si sogoa sööwa befruchtn.
Schneckn pflaunzn si fuat, indem das Eia legn. Bei a poar Oatn findt ma owar aa
de Ovoviviparie, des haaßt, de Eia bleibm so laung in da Muada drinnat, bis das
de Jungan auschlupfm - ois Beispüü de Goddung Viviparus, de wos aa in
Middleiropa gibt. Bei de marinen Oatn gibts ollaweu a Larvnstadium, de so
gnennde Veligerlarve, de wos a planktische Lebmsweis hod. Aundast is bei de
Laund- und Siaßwossaschneckn; de entwiggln si direkt ohne Larvnstadium.

Maunge Oatn haum recht gfeanzte Poarungsrituale. Nocktschneckn aus da Goddung
Limax hängan dabei z.B. mitn ausgstüübtn Penis auf an schlatzign Fodn;
Heislschneckn aus de Famülien vo de Hygromiidae und Helicidae'stimulian si,
indem das sa si gegnseitig mit Pfeule aus Koich stechn.

De Systematik vo de Schneckn wiad in da Fochwööd no ollaweu kontrovers
diskutiad. Is traditionölle System untadeut de Schneckn nochn Keapabau in de
drei Hauptgrubbm Prosobranchia (Vuadakiemaschneckn; de haaßn aso, weu de Kieman
vuam Heaz san), Pulmonata (Lunganschneckn; de haaßn a so, weus so wos ähnlichs
wiar a Lungan haum) und Opisthobranchia (Hintakiemaschneckn; de haaßn a so, weu
eahnare Kieman hintam Heaz san) mid an gaunzn Schiwwe Untagrubbm. De Wissnschoft
is si olladings einig, dass des traditionölle System vaoidtet is.

Neichare Analysn seit de 1990a Joah haum aundere Eagebnisse brocht, wia dass de
Schneckn untaranaund vawaundt san. Dabei san no morphologische und
molekularbiologische Untasuachungan vaknüpft wuan.Aus dem is daun a neiche
Untadeulung gmocht. In dera Eideulung san nua so gnennde monophyletische Grubbm
drinnat, des haaßt, nua soichane, de wos aa gemeinsaumes Ahnl haum, wos sunsta
ka aundare Grubbm net hod. Im wesantlichn san dabei de Vuadkiemaschneckn zlegt
und deuweis mit de Hintakiema zaumdau wuan. Owar a entgüütige, aar im Deteu
oigemein auneakaunnte Untadeulung gibts daweu no net.



https://bar.wikipedia.org/wiki/Google

Google bzw. Google Inc. is a Firma mit Haptsitz in Mountain View (Santa Clara
County, Kalifornien, USA), des wo bsundas duach de gleichnomige Suachmaschin
„Google“ bekonnt worn is. De Firma is am 7. Septemba 1998 vom Larry Page und vom
Sergey Brin grindt worn. No am sejm Dog homs de easchte Testversion vo dem
Programm afn Moakt brocht und no im sejm Joa is de Suachmaschin offiziej ans
Netz ganga. De Firma bschreibt s Haptzui wia foigt:

De Firma hod Ende 2010 24.400 Mitorwata bschäftigt. Google hod an
moaktbeheaschndn Otei (80 %) vo oin Suachofrong im Internetz (Stond: 2010). Noch
da Moaktfoaschungsgruppm Millward Brown is Google mit am Weat vo rund 111.5
Milliardn US-Dollar (uma 78 Milliardn Euro) noch Apple de zwoatejdaste Markn vo
da Wejd (Stond: 2011).

S Woat Google basiat af an Woatspui (mange sogn sogoa, des warad bloss a
Rechtschreibfehla) mit da US-amerikanischn Aussproch vom Woat googol (de
englische Bezeichnung fia de Zoi 10 100 {\displaystyle 10^{100}} ). De
Google-Grinda hom an Begriff af an riesign Haffa vo Informationa iwatrong, de wo
a Suachmaschin findn soit.

Da standarddeitsche Rechtschreib-Duden hod des Verb googeln (sprich: [ˈɡuːgl̩n]
„guhg(e)ln“) 2004 in de 23. Aflog afgnumma.

S Woat wiad in da Umgangssproch moast ned fias Suachn mit Google vawendt, sondan
aa ois Synonym fia de Suacharei im Netz mit irgendana Suachmaschin (vgl.
Wiktionary,

1995 san da Page Larry und da Brin Sergey an da Stanford University ois Studentn
zammatroffa.. Se hom nacha de Suachmaschin BackRub konzipiat. Gnennt hom ses so
zweng den Backlinks, noch dena de Wertigkeit vo oana Seitn bstimmt worn is. 1998
hod se owa znagst neamd fia de nei entwicklte Suachtechnik interessiat. Im
August 1998 hod da amerikanische Investor Andreas von Bechtolsheim noch oana
Zehn-Minutn-Präsentation fia de Weidaentwicklung vo da Suachmaschin an Scheck
iwa 100.000 US-Dollar ausgschdöd. Wei da Bechtolsheim Andy ognumma hod, „Google"
warad da Nama vo da Firma, hoda ois Empfänga „Google Inc." afn Scheck eitrong.
De Firma hods domois owa no gor ned gem. Larry Page und Sergey Brin ließen das
Unternehmen unter diesem Namen registrieren, damit der Scheck kassiad werden
konnte. De Google Inc is nacha am 7. Septemba 1998 vo oana Garagn aus grindt
worn. Mit an Startkapital vo umgrechnt 810.000 Euro (1.100.000 Dollar, afbrocht
vo de Famijn, Freind und vom Bechtolsheim Andy) is de easchte Vasuachsversion vo
dem Programm vaeffentlicht worn. Fimf Monat spoda hod Google mit ocht Ogstejtn a
Biro in Palo Alto bezong. Uma 500.000 Suachofrong san boid Tog fia Tog vazeichnt
worn. Wia nacha im Septemba 1999 AOL und Netscape mit Google zammagorbat hom,
san de Suachofrong glei afs Sechsfoche gstieng.

Im Joa 2005 is de Google Inc. zan easchtn Moi af da Forbes-Listn ogfiat (Platz
38). Dea Unternehmenswert is im Joa 2005 af uma 55 Milliardn Dollar gschätzt
worn.

Google deaf noch an Gerichtsurtei vom 14. Feba 2007 in Bejgien de Artikl vo
nationaln Dogeszeidunga ned meah vaeffentlichn und hod 3,45 Mio. Euro Gejdstraf
zoin miassn.. Am 23. Aprui is Google de weatvoiste Markn vo da Wejd - vor
General Electric, Microsoft und Coca-Cola . Drei Dog draf hod Google aa de
moastn Bsuacha im Internet vor Microsoft, Yahoo, Time Warner, eBay und Wikipedia
.

Google wead exklusiva Sponsor vo oam Satellitn mitn Nama GeoEye-1, dea wo
aktueje houchaflesnde Satellitnfotos fia Google Earth und Google Maps liefat.
Beim Start vo dem Satellitn woan de zwoa Google-Grinda Larry Page und Sergey
Brin dabei.

An Hauptsitz hod Google z Mountain View, in Kalifornien. Dazua gibts owa a
Niedalossunga in da gonzn Wejd. De Eiropa-Zentrale sitzt z Dublin, Irland und de
Deitschland-Zentrale z Hamburg. Aa in Bayern gibts an Stondoat, nämli Minga. In
Berlin wead a neies Foaschungsinstitut baut.

Google vakafft fia beliabige Suachbegriffe s Einblendn gsponsata Links. Des
nenna se Google AdWords. Des is a reine Textweabung, de wo optisch speziej
heavoaghom is, so doss da Nutza se vo de eigntlichn Suachergebnissn untascheidn
ko. So wead a Werbung ozoagt, de wo inhoitli zua Suachofrog passt. Obgrechnt
wead vo Google dann pro Klick. Dabei legt da Weabekunde sejm fest, wiavui ea fia
an Klick zoin wui. De Häh vom Preis bstimmt owa de Position, wann meahrare
Ozoagn af ana Seitn gibt (je meah ma zoit, desto weida obm is ma). Und wann ma
beispuisweis a Monatslimit festglegt, des wo ma maximal ausgem wui, dann bstimmt
da Preis aa, wia oft de Ozoag eascheint.

Google hod okindigt, si middlfristig ned nua af Weabung im Internet beschränkn z
woin, sondan aa driwa ausse z gähn. In de USA laffn scho diverse Kooparationa
dazua.

Des is a Funkzion, de ma owalodn und inschdalian kau und mid de Browser Firefox
und Internet Explorer funkzioniad und im Browser a zuasezliche Weakzaigleistn
eifigt mid ana Google Suach-Box, am Phishing Schuz, Pop-Up Blocker und a da
Meglichkait fia Leit mid eigena Intanetseitn, dosss ma Button mocha kau.

Des is a Online Kalenda zum Vawoitn fu de peasenlichn Teamine, mid
Earinnarungsfunkzion. Kau ma sogoa af Hendis vawendn. De Funkzion is owa
datnschuzmessig umschdridn, wei natiali daun voi vui Infoamazion iwa oan söwa
afn Google Server gschbaichat is.

Des is a Sisdem zum Easchdön und Beoawatn fu Blogs, des 1999 fu da Fiama Pyra
Labs eafundn worn is. 2003 hod Google Pyra Labs kafft. 2006 is de neichasde
Blogger Version in da Betawariantn aussakema, mid dea a endguitig olle User af
de Server vu Google tranfariad worn san. Mid Blogger kau ma entweda Blogs af
blogspot.com easchdön oda de Sofware benuzn fia Blogs, de ma auf eigne Domains
hosted.

Google News is a Funkzion, mid dea ma de neichastn Nochrichtn aus online
Zeidunga duachfoastn kau, bzw. seine eignen Intaressensgebiete eischdön kau, zu
denan ma Infoamziona und Neiigkeitn hom mechad. Funkzionad a af Hendis.

Des is a bsondare Suachfunkzion vu Google, mid dea ma schbeziej noch
wissnschoftliche Artikl und uniweasiteare Zeidschriftn, Diplomoawaitn,
Disseatazionen usw. suachn kau. Funkzioniad jez a af Deitsch.

Gmail is da Webmail Service vu Google, dea am 1. Aprü 2004 gschdart worn is. Zu
dea Zeid woan Hotmail und Yahoo-Mail de waidast vabroatadstn Webmail Services,
und wia Google aunkündigt hod, dasa baim Gmail a jeda User a Gigabyte Webspace
hod, haum de mearan Leit glaubt, des is a Aprüscheaz - voa oim, wei Google schau
efda am 1. Aprü kloane Pflanzarein gmocht hod. Desmoi wo des owa eanst gmoand,
und mitlaile hod jeda User sogoa zwoa Gigabyte Webspace gratis dabei (fia
Attachments, gschbaichate e-Mails, usw.)

Google Video is a gratis Hosting vu Videos und glaichzeitig aa a Suachmaschin
fia ole Videos im gaunzn Intanet. De Funkzion wü kloaraweis Youtube a weng in
Eafoig schdraitig mochn und hod desweng a boa Voateij, domid s User aunlokn. Bei
Google Video is de Auflesung gressa und ma kau lengare Videos afilodn (bei
Youtube is fia noamoie User des Limit zehn Minutn).

Im Nowemba 2006 hod Google Youtube iwahaupst komplet kafft undn Service in
Google Video integriad. Youtube is owa a waidahin nu unta seina Domain
aufruafboa. Meah unta Youtube.

Is a virtueja Globus, bei dem ma se Satelitnfotos vu da gaunzn ejd oschaun kau.
Dea revoluzioneare neiche Service hod af da oan Seitn vui begaistate Fans kriagt
und is af da aundan Seitn a heftig kritisiad worn, wei jez a jeda detaijiataste
Infoamziona iwa jedn Oat vu da Wejd aussafindn kau, zum Baischbui, wo genau
milidearische Aunlong san, wia a Flughofn vu om genau ausschaud, wo de
Zufoatswege zu beschdimte Gebaide und Schdodviatl san, usw. voa oim in de USA,
owa a in aundare Lenda hods do Diskusiona gem, ob des ned vu Krimineje und
Terroristn missbraucht wean kintad. Fia Google Earth muas ma si a aigens kloans
Program owalodn und inschdalian.

Google Earth vawendt Satelitnfotos, de effntli zuagengli san, zum Beispui vu da
NASA, da eiropeischn Raumfoatbehöade und aundare private Aunbita, und fabinz zu
ana flechndekendn Obbuidung vu da gaunzn Wejd. De Aflesung is owa ned iwaroi
gleich, zum Beispui is in Estareich de Detailiadheit ned so houch wia in
Deitschland, aussa in grouße Schdädt wia Wean und Soizbuag. Mea unta Google
Earth.

Des is dessejwe wia Google Earth, neta doss ma se do de Owaflechn vum Mond
oschaun ko.

Des is dessejwe wia Google Earth, neta doss ma se do de Owaflechn vum Mars
oschaun ko.

De Fiama Google Inc. is a bsondas dafia bekaunt, doss doat de Untanemenskuitua
und des Fiamenklima nu oiwai so is wia bai aundare Fiamen in da Zeid vum groußn
Intanet-Boom. Des Motto vu Google is: "Don't be evil", des hoast, ma soid ned
unfreindli zu de Kolegn, de Kundn und de User sei, owa a ned odrad und
hintalisdig, wia s sunst im Gscheftslem oft da Foi is. Drei Richtlinien, de de
Fiama eanare Aungschdödn midgibt, san zum Baischbui: "You can make money without
doing evil" (Ma kau Göd vadina, one doss ma bes sei muas), "You can be serious
without a suit" (Ma kau eansthoft sei, one doß ma an Aunzug auhod) und "Work
should be challenging and the challenge should be fun" (Oawad soid a
Hearausfoadarung sei und a Hearausfoadarung soid Schbas mocha).

Wei Google so a Beideitung hod, wiad aa imma wieda vasuacht de Suachergebnisse
zum Manipulian. Dazua wean Technikn eigsetzt wia Brucknseitnn, Vaweisplantagn
(neideitsch "Linkfarmenen oa Tarnseitn (neideitsch: Page-Cloaking) eingsetzt.

Aa Google-Bomben ghean dazua. De Technik is voa oim im Zammahang mitn ehemolign
amerikanischn Presidenten George W. Bush bekannt woan. Da Suachbegriff
„miserable failure“ (boarisch: „voiständiga Vasoga“) is vo Bush-Gegnan mit seina
Hoamseitn vaknipft woan. Google hod gegn de Foam bo Manipulation ogeblich etz
Fuita eibaut.

Manipulationen, de wo an Rang vo da Netzseitn (neideitsch Ranking) vabessan
soin, wean Google-Spamming gnennt. De Vasuache konkurriarende Netzseitn aus da
Google Ergebnislsite aussezdränga wean Google Kegln (neideitsch: Google Bowling)
gnennt.

Scho seit a poa Joah san Suachergebnisse vo Google in Deitschland bereinigt.
Gfiltat wean olle Inhoite, wo jemand bei Google a Infringement Notification
(nochm us-amerikanischn Digital Millennium Act eireicht. Um wiavui Seitn sis
dabei handlt is genauso wenig bekannt wia ob aa andare Inhoite, wia
kinderpornografische oda extremistische beispuisweis, zensiat wean.

Da Nutza wiad iwa an Hiweis af de Filtarung vo de Suachergebnisse „aus
Rechtsgründen“ afmerksam gmocht. Dabei wiad drauf vawiesn, dass „von einer
zuständigen Stelle in Deutschland mitgeteilt wurde, dass die entsprechende URL
unrechtmäßig ist“. Wejche zuaständige Stej des is oda afgrund wejcha gsetzlichn
Grundlog de Entfernung eafoigt, wiad ibahapts ned ealaitat

Bai de Suacheagebnis in Google wiad natiali ois aufglist, wos unta am beschdimtn
Begrif im Intanet zum finden is. Do is natiali a an Haufn foische Infoamazion
dabai, oda rassisdische Intanetseitn, Seitn mid earotische Inhoite,
Faschwörungsteorin, ois. Google hod grundsezlich koan Füta aibaud, dea so wos
aussafütat. In maunche Lenda is Google owa fum Gsez hea fapflicht, maunche
Intanetseitn oda gaunze Sever zum schbean. In Deitschlaund kau ma zum Baischbü
maunche Nazi-Seitn ned iwa Google findn.

Google is de gresste Suachmaschin vo da Wejd und hod a moaktbeheaschende
Stejlung. Nach joarelanga Steigarung vo de Moaktotei mocht se 2009 easchtmois a
iwaroschnda Gegntrend bemeakboa. Google dominiat an Leitmoakt USA owa noch wia
voa. 64,7 Prozent vo de Suachofrogn laffn iwa Google, Yahoo is mit 19,3 Prozent
weit obgschlogn afn zwoatn Plotz. Microsoft hod mit Bing im Juli 2009 scho an
Moaktotei vo 8,9 Prozent erreicht, Tendenz steigend. Wejdweid hod Google sogoa
oan Moaktotei vo 78,5 Prozent, in Deitschland iwa 80 Prozent. International
mocht se Bing no ned so bemeakboa, dafia de chinesische Suachmaschin Baidu.



https://bar.wikipedia.org/wiki/Pressburg

Pressburg (slowakisch: Bratislava [ˈbracɪslava], bis 1919 slowakisch: Prešporok
oda Prešporek, bis 1919 tschechisch: Prešpurk), deitsch: Pressburg, ungarisch:
Pozsony, slowakisch umgongssproochlich: Blava - u. U. leicht obwertend), is de
Haptstod vo da Slowakei und vo da Bratislavský kraj mid uma 420.000 Eiwonern
(2014). Pressburg liegt im Dreiländereck on da Doaner, direkt on de
Stootsgrenzen zu Östareich und Ungarn, sowia unweid vo da Stootsgrenz zua da
Tschechei (zirka 60 km) und is netta 60 km vo Wean entfernt.

Da heidige slowakische Nom vo da Stod is eascht 1919 offiziej eigfyrd worn. Bis
dohi is de deitsche Bezeichnung Pressburg (domois: Preßburg), de ungarische
Bezeichnung Pozsony, sowia de vom deitschen Nom obgloattade slowakische Form
Prešporok yblich gwen. Heitztog setzt se a im deitschn Sprochraum imma mehr de
slowakische Bezeichnung durch.

Bis 1945 is de Stod measprochig gwen: gredt is slowakisch, deitsch, ungarisch
und krawodisch worn. Seidher dominiards slowakische.



https://bar.wikipedia.org/wiki/Eadn

De Eadn (vo urgermanisch: *erþō; oidgr.: ἔρα éra) is mit ana duachschnittlichn
Entfeanung vo da Sun vo 149,6 Muilliona km aus da dritte Planet im Sunsystem. Ia
Duachmessa is iwa 12.700 km. Se is rund 4,6 Muilliardn Joa oid und da oanzige
bekonte Himmeskeapa, wo belebt is. Noch da vorherrschendn chemischn
Beschoffnheit vo da Eadn wead da Begriff vo de eadoartign (terrestrischn) oda aa
eadeenlichn Planetn definiat.

Zammagsetzt is de Eadn haptsächle aus Eisen (32,1 %), Sauerstoff (30,1 %),
Silizium (15,1 %), Magnesium (13,9 %), Schwefel (2,9 %), Nickel (1,8 %), Calcium
(1,5 %) und Aluminium (1,4 %). De restlichn 1,2 % tein si Spurn vo andan
Elementn.

Da Equatorumfang is duach de Zentrifugalkraft vo da Rotation mit 40.075,017 km
um 67,154 km bzw. um 0,17 % gressa ois da Poiumfang mit 40.007,863 km (bezogn
afs geodetische Referenzellipsoid vo 1980). Da Poiduachmessa is mit
12.713,504 km dementsprechend um 42,816 km bzw. um 0,34 % kloana ois da
Equatorduachmessa mit 12.756,320 km (bezong afs Referenzellipsoid; de
tatsächlichn Zoin weichn davo ob).

Vorlage:Alpha Centauri/WartungBitte nur die Nummer der Episode angeben!
Vorlage:Alpha Centauri/WartungBitte nur die Nummer der Episode angeben!
Vorlage:Alpha Centauri/WartungBitte nur die Nummer der Episode angeben!



https://bar.wikipedia.org/wiki/Holland

Holland (amtli: Niederlande, holländisch: Nederland) is a parlamentarische
Monarchie und a Tei vom Kinireich vo Niedaland im neadlichn Westeiropa. Des Land
grenzt im Nordn und Westn an de Nordsee, im Sidn an Bejgien und im Ostn an
Deitschland. Zamma mit Bejgien und Luxemburg buid Holland de Beneluxstooten.

Holland is de traditionelle boarische Bezeichnung fian Stoot und wead aa in vui
ondan Sprochn (z.B. dänisch, poinisch, estnisch) scho seitm 16. Joarhundat
vawendt, obwoi Holland aa de Bezeichnung vo oana Region in am Staat is.

Holland wead sogor teiweis ois Sejbstbezeichnung in Holland vawend und ned nua
im Fuassboi (beispuisweis im Schlochtruaf "Hup Holland Hup"). Sowoi de
holländische Tourismusindustrie ois aa de iwrige Wiatschoft vamoaktet des Lond
praktisch nua ois Holland.

Untam Karl V., am Kaisa vom Heiligen Remischen Reich Deitscha Nation und
spanischm Kini, wor de Region Tei vo de siebzehn Provinzn vo Holland, wozua aa a
Groaßtei vom heitign Bejgien gheat hot. Nachm Erreicha vo da formejn
Unabhängigkeit vo Spanien im Johr 1648 san de Hollenda, ois Republik vo de Siem
Vaeinigten Niedalandn, zua oana vo de gresstn See- und Wiatschoftsmächtt vom 17.
Joarhundat worn. Wearend dera Zeit san Kolonien und Handlspostn auf da ganzn
Wejd earicht worn.

Nachdem dam Napoleon des Land kuazfristi beheascht hos, is 1815 des vaeinte
Kinireich vo Niadaland entstandn, zua dem aa Bejgien und Luxmburg gheat ham; oi
zwoa san spada unabhängig worn.

Des Land is im Easchtn Wejdkriag neutral bliem, im Zwoatn Wejdkriag is' im Mai
1940 vo Deitschland bsetzt und eascht 1945 wieda befreit worn. Nach'm Kriag hod
si de Wiatschaft schnej wieda dahoit. Holland wor Grindungsmitglied vo da
Benelux-Wiatschaftsunion und aa vo da NATO und da Eiropäischn
Wirtschoftsgmoaschaft (und damit aa vo da Eiropäischn Union).

Holland is a parlamentarische Monarchie. Das Staatsobahaupt is afgrund da
Vafossung de Kinigin, zua Zeit Kinigin Beatrix. Offiziell eanennt se an
Ministapresidentn und de Minista, zamma formen se de Regiarung.

Des Parlament (Staten Generaal) besteht aus zwoa Kamman, am Untahaus (Tweede
Kamer, Zwoate Kamma) und da Senat (Eerste Kamer, Easchte Kamma).

Holland hod a guat funktionierends, offans Wiatschafdssystem. Seitn 1980a Joarn
betreim de Regierungen an wiatschafdsliberalen Kurs. In da Industrie gibts
Nahrungsmittel- und chemische Industrie, Erdejraffinierien und de Herstellung vo
Elektrogerätn. De moderne und hoach technologisiate Landwirtschafd beschäftigt
grad 4% vo de Arbata, tragt aba net schlecht zum Export bei. Holland is nach de
USA und Frankreich da wejdweit drittgresste Exporteur vo landwirtschafdliche
Erzeugnisse. Holland is Mitbegrinda vo da Euro-Zone.

Es gibt zwoa Amtssprachn, Niadaländisch und Friesisch (nua in da Provinz
Friesland im Norden). Danem wean im Norden aa Niadasächsische Dialekte gred.

De wichtigstn Religionen san da Katholizismus (18% im Joar 1999) und da
Protestantismus (15%). 63% vo de Hollända san in koana Religionsgemeinschaft.

In Holland gibts gor koan Nationalfeiadog, dafia an Kiniginnendog. Im Vagleich
zu oin ondan eiropäischn Ländan is da 1. Mai koa Feiadog.

Vui wejdberihmte Mola worn NiadaHollända. Des 17. Joarhundat, de Hochzeit vo da
Republik, hod groaße Kinstla wia an Rembrandt van Rijn, an Johannes Vermeer oda
an Jan Steen hervorbrocht. Aa spada worn Mola wia da Vincent van Gogh und da
Piet Mondriaan wejdberihmt. M. C. Escher is a bekannta Grafika. Aus Holland
stamman aa da Erasmus vo Rotterdam und da Baruch Spinoza, aa da Rene Descartes
hod do glebt. Aus'm "Goldna Zeitoita" (De Gouden Eeuw) warn de Schriftstella
Joost van den Vondel und P. C. Hooft zum nenna. Wichtige Autorn im 20.
Joarhundat worn da Harry Mulisch, da Jan Wolkers und da Simon Vestdijk.



https://bar.wikipedia.org/wiki/Eiropa

Eiropa (griachisch : Εὐρώπη, Eurṓpē) is da westliche Tei vo da eirasischn
Landmassn und mocht uma a Fimftl davo aus. Obwoi Eiropa geografisch gseng a
Subkontinent is, dea wo mit Asien zamma an Kontinent Eurasien buidt, wiads aus
historischn und kuituarejn Grindn ois Kontinent ogseng.

Da Nama „Eiropa“ losst se am weidastn in da oidgriachischn Sproch zruggvafoign:
Do is Eurṓpē moast ois Kompositum aus oidgriachisch : εὐρύς, eurýs, „weit“ und
ὄψ, óps, „Sicht“, „Gesicht“ afgfosst, dahea moant Eurṓpē, „s Wei mit da weitn
Sicht“.

Noch da griachischn Mythologie woa des da Nama vo ana phönizischen Kinidochta,
de wo Zeus in Stiagstoit schwimmand noch Kreta entfiaht und dortn vafiaht hod.
Da Nama stammt noch Auffossung vo a poa Etymologn aus ana semitischn Sproch und
is dann gräzisiat woan, z. B. ausm phönizischn erob, „dunkl“, „Omd“; dahea a
„Omdland“.

Eiropa hod gega Asien koa oadeitige geografische oda geologische Grenz. Deshoib
san de Grenzn vo Eiropa a gsejschoftliche Ibaeikumft („Eiropa is koa Ort, sondan
a Idee.“ – Bernard-Henri Lévy). In Middleiropa wead oft de Definition vo Philip
Johan vo Strahlenberg vawendt. Danoch buidn s Uralgebiage und da Uralfluss de
Ostgrenz vo Eiropa. Fuern Akademika Anderl Kaplan biatet Eiropa "a Maximum an
kulturella Diversität in an minimaln geografischn Abstond".

Insgesamt hod Europa a Flächn vo ebba 10,5 Millionen Quadratkilometa und is
damid da zwoatkleanste Kontinent, noch Australien. De Nord-Sid-Ausdehnung
betrogt ebba 3800 Kilometa. In Ost-West-Richtung misst s eiropäische Festland
ebbaa 6000 Kilometa, vom Uralgebiage in Russland bis zua Atlantikküstn vo
Portugal.

Mea wia 90 Prozent vo de Eiwohna vo Eiropa redn indogermanische Sprochn. Am
moast vabroadt san de slawischn, germanischn und romanischn Sprochn. Aa
Griachisch, Albanisch, de baltischn und kejtischn Sprochn, sowia s Romani zejn
za de indogermanischn Sprochn.

De uralischn Sprochn stejn de zwoatgresste Sprochfamij vo Eiropa dor. Se gliedan
si in de samojedischn Sprochn, de vo oanign wenign Tausend Leidln im aissastn
Nornost vo Eiropa gredt wead, und in de finno-ugrischen Sprochn. Dazua zejn vor
oim Finnisch, Ungarisch, Estnisch ois Amtssprochn, weidas de gesprochenen
samischen Sprachen wo z Lappland gredt wean und a poar Mindaheitnsprochn, vor
oim in Russland.

Im eiropäischn Tei vo da Tiakei is mit Tiakisch a Turksproch a Amtssproch.
Ondane Turksprochen wean in Ost- und Sideiropa ois Mindaheitnsprochn gredt, wia
beispuisweis s Gagausische und s Tartarische. Mit Kalmuckisch wead am Ostrand
vom Kontinent aa a mongolische Sproch in Eiropa gredt.

Im Noadostn vo Schpaniän wead no Baskisch gred und gschrim, vo wo vui
Sprochwissnschoftler davo ausgä, das die ejtaste Sproch vo Eiropa is.



https://bar.wikipedia.org/wiki/Mexiko

Mexiko (Spanisch: México, amtli: Vereinigte Mexikanische Staaten, span. Estados
Unidos Mexicanos, weatliche Iwasetzung: Mexikanische Vareinigte Stootn) is a
Stoot in Nordamerika. Ea grenzd im Nordn o de Vaeinigte Stootn vo Amerika und im
Siadn o Belize und Guatemala. Westlich ligd da Pazifik, im Ostn da Golf von
Mexiko sowia as Karibische Meer, beids Randmeare vom Atlantik. Mid arana
Gsamtflächn von eba zwoa Million Quadratkilomeda is Mexiko as fimftgresste Land
aufm amerikanischn Kontinent, global ligt as Land aufn 14. Bloz. Wejdweid ligt
Mexiko mid arana Bvejkarungszoi vo eba 120 Million Leid aufn 11. Bloz.

As Land hoaßt noch da Hauptstod vo de Aztekn, Mexico-Tenochtitlan (iaz
Mexiko-Stod).

Da gresste Tei vo Mexiko (88 %) ghead am noadamerikanischn Kontinent, da
siadliche Teil ghead scha zua middlamerikanischn Landbruck. As Land is mid arana
Flächn vo 1.972.550 km² fast sechs Moi so grouß wia Deitschland. Obwoi, dass
1.923.040 km² Land hand, 49.510 km² a Wossa und iba 5000 km² auf unbewohnde
Insln kemmand. Vo da Flächn her hod Mexiko wejdweid an 14. Bloz. Mexiko is iba
3000 km lang und hod a Brean vo 200 km bis 2000 km. Am Noadwestn ligt de
Hoibinsl Niadakalifoanien mid arana Läng vo 1200 km, am Ostn grenzt d Hoibinsl
Yucatán, de wos se Mexiko mi Guatemala und Belize teilt, an an Goif vo Mexiko.

De Gsamtläng vo da Landesgrenz bedrogt 4538 Kilomeda, davo hamd 3326 km de
gmoasame Grenz mi de USA, am Noadn vom Land. Am Siidostn nochad hods a Grenz mid
962 km mid Guatemala und 250 km mid Belize. Es hod 12.540 km Kistn, davo 8200 km
Pazifik und 3200 km Adlandik. Vo da Kistn ausse zua hod Mexiko bis 200 Seemeiln
(370 km) und oi exklusive Nutzungsrechte dafia.

Da hächste Punkt vo Mexiko is mid 5636 Meda da Vuikan Citlaltépetl. Da diafste
Punkt is mi zeha Meda undam Meeresspiagl Mexicali, d Hauptstadt vom Bundesstaat
Baja California.

Mexiko is oas vo de zwejf Lända, de wos ma zu de sognenndn
„Biodiversitäts-Hotspots“ zejd. In Mexiko gibts 200.000 vaschiene Oatn, de hand
zeha bis zwejf Prozent vo olle Oatn auf da Wejd. Mexiko hod mid 763 bekannte
Oatn an erschtn Bloz bei da Oatnvuifoit vo de Reptilien, an zwoan Bloz bei de
Seigetiere und mid 290 bekannte Oatn hods an viertn Bloz bei de Amphibien. D
Flora hod 26.000 undaschiedliche Oatn. Um de 2500 Oatn rumdum hand a gschitzt.

Mexiko hot 31 Bundesstootn. De haßn duat Estados. Dazua kumt oana fia de
Haptstod (Distrito Federal)

Mexiko woa des aanzige vo 17 Lenda vom Vökabund des am 19. Meaz 1938 gengan
Anschluss vo Östareich an Deitschland protestiad hod. Drum hod ma 1956 in Wean
an Plotz in da Leopoidstod in Mexikoplotz umgnennt.

D Bvejkarung setzt se zam aus 60 % Mestizn, 30 % aus indigene Vejka (noch andane
Beleg 13 % odara 7, unda andam hand des Maya und Nahua, Nochkommen vo de
Azteken) und eba 9 % oda 15 % Eiropäischstämmige (am mehran Spanier). Des anda
Prozent hand nochad de andan Bvejkarungsgruppn, zum Groußteil aus Afrika. Vo da
Bvejkarungszio her gseng ligt Mexiko aufn 11. Bloz auf da Wejd.

Aussahoib vo Mexiko kennt ma vua oim de Mariachi-Musi, obwoi des eignli nur oa
regionale Eascheinung is. In de 1960er is des aa bei uns bekaunt woan, durchn
Herb Albert and the Tijuana Brass (Brass hoasst Blech), der wo a poa Hits ghobt
hod. Bekaunnte Musika aus Mexiko san zum Beispui da Gitarrist Carlos Santana und
da Opansänga Rolando Villazón. Tijuana No! is a mexikanische Ska-Punk-Band.

Aus da TrinkKuitua bekaunnt is des mexikanische Bia Corona und natiali da
Tequila.



https://bar.wikipedia.org/wiki/New_York_City

De New York City oda Stod New York is mit mehr wia ocht Milliona Einwohna de
bevejkarungsreichste Stod vo da USA, de Vaoanigtn Stootn. Ums vom gleichnaming
Bundsstoot New York z unterschein, zu dem wo s gheat, werds em Stod New York
(Stod Nei York) oda New York City (Obkiazung NYC) gnennt.

Ihr Gbiet umfasst de fimf Boroughs gnennte Stodbeziak Manhattan, Bronx,
Brooklyn, Queens und Staten Island. De han in weitane Stodtein gliedat. De
Metropolregion New York mit 18,7 Milliona Einwohna is ana vo de bedeitendstn
Wirtschaftsraim und Handlsplätz vo da Wejd, Sitz vo vui intanationale Konzerne
und Organisationa (so a vo da UNO) und wichtiga Hafn an da Ostküstn vo da USA.
D'Stod gniasst mit ihra großn Ozoi voi Sengswiadigkeitn, de 500 Galerien, etwa
200 Museen, mehr als 150 Theatan und mehr als 18.000 Restaurants Wejdruaf in de
Bereiche Kunst und Kultur.

New York City liegt im Noadostn vo da USA, im Siidostn vom Stoot New York, ebba
aufm hoim Weg zwischn Washington und Boston. De Log on da Mündung vom Hudson
River, on am Natuahofn am Atlantik, hod dazua beitrong, dass de Stod a wichtigs
Hondlszentrum woan is.

As Stodzentrum bfindt si af da Insl Manhattan, de ois spitze Fejszunga zwischn
Hudson und East River liegt. Vo de Flussufan greift'd Bebaung vo da Stadt mit
ana Fülln vo Vorstädt af anderne Großstädt iba un is weit ins Land eine ganga.
Sie schließt de Gmoana Bronx, Brooklyn, Queens, Staten Island (ursprüngli:
Richmond) und Manhattan zua Stadt New York zam. As Stadtgebiet hat a Landflächn
vo 785,6 Quadratkilometa (zum Vagleich: Berlin 891,85 Quadratkilometa). D'New
York Metropolitan Area hod a Ausdehnung vo 27.084 Quadratkilometa, des is a
bissl klerna als'd Bodenflächn vom Bundesland Brandenburg.

De Ufaebane, in dea wo New York liagt, reicht ois Voaland vo de sidlichn
Appalachn bis Jacksonville. Sie bsteht aus Sand und Ton. Langzonge Nehrungan und
Hogn sand de seichtn, reichgliedatn Ästuarn (Delaware Bay) und de Flussmindunga
voaglogat; im Hintaland foigt a broada Gezeitnmarschgiatl. Ebba af da
geographischn Broadn vo New York, in Long Island, tauchdt Ufaebane untan
Meerespiagl ab.

De Stod is in fimf Stodtei (Boroughs) gliedat, von dene jede an Kroas (County)
vum Staat New York entspricht. Jeds Borough untastäht an Borough President.

De Stodtei san Manhattan (New York County), Brooklyn (Kings County), Queens
(Queens County), Bronx (Bronx County) und Staten Island (Richmond County).

Manhattan (New York County) hod 1.564.798 Einwohna (Stand 1. Juli 2003) und a
Landflächn vo 59,5 km². Dea Stodtei bstäht vor oim aus da Insl Manhattan Island,
de wo vum Hudson River im Westn, vum East River im Ostn und vum Harlem River im
Noadosten umflossn wead und aus weidan kloan Insln, darunta Roosevelt Island,
Belmont Island, Governor's Island und an kloan Stickl vum Festland, Marble Hill.
Marble Hill wor bis zum Bau vum Harlem River Ship Canal im 19. Joarhundat no Tei
vo Manhattan Island.

Zua Zeit wo de easchtn Eiropäa in de Gegnd vom heitign New York keman san, woa
des Gebiet vo de Lenape-Indiana bewohnt.

Wia Hollända ogfongt hom mit de Indiana an Fejhondl afziang, is om Sidzipfe vo
Manhattan 1614 a easchte Siedlung entstondn, de wos "Nieuw Amsterdam"
(Nei-Amsterdam) gnennt hom. 1626 hom de Hollända de gonze Insl Manhatten fia nua
60 Gulden vo de Lenape kafft.

Anno 1664 is de Stod vo de Englända eaobat woan. De hom de Stod auf "New York"
umtaft, nochm Duke of York.

Vo 1788 bis 1790 woa New York de Haptstod vo da USA. Da George Washington is do
aa ois easchta President vaeidigt woan. Nochn Unobhängigkeitskriag is am 17. Mai
1792 de New Yorker Beasn, de New York Stock Exchange, grindt woan.

Am 11. Septemba 2001 is des World Trade Center (WTC) duach an Terroroschlog
(9/11) zasteat woan. Es hod bis Mai 2002 dauat, bis de Auframorbatn am Ground
Zero (Bezeichnung fias Gelände, wos WTC gstondn is) fiati woan. Aufn Ground Zero
wead a Gedenkstättn (is zum Tei scho fiati) baut und s One World Trade Center
(fiatigsteït 2014). Mit 541 m is des 1WTC etz des hexte Gebaide vo New York.



https://bar.wikipedia.org/wiki/Kambodscha

As Kenigreich Kambodscha (Khmer: ព្រះរាជាណាចក្រកម្ពុជា – Preăh Réachéanachâkr
Kâmpŭchéa) is a Stoot in Sidoschtasien. Es liggt am Goif vo Thailand zwischn
Thailand, Laos und Vietnam. De Haptstod Phnom Penh liggd im Sidn vom Land. s
Land werd durch a groaße Zentralebmne mit a boar Gebirg rund ummadum prägt. In
da Zentralebmne liggd im Weschdn vo Kambodscha da Sää Tonle Sap und durch'n
Oschdn fliaßt da Mekong, dea oana vo de längstn Fliss vo Woit is.

Kambodscha is ausm Reich Kambuja entstandn des wo sei beschte Zeit vom 9. bis
15. Joahundat ghobt hot. Aus dera Zeit gibts heitzdog no vui Ruinen. De Ruinen
in Angkor, Roluos, Banteay Srei und Preah Vihear san ins UNESCO-Wödeabe
aufgnumma worn. Nachdem Kambodscha 1953 vo da Kolonialmacht Frankreich
unabhängig worn is, hots joozehnte lang Biargakriag mid vui Opfa bei da
Bevoikarung gem. Des hot aa da Wirtschaft und am gonzn Land sauba gschodt. Da
Vietnamkriag und de Diktatur vo de Roatn Khmer in de Joar 1975 bis 1979 ham
Kambodscha noamoi ziemli gschodt.



https://bar.wikipedia.org/wiki/Japan

Japan (jap. 日本, Nihon/Nippon; anhören?/i) is noch Indonesien, Madagaskar und
Papua-Neuguinea da viatgresste Inslstoot vo da Wejd. Er liagt im Pazifischer
Ozean in Nachboaschads vo Russland, Nord- und Südkorea, sowia vo da
Volksrepublik bzw. da Republik China. De Einwohna hoaßnd Japana.

Da Nam Japan setzt si aus de Zeichn 日 (Aussproch ni, in da Bedeitung „Tog“ oda
„Sunn“) und 本 (Aussproch hon, in da Bedeitung „Ursprung“ oder „Wuazl“) zamms.
Japan is deshoib aa bekannt ois „Land vo da aufgehandn Sunn“. Sowoi da friare
mithologische Nam Cipangu ois aa Japan leitn si woascheinli vo da chinesischn
Aussproch vo de Schriftzeichn (chin. 日本國, rìbĕnguo) ab.

Japan ia a Inslkettn, de si entlang vo da Ostküstn vo Asien hinziagt. De
Haptinsln san Hokkaido im Nordn, de zentrale und gresste Insl Honshū, sowia
Shikoku und Kyūshū im Sidn. Dazua kemman 6.848 kloanare Insln, de si vor oim in
da Seto-Inlandsee und ois Ryūkyū-Inseln konzentrian.

Iwan gsamtn Archipel valafft a Gebirgskettn, de ungefäah 73 % vo da Landmassn vo
Japan ausmocht. Da hechste Berg vo Japan is da Fujisan af da Haptinsl Honshū mit
3.776 m iwan Meeresspiegel. Haptsächli in dena Haptballungsgebietn, wia Kantō
(mit Tokio und Yokohama) oda Kansai (Ōsaka, Kyoto und Kōbe) findn sich gressare
Ebenen. Af Grund vom Mangl an Flachland wern Berghäng duach Terrassnfejdbau
kultiviat.

Wirtschafdlich is Japan oans von de wichtigstn Länder wos gibt. Nur de EU und
d'USA hama gressars Brutto-Inlands-Produkt. In da Noachkriagszeit hot Japan
gscheid wirtschafdlich aafghoit. Jäahlich hot Japan a Zuawochsrotn vo 10% und
mehr ghobt, und des iba Joazehnte. Monche sogn, dees is wia ra Wunder gwen,
andre moana dees wor, wei de Amis dena ghoifa hom. Oba eigntli hot Japan scho
seid da Meiji-Zeit a recht erfoigreiche wirtschafdliche Entwicklung higlegt.
Daher woar da Kriag nua so a Untabrechung vom oagntlichn Wirtschafdwachstum, hot
oba net soan groasn Effekt ghobt wia vui denka.



https://bar.wikipedia.org/wiki/Eirop%C3%A4ische_Union

De Eiropäische Union (amtl: Europäische Union, obkiazt: EU) is a Staatnbund, dea
wo aus 28 eiropäischn Staaten bestäht. De Beväikarung in dena EU-Ländan umfosst
deazeit rund a hoiwe Milliardn Einwohna. Gmoasam eawirtschafdn de
Mitgliedstaaten im eiropäischn Binnenmoakt s gresste Bruttoinlandsprodukt vo da
Wäid.

Gengwäatig grindt se s politische System vo da EU afan am 1. Novemba 1993 in
Kroft tretanan Vatrog iwa de Eiropäische Union, dea wos zletzt im Joa 2001 durch
an Vatrag vo Nizza gändat woan is. Aufm EU-Vatrog basian de sognenntn drei Säuln
vom Staatnvabund: Eiropäische Gmoaschoftn (EG), Gmoasame Außen- und
Sicherheitspolitik (GASP) sowia Polizeiliche und justizielle Zammaorbat in
Strofsocha (PJZS).

Noch mehran Erweidarungsrundn stähd da Staatnvabund deazeit voa interna
Struktuaproblema. Da Eiropäische Rat hod dahea am 13. Dezemba 2007 a Vatrog vo
Lissabon untazeichnet. De Ratifiziarung in dena Mitgliedstaatn soi bis Mitte
2009 obgeschlossn sei; olladings is dea Zeitplan durch de Oblehnung vom Vatrog
in am Referendum in Irland im Juni 2008 in Frog gstäit.

De Eiropäische Union hod a Flächn vo 4.324.782 km² und a Küstnläng vo
65.413,9 km. Sie reicht im Nordostn bis Finnland, im Nordwestn bis Irland, im
Siidostn bis Zypern und im Sidwestn bis Portugal. Dazua kemman de iwaseeischn
Territorien:

Olle Stootn (mid da Ausnahm vo de Iwaseeterritorien und Zypern) lieng in Eiropa.
2004 is mid Zypern aa a Stoot aufgnumma worn, der geografisch zu Asien zöid
werd. De gsamte Eiropäische Union (ohne de Aussnterritorien) liengan auf da
Eirasischn Plottn.

Da geografische Mittlpunkt ve da Eiropäischn Union is Kleinmaischeid im
Westerwald in Deitschland.

Da Mont Blanc liegt in de Savoya Oipm und is mid 4808 m da hächsde Berg vo da
EU. Da gresste See ist da Väna Sää, a Binnensee im Sidwestn vo Schwedn mid ana
Flächn vo 5650 km². Da längste Fluss is de Donau mid 2850 km, vo dera owa nur
1627 km die EU durchfliassn. Sie entspringt im Schworzwoid und mündt im
Donaudäita ins Schwoaz Meer.

S Klima reichd im Nordn vom koidn Klima bis zum subtropischm Klima im Sidn. Im
Nordn (Finnland) lieng de Durchschnittstemparatuan bei -13 °C im Winta und
+15 °C im Summa. Dageeng wird im Sidn (Malta) im Winta a durchschnittliche
Temparatua vo +12 °C und im Summa vo +25 °C darreicht.

A jede Sproch, de in am Mitgliedsstoot primäre Aumtssproch is, guit im
Eiropäischn Parlament und ba da Kommission ols Aumtssproch. So hot zum Beispui a
jeda Obgeordnete im Eiropaparlament des Recht, dass er in seiner Hoamatsproch
Redn holtn kou und a a Iwasetzung va die onnan kriagt. Des hot oan damols
festglegt ols Zeichn, dass die Sprochn ols Kuitua va die Vöiker olle gleich vui
wert sei sulln.

Heit iwalegt oan awa scho, ob oan de Regelung in Zukunft holtn kou. Bsundas
jetz, wo Rumänien und Bulgarien dazua kemm san und wo a Minderheitnsprochn wia
de vo die Roma onerkounnt werdn sull, is as Problem, dass oan nocha völli mehr
Iwasetzer ols wia Obgeordnete hot, walst jo fia jede Sproch mindestns so vui
Iwasetza brauchst, wie onnare Sprochn san.



https://bar.wikipedia.org/wiki/Blog

A Blog is a Dogebuach, Logbuach bzw. Journal, des wo auf oana Internetzseitn
gfiat wead und wo jeda mitlesn und kommentian ko. Blog is a Obkiazung vo
Web-Log. "Web" moant s "World Wide Web", an Hautbereich vom Internetz und "Log"
kimmt vo Logbuach. An Betreiwa bzw. Schreiba vo an Blog nennt ma Blogger, s
Schreim bloggn.

De moastn Blogs san auf bstimmte Themen spezialisiat, ondare hom meara an
peasenlichn Dogebuachcharakta. Blogs san oft textorientiad, des hoasst da
Schwaapunkt liegt aufm Text, dazua gibts no Buidl und Links zu ondan Blogs usw.
Es gibt owa a Blogs, wo da Focus auf Grafikn ("Artblogs"), Fotos ("Photoblogs"),
Videos ("Videoblogs"), Musi ("MP3-Blogs") oda Audio ("Podcast-Blogs") liegt.
Microblogs san Blogs mit gonz kuazn Eiträgn ("posts). De Twitter Kontn san z. B.
Microblogs.

Technorati hod im Feba 2014 1.3 Milliona Blogs eafossd. Am 2. Feba 2011 hods
wejdweit mea wia 156 Milliona effentliche Blogs im Internetz gem.

Fia de Deitsche Nationaibibliothek san Blogs Netz-Publikationa, fia de seid 2013
Standardnumman wia fia Zeidschriftn vagem wean (ISSN).

Woatwoikn (Tag Clouds) zoagn de Schlogweata visuell auf. Se hejfa z.B. beim
Indizian und beim Navigian.



https://bar.wikipedia.org/wiki/Rechna

A Rechna oda Computer (von lat.: computare, zusammenrechnen) is a Apparat, dea
Datn mid Huif vo Rechnvoaschriftn (Programme) vaorbatn ko. Urspringlich worn
Computer schlicht und oanfoch Rechnmaschinen, hom owa im Laf vo da Zeit imma
meah andare Funktionen iwanumma. A gängige Bezeichnung fia an Rechna is aa de
Obkiazung PC, wos fia Personal-Computer stähd.

De Leidt, de mit an Hauffa Rechnen z'doan g'habt hom, hom scho ollewei übalegdt,
wia sa se de Arwat leichta macha kannt'n. Dabei homs sase a scho recht boid
Huifsmittl g'nomma wia d'Finga oda Stoana oda Stecka'n. Oans vo de am längstn
benutztn Rechnmaschinan is da Abakus, dens scho seidt mindestns 1100 voa Jessas'
Gebuat gebn hod.

Den earschtn, dea a wirkli funtionierd hodt, hodt da Konrad Zuse baut. De
Maschin' war no ganz und gor mechanisch aufbaut und hot domois, anno 1938, wega
da manglndn Genauigkeit leida no nedt so recht g'arwat. Spaada, noch'm Kriag, wo
de Z1 aufg'arwat woan is vo de Bombn, hodt mas' nomoi baut und festgstejdt, dass
a ganga is'.

Oana vo die easchtn Rechna, der wos nur mit die heit gängigen Transistoren, oiso
nix mit Röhren und so, goawat hot, woa as Mailüfterl. Den hot a Östareicher
baut, und zwa da Heinz Zemanek. Des woa Oafang vo de 1950er Joahr.



https://bar.wikipedia.org/wiki/Paris

Paris (frz. [paˈʀi]) is de Haptstod vo Frankreich und vo da Region
Île-de-France. Da Fluss Seine teit de Stod in an neadlichn Tei (rive droite
„rechtes Ufa“) und an sidlichn Tei (rive gauche „linkes Ufa“). De Stod hod
offiziell 2.229.621 Einwohna (Stand 2013), im städtischn Gebiet in und um Paris
lem oba 12.405.426 Menschn

S Gebiet des wo außahoib vo da Ringautobahn (frz. boulevard périphérique) liegt,
san de Vorstädt vum sognenntn Banlieue (wäatli Bannmeile), des wo administrativ
nimma zua Paris gheat. Paris is oane vo de bedeitendstn Wejdstädt und Sitz vo da
UNESCO, da OECD und da ICC.

De Stod hod se aus da keltischen Siedlung Lutuhezi vom Stamm da Parisii auf da
Seine-Insl entwicklt, de heit Ile de la Cité hoaßt. Noch da Erobarung vo da
Siedlung durch de Röma is sie ois Lutetia ausbaut und befestigt worn. Da
Franknkini Chlodwig hod se 508 zua Haptstod vo seim Reich gmacht. Seit damois is
de Stod fast ununtabrocha de Haptstod vo Frankreich.

Paris is des ibaragende politische, wirtschafdliche und aa Kuituaelle Zentrum vo
Frankreich und sei greßta Vakeasknotnpunkt (mit drei Flughäfn und sechs
Kopfbahnhäf). De wichtigstn Bahnvabindunga san de Fernstreckn zua de andan
Großstädt vo Frankreich Marseille, Lyon, Bordeaux, Toulouse, Straßburg und
Rennes, de zum Tei mit TGV-Zig befahrn wern. Außadem gejltn de Streckn vom
Eurostar noch London und Brüssel ois wichtige eiropäische Vabindunga. De
Flughäfn Charles-de-Gaulle und Orly liegn am Rand vom Ballungsgebiet
ile-de-France.

Der Nam Paris is ähnlich wia Berlin oda York aa vo Kolonisten in da ganzn Wöd
zua Benennung vo eanane nei grindten Städt gnutzt worn. So gibts den Stodnama
Paris heit aa in Australien und Texas.



https://bar.wikipedia.org/wiki/Internetz

Des Internetz oda kuaz Netz, aa Internet, is a wejdweits Netzweak aus vui
vaschiedanan Rechnanetzweakn, iwa de wo Datn austauscht wean kena. S Internetz
eameglicht aa de Nutzung vo vaschiedanan Internetzdeanstn wia E-Post, Telnet,
Usenet, FTP-Dateiiwatrogung, WWW und in letzta Zeit vasteakt aa Telefonie, Radio
und Feanseng. Jeda Rechna mit Internetzoschluss is praktisch wejdweit mit jedn
ondan Rechna im Netz vabundn.

"Internet" kimmt ausm Englischn und is a Obkiazung vo interconnected network,
des wo weatli ebba "zwischnvabundans Netz" bedeitn duat. Des hod en Grund, dass
des Internetz a Zammaschluss vo an Haffa Teinetzweakn is.

Des Internetz is 1969 in da USA entstandn. Es wor uaspringle a Projekt vo da
Defense Advanced Research Project Agency (ARPA) vom US-amerikanischn
Vateidigungsministerium. Des dezentral strukturiate Netz Netz ois Ausgongsbasis
hod ARPANET ghoassn.

Dea Tei vom Internetz, wo "World Wide Web (www)" gnennt wead is im CERN in da
Schweiz 1989 vom Tim Berners-Lee entwicklt worn.



https://bar.wikipedia.org/wiki/Norwegn

Norwegn (norwegisch: Norge, Noreg; oidnordisch: Norðvegr, Norvegr, Noregr,
„Nordweg“) is a Land in Skandinavien, im Noadn vo Eiropa. Es liegt noad-westli
vo Schwedn, neadli vo Dänemark, und hat aa Grenzn mit Finnland und Russland.
Norwegn hod oiwai no an Kini.

Norwegn is a recht langs Land, des weit in Nordn auffe geht. Es geht sogar iban
Polarkroas.

Es gibt vej Beag und an da Küstn weitverzweigte Fjorde. Sechsazwanzge vo de
Beaggipfe lieng iwa 2300 m. Da hexte Beag vom Festland is da Galdhöpiggen mit
2469 m.

Wej as Land so lang is, is as Klima aa recht verschiedn. Ober im allgemein ko ma
sogn, dass recht frisch im Summa is und kolt im Winta. Aa follt vej Schnää im
Winta und gnua Reng im Summa.

As Norwegische is a germanische Sproch, de am Deitschn ned ganz unähnlich is.
Offizielle Sprochan san Bokmol und Nynorsk. Bokmålis ausm Dänischn und
Mittlnorwegisch entwickelt und aa gonz gleich de Dialekt, de in West-Oslo
gschprocha wird. Nynorsk wurde vom Ivar Aasen aus verschiedene Dialekte von der
Westküstn vo Norwegn entwickelt. Nynorsk und Bokmålsei ober nur Schriftsproch.
Des hoasst, dass koaner des wirklich redt. Aa wenn vej Dialekte recht ähnlich
san. In der Schui miassn alle Schüler beide Sprochn zum Schreibn lerna.

In Norwegn gibts wegna de vejn Berg und weij ois so weid aussanander is, aa vej
Dialekte. Oft sprechan aa Radiosprecher im Dialekt und des is fiar koan seltsam.
Ois a weidare Sproch gibts no Samisch. Des vo de Samen (Lappen) gsprocha wird.
(Genauer gsogt gibts sechs verschiedene Samische Sprochan.) D'Samen wohna i Nord
Skandinavien. In Norwegen gibs aa Kven, die sprechan an Finnischn Dialekt.

Seit 1536, sei meistn Norwega Protestantn. Es woa da Kini Olav II, der hod
Kristntum aus Eiropa eigfiahrt und de meistn Norweger san damojs zu Katholikn
worn (ham wern miassn). Ober mit da Reformation in 1536 san fast oi Protestantn
gwordn. Es gibt aa vej kloanere Religionsgemeinschaftn, wia de evangelische
Freikirchn, de Pfingstgmoaschoft und andare.



https://bar.wikipedia.org/wiki/Latein

Es Lateinische is a Sproch, de wos scho ausgstuam is. Des hoaßt, es gibt koane
Muadasprochla mehra.

Mit der Eroberung der Wölt rund ums Mittlmeer durch die Römer hat si aa ihra
Sproch im Westn vom Römischn Reich als Herrschafts- und Kultursproch etabliert;
dagegn is im Ostn, wo mit de Nachfolger vom Kini Alexander der Hellenismus
a(ngfangt, s Griachische nimma vodrängt wordn. Siehgt ma von a poar Inschriftn
und Gebetstexte ob, dann san des ölteste lateinische Schtück de leges duodecim
tabularum, also de Zwölf-Tafel-Gsetza, so um 450 vua Christus. Zirka 240 fangt
mit der Schriftstöllerei di Literarisierung an und führt in fost 200 Jahr zur
vollständign Ausbüldung von da Grammatik mit de Regln, wia ma s heut lernt. Des
is di Hochsproch vo de Gebüldetn. Danebm hat s a weniger reglhofte Umgangssproch
(den 'sermo cottidianus, also de Alltagssprach) gebm und unzöhlige regionale und
soziale Mundartn (Soziolekte), aa in Rom selber. An neichn Schub hod die
Sprochentwicklung kriagt durchs Christntum, des im Westen selbstverständlich di
allgemein gläufige Sproch benutzt hat und dadurch sein Missionsauftrag had
ausführn kinna.

In da Spätantike hat ma mitm Fortschritt von de Wissnschaftn (bsundas
Juristerei, Philosophie, Religion) füa neiche Sochn neiche Wörter findn müassn,
s römische Vorbild fia die Grammatik wor nimma so streng vopflichtnd, und so
schreibm dann im Mittlalta die Gelehrtn ihr oagns Latein, das Mittllatein, wieda
aufspalt je nach Bildungsgrad vom 'sermo doctus (Gelehrtnsproch) bis zum
Kuchllatein. Lataen is aa di Sproch gwesn fia Uakundn und im diplomatischn
Vakaeh.

Aa im Wissnschoftsbetrieb in der Fruan Neizeit ist Lateinisch geschriebn wordn.
Des hat si dann taelweis ghaltn bis ins 18. Joarhundert auffa. Wia in de
modernen Sprochn in der Neizeid di Grammatik vervollständigt und „verreglt“
wordn is, dann is des nach dem Paradigma vom Lateinischn (Zaetnsystem mit Futur
II und Ausbuildung vo de Konjunktive beispülsweis) gschehgn.

Heit is imma nu de offizielle Sproch vum Vatikan, und in da Medizin, voa oim in
da Anatomie und fia de Namen vo Medikamente, werds aa no gnutzt. Und obwoihs
fost kana mea vasteht und ma eigntli mit so guat wia neamt si af Lataenisch
untahoitn ko, miassn imma nu vü Leit in da Schui Latein lerna. Es gibt aber aa
lateinische Zaetschriftn, z. B. de Vox latina, und a poar Radioprogramme, Blogs
und anderne Angebote im Internet (wia de Vikipaedia Latina) sowiaso.

Iatst homma ois Ergebnis de Romanischn Sprochn: Spanisch, Portugiesisch mit
Brasilianisch, Fraunzesisch, Italienisch, Rumänisch mit Moldawisch,
Sizilianisch, Katalanisch, Galicisch, Okzitanisch, Sardisch, Furlanisch,
Ladinisch, Räto-Romanisch und Aragonesisch (sortiat noch da Anzahl vo
Muttasprachla). Und des sand blos de Standardsprachn, danem gebts no an Haffa
romanische Dialekte.



https://bar.wikipedia.org/wiki/Schweiz

De Schweiz oda amtle: Schweizerische Eidgenossenschaft is a eiropäischer
Binnenstaat zwischn Deitschlaund, Estareich, Italien und Fraunkreich. Im Ostn
liegt s fimfte Nochboalaund, Liachtnstoa.

In da Schweiz redt ma Schweizadeitsch, Franzesisch, Italienisch und a bissl
Rätoromanisch. Dee Bundesverfassung der Schweizerischen Eidgenossenschaft legt
koa Haptstod fest; da Sitz vo de Bundesbehörden (Regierung und Parlament) is de
Bundesstod Bern. D'Schweiz besteht aus 26 teilsouveräne Kantone, hot 8,3
Milliona Einwohna (2015) und is a reichs Laund.

D'Schweiz is eascht voa kuazm zua UNO kemma, bei da EU sans net und werns
woascheinli a net boid dazuageh. Zoihn duat ma mit Schweiza Fraunkn.

In da Schweiz gibts 26 Kantone. Traditionej wean de Kantone ois "Stende" (frz.:
etats) bezeichnet. De Schweiz kultiviat - im eiropejischn Vagleich - an
auspregtn Fedaralismus.

De zwoabuachstobign Kantonsobkiazunga (Sigel) san vabroadd; zan Beispü sans fia
Autokennzeichn vogschriem und wean in da ISO 3166-2:CH vawendt (mitn Präfix
«CH-», zum Beispü CH-SZ fian Kanton Schwyz).



https://bar.wikipedia.org/wiki/Rom

Rom (italienisch: Roma), de greßte Stod vo Italien mit uma 2,9 Milliona Einwohna
(2013) im Stodgebiet und uma 3,3 Milliona Einwohna ois Agglomeration, liegt in
da Region Latium on de Ufer vom Fluss Tiber. Si guit als da aktivste
Ballungsraum in ganz Eiropa.

De Metropole, de ma net zletzt wegn ihra Roin in da Antike ois Haptstod vom
remischn Reich aa d'„ewige Stod“ hoaßt, is seit 1871 d'Haptstod vom im
Risorgimento wiedavereinigtn Italien und Sitz vom Molteser-Ritterordn, dea a
eigenständigs, aber a nichtstaatliches Voikarechtssubjekt is. Doriwa ausi iss
Varwoitungssitz vo da Region Latium und vo da Provinz Rom. Innerhoib vo da Stod
buit da unabhängige Stoot da Votikanstodt a Enklave. Da Vatikan is da Sitz vom
Popst, des is da Bischof vo Rom und Oberhapt vo da römisch-katholischen Kirch.
Somit ko Rom ois meafoche Hauptstod götn.

D'Oitstod vo Rom, da Petersdom und die Votikanstod san 1980 vo da UNESCO zum
UNESCO-Wödeabe erkläeat woan. Außadem is Rom da Sitz vo de UN FAO, IFAD und WFP.

Rom ligt im Zentrum vom Land, am Tiber, net weit weg vom Tyrrhenischen Meer,
durchschnittlich 37 Meta iwa'm Meeresspiegel. Östlich vo Rom san de Abruzzen,
nordöstlich de Sabiner Berge und sidlich san de Albaner Berge.

Rom liegt in da Tiberebene. Im Stadttei Parioli nördli vom Monte Antenne mündt
da Aniene inn Tiber. De geografischen Koordinatn san 41,53 Grad neadlicher
Breite und 12,29 Grad östlicher Läng. De Gegend zwischn dem Mare Tirreno und
dene Colli Albani hoaßt Campagna Romana oda kurz Campagna.

D'Provinz Rom grenzt im Nordn an d'Provinz Viterbo und d'Provinz Rieti, im Osten
an d'Provinz L'Aquila in da Region Abruzzen, sowia im Süden an d'Provinz
Frosinone und d'Provinz Latina.

Rom gliedat si in 19 Munizipien und 155 Stodbereiche. De Munizipien san
Stodbeziake, de zur leichtern Regierborkeit vo da Stod Onfang vo die 1990er Joa
eigfiat woan is. Urspringle worns 20 municipi, ober as Municipio XIV is 1992
ausgemeindet woan und heute ois Stod Fiumicino bekonnt. De Stodbezirke san:



https://bar.wikipedia.org/wiki/Israel

Israel (hebräisch: מדינת ישראל?/i Medinat Jisra'el, arabisch دولة إسرائيل‎,
Umschrift: Daulat Isrāʾīl)‎ is a Stoot in Asien (Noha Ostn), dea aun Syrien, in
Libanon, Egyptn, Jordanien, an de Palästinensischn Autonomiegebiete und im Westn
aus Middlmeea grenzd. Israel is da oanzige Stoot vau da Wöd, wo de Judn de
Bevökarungsmeaheid haum. Da Stoot is am 14. Mai 1948 grindt wuan und is duach a
Resolution vau da Generalvasaumlung vau da UNO legitimiad. De Basis woa da
UN-Teulungsplan fia Palästina.

De amerikanische Organisation Freedom House stuft es Laund ois de anzige freie
Demokratie im Nohn Ostn ein.

De ötaste Quöin fias Woat „Israel“ is de egyptische Merenptah-Stele (heit im
Egyptischn Museum in Kairo). Se schreibt iwa an Födzug gegn a Voik Israel im
Laund Kanaan und wiad aufs Joa 1211 v. Kr. datiat.

De Voiksetymologie vom Oidn Testament deit „Israel“ ois „Godstreida“ (Gen 32,29
EU). Da Jakob hod den Nauman kriagt, wiara mid an geheinisvoin Gegna grungan
hod. Seine Nochkumma san „Kinda Israels“, „Israeliten“ oda kurz „Israel“ gnennt
woan.

Israel liegt auf da Laundbruckn zwischn Asien und Afrika am estlichn Raund vaum
Middlmeea. Geografisch gheads zu Vuadaasien, geologisch owa zu Afrika, weus auf
da afrikanischn Kontinentalplottn liegt. De Grenz zua Arabischn Plottn büds
Jordantoi, des wos a Teu vaum Grossn Afrikanischn Grombruch is.

Israel kau ma in via Regionen eiteun: Middlmeeagebiet, Higllaundschofd im
Zentrum, es Jordantoi und de Negev Wiastn.

Es Dode Mea is mid −418 m da niadrigsde Punkt vau Israel und vau da Eadn, da
häxde Punkt is da Beag Meron in Galiläa mit 1208 m.

De grässdn Städt (2012) san Jerusalem (815.308), Tel Aviv-Jaffa (405.300), Haifa
(272.181), Rischon LeZion (235.123), Aschdod (214.886) und Be'er Scheva
(197.269).

De grässte schwaapunktmässig vau Araban bewohnde Stod is Nazareth (72.200
Einwohner) gfoigd vau Umm al-Fahm (46.100). De grässde Beduinenstod is Rahat im
Negev (51.700).

Duach de Log zwischn Wüstn und Middlmeea hod Israel a recht reichhoidige Flora
und Fauna. In oidn Zeidn hods in da Region sogoa Lewn und Nükrokodü gem. Unta de
Großviecha gibts heit no in freia Wüdbaun in sötanan Arabischn Leopardn, in
Asiatischn Esl, in Nubischn Staabock und de Arabische Oryxantilopn. In Wüdparks
gibts z.B. Mesopotamische Damhiasch und Wüdschof.

2013 hods in Israel 8.002.200 Einwohna gem. Davau san rund 6.042.000 (75.3% %)
Judn und 1.658.000 (20.7 %) Araba. Dazua kuman no rund 318,000 (4%) Audare.

De easchdn Siedlungsspuan lossn si aufd Zeid zwischn 12. und 11. Joahundat
zruckvafoign. Jerusalem is noch da Iwaliefarung vaum Tanach (Bibl) uma 1000 v.
Kr. ois Haptstod vaum Kenigreich Israel duachn David grindt wuan. Nochm Dod vaum
Salomon is des Kenigreich in zwaa Reiche zafoin.

Des Noadreich is 722 v. Kr. vau de Assyrer eaboad wuan; des Sidreich Juda is
587 v. Kr. im Kriag mid Babylon untagaunga. Späda is s a Teu vaum Peasareich
wuan, daun vaum Reich vom Alexander im Grossn und nocha vaum Reich vau de
Seleukidn.

Anno 165 v. Kr. is dena jidischn Makkabäa glungan de stootliche Unobhängigkeid
wieda z dareichn. So is Irael no amoi fia rund 100 Joa frei gwen; zum letzdn Moi
bis ins 20. Joahundat.

63 v. Kr. haum de Rema des Gebiet eaowad. Se haum zwa Provinzn drau gmochd:
Syria im Noadn und Judäa im Sidn. Im Jidischn Kriag is Jerusalem und da Tempel
70 n. Kr. total zastead wuan.

Da letzte jidische Aufstaund geng de remische Heaschoft, da Bar-Kochba-Aufstand,
is anno 135 n. Kr. niedagschlogn wuan. De Judn san iwa de gaunze Wöd vastraad
wuan (Diaspora). Es Laund söwa is seitdem vau de Rema offiziö "Palästina" gnennd
wuan, um de Eainnarung aun de Judn z dügn. Da Naum gähd auf de Philister zruck,
de wos zum domolign Zeidpunkd goa nimma gem hod.



https://bar.wikipedia.org/wiki/Sowjetunion

De Sowjetunion (UdSSR, Union der Sozialistischen Sowjetrepubliken) woa a
zentralistisch regiada, födarativa Aaparteinstoot in Osteiropa, im Kaukasus
sowia Nord- und Zentralasien. De UdSSR is am 30. Dezemba 1922 gründ und am 21.
Dezemba 1991 aufglöst woan. De Rechtsnochfolge in de internationaln
Organisationen hod Russland iwanumma.

As Kerngebiet (mit 78 % vo da Flächn 1990) hod aus da Russischen Sowjetrepublik
bestaundn, de noch da Oktoberrevolution am 7. Novemba 1917 ausn Kern vom
Zarenreich hervuagaungan is und noch da Auflösung vo da Union ois Russische
Föderation de juristische Nochfoige auntretn is. Weng dea Dominanz vo da
Russischen Sowjetrepublik is de Sowjetunion in de westlichn Lända oft mit
Russland gleichgsetzt wuan (sognannts Sowjetrussland).

De Führung vom zaristischn Russland is mit da Febarevolution 1917 obgsetzt wuan.
Wenige Monate hom de Bolschewiki unta da Führung vom Lenin im Zug vo da
Oktoberrevolution de „Russischen Sowjetrepublik“ ausgruafn. Nochm Sieg vo de
Bolschewiki im Russischn Biagakriag is im Dezemba 1922 de Union vo de
Sozialistischn Sowjetrepubliken (kuaz Sowjetunion) gründt wuan.

Vo 1922 bis 1944 woa De Internationale de Nationalhymne vo da Sowjetunion. 1943
hod da Alexander Wassiljewitsch Alexandrow a neie Hymne fia de Sowjetunion
komponiat. Am 15. März 1944 is des Liad mitn Text vom Sergei Wladimirowitsch
Michalkow zur offiziellen Nationalhymne vo da Sowjetunion wuan.

1977 is de Hymne textlich enstalinisiat wuan. Vo 1955 (zwa Joa nochn Tod vom
Stalin) und 1977 is de Hymne offiziö imma ohne Text gspüt wuan.

Mitn Zammenbruch vo da UdSSR homs de Hymne im Nochfoigestaat Russland
obgschofft. Weu de Hymne in da Bevökarung owa sehr beliabt woa, is im Joa 2000
ois Nationalhymne fia Russland wieda eigfiaht wuan.



https://bar.wikipedia.org/wiki/Island

Island (amtli: Republik Island, isländisch:. Lýðveldið Ísland; vgl. mhd. îs und
isländisch: ís – Eis) is mit rund 103.000 km² (Landflächn: 100.250 km²,
Wasserflächn: 2750 km², mit [Fischereizone 758.000 km²) nachm Vaeinigten
Kenigreich da flächnmäße zwoatgräßte Inselstaat vo Eiropa. De Haptinsl is de
gräßte Vulkaninsl vo da Wejd und liegt knapp außauhoib vom neadlichen
Polarkroas.

Heid nimmd ma o, daß da Enddegga vo Island da Wíkinga Garðar Svavarsson wor. Dea
wo 870 af Island an Winta zuabrochd hod ond d Insl Garðarsholmur, aiso noch eam
sejbst, gnennd hod.

D Landnahm duach noawegische Wikinga aba aa Kejtn vo de Bridisichn Insln hod
donn im 9. Johrhunderd begunna.

Island is am 17. Juni 1944 a unabhängigs Lond worn. Ma awadt, daß Island no voa
am Johr 2015 EU-Midglied wead.

Rund 93 % vo da isländischn Bevejkarung hom Mitte 2008 in Städdn glebt, alloa
etwa 200.000 vo insgsamt 317.593 Eiwohnan vom Land in da Haptstod Reykjavík
(Stand 1. Dezemba 2009).

De Islända sprechan d Isländische Sproch, d Omdssproch is aba ned; des kimmt da
her, daß ma nia an Bedarf zur Sprochregelung gsehn hod. D Sproch stommd aas da
Oidnordische Sproch und hod se wega da geogrophischen Log a poar
sproch-historische Eignheidn bewohrn kenna z.B. da Buachstob Þ ond þ, dea wo vo
de geamanischn Runen obstommd. Aign is aa de Islända eah Sprochpurismus, dea
voaoim draaf aas is, Weadda vo ondre Sprochn zum asetzn. De modeanan Islända san
aa no in da Lage Texde vo da Zaid da isländische Landnahm Literatua. S
Isländische gheat zam mid da Färeeschen Sproch und am noawegischn Nynorsk zu de
westnoadischen Sprochn.



https://bar.wikipedia.org/wiki/Vulva

De Vulva (oftmois im Voiksmund Schlitz, Spoit, Ritzn, Kache oda Butschgal
gnennt), is des aißali Sichtboare vom Foatpflanzungsorgan vo da Frau.

Dea Ausdruck Schlitz kimmt vo'm schlitzfeamign Ausseng vo de ejßan und innan
Schamlippn, de normoiaweis eng zsammlieng und nua an schmoin Schlitz seng lossn.
Heitzdog werd da Ausdruck oba nur no in derba Form vom Voik braucht.

De aißan (Labia majora pudendi), no mehra de innan Schamlippn (Labia minora
pudendi, aa Nymphae) hom midnand de Afgob, de Vagina (Fud) und d' Harnreahrn vom
Wei genga s Eidringa vo Fremdkeapa und Dreck zum Schitzn. De Vulva is recht guat
duachbluat und's Geweb is vo vui Nervn duachzong, deszweng is de gonze Region
fia de menschliche Sexualität ois oane vo de erogene Zona gonz wichtig. A
weidana gonz wichtiga Punkt is om owan End vo da Vulva, eibett in a Voahaut
zwischn de kloana Schamlippn da Kitzla (Klitoris) am untan End vom Venushügl. Da
Kitzla is praktisch dessejwe wia da Schwanz (Penis) vo am Mo und is a
entsprechnd empfindle fia Reize duach Beriahrung.

In da Vulva san aa de Bartholinschen Drüsn (Glandulae vestibulares majores), de
wo fia a gleichmeßige Feichtigkeit in da Vagina soang.

In monche Kuituakreis, haptsächli in Afrika, wiad de Beschneidung vo da Vulva
praktiziat. Dafia gibts iabahapts koa medizinische Noutwendigkeit, sondan nua
religiäse und kuituareje Uasochn. Des Ausmoß vo dera Vastimmelung reicht bis zua
voiständign Entfeanung vo de aißan Genitalien und zum Zammanahn vo da Vagina.

Es gibt Kuituan, de de Vulva ois wos Schamhofts ogseng hom (Scham is im Deitschn
a Synonym fia Vulva), und ondane, wia de Indische, de de Vulva offn vaeaht hom.
In dena Kuituan, de de Vulva vaeaht hom, gibt's aa an Haffa kinstlarische
Doastejunga davo. Es guit owa ois gsichat, doss in da voakristlichn Zeit aa
iwaroi in Eiropa de Vulva meah oda weniga vaeht worn is.

Georg Queri: Kraftbayerisch - Ein Wörterbuch der erotischen und skatologischen
Redensarten. Alliteria Verlag, Minga 2003. ISBN 3-86520-021-4



https://bar.wikipedia.org/wiki/Brasilien

Brasilien (portugiesisch: Brasil [bɾaˈziw]) is da flächen- und bevejkarungsmäßi
fimftgreaßte Stoot vo da Ead und mit iba 204 Millionn Eihwohna da
bevejkarungsreichste vo Siidamerika. Er nimmt 47 Prozent vom Kontinent ein und
grenzt (vo Noadostn gegan Uhrzeigasinn gsehn) an Französisch-Guayana, Suriname,
Guyana, Venezuela, Kolumbien, Peru, Bolivien, Paraguay, Argentinien, Uruguay und
am sidlichn Atlantik und hot so mit jedm siidamerikanischn Land außa Chile und
Ecuador a gmoasame Grenz.

Da hexte Berg vo Brasilien is de Pico da Neblina mit 2.992 m, dea wo an da Grenz
zu Venezuela und

Brasilien war scho seit mindestns 10.000 Jahr vor da Entdeckung durch'd Eiropäer
bsiedelt. Vor allm Höhln im Amazonas-Gbiet warn bwohnt, hier am bkanntestn de
nach da Flussinsl Marajó bnannte Marajoara-Kultur mit ihrane wundaschönen
Keramikn. Große Stättn wie de vo de Inkas oda Mayas sind aba ned bkannt. As Land
is nach dem in Europa sehr bliebtn Brasilholz, am rotn Edelholz, des heit nur no
höchst seltn is, bnannt.

Scho 1494 hom Portugal und Spanien d'Aufteilung vo Südamerika im Vertrag von
Tordesilhas bschlossn. Dort is unta da Vamittlung vom damalign Papst Alexander
VI. a Trennung vo de Intressensphärn festgschriem, so dass d'Westküste spanische
und de (zu dem Zeitpunkt no allgmein unbekanntn) Küstnabschnitte vom heiting
Brasilien portugiesische Kolonie weardad. Am 22. April 1500 is da portugiesische
Seefahra Pedro Alvares Cabral dann beim heiting Porto Seguro (im Südn vom
Bundesstaat Bahia) an da brasilianischn Küstn glandt und hot des Land fürd
portugiesische Krone in Bsitz gnumma.



https://bar.wikipedia.org/wiki/NATO

De NATO (North Atlantic Treaty Organization, aa:
Nordatlantikvatrog-Organisation, af franzesisch l’Organisation du Traité de
l’Atlantique Nord, kuaz OTAN) is a intanationale Organisation, de an
Nordatlantikvatrog, a militarischs Bindnis vo eiropäische und noadamerikanische
Stootn. Da Sitz vom Nordatlantikroud, Hauptorgan vo da NATO, is seit 1967 z
Brissl.

De NATO hod zuazeit 28 Mitglieda. Zu de Grindungsmitglieda, de somit seit 1949
da NATO oghean, zejn Bejgien, Denemark, Frankreich, Island, Italien, Kanada,
Luxnbuag, Holland, Norweng, Portugal, de USA und as Vaoante Klnireich.

1952 san de Tiakei und Griachaland zuwagroast, und seit 1955 is de BR
Deitschland Mitglied. Spanien is 1982 zurakemma, seit 1990 is nacha ganz
Deitschland dabei. Duach de NATO-Osteaweidarung han 1999 Tschechei, Poin, Ungarn
und 2004 no Estland, Lettland, Litauen, Buigarien, Rumänien, de Slowakei und
Slowenien Mitglieda vo da NATO woan.

Bsundaheitn bsteha wecha Fraunkreich, des seit 1966 nimma inde Militarstuktuan
da NATO is. Da Grund fürn Austritt vo Fraunkreich is, dass da Charles de Gaulle
de NATO ois Instrument vo de Ami-Intressn ned akzeptiat hod. Er woit Fraunkreich
seî militarische Unobhängigkeit und Entscheidungsfreiheit bewoarn und si und
seine franzesischen Truppn ned am Ami untaoadna.

Nach da Jugoslawien-Krisn hod de franzesische Regiarung ia Position innahoib vo
da NATO gendat und nimmt seit Ende 1995 an de Sitzungn vom Ausschuss für
Verteidigungsplanung (Defence Planning Committee) tei, ohne dabei in de
integriatn Militarstruktuan vo da NATO einztredn.

Emfois aus dene Struktuan kuazfristig ausgeschiedn woar Griachaland in da Zeit
vo 1974 bis 1981 und Spanien vo 1986 bis 1999. A Sonderfoi is Island, des koane
oagna Streitkräft hod. Dene eana Regiarung hod si stoddessn zur medizinischn
Huifleistung vapflicht. Island is nua ois Bobachta in da Nuklearn Planungsgruppn
(Nuclear Planning Group) und entsendt an zivuin Vatreda zu de Dogunga vom
Militarausschuss (Military Committee).

Da Nordatlantikvatrog is a Defensivbindnis ohne automatsche militarische
Beistandspflicht vo de Mitgliada. De eraschtn Artikl vom Vatrog vapflichtn de
Mitglieder zua friedlichen Konfliktbeilegung und freindschoftlichen Ausgstoitung
vo internationale Bziaunga. A de Woahrung vo da westlich-liberain
Gsejschoftsoadnung mit politscha, ekonomscha, soziala und kuitureja Zsammaorbat
und Onakennung vo demokratische Prinzipien ist Bstandtei. Fian Foi, dass´s an
bwoffnetn Ogriff auf oans vo de Mitglieda gibt, verpflichdt da Vatrog de iwrign
Mitgliedstootn zus so genonntn kollektivn Sejbstvateidigung. Zua Umsetzung vo de
duachn Vatrog vorgemna Mechanismen und Vapflichtunga is de Grindung vo da
Nordatlantikvatrog-Organisation, bsteahd aus Nordatlantikroud und de nochglogadn
Stej, vorgseng.

Den operativen Oberbefej hod da Supreme Allied Commander Europe, dea wo imma a
US-amerikanischa Generai oder Admirai is. Seit 2006 is des da Generai Bantz J.
Craddock. Danebn gibts a parallele Kommandoebene fiad Transformation vo da NATO,
den Supreme Allied Commander Transformation, des is zua Zeit da Generai Lance L.
Smith. De Leitung iwa de NATO hod da NATO-Generaisekretea.

De im Nordatlantikvatrog formuliadn Zui ham si im Valaf vo seim Bsteha ned
gändat, denn da Vatrog an si is in seim Woatlaut seit 1949 unvaändat. Olladings
han de Aufgobm vo da NATO an de vaändatn sicherheitspolitischn Gegebnheidn
opasst und wean aktuej andas intapretiad.

De Wiedavaoanigung vo Deitschland, da Zafoi vom Warschaua Pakt und vo da UdSSR
sowia de Demokratisiarung vo de ehemolign Ostblock-Lenda worn Ausläsa vo oana
grundlegadn Änderung vom sicherheitspolitischen Umfejd in Eiropa. De Aufgobn vo
da NATO san an de neie Log anpasst worn, und gmäß am Nordatlantikvatrog san
Abschreckung und Vateidigung zwor Hauptaufgobn bliem, han owa in an Hintergrund
grodn. Es is mehra af Dialog und Zammorwat mit de "oidn Gegna" gsetzt worn und
verschiedne Partnaschoftsprogramme hom schliaßli de NATO-Ostaweidaarung brocht.

Afm Washingtona Gipfe am 24. Aprui 1999 is as deaeitige strategsche Konzept
festglegt worn. Es bschreibt Zui und Afgob, analysiat de sicherheitspolitische
Logn und loadt davo strategische Perspektivn und Afgobn ob. Duach as Bsteha und
de Steakung vo da transatlantischen Bindung sui a meglichst enge
transatlantische Bindung de Sicherheit vo Eiropa und Noadamerika vaknipfa. Mit
da Afrechtdahoidung und Weidaentwicklung vo effektive militarische Fähigkeitn
wead de Verteidigungsbereitschoft vo de Mitgliada sichagstejt.

Wichtigste Endarung owa is de Feststejung, dass zua Konfliktvahiatung und
Krisnbewejdigung aa militarische Operationa außahoib vom NATO-Gebiet zua
prophylaktischen Gfohrneobwea megli san suitn (so gnennte
„Out-of-Area-Einsätz“). Weidas behoit si de NATO as Recht voa, aa ohne Mandat vo
da UNO in Krisengebiet z intavenian (so gnennte „Out-of-United-Nations-Einsätz“,
siegst an Kosovo 1998). NATO-Eingriff in internationaie Konflikt, bei dena koa
Mitgliedstoot unmittlbor ois Konfliktpartei beteiligt is, geha iwa an
urspringlichen Vateidigungsaftrog ausse und wean dahea oft aa
„Out-of-Defence-Einsätz“ gnennt.

Nachm End vom Zwoatn Wejdkriag san schnej de Gegnsätz zwischn de ehemolign
Alliiatn offenkundi worn. Midm Brissla Vatrog vom 17. Mea 1948 hom si de
westeiropäische Lenda Frankreich, Großbritannien, Holland, Bejgien und Luxnbuag
zu am Bindnis zwecks wirtschaftlicha, soziala und kulturella Zammorwat sowis zus
kollektivn Sejbstvateidigung zammagschlossn. Wearend des Bindnis no voa oim im
Foi vo da Wiedaaufnahm vo oana deitschen Aggressionspolitik greifa suit, so is
mit da Berlinblockade und da kommunistischn Machtagreifung in da CSSR de Sicht
af de sowjetische Expansion gelenkt worn.

In da weidan Entwicklung is stot zua oana oaseitign Garantie vo da USA fia de
eiropäischn Vabindetn ausm Zwoatn Wöidkriag zu am wexlseitigm Obkumma kemma, dem
Nordatlantikvatrog, dea wo am 4. Aprui 1949 durch de Grindungsmitglieda
untazoachnet worn is und am 24. August vom sejm Joar in Kroft tredn is.

Am 7. Feba 1951 hod de US-Regiarung en Pleven-Plan zua Afstejung vo oana
eiropäischen Armee akzeptiad. Auf dea vom 10. bis 14. Septemba 1951 dogadn
Außnministakonferenz vo da USA, Frankreich und Großbritannien in Washington is
de Aufstejung vo westdeitsche Streitkräft plant worn, de in a eiropäische Armee
eingliedad wern soiten. Am 26. Mai 1952 is de Untazoachnung vom Vatrog iwa de
Eiropäische Vateidigungsgmoanschoft (EVG) dafoigt, dea wo am 30. August 1954
gscheidad is, wei de franzesische Nationaivasammlung em EVG-Vatrog ned
zuagstimmt hod.

Duach de Untazoachnung vo de Parisa Vaträg am 23. Oktoba 1954 is de
Bundesrepublik Deitschland zum Beitritt eiglodn und am 6. Mai 1955 Mitglied vo
da NATO worn. Am 19. Mai 1955 is weng iam NATO-Beitritt da Warschauer Pakt
grindt worn.

Am 13. Meaz 1957 hod as US-Hauptquartia in da Bundesrepublik bekannt gem, de
US-Streitkräft mit Nuklearbewoffnung auszristen. Am 19. Septemba 1958 san de
easchdn US-Middlstrecknrakätn vom Typ Thor in Großbritannien afgstellt worn. Am
10. Novemba 1958 hod da sowjetisch Stootschef Nikita Chruschtschow as
Berlin-Ultimatum mit da Foadarung vo da Umwandlung vo West-Berlin in a
entmilitarisiade Zone afgstöid.

Mit de friedlicha „Voiksrevolutiona“ afm Gebiet vom Warschauer Pakt is de
Hauptbedrohung fiad NATO-Stooten entfoin. In da drauf foigade Iwagangszeit san
neie Ideen und Struktuan entstondn, wia zum Beispü de Partnerschaft fian
Frieden. Mit dem in Brissl 1994 vaoabortn Programm hod de NATO intressiate
middl- und osteiropäische Stoootn a Zamaaorbat in militarischn und
sicherheitspolitischn Frong und im Hiblick af a Beitrittsperspektivn eaeffnet.
Draus foigt beim Gipfetreffa 1997 in Madrid de Einlodung zum NATO-Beitritt vo
Poin, Ungarn und da Tschechei.

Emfois 1997 is in Paris de Grundakte mit Russland vaoabort worn, de wo a End vo
da Gegnaschoft vo NATO und Russland vorsiacht. Intern wead bschlossn, de NATO vo
ana militarischn zua ana mehra politischn Organisation umzwandeln.

Zua de „neien Idean“ zejt aa de Bereitschoft vo da NATO vo 1992 zua de „Out of
area“-Eisätz. Na da Ermächtigung duachn UN-Sicherheitsrout han etz aa Eisätz
außahoib vom NATO-Territorium megli, zum Beispui in Jugoslawien oda Afghanistan.

Damit is da Umbau vo da NATO mitm Zui vo ana schnejn Eingriffsfähigkeit in de
Krisengebiet, gräßana Flexibilität und da Obkeah vom bipolarn Bedrohungsdenken
in Verbindung mit ana Korrektur in de Fiahrungsebanen und de institutionejn
Aufbautn notwendi. Ois Antwoat guit de Grindung vo ana Reaktionstruppn, da NATO
Response Force (NRF) mit Land-, Luft- und Seestreitkräftn fia schneje Eisätz

Unmittelba na de [[Terroranschläg am 11. September 2001]] in de USA setzt de
NATO easchtmois in iara Gschicht an Artikl 5 vom NATO-Vatrog, aa de Washingtona
Vaträg gnennt, voalejfi in Kroft, am 1. Oktoba 2001 voiständi. Da Artikl 5 siagt
in Obsproch mit de Regiarunga vo de NATO-Mitgliedsstootn de Wiedaheastejung und
Wohrung vo da Sichaheit vom nordatlantischn Gebiet voa, und a bewoffnata Ogriff
af an Bindnispartna, in dem Foi de USA, wead ois Ogriff gecha jedn vo de
Bindnispartna gsegn.

Am 4. Oktoba 2001 ham de NATO-Stootn a Reih vo Moßnahma vaeinboad, um de USA in
iam Kampf gegan internationain Terrorismus zu untastitzn. Dazua ham ghead: da
Austausch vo nochrichtndianstliche Informationa, uneigschränkte Iwaflugrecht und
Zuagang zu Häfn und Flugplätz im Beitrittsgebiet duach de US-Streitkräft und de
Entsendung vo am ständign Flottnvaband vo da NATO im estlichn Middlmeea
(Operation Active Endeavour). Obwoi de Mitglieda im Ogriff afs World Trade
Center no an bwoffnetn Ogriff segn, dea wo an Bindnisfoi noch Artikel 5 ausgläst
hod, iss hinsichtli vo de Konsequenzn bei de Regiarunga vo de
NATO-Mitgliedsstootn zua teiweis totai untaschiedlichn Einschätzunga kema.

De USA und Großbritannien ham vasuacht, bei de Vereintn Nationn de Eamächtigung
fia an Ogriff afn Irak einzfoadan. Des is vo Deitschland und vo im
UN-Sichaheitsrout vatretna NATO-Mitgliedstootn Russland und Frankreich obglahnt
worn. (Eaklearung: 1.) Draufhin is a Koalition vo de Willign gschmiedt worn, um
trotzdessn a Untastitzung af broada Basis als Kriagslegitimierung aufbaua z
kina.

Im Rahma vo da Ostaweidarung is de Einladung vo de Lända Estland, Lettland,
Litauen, da Slowakei, Slowenien, Bulgarien und Rumänien erfoigt. Am 2. April
2004 san de Stootn da NATO beitretn.

Im Juli 2006 hod da NATO-Generaisekretea Jaap de Hoop Scheffer Planunga zum
eiropaweidn Raketnobweahprogramm bekannt gem. Bsundas Großbritannien, Poin und
de Tschechei orbatn in dem Breich scho aktiv mit de USA zamm. Am 18. Septemba
2006 hod de NATO an easchtn Vatrog an d US-amerikanische Science Applications
International Corporation (SAIC) zur Entwicklung vo am regionain
Raketnobweaprogramm vagem: Active Layered Theater Ballistic Missile Defense
(ALTBMD). An dem Ristungskonsortium um SAIC beteilign si nem da
US-amerikanischen Raytheon aa eiropäische Ristungsunternehmn: Thales Group
(Frankreich), IABG und Diehl BGT Defence (Deitschland) QinetiQ (Großbritannien),
TNO (Holland), DATAMAT (Italien) und EADS Asterism.

As Raketnobweasystem in Poin und in da Tschechei sui bis 2012 rund 1,6 Milliardn
US-Dollar kostn und nach US-Ogobn megliche Raketnogriff vo Stootn wia am Iran
und Nordkorea schitzn. Da russische President Putin siacht en Afbau vo de
Raketnobweasystem vo de USA ois Aufristung gega Russland.

Afm NATO-Gipfetreffn im April 1999 z Washington ham de Stoots- und
Regiarungschefs vo da NATO as neie strategische Konzept vo dem Bindnis ogsengt.
Darin hoaßts zua Nukleardoktrin, dass as Bindnis a passade Zammsetzung vo
nukleare und konventioneje Streitkräft beibehoidn werd. De sand in Eiropa
stationiat. In dem Dokument wead ned dawähnt, dass de NATO weitahin draf bsteht,
de Option afn Erschteinsotz vo Atomwoffn beizbehoidn. Weahrndm Koidn Kriag hot
de NATO argumentiat, dass Atomwoaffn zur Gegaweah gega an ibawejdigndn
konventionejn Ogriff eafordalich sei kunntn. Außadem is de NATO offnsichtli unta
Druck, a neie Option zu iwanehma, de wo af nationaia Ebene scho vo de USA, am
Veroanigten Kenigreich und Frankreich vaankat worn is, nämli atomar zu antwoatn,
wenn "Schuaknstootn", de wo koane Atomwoffn hom, eanane "vitain Intressn"
irgendwo in da Wejd duachn Einsotz vo chemische oda biologische Ogriff valetzn.

Seitm Beitritt vo da Bundesrepublik Deitschland zua NATO im Joar 1955 ham si
Afgam und Beteiligung stoark gwandlt. In de Joar bis zua Wiedavaoanigung wor de
Bundesweah ois Bindnisarmee konzipiat. Fian Einsotzfoi hods koane nationain
Fiahrungsstrukturn gem; de deitschn Vabänd san im Bindnisfoi em NATO-Befejshowa
untastondn. A bor Vabänd, voa oim ausm Bereich vo da Luftwoffn und vo da
Bundesmarine, worn da NATO scho im Frieden direkt untatejt und san jedazeit vo
ia operativ gfiaht worn.

In da Zeit bis 1990 is d Aufgab vo da Bundesweah ausschliaßli in da Vateidigung
vom oagna Stootsgebiet statuiat worn. Des hot se gendat, wia Deitschland im Zug
vo da Wiedavaoanigung sei volle Souveränität dalangt ghobt hod. Seit Ofang vo de
90a Joar dafoigt de Teinahm vo deitschn Soidodn an sognenndn friedenssichadn und
friedensdahoidadn Missionn, de wo in Zammaorbat mit de andan Vabindetn
duachgfiaht worn han. A Bundeswehreinsätz außahoib vom Bindnisgebiet
(Out-of-Area-Einsätz) wean etz duachgfiaht:

Innapolitisch umstrittn wor, ob de Zuastimmung vo da Bundesregiarung zum
strategischn Konzept vo 1999 de Zuastimmung vom Bundesdog braucht häd. Des waar
dann da Foi gwen, wenns sa se beim Konzept 1999 um a Endarung vom
Nordatlantikpaktvatrog ghandelt häd. Des hod as Bundesvafossungsgricht (Urtei
vom 22. Novemba 2001) in am von da LINKN-Fraktion ogstrengtn Organstreitvafoarn
im Wesentlichn mit da Begrindung vanaad, dass da Vatrogswoatlaut unantast
bleibt, insbsondare da Verteidigungsauftrog weidahin bsteh dad und si de
Out-of-Area-Einsätz im Rahma vo da im NATO-Vatrog bschriebnan Afgob vo da
Friedenssicherung unta Beochtung vom Vejkarecht hoidn soin.

Mit 122 Milliona Euro trogt Deitschland iwa 18 Prozent vom NATO-Militarhaushoit
bei und is damit noch de USA und no voa Frankreich und Großbritannien da
zwoatgräßte Beitrogszoila. Amtssprochn sand derzeit trotzdem nur Englisch und
Franzesisch.

De NATO wead in iara Orbat offiziej vo nationain Atlantischn Gsejschoftn
untastltzt, de wo voa oim in da Effentlichkeitsorbat fia sie aktiv sand. In
Deitschland is des de Deutsche Atlantische Gesellschaft.



https://bar.wikipedia.org/wiki/Zeitzone

A Zeidzone is a Bereich af unsana Eadowafläch, in dea de sejbe Zeid guit, de wo
vom Stoot festglegt is.

Gonz am Ofong hod a jeds Doaf sei eingne Uahzeid ghod. Und gonz friahra hod ma
de Zeid mid'm Stond vo da Sun vaglichn und so hod ma imma genau gwisst, wonns
z'Middog is. Is de Sun an iahm hechstn Punkt gwen, nachad woas zwejfe z'Middog.

Wonnst etzad am Dog amoi mid'm Finga iwa de Koatn foahst und in Richtung Ostn
ziagst, donn bist quasi af da Roas in d'Zukunft. Mochst des Ganze owa, indem
doss´d mid'm Finga Richtung Westn ziagst, donn geht's in d'Vagongaheit. Da
kimmst owa ned weida ois wia bis zua Datumsgrenz, oiso bis zu am Dog, donn is
Endstation af dera Roas. Du konnst oiso, wennst noch voan iwa de Datumsgrenzn
gehst, an Dog guatmochn, oda wennst rickweats driwagehst, an Dog valian, owa
meahra ned.

S Haptproblem woa donn, wo ma d'Eisnboh baut hod. Wei wemma af a so an Zug woatn
duad, na mechat ma scho, doss dea aa pinktli okimmt oda ofoaht. Und genau do is
da Hos im Pfeffer gleng. Weil a jeder hat ja sei eigane Zeit ghabt und a jeder
hat a gmoant, doss genau sei Zeit de Zeit is, de olle aundan aa ham miassatn.
Und je reicher doss warn, um so eha wars d'Zeit de ma ham soitat. Und jetz
kinnts euch vurstöilln, wia pünktlich da de easchtn Ziig woarn.

A wöjtweits Zeitzonensystem is ois easchts 1879 vom kanadischen
Eisenboh-Inschenöa Sir Sandford Fleming (1827–1915) ois Eisenbahnzeit
vuagschlogn woan. Des hat nachad dazu gfiat, doss ma, noch a paar internationaln
Konferenzen zum Vurbereitn, auf da internationaln Meridiankonferenz im Oktober
1884 in Washington D.C. de Erdn eascht amoi in 24 Stundenzonan mid je 15
Längengrad auftäud hod. Des, wos zwischn de Zonen iwabliem is, waren 60 Minutn
(oda em a Stund), und damit a maximale Diffarenz vo 23 Stunden zwischn zwoa
Zeitzonan. Auf dera Konferenz is ma si aa einig woan, doss ma zum Berechnan vo
da Wöjtzeit den festgsetzten Greenwich-Meridian ois Nullmeridian hernimmt. Ma
hätt a Straubing nemma kenna, owa wäj doat daumois koa passende Steanwartn ned
woa, hod mas daun do ned gmocht.

Im Deutschen Reich hams a Zeitgsetz gmacht, des auf des Gsetz vo 1893 zruckgeht,
und d'mittlere Sonnenzeit des 15. Längengrades is ois gsetzliche Zeit verankert.
Davor hat jeder so sei eigenen Zeit ghabt, in Byern zum Beispu, da war
d'Münchner Ortszeit, wos dann zum Streit mit de Preissn gführt hat, weil de an
Zeitvasatz vo 7 Minuten ghabt ham, weil de ham eahnane Berliner Zeit ghabt. Des
entspricht a ziemlich genau zwoa Breitengrade auf da Kart´n wenn ma genau
hischaugt.

Vorreiter von einer solchen einheitlichen Zeit in Deutschland waren wia imma
d'Eisenbahner. De Preußischen Staatseisenbahnen ham auf dem Gebiet vom
Norddeutschen Bund ab 1880 einfach d'Berliner Zeit ois interne Betriebszeit
hergumma, de Süddeutschen Bahnen aber d'MEZ. 1890 hat ma sich dann endlich drauf
geeinigt, da ma de Zeit vo de Südländer hernimmt, oiso d'MEZ. Ironischerwesie
hat ma sich am 1 April 1893 darauf geeinig, und ma is sich no ned so ganz sicher
wer da jetz wem gleimt hat.

Bei de Östareicher hat ma seid Mitte des 19. Jahrhunderts ned d'Zeit vo da
Hauptstadt Wien (16 Grad östliche Länge) hergnumma, sondern d'Prager Zeit (14,5
Grad östliche Länge). Hat ma sich des jetz aber mal aus da Sicht vo da Eisenbahn
ogschaugt, nachad is oam glei ganz anders worn. Weil je nachdem wias grad
gfaheren san, je nach Strecken d'Lindauer, Münchner, Prager, Budapester oder
Lemberger Zeit hergnommen worden is. Und weil ma gseng hat was bei de Deutschen
dabei rauskumma is, ham a d'Österreicher des ganze dann eigseng. Am 1. Oktober
1891 is vo de österreichischen Staatsbahnen dsogenannte Stunden-Zonenzeit
eingführt worden, welche sich wia bei uns in Deutschland auf d'Ortszeit vom 15.
östlichen Längengrad bezogen hat (MEZ). Alles in allem hat sich aber ned recht
vui do bei de Östareicher, weil da Unterschied zwischen Wien und Prag a bloss 2
Minut'n waren, und so is bei dene ned später und ned frühra worn. A Gsetz hams
aba ned glei gmacht d'Österreicher.



https://bar.wikipedia.org/wiki/Fua%C3%9Fboi

Fuaßboi is aa wahrscheinle oane vo de Mannschaftssportoatn, de de Leit bei uns,
wo ma bairisch red, om liabsten meng. Gschbuit wiad af zwoa gengüba liegende
Tor' mit öif oane gega öif ondane, wobei a jeda an Boi nua mit de Fiaß in da
Gengd umanandatreten deaf; Brust, Mong und Belle zeyn owa aa no. Nua da Toamo
deaf an Boi in seim 16-Meda-Raum mit de Händ ograbbeln, um sei Tor zu vateidign.
Dazu ziagt ea meist Hondschuch o, wos owa zu Beginn vo dera Sportoat no ned dea
Foi g'wen is.

Damit koana vo de Schbieler an Radau, g'nannt Foul, mocht, gibts no d'Schiri mit
de zwoa Heyfa an da Seitnlinie, de wo eahm ozeing, wenn a Schbieler im Obseits
gschdondn is oda an sonsting Schmorrn g'mocht hot. As Abseits is dawei so
schwaar zu vazäyn, dass des eh koa Sau kapiat, desweng lass'mas glei weg. Meah
dazua und am Schbuifeyd findst unta Fuaßboiregeln.

Fuaßboi wead eigntle in alle Länder fabriziert, vo dene de meistn eahrane eigne
Liga ham. Olle via Joahr treffens si dann zu de Weyt- oda Europamoasterschaften,
wo se eahna Tschämpion damitteln.

Zu de bestn Fuasboier vo da Geschichte ghern außa dem Brasiliana Pele unsa
Kaisa, da Franz Beckenbauer, und in Östareich da "Hansiburli" Hans Krankl. In da
heidign Zeit san de bestn deitschen Fuaßballer Dritte bei de Wöidmoastaschaftn
gwoadn. Dabei san aa a baar Bayern wia da Bastian Schweinsteiger oda da Philipp
Lahm.

Die Vareine spün donn in eanare Lign genganand. Die hechste Liga in Deitschland
is de deitsche Fuaßboi-Bundesliga, in Östareich gibts aa a soichane
Fuaßboi-Bundesliga.



https://bar.wikipedia.org/wiki/E-Post

E-Post (Obkiazung fia: elektronische Post, engl.: email oda e-mail weatle:
E-Post) oda E-Briaf (Elektrobriaf) is a Service im Internetz, des wo Leidln
ealaubt, si gengseiti elektronische Nochrichtn z schicka. E-Post is da
moastgnutzte Deanst im Internetz.

Im Untaschied zum Postbriaf kosts praktisch nix und geht vui schnella. Da
Nochtei is zum oan de Sichaheit, E-Post ko leichta vo ondan mitglesn wean. Zum
ondan is da Otei on unvalongtn Sendunga vui heha ois wia bei da konventionelln
Post. Anno 2010 san ebba 107 Billiona E-Briaf wejdweit vaschickt woan und da
Otei on unvalongtn Sendunga (Spam, "Schmoan") woa 89,1%. Es gibt heit owa
programmtechnische Meglichkeitn (Spam-Fuita) mit dena de unvalongtn Sendunga zan
Tei aussegfuitat wean kena.

De Deitsche und de Boarische san zua Zeit gonz stoak vom Englischn beeinflusst,
deshoib wead do moast s Englische E-Mail vawendt. In ondan Sprochn hom si
eignständige Begriffe duachgsetzt: Im Jiddischn gibts dafia בליצפאסט (Blitzpost)
und בליצבריוו (Blitzbriaf). Des warad aa fias Boarische interessant, weis a
Gegnbegriff zum scho gebraichlichn Begriff Schnecknpost is.

2003 hod s franzesische Ministerium fia Kuitua de Vawendung vom Begriff E-Mail
in offizielln Schreim vo stootlichn Stej s Woat „courriel“ voagschriem (vo
„courrier électronique“). Da Begriff wead seit de 1990a Joa im
franzesischspraching Québec scho oigmoa vawendt.



https://bar.wikipedia.org/wiki/Schwedn

Schwedn (schwedisch: Sverige, dt.: Schweden) is a Land in Nordeiropa. Schwedn
liegt auf da skandinavischn Hoibinsl, grenzt im Westn an Norwegn, im Nordostn an
Finnland und is im Sidwestn duach de Öresund-Bruckn mit Dänemark vabundn.
Schwedn is Mitglied vom Nordischn Rat und seit 1995 vo da EU und is duach sein
Woifoartsstoot berihmd.

Schwedn is a konstitutioneje Monarchie. Des hoasst s Parlament und de Regiarung
wean vom Voik gwejd, s Stootsowahapt is owa da Kini, Carl XVI Gustaf. De
Haptstod vo Schwedn is Stockhoim.

Schwedn grenzt ons Kattegat, on de Stootn Norwegn und Finnland sowia an de
Ostsee. Za Schwedn ghean eppa 221.800 Inseln; Gotland und Öland, boade in da
Ostsee, san de gresstn.

As Land is iwawiegend floch bis higlig, nur entlang vo da norwegischn Grenz
gibts hehane Beag, as skandinavische Gebiag (Skandn) mit Gipfen iwa 2000 m. Da
hexte Beag is da Kebnekaise mit 2111 m. In Schwedn gibts 28 Nationalparks.

Schwedn wead in drei Grossregiona eiteit: Nordschwedn (Norrland), Middlschwedn
(Svealand) und Sidschwedn (Götaland).

Mit mea wia 9,7 Millionen is Schwedn s eiwohnareichste Land in Skandinavien.
Davo san eppa 90 Prozent ethnische Schwedn. Danem hods vor oim an da Grenz noch
Finnland an Haffa Finnen, de Samen im Nordn und an Haffa zugroaste Auslenda. In
mange Stodteil vo Stockholm hods mea wia 95% Auslenda.

Eppa 75% vo de Schwedn san in da evangelischn 'schwedischn Kiach, da Rest san
Moslems, andas Kristnvoik, Judn oda a ganz wos andas.

Wia de Nochbalenda Denemark und Norwegn is a Schwedn a konstitutioneje
Monarchie]. Des hoasst, dass a an Kini ois Staatsoberhaupt ham - seit 1973 is
des da Carl XVI. Gustav - dass dea owa net bsundas vui zab sogn hod. D Regiarung
wead vo am Ministerprrsidenten gleit, wo zwoa vom Kini eanannt, owa vom
Parlament bestimmt wead. S Parlament, in Schwedn riksdag ghoassn, werd oi via
Joar gwejd. Im Reichsdog (riksdag) san de wichtigstn Partein d Sozialdemokratn
(Sveriges socialdemokratiska arbetareparti) und de konservativen vo da modaratn
Sammlungspartei (Moderata samlingspartiet). De Sozialdemokraten san zwar
traditionej de steakste Kroft in Schwedn und ham in de letztn Joarzehnt a enorms
Sozialsystem afbaut, owa seit da letztn Woi 2006 is da Fredrik Reinfeldt vo da
Sammlungspartei im Amt.



https://bar.wikipedia.org/wiki/Peru

Peru (spanisch amtli: República del Perú) is a Stoot im westlichn Siidamerika
und grenzt im Noadn an Ecuador und Kolumbien, im Ostn an Brasilien, im Siidostn
an Bolivien, im Sidn an Chile. Im Westn is da Pazifik.

Peru hoasst des Land eascht, seids vo de spanischn Erobara so gnennt worn is. De
Herkunft vo dem Wort is ned gwiss. Es kannt aufn Nama vo am Indianaheiptling
ausm Gei vo Darien zruckgeh, der wo de Spania ois easchta vo am sanghaftn Land
voi Goid vazejt hod. A andane Theorie is, dass es vo pelu kimmt, wos in da
Sproch vo de Chichba in Kolumbien "Wossa" hoasst.

Da wichtigste Fluss vo Peru is da Amazonas. Seine Quejfliss hoassn: Río
Apurímac, Río Urubamba, Río Ucayali und Río Marañon. Seine wichtigst Nebmfliss
san: Napo, Putumayo und Huallaga.

De greßtn Städde san Lima (9.363.069 Einw.), Trujillo (861.044), Arequipa
(860.000), Callao (824.329), Chiclayo (634.600), Iquitos (400.000) und Huancayo
(350.000).

Peru is in 24 Departamentos, 195 Provinzn (Provincias) und 1.828 Bezirke
(Distritos) gliadat. De Departamentos san Sejbstvawoitungsoaheitn.



https://bar.wikipedia.org/wiki/Poin

Poin (poinisch: Polska, amtli: Rzeczpospolita Polska, dt.: Republik Polen, kuaz:
Polen) is a Stoot in Middleiropa.

Im Noadn grenzt Poin ons Gebiet Kenigsbeag, des wos zu Russland ghead (210
Kilometa) und an Litaun (103 Kilometa), im Ostn an Weißrussland (416 Kilometa)
und on de Ukraine (529 Kilometa), im Sidn on de Slowakai (539 Kilometa) und on
de Tschechei (790 Kilometa) und im Westn no on Deitschland (467 Kilometa).
Außadem hod Poin im Noadn aa no 528 Kilometa Ostseegstod. Ois zam san de Grenzn
vo Poin 3582 Kilometa long. Vo Noadn noch Sidn is Poin bis zu 790 Kilometa broad
und vo Westn noch Ostn bis zu 680 Kilometa.

Vawoitungstechnisch is Poin seit'm 1. Jenna 1999 in 16 Woiwodschoftn eihteit mid
eigne Parlamente, om repräsentativn Obahapt ("Marschall") und om
Ministapresidentn:

Da Nama Poin kummt vo de Polanan (Polanie), des is a westslawischa Stomm gwesn,
dea wos se im fimftn Joarhundad, wia's Remische Reich scho zambrochn woa, im
Gebiet vo da heitign Woiwodschoft Groußpoin um de Städt Posen (Poznań) und
Gnesen (Gniezno), zwischn de Fliss Oder und Weichsel, niedaglossn hom.

Poin is im 9. Joarhundad vo Posen und Gnesen aus grindt worn. Im 16. Joarhundad
woar Poin oana vo de fiahndn Kontinentoimächt in Eiropa. Poin is donn noch de
Poinischn Teilunga eascht noch'm Easchtn Wejdkriag ois unopbhängiga Stoot wieda
entstondn. Im Zwoatn Wejdkriag woa Poin es easchte Laund, des wos de Nazis
ogriffn hom. Noch da Niedalog vom Deitschn Reich is Poin unta de Kontroin vo da
Sowjetunion kema und da poinische Stoot is afgrund vo da Konferenz vo Potsdam
noch Westn vaschom worn. 1980 is de unobhängige Gwerkschoft Solidarność unta'm
Lech Walesa grindt worn und schliassli hod si de kommunistische Herrschoft
afglest. Poin is seit'm 12. Meaz 1999 NATO-Mitglied und is zum 1. Mai 2004 in de
Eiropäische Union afgnumma worn.



https://bar.wikipedia.org/wiki/Hunnen

Hunnen is a Sammöbegriff vo ana Gruppn vo zentralasiatische Reitavöka. In dem
Artükö gehts nua um de eiropäischn Hunnen. Ned um de Hephtalitn, za de ma a de
weißn Hunnen sogt und aa ned um de, de untahoib vom Kaukasus ins Peasische Reich
eigfoin san. Im Foigendn wead iwa de Hunnen in Eiropa gschribm, iwa eanan Fiara
Attila, iwa sein Aufstieg und den Untagaung vom Hunnenreich noch seim Tod.

So wia vua da Vökawaundarung vo de Rema olle Schteppnvöka, de af Raubzig gaunga
san, ois Skythn gnennt wuan san, so hod ma daun olle ois Hunnen bzoachnt. Im
viatn Joahundat hod ma gheat das des Sassanidnreich vo Hunnan augriffa wead. Des
woan owa de iranischn Chionitn, Und 359 homs de Rema im remisch -peaschischn
Kriag sogoa ois Hüfstruppn da Peasa bei da Belogarung vo Amida kenagleand. De
Chionitn san daun vo de iranschn Kidaritn gschlogn wuan und de wida vo de
Hephtalitn, de im Kean a aus iranische Schtämm bschtaundn san. Da se jo Olle a
ehnlige Kaumpfwoas ghobt hom und mas ned bessa gwißt, hod mas oafoch olle Hunnen
gnennt. Ob de eiropäischn Hunnen vo de Xiongnu oschtaumman is heid a neamma
gwis. Owa Oanige vo Dene kunntn schau za eahnane Ahnln ghead haum.

De eiropäischn Hunnen san do nu, auf mera Schtämm und Schprochn aufdeut, owahoib
vom Kaukasus und em Asowaschn Mea, in da Schteppn ois Nomadn umadumzogn.
Megligawoas hods a boa druckane Joa gem und se hom se westweats af Zsuach noch
neie Weidn gmocht. Ob se mera Stämm zaumgschlossn hom oda a Oanige eaowat wuan
san, des kau ma heid ned sogn. Se woan owa ned a homogene Truppn. Den aun
Skelettfund kau mas am Zaunschmötz festschtön, das Oanige an weid vo anaunda
ligandn Gegendn af d´Wöd kema san. De sogenaunntn Hunnen woan a polyethnisch
zaumgwüaffits Schteppnvoik. Se hom vamuatli a mera vaschidane Schprochn gred.
Wias vom Altai za eahnane Erobarungen loszogn san woan vo de Hunnen netta 20-25%
mongolischa Oschtaummung. A Schtamm oda Mera woan vamuitli augsenga ois de
Aundan und de Fischtn aus de hom vamuatli des Sogn ghobt. Und za dea Famüli hod
a in Attila seine zuaghead.

Untam mystischn Khan Balamir (dea Naum kimmt ausm Gotischn und hoaßt Walamir)
soins iwa de Wolga nochn Westn zogn sei und daun de iranischn Schtämm da Alanen
gschlogn und eanan Großteu vo de Iwalebandn in de oagne Reitarei eibaut hom. Und
so sans daun iwas ostrogotische Greutungenreich vom Ermanarich (Ostgoten)
375/378 in da heidign Ukraine kema.

Den schau 362 san aus Nordpontien Gesaunnte zan ostremisch Kaisa Julian kema und
haum na um militärische Untaschtizung gegn de Hunneneifoi bitt. Da Kaisa hod
dabei bemekt und aufschreibn lossn, das a moant das des de Goten ned laung
aushoidn wean und ins remische Reich flichtn wean, wos jo a 14 Joahr schpoda 376
gmocht haum.

Do woan owa nu zeascht de Alanen, de wia a Rigl zwisch dem Kaspischn Mea und dem
Don-Fluss voa de Hunnen glegn san. Da Ammianus Marcellinus hod gschriebm das de
Alanen mid eahnana Bewoffnung und Schnölligkeid de Hunnen in nix nochgschtaundn
san und da Jordanes hod gmoand das de Zwoa gleichwertig gwest warn. Oiso hod da
Kaumpf zwischn de Zwoa schau a boa Jahrl audauad. Noch vü Valust vo de Alanen
haum de Hunnen eahna a Treuobkumma aubotn und haums ois eignschtendige Schtämm
in den Hunnenvabaund aufgnumma.

Da Greutungen-Gotenkini Ermarnerich dea a vo de Rema ois a gfuxta Födherr
augsegn woa hod de weidvaschtreitn Gotn zaumzogn und hod laung gegn de Hunnen
schtaundghoidn. Da Onutzungskaumpf vo de Hunnen hod owa vü Leid s´Lebm kost. Ois
da Ermarnarich gschturm is, haum de Ostgoten ned sein Suhn Hunimund zan neichn
Aufiahra gnumma. Sundan se haum in Vidim aus da Amalersippm za eahnan neichn
Kini gwöht. De Hunnen wean gnua Beute gmocht hobm, weu se haum a Neichtl a Rua
gebm. Des haum owa de Alanen ausgnuzt und haum de Goten augriffa. De Goten haum
do sogoa Hunnen za Vaschteakung zua Hülf ghoid. Des hod owa a nix ghoiffa, se
haum in ana großn Schlocht valuan. In dea sogoa a da Kini Vidimir sei Lebm
valuan hod. Da neiche Kini is sei kloana Bua , da Viderich woan. De mülitarische
Fiahrung haum de Zwoa (Duces), da Alatheus und da Safrax iwanumma. De
Gotenkriaga haum se daun a westli vom Fluss Dnjestr zruckzogn. De Zwoa mid
eahnane Kämpfa san daun schpoda a nochm Balkan hi ozogn. Bei de vablibma
Greutungengoten hod daun da Amaler Vinitharius de Fiahrung iwanumma. Dea hod se
a de Hunnen untawoaffa, is owa daun in Ostn hi ausgwicha, wo de Goten daun de
Anten bsiagt haum. Se haum deran kiniglign Mauna und nu eppa 70 Adlige auns
Kreiz gschlogn. Des hod noch eppa an Jahrl da Hunnenfiascht Balamer zan Grund
gnumma gegn eahm und de Sein loszgeh. Do woa owa a da Gotenfiahra Gesimund mid
de Sein da Vabündte vom Balamer gegn de eignan Leid. Zwoa Schlochtn mid vü
Valust soidn do de Hunnen dalittn haum, owa am Fluss Erac sans gschlogn woan und
da Vinitharius is durch an Pfeuschuß gschturm. Eascht do woan de vablibma Goten
unta da hunnischn Herrschoft vareint. Es hod owa koan gotischn Rex mera gebm
sundan netta an Regulus = Fiascht/Fiahra/Heibdling? Da easchte Regulus woa da
Hunimund em Ermrnarich sei Suhn und eahm is daun sei Suhn da Thorismund gfoigt.
De Goten haum zwoa mid da Ealaubnis vo de Hunnen nu alloane gegn de Donausuebn
und daun schpoda nu gegn de Gepidn Kriag fian deaffa.

Da greßte Teu vo deTerwingen (Visigotn-Westgotn), de in Dakien gsiedlt hom, san
daun vua de Hunnen unta de Fihra Fritigern und Alaviv ins remische Reich gflohn
und hom in Thrakien sidli da Donau Schutz gsuacht. Se woitn se ois Födaratn
ausiedln, san owa vo de Rema ned gean gseng gwest. So haum de Terwigen-Goten a
remischs Heer 378 bei Adrianopl (Heid Edirne) vanichtand gschlogn. Wobei da
Kaisa Valens mit umma 20.000 remische Soidotn gfoin is. In dera Schlocht haum de
Terwingen a vabündte hunnische und alanische Reita ghoifa! De Terwingen hom daun
praktisch den easchtn Germanenstoot af remischn Bodn gründt. 380 hom hunnische
Schtämm scho de ungarische Tiafebene badasoats da Theiss iwanumma.

Weu ma eana Kaumpfweis ned gwend woa und weu de Rema ned vaschtaund haum, das de
Hunnen de gfiachtn Ostgotn so gach iwarent haum, hod mas vateifit. Da
Schriftschtölla Jordanus hod de Hunnen so bschrim.:

"Eana Wuidheid hod olle Vuaschtöllungan iwatroffn. Eana Aublick vasezt an scho
in Aungst und Schrecka. Se wan a kloans, schiachs menschenligs Gschlecht, an
koana Schproch kentli, zwoahaxadn wüdn Viecha glei, de Haxn mid Ziagnfö bdeckt,
mid ana Pfoad des nia olegn, bis es eana am Loab zreißt. Boaschtnhaarig, mid vo
Noabn entschtödn Gsicht, des wia a obscheiliga Klumpn ausschaugt. Mid ana
plottdrucktn Nosn und aus tiafe Luckal aussaschaugade Schlitzaugn. Aun Wüdheid
ois iwatreffand, mid massige Gliadmossn und machtign Nockn. Se lebm vo Wuazln
und rohn Fleisch, des im Sottl miab reitn. Schwaaföllig im Geh, ohn festn
Wohnsitz, owa vo gschickta Gwauntheid und Ausdaua am Ross. Se san fuachtbore
Kempfa, gfeale midm Lasso und Bogn. Se san treilos, vaschlogn, unduachdringli,
unbschtendi, ohn Ochtung vua de Gedda und Religionan. Se san unbheascht und
Waunklmiati, owa uneasättli noch Goid."

Und da Hieronymus, da Bibeliwasetza ins Remische hod 396 n.Kr. iwa de Hunnenplog
gschriebm: Wia vü ehrwüadige Frauwen und God gweihte Jungfrauwen vo vianehma
Obschtaummung und aus guade Famülien san da Grausaumkeid vo dene wüdn Viecha
preisgebn woan? Bischöf haums gfaungagsezt, Priesta und Klerika aus de
faschiedenstn Aumta haums umbrocht. Kiachan haums zaschteat, Altär san in
Rosskrippn umgmodlt woan und de Boana vo de Märtyrer haums ausgrobm. Wie vü
Kleschta haums ned bsezt? Wia vü Fliss haums ned mid Menschnbluad gröt? Üwaroi
Traua, üwaroi Load. De remische Wöd schtiazt zaum.

Uaschpringli woan de hunnischn Reita ned oizu groß gwoxn, koa Vagleich za de
Goten. Grittn sans auf kloane Pfeadln mid eppa an Schtockmoss vo umma
135/140 cm. eppa so wia de heidign Haflinga und ma dats heid zua de kloan Ressa
(Pony) eiteun. Se woan owa zache Viechal. De Rema woan in eanana bestn Zeit,
untan Caesar gwend das am Tog 30/40 Km hadschn. De Hunnen san af eanane Raubzüg
pro Mau, mid 2/3 Ressa loszogn. Des hod owa bdeit, das bis za 80/90 Km am Tog
zan Kaumpf grittn san. So a Mobilität hod ma in Middleiropa vuahea nu ned kend.

Oanige Fuascha san da Moanigung das nu koa Schteigbiglhüf ghobt haum. Des is owa
schwaa zan glaum. Weu de Sarmatn de owahoib vom Kaukasus ummas 6 Joahundat vua
bis eppa 300 noch Kr. glebt hom, scho Fuaßhüfn (Schteigbigl?) ghobt haum. Wiaso
soin de Hunnen so bled gwest sei, so a Vabessarung ned iwanumma z`hom. Mog sei
daß afängli nua Ledaschlaufn vawent hom. Des Parthische Pfeuschiassn, 15 bis 20
Pfeu in da Minutn, im Galopp zruck af de Vafoiga, wa ohne festn Schtaund ned
megli gwest.

De hunnischn Augriff woa ma ned gwend. De Rema und a de Germanen haum vuahea
moast nua z´Fuass kempft. Pfeu und Bogn san vuahea vo de Zwoa nia ois wichtige
Woffn bei Kämpf eigsezt wuan. Am Giatl hom de Hunnen nu a Messa trogn. Wos owa
so oanzigoatig gmocht hod des woa eana Lasso. Mid dem homs ned nua nuadlige Leid
fia de sidlign Sklavnmeakt eigfaunga. De Säuschlingan und a eanane Peitschn homs
a gchickt im Nohkaumpf eigsezt. Se haum damid de Gegna vom Ross aus owa zan Foi
brocht und midm Ross nochigschliffn.

Schoarn vo Alanen, Hunnen und Goten haum unta de Gotenfiahra Alatheus und Safrax
Panonien iwafoin und de san daun untan Westkaisa Gratian in da Panonia prima und
in da Valoria ois Föderatn (foederati) za da Donausicharung eigsezt woan. Wos a
ghoiffa hod den s`Joahr drauf San eahna Hunnen und Skiren ausgwicha und san vü
weido estli iwa de Donau in Balkan eini eigfoin.

Em Heermasta Stilicho sei Leibwoch woan a lauta Hunnen. Und da Stilicho hod
eascht de Hunnenleibwoch vom ostremischn Heermasta umbringa miaßn lossn bevua a
da Rufinus drauglaubm hod miaßn.

De Hunnen hom zwoa a machtige Laundmassn duachzogn und bheascht. Se woan owa
unta merare Fiaschtn oda Heibtling afteut. De owa , mid eanane Schtämm, a
untaranaund um de bestn Platz gschtritn hom. Oanige Nam vo Hunnenheibtling san
bkaunt. Da Basich und da Kursisch, de zweng ana Hungasnot mid eanane Reita bis
Peasien zogn und wos daun gschlogn wuan san. Nochand is da Basich sogoa ins
remische Militäa eitredn. Da bkauntaste woa da Schtaummfira Uldin. Seine Hunnen
hom aun da untan Donau eanane Weidegbiat ghobt. Ois da remische Rebö, da Gainas
in Konstantinopl an Aufschtaund vasuacht hod, is ea mid seine Soidotn vom
Heermasta Fravitas aus da Schtod aussegschmissn wuan. Sein Trupp hod daun da
Uldin mid seine Reita gschlogn und hod den Schedl vom Gainas noch Konstantinopl
gschickt. Draf hod ea vo Ostrom a gross Gaidgschenk griagt.

395 san Hunnen vom Balkan in Armenien und noch Kappadokien (Kloaasien) eigfoin.
Megligawoas sogoa auf Drenga vo Ostrom zwegn da Endlostung gegn de Persa.

Naumentli is nu da Donatus bkaunt, dea vo de Rema eamoad wuan sei soi und im
untan Donauraum sei Domüzü ghobt hod. Und im heidign estlign Ungarn soi 412/13
da Charaton zgleich des Kommando gfiad hom.

Unta de Briada, Oktar (Octar) und Rua (Ruga) woan vamuatli de moastn eiropäischn
Hunnenschtämm und de Germanen unta ana Führung. Da Oktar woa da Khan und hod im
Westn an da untan Theiss sei Loga ghobt. Sei jingara Bruada da Rua hod iwa de
estligan Hunnen vo da untan Donau aus ghescht. Dem sei Loga woa in da heidign
Gegand vo Bukarest-Ploesti. Ois 430 da Otkar an Völlarei vaschtum is, hod da Rua
de Heaschoft a im Westn audretn. Zeascht hod ea mid sein Bruada vo 425 bis 430
und daun alloa bis 434/35 gheascht.

Des Problem bei de Reitareich woa , das de Heaschoft oiweu lockara woa je weid
de Schtämm vom Heascha weggaglebt hom. Ois de Alanen bsiagt woan, hom ses ned
Vanicht sundan hom eana a Bindnis aubotn. Und so haums nu unta eanane eignan
Heibtling glebt und san af de Raubzig a unta eigene Schwadron und bei Schlochtn
a ois Paunzareita midgrittn.

Noch dems de Gotn gschlogn hom, san a Teu vo de Greutungen gflohn. Da Großteu vo
de Terwingen genauso. Owa da greßte Teu vo de Goten und a nu aundare
Germanenvöka wia de Gepidn san beim Bodn und so a bei de Hunnen blim. Tradizionö
haum de zfuass ois Infantristn kempft und woan unta eanane eignan Fischtn
oaganisiat. Da mas jo zan Kämpfn braucht hod und a za Sichaschtöllung vo da
Eanearung, weans de Hunnen kaum wiatschoftli auspresst hom. Se wean, wia olle
Aundan nua eanan Aunteu an da Vasuagung und Kriagdeanst gleist hom.

Mid de Raubzig hod se bei de Heibtling a Valaungan noch Luxus und Schmuck
eigschtöd. In eanan riasngrossn Gbiat woa zwoa de Vasoagung gsichat und a de
Metoivaoawatung af an hochn Schtaund. Se haum a de Bearnschtoaschtrossn
kontroliat und mid Sklaven vo de Protoslawn und de Finno-Ugria mid de Rema und
Peasa ghaundld. Owa im westlign Middleiropa woan de Gegandn ohne Bwohna de nu a
(Kunst)- Haundweak kena hedn. Vom Khan hom seine Grossn owa eawoat, das eas fia
eana Treu mid Gschenk bdenkt. Und Goid, Süwa und Schmuck woa hoid nua bei de
Rema zhoin. Und deswegn homs reglmassig Raubzig in Balkan eine za de Ostrema
untanuma.

Mid de Westrema homs owa in dera Zeit foßt a partnaschoftligs Vahötnis pflegt.
Da westremische Patrizia und Heamoasta Flavius Aëtius woa ois junga Beasch ois
Geisl bei eana. Zeascht bei de spadan Westgotn und daun bei de Hunnen. So hod as
bessa kenagleand und a Kontakt knipft. Spada hod as bei de Westrema bis zan
Curopalatus brocht (Owara vom Palost) und do hod da Johannes, dea nochm Tod vom
Kaisa Honorius 423, noch da Heaschoft griffn hod, bitt ob a eam ned mid
hunnische Reita höffa wuit. Ois da Aëtius 425 mid an hunnischn Heer in
Nuaditalien aukema is, woa da Johannes scho umbrocht, owa mid de Hunnen hod da
Aëtius machti aun Ausegn gwunna. Mid de Hunnen hod a glei gegnan ostrema Aspar a
Schlocht gfiat. Draf is ea zan westremischn Magister Militum Gallia eanennt
wuan. Vom neichn Kaisa ValentinianIII is ea sogoa zan Comes (Gefährtn) eanaunnt
wuan, weu a de Hunnen wida hoamgschickt hod. Bschimmt ned mid laare Händ.

429 hod a in Gallien gegn de Westgotn und gegn de Frankn gämpft. 430 hod a mid
de Hunnen vom Oktar gegn de Burgunda kempft. Danoch is ea zan machtigst Mau in
Westrom wuan. Da Galla Placida is sei Eifluss zgroß wuan und se hod in
Bonifacius aus Africa ghoit. Da Aëtius is mid seine Soidotn vo Gallien noch
Italien zogn und hod midn Bonifacius seine Legionäa a Schlocht gfiat. De hod ea
valuan und so isa za de Hunnen gflohn. 433 is ea daun wida mid guat ausgriste
Truppn, moast Hunnen noch Ravenna zogn. Mid de Hunnen ois Druckmiddl is ea ois
owasta Mülitäafira, praktisch ois Regiarungsschef eigsezt wuan. Bei de zwoa
Hunneneimarsch is nix vo Plündarungan bkaunt wuan. Wos bdeit das dafia zoit wuan
san. Da se nochand a kaumpflos des westlige Panonien iwanumma hom, nimmt ma au
daß eana da Aetius zan Daunk iwalossn hod. Dea woa mera an Italien und dem
woihomdn Gallien intaressiat und ned am oama Panonien.

Ob 430 hom de Rema in Gallien Problem mid de Burgunda ghobt. De woitn se iwan
Rhein ummi za de Belga ausbroatn und hom a nocha ned nolossn. Do hod ma de
Hunnen untam Otkar ghoid. 435 san daun de Burgunda vo de Westrema untan Flavius
Aëtius gschlogn und zrucktrim woan. 436 hod da Aëtius de Hunnen (do scho untan
Bleda) dafia zoit das gegn de Buagunda kempfn und de homs daun a am Rhein
vanichtend gschlogn (Nibelungenliad). De Burgunda soin guade Zimmaleid gwest
gwen sei und san dahea ois Kriagsgfaungane noch Panonien vaschhleppt woan. Ois
de Burgunda 430 vom Oktar seim Tod eafoahn, haums schnö eppa 3000 Mau zaumzogn
und haum de eppa 10.000 fiahralosn Hunnen iwafoin, schtoak gschlogn und eahna de
Beute ognumma.

Ostrom hod 421/422 mid de Persa Kriag gfiad. Des hod da Ruha ausgnuzt und is in
Thrakien eigfoin und hod de Provinz schtoak vawiast. Do hod da ostremischn Kaisa
Theodosius schö Friedn mid de Persa gschloßn und mid de Hunnen an Friednsvatrog
mid da Vapflichtung vo an jahrlign Gschenk (Tribut] vo 350 Pfund Goid. Des woan
eppa 175 Kg. Goid. Vo dem Göd hod da Ruha dem Oktar owa nix ogebm.

Das ned iwa olle Schtämm gheascht haum zoagt a Schtreit mid Ostrom. Schtämm dd
owahoib vom schwoazn Mea glebd haum san vua 375 a vo de Hunnen iwaroid woan. Se
san owa wida frei woan oda haum se im ostremischn Reich augsiedlt. Wia de
Itimarn, de Alpilzurn, de Boïsker und de Tunsurn. Da Rua hod vo Ostrom valaungt,
das eahm olle de noch Ostrom ausgsiedlt san de Hunnen iwagebm weadn. Des woa ehm
weid wichtiga ois de jahrlichn 350 Pfund Goid und ea hod a zweng Dem Ostrom mid
an neichn Kriag droht und Ostrom hod eahm de Schtämm ausglifat.

Des zoagt das de Hunnen Ostrom ausplündat hom, mit Westrom scho untan Rua (Ruga)
owa nua jahrlige Zohlungan gfodat hom und a fia Kriagszig, gegn Bezolung Truppn
gschtöd oda sogoa de Kämpf fia eana ausgfochtn hom.

Wia sei Bruada da Otgar gschtum is hod daun 430 da Rua (Ruga) de Fiarung alloane
iwanumma. Ea wead do scho de moastn eiropäischn Hunnenschtämm unta sein Kommando
ghobt hom. 433 haum de Rema de pannonischn Provinzn gaunz afgebm und de Hunnen
iwalossn. Aufgob vo Carnutum, Legionsloga und Colonia (wichtigste Schtod in
Pannonia superior) Heid noh da Schtod Wean (Wien). Unta eam kau ma scho vo an
Grossreich redn. Den Ea hod scho seine Neffn (oda Suhn), den Bleda und in Attila
ois Provinzkhan eigsezt. Da Rua woa scho a grossa Fux. Mid klonane Iwafoi hod ea
Ostrom jahlig eapresst und Unsumman aun Goid und Schmuck gfoadat. 434 , kuaz vua
sein Tod hod a mid de Ostrema nu den Vatrog vo Margus ausghaundlt in dem se de
Ostrema vapflichtt hom, an de Hunnen an reglmassign Tribut zan zoin. Oi Joa 700
Pfund, des san umma 350 kg Goid. In dem Vatrog woa a augfiat das de Hunnen
unbschrenkt Zuagaung za de remischn Moaktplätz griang, wos söwa eikaffa, owa a
eanane Produkt und Haundlswoan aubiatn kenan. Af den Passus hot da Rua bsundas
drengt, weu se so de wiatschoftlige Log a da oafochn hunnischn Leid vabessan
wuat. Im Vatrog woa a festlegt wos de Rema fia de gwenlign vaschlepptn Leid zan
Freikaffa zoin hom miassn. Fia jede Peason den dowidn Joahrsoid vo oan gwendlign
remischn Soidotn. Ea hods neamma dalebt, owa des Goid is daun seine Nochfuiga
dem Bleda und dem Attila zguatkema. Ois da Rua gschtum is homs des in Byzanz ois
Wunda gfeiat. Do haums nu ned gwisst das midn Attila noch da Traufn in voin Regn
kema weadn.

Ois da Rua vaschtuam is, hod koana vo seine nu lebandn Briada sei Schtö ois Kini
iwanumma. Da Oëbarsius is nu bekaunnt, weu a nu schpoda am Hof vom Attila glebd
hod. Da ödare Bruada da Bleda, hod sei Schtö im Westn eignumma. Da Attila owa
ois untagebna Teuheascha im Ostn, an da untan Donau. Iwalifat is das de Zwoa de
Suhn vo am drittn Bruada, in Mundschuk gwest wan. In Zwoa Bricht is owa gschrim
wuan das in Rua seine Suhn woan. Des wead ma heid nimma klean kena und is owa a
ned wichti. Vo de zwoa Brida weg is daun Ois hoibwegs guat aufzoachnt. De Zwoa
woan sicha unte eanan Viagenga scho sowos wia Provinzgouverneur.

Da Bleda hod nu via de Westrema kempft (z.B. gegn de Burgunda) owa sunst woa a
mera mid da Situazion fia de Hunnen zfridn. De jahrlign Tribut hom eam greicht.
Sei jingara Bruada da Attila woa owa a Mochtmensch und ea hod jo gseng wos untan
Rua mid ana aloinign Firung megli gwest is. Umman Joareswexl 444/445 is daun da
Bleda umbrocht wuan. Vamuatli hod do da Attila seine Händ im Schpü ghobt. Wia
des genau zuagaunga is, des is ned gwis. Do raunkn se mera Mäa driwa. Und ob do
woa da Attila da oanzige Fiara vo de moastn Hunnen. A Boa Stämm und Reitagruppn
hom se draf za de Rema ogsezt und san vo de mid offane Oam afgnumma wuan.

Da Attila is eppa um de Joa 395/400 gbuan wuan, de vaschidanan gschaztn Augom
varian vo 395 bis 406. Im Joa 444/445 woa ea dahea scho umma 49/50 Joa Oid ois a
Alloaheascha wuan is. Und ea hod a sufuat sein Middlpunkt vom Reich in de
Theissebne valegt. Des woa taktisch gschickt weu da woas in Balkan und noch
Italien owi ned weid. Und a de west-estligen Haundlsweg san duat vuabeigaunga.
Vo de spadan Historika is a bis heid vateifit wuan. Da oanzige ostremische
Historika Priskos hodn hoibwegs richti gschüdat. Ea is za de Hunnen ois
ostremischa Untahaundla midgschickt wuan und hod midn Attila söwa vahaundlt. Ea
hodn ois ned zgroß owa mid brade Schuitan und mid göblig-brauna Haud gschüdat.
Mid an hearrischn und gbiatarischn Aftritt, owa mid a wengli an schüttan
Boatwux. Da Priskos hodn owa a ois ned Gachzoanig bschrim, sundan ois
woiiwalegtn Mensch, de zwoa Wutausbrich zoagt hod, de owa seina Moanigung woi
eipland woan und sei Umgebung zeascht eigschüchtat hod. De a owa daun mid
woiiwalegte Gschenk oda Vatrogsnochläss wida bruhigt hod. In Attila hod a so
bschrim, das dea oiweu bei de Vahaundlungan des Heft in da Haund ghobt hod und
de Theatralik bwusst wia a Resischöa eigsezt hod. Ea soi fia Biddschtölla oiweu
a offns Earl ghobt hom und woa seine Fiaschtn a treia Freind. Za sein engstn
Berotagroas hom nebn Hunnen a da Gepidnkini Ardarich und da Ostgotnkini Valamir
aukeat. Sei Berota woa da Skire Edekon und sei Sekretea woa da Rema Orestes.

Und eignoatiga Woas hod da Attila meara Vahaundlungan ois Kriagszig gfiat. Es
hom sogoa Rema freiwülli unta eam glebt. In sein Reich hods a religiöse Freiheit
gem. Jeada hod Glaum kena an wen a woin hod. Söwa woa da Attila dem Schamaismus
zuadau. Vom Priskos is a de Bschreiwung vom Attila seina Residenz iwalifat: Af
an Higl dea vo an Palisadnzau umschlossn woa is da Kinihof gschtaundn, nuamoi
umschlossn. De Hoizhaisl san auf Schtoafundament aufbaut gwest. Drinnan san an
de fugnlos goawadn Hoizwend foabnprachtige Knipfteppich ghengt. De Kiniempfäng
in da grossn Hoizhalle, hod ea so gschüdat. Da Attila is af an hechan Thronsitz
gegniwa vom Eigaung gsessn und de Gäst hom vua eam im Hoibkroas Plotz gnumma und
san mid Wei und Brotn bwiat wuan. De Gäst haum vo Süwatölla gschpeist und aus
Goidpokal drunga. Seine Grossn woan in prunkvoi Gwandl kload gwest. Und da
Attila söwa hod a gwenligs Gwandl trogn und hod aus an Hoizbecha drunga. Ois
anzigs hoda a nua des kloane goidane Kinizoachn trogn. Do soid nu Oana sogn das
da Attila ned a natialigs Gfüh fia de Psychologie ghobd hed. Do da Attila jo a
oanige Zeit ois Geissl am westremischn Kaisahof in Rom glebt hod, hoda a gwißt
wia de Rema beim Vahaundln zan Pocka san. Des soid gnau za dera Zeit gwest sei
ois da Alarich mid seine Westgotn de heilige Stod 410.n.Kr. eaowat und plündat
haum. Mid eam soin a nu de zwoa Beaschn, da Geiserich und da Gepide Laudarich
gwest sei.

Sei nom Attila, unta dem man heid nu kenan, woa ka hunnisch Wuat. Za da Bdeitung
vom Nam Attila gibts zwoa Eaklerungan. De oane wa das a ausn Gotischn kema wa
und do hed ea sowos wia Väterchen koassn. Ob se so a vaniadlingandn Nam fia an
Autokratn und Alloaheascha se ziamt hed? De Zwoate kamat aus de oidn
Tüakschprochn und do dat dea Nam Attila grenznlose Mocht bdeitn, wos scho bessa
za an soichan gfiachtn Heascha passn wuat.

Owa 440/441 hom de Ostrema a Wengl wos Ungschickts gmocht. Söwa sans vo de
Sassanidn (Peasa) im Ostn augriffn wuan und af Sizilien homs gegn de Wandaln
kempft. Oiso haums ausn Balkan eanane Soidotn ozogn. Untan ostremischn Kaisa
Theodius II, hod ma de jahrlign Tribut ned zoit, weu ma da irrign Moanigung woa,
das bei de Hunnen zweng de föhladn Tribut eanane Leid ausanaundalafn wean. Daun
hod nu a Grenzbischof hunnische Fiaschtngräwa plündan lossn. Af des affi is da
Attila Bes wuan. Oiso san seine Hunnen in Balkan eigfoin. Glei beim easchtn
Schtuam is de Schtod Viminacium gfoin. Se haum a iwa 100 Km broade Breschn in
den Vateidigungsgiatl vo de Ostrema gschlogn, dea nia mea wida gschlossn wuan
is. Dutzande Schtäd und Feschtungan san eaowat wuan und de Ostrema hom um Fridn
bitt und ois Schtrof den doppödn Tribuat zoin miassn, oiso 1400 Pfund Goid. De
Hunnen hom in dem Schtrofzug uneamessli Beute gmocht und in Attila sei Ruhm ois
Heerfira woa machti gschteakt.

Umman Joawexl 444/45 woa daun da Attila da Alloaheascha iwa de hunnischn Schtämm
und de vabündetn Germanenvöka. 446 woa in Byzanz a gross Eadbebn des dea Schtod
schwaa gschot hod und bei de Ostrema san de Soidotn aus Sizilien zruckkema, oiso
hod ma wida de Tributzoilungan eigschtöd. Des hod in Attila guat einipaßt und so
hod se de Gschicht widahoid und ea is mid de Hunnen bis za de Thermophylen in
Griachnlaund plündand owizogn. Mera Heer hom in Balkan duachzogn und vawiast,
oans hod sogoa Konstantinopl augriffa. So hod ea a glei in Bleda seine Leid vo
seina Fiarung iwazeign kena. Den ogseng vo da Beute hom de Ostrema wida um Fridn
bittn miassn. Ostrom hod 6.000 Pfund Goid ois Oamoizolung afbringa miassn und de
Tributzolung is af 2.100 Pfund Goid jahrlig aukhom wuan. De Ostrema haum a
zuaschtimma miassn das sidli da Donau af ana Broatn vo 5 Togroas de Biaga osidln
miassn. Do woa da Attila am Güpfi seina Mocht. Do hedn de Hunnen Ostrom iwanema
kena, owa se haum se mid de Tribut begniagt.

Im sömn Joa is ea a noch Nuaditalien groast und is midm Titl Magista militum
(Heerfira des Westns) zruckkema, wos nu große Zolungan a vo Westrom bdeit hod.
Owa so hod a an Fuaß in da Bolitik Westroms drinkhobd.

De Ostrema haum daun an Plan ausghekt wias in Attila eamoadn kenan. Dea is owa
aufgflogn. Da Attila hod de Ostrema ois Dilettant gschimpft und hod vo Ostrom a
Schmeaznsgaid valaungt. Meamois hod ea a seine Fiaschtn mid Bschweadn noch
Byzanz gschickt, damids mid, fia se peasenlige Gschenk hoamkema kenan. Weu bei
de Balkanprovinz nix mea zhoin woa, se homs jo söwa entvökad und vawiast, hod a
se um a aundare Gaidquön umschaugn miassnea. Und do hod se nua Westrom mid
Gallien aubotn. Nu dazua is 450 iwaroschand da zaudande Kaisa Theodosius II tod
vom Ross gfoin und iwaroschendawoas hod ma in Flavius Marcianus (Markian) in
Byzanz zan Kaisa ausgruaffa. Und dea hod glei, nu 450 de Tributzohlungan an de
Hunnen eigschtöd.

Da fia de Hunnen am Balkan nix mea zan Hoin woa, haums neiche Betetigungsföda
braucht und do hom se glei zwoa Grind aubotn. De Schwesta vom westremischn Kaisa
Valentinian III und Tochta vo da Gala Placida, de Justa Grata Honoria is vom
regirendn Heamoasta Aetius mid an unbeitandn Senator vaheirat wuan, damits in da
westremischn Bolitik ned zfui einipfuschn hod kena. Des hods owa oag gschtiad
und so hods in Attila ian Ring gschickt und eam Bitt das as bfrein und heiratn
soi. Dem Attila is des fiapass kema und ea hod vom Aetius de Haund vo da Honoria
und aus Hoazadguat des westlige hoibade Reich valaungt. Megligawoas woa eanna
bada Plan an gmeinsauman Suhn (vo da Honoria midm Attila) ois Kaisa vo Westrom
eizezn, weu jo ia Kaisabruada kindalos woa. Des hod da Aetius natiali olehna
miassn. In Gallien is da Afschtaund vo de Bagauden vo Westrom nidagschlogn wuan
und eana Aufira Eudoxius is zan Attila gflohn und hodn zweng Gallien grazt. A
bei de ripuarischn Frankn hods Eabschtreitigkeitn gem, wobei se dea vom Aetius
untaschtizte Prinz duachgsezt hod.

Es hod ois af a Ausanaundsetzung higschteiad. Um sei Ausgaungslog za vabessan
und dem Aetius de Westgotn oschpenzdig zmocha hod da Attila eanan Kini
Theodarich a Bündnis aubotn, des dea owa oglehnt hod. Aundaraseits hod a in
Aetius aubotn nua gegn de Westgotn loszgeh. Owa a dea hod in Brotn grochn und se
af nix einiglossn. Da Attila hod a midn Wandalnkini Geisarich ausgmocht, das Dea
mit seine Leid in Sidfraunkreich eifoin soi um so doat in Aetius mid seine Rema
zbindn. Da Geisarich is owa ned eigfoin. Und a mid Ostrom hod da Attila aa
Bresln ghobt. Da neiche Kaisa Markian hod in kuaza Zeit Ostrom unds Heer nei
afgschtöd und a de Grenzschtäd bfestigt. Und ea hod se a midm westremischn Kaisa
af gegnsoatige Hüf vaschtendigt. Söwa hod da Markian im Sidn vo Byzanz Fridn mid
de Peasa ghobt und ea hod valautboad das de Ostrema se den Balkan wida gaunz
zruckzhoin woin und megligawoas a nu a wengl mera. Des hod via de Hunnen owa
bdeit das fian Födzug eana Ruckn ned frei woa. Zweng dem hod da Attila a den
greßtn Teu vo de eigntlign Hunnen im Ostn vo sein Reich za Sicharung zrucklossn
miassn. Oiso hod a 451, so umma 40- bis 50.000 Ostgotn und aundare Germanen am
westlign Rheinuafa aufmaschian lossen. Do woan vülalei Germanenschtämm dabei.
Guat de Höfte davo woan de Ostgotn. Es woan owa a zruckblime Buagunda,
Rheinfrankn, Rugia, Gepidn, Langobardn, Skiren, Eruler, Donau-Suebn, Thüringa
und a nu Sarmatn und Alanen drunta. Im Meaz/Aprü 451 hod des Heer Schtrossbuag
und a Metz und nu a boa Aundare eaowat und gaunz zaschteat. Se san in an Bogn
iwa Köln, Amiens, Paris, vo Nuadn kemad noch Orleans hizogn.

Da Aetius' is mid seine Rema, de Westgotn und de vua de Hunnen gflohane Alanen,
savoischn Buagunda und de Ripuarischn (Salischn) Frankn vo Sidn kema.

De Hunnen hom scho Orleans plündat, ois de Gegna aftaucht san. Dahea hom se de
Hunnen in da Nocht za eanan Loga zruckzogn. Eanan Rickzug hom de Gepidn untan
Ardarich deckt. Vom Aetius woan de salischn Frankn de Voahud und de hom se glei
mid de Gepidn oadandli gfezt.

Am 20. Juli 451 is ma zwischn Troyes und Châlons-en-Champagne, afn Campus
Mauriacus zua Schlocht afmaschiat. Se is daun ois Schlocht af de Katalaunischn
Föda brühmt wuan.

Bei de Hunnen hod da Attila des middlare Treffn augfiad. De linke Flankn hom de
Ostgotn untan Walamir gschtöd, vo de eppa de Höfte ois schwaare Reita kempft
hom. De rechte Soatn hom de Gepidn untan Ardarich mid de kloanan
Germanenkontigent gschtöd.

Bei de Rema hom nua Zwoa des Kommando ghobt. Da Theodarich bei de Westgotn, de
Rechts gegniwa vo de Ostgotn gschtaundn san und fost Olle brittn woan. De Rema
untan Aetius Links gegniwa de Gepidn und in da Middn de Alanen und Aundare. Weu
ma Dene ned so vatraud, hom da Theodarich und da Aetius a eana Firung iwanumma.
De Alanen hom owa topfa und brav ausghoidn, obwois vo de Hunnen untan Attila
genau augaunga wuan san. Fia Rom hods ned guad ausgschaut ois de Hunnen af
gaunza Linie augriffa hom und a nu da westgotische Kini im Kaumpf gfoin is. Owa
des hod de Westgotn eascht richti afgschtachtl und se haum untan Thorismund so
schtoak augriffa das den Fligl vo de Ostgotn gwuaffa hom und sogoa zan hunnischn
Zentrum vuagschtossn san. Do is in Attila nua mea da Rickzug in sei Wognbuag
iwablim.

De Rema und Westgotn woan zschwoch das de Wognbuag schtiama hedn kena. Oiso
haums de Hunnen nua eigschlossn. Da Aetius woit de Westgotn ned zschtoak wean
lossn und aundraseits a de Hunnen ned oizfü schwechn. den ea hod se eibüt das as
nu ois Gegngwicht za de Westgotn brauchat. Oiso hod a in Thorismund eigret, das
a mid sein todn Vota und de Westgotn hoamroasn soi, damid eam ned a jingara
Bruade den Kinithron wegschnappad. Oiso san de Westgotn hoamgroast. De Hunnen
soin se augebli scho af a Aushungarungsblogarung vo eanan Loga eigschtöd haum.
Da Attila soid noch da Iwalifarung in da Wognbuag, aus Hoizsättl fia Eam an
Scheitahaufn hearichtn lossn hom. Owa wia de Westgotn weg woan hom de Hunnan mid
eanana gaunzn Beute iwan Rhein ummi oziagn kena. Da Aetius hods mid de Rema nua
a Schtickl begleit bevua se söwa noch Italien owizogn san. Obwoi olle Bade
fuachtbore Valust aun Kempfa ghobt hom und des Treffn eigendli unentschiedn
ausgaunga is, hods an Valiara und oan Siega gem. De Siega woan de Westgotn weus
unghindat im Westn Fraunkreichs des Tolosanische Reich earichtn hom kena. Da
Valira woa da Attila, ned zweng an Valust vo de Germanenkriaga. De moastn seina
Hunnen san jo dahoam blim und de Germanen woan zan easetzn. Owa ea hod den
charismatischn Nymbus vo da Unbsiegboakeit valuan. Ostrom hod afgrist und zoit
koan Tribut mea und a Westrom hod a de Zolungan eigschtöd. Wia hoit a de Großn
in sein Reich bei da Schtaung? Do hod a se wos eifoin lossn miassn. A daß Olle
wissn, midn Attila und seine Hunnen is nu oiweu zan Rechna.

451 woa in weidn Teu vom Middlmeearaum a Hungajoa. Oiso is a s´Gaid und s´Goid
knopp wuan. Da Kaisa Markian hod de ostremische Armee wida neich afgschtöd und
is so a fia de Hunnen eanan Bsitzschtaund gfeali wuan. Owa des oanzige Laund wo
nu wos zan Hoin gwest wa, woa Italien söwa. Des is bishea am wenigstn vo Raubzig
hoamgsuacht wuan und woa deswegn nu relativ vamegend. Oiso hod da Attila den
Plan gfosst 452 in Italien eizfoin. A boa Städt eaowan und Nuaditalien a wengl
Braundschotzn und da Kaisa in Ravenna wiad af Knia in an Friedsvatrog, mid
jahrlige Tributzolungan eiwüllign. Megligawoas ruckt ea a de Justa Grata Honoria
nu ois Braut aussa. So hed da Kaisa a den Aëtius iwagaunga und ois Magister
militum ogsezt. Und daun 453 mid gaunza Kroft af Ostrom losgeh.

Waun da Attila nua mid seine Reita eigfoin wa, hed a de bfestigtn Städ umgaunga
und hed nua des Laund dazwischn ausplündat. Da ea owa de Germanen fia de
Easchtiamung vo de bfestigtn Städ braucht hod is ea a wengl spada im Fruajoa
loszogn. Megligawoas woan de Falust in da leztn Schlocht do ned so gach zan
Easetzn. Den Wandalnkini Geiserich hed a gean af Rom zua losgschickt um de Rema
afzteun. Dea hod owa koa Lust ghobd. Ois in Attila sei Heer iwa de Julischn Oipn
zogn is, hod ois easchte de schtoak bfestigte Schtod Aquileia gwoat. Mid seine
Fuasstruppn im Heer hod as ned riskian kena, Se za umgeh. Und so a
schtoakbfestigte Stod im Ruckn vo seim Heer lebm zlossn. De Hunnen hom se in de
Belogarung vo Aqileia vabissn und Se eascht im Juli eaowat und ausradiat. De
westremische Haubtschtod Ravenna woa zgut bfestigt und schwaa zan Nema. Daun
homs an nu de Nochricht griagt, das de Ostrema a Entlosungsheer schicka woin und
des daun bei Ravenna laundn soi. Und de Päss iwan Appenin san guad vom Aëtius
seine Rema gschizt wuan.

Oiso is da Attila mid sein Heer in de Poebene zogn. Do woa de hoasse Summazeit
und und de Malaria hod grassiat. De Städt wia Padua, Ticinum und des reiche
Mediolanum (Mailaund) san kaum vateidigt wuan und woan leicht eaowat. De Hunnen
hom reiche Beute gmocht, san owa za tausandn an Kraunkheitn und Seichn gschtuam.
Des Fridnsaubot vom westremischn Kaisa is aa ned kema. Und so san de Hunnan,
zwoa mid an Hauffn Raubguad und vü vaschleppte Menschn, owa schtoak dezimiat
wida hoam noch Panonnien zogn.

Des Oazige wos bis heid vo dem Födzug iwablim is, des is de spadare Inslstod
Venedig. Weu de Hunnen Aquileia und des Umlaund zeaschteat und vawiast hom, san
mera doat lebande Veneta in de Lagunen vom heidign Grado owi bis af de
venezischn Insln gflicht

Da Attila woa mid mera Weiwal zaum. Mid Techta vo Hunnen- und Gearmanenfiaschtn.
Ea soi noch da Hoazatfeia mid da Gotntochta Ildiko (Hildiko) im Bett aun an
Bluadschtuaz gschtuam sei. Oiso hod a, in seine eppa 58(53) Joa, aa mera Kinda
ghobt. Vo drei Suhn woas ma. De ödan Zwoa, da Ellac und da Dengizich hom eam ned
recht taugt. Ea hods sogoa vua fremde Gsaunte zaumpuzt. Nua da Jingare, da Ernak
hod eam passt. Es hod owa bei de Hunnen koa Primogenitua (Easchtgebuatsrecht)
gem. Oiso hod kana vo de Suhn a Aurecht af de Fiarung ghobd. Drum haums de
Heaschoft iwa d Vöka afdeut, wia a Headn Viecha. Des hod owa de ehemolign Berota
vom Attila ned gfoin. Da Gepidnkini Ardarich hod se mid de Eruler, Skiren und
Teu vo de Gotn gegnan Ellac afglehnt. Und hod de Hunnen untan Ellac 454/455 am
Nedao gschlogn, wobei aa da Ellac gfoin is. Da Walamir hod se mid seine Goten
vamuatli zeascht neitral ghoidn.

Draf san da Dengizich und da Ernak mid de Hunnen nochn Ostn gflohn. Da Dengizich
is 469 im Kaumpf gegn Ostrom gfoin. De Hunnen haum daun ois Södna in da Armee da
Ostrema kempft. Oda san in aundare Vöka aufgaunga. An Teu vo de Hunnen is nu vo
de Ostrema in da Dobrutscha unta eanan Khan Ernak augsidlt wuan. A Enkl vom
Attila und vom Gepidn Ardarich, da Mundo is spada remischa Offizia wuan.

Neamand hod se domois vuaschtön kena, das se des gfiachte hunnische Reich jemois
so foßt explosionsoatig Aflesn kannt. Owa des Reich und seine Fiaschtn woan nua
afn Attila eigschwuan und vapflicht gwest. Seine Suhn homs nia vaschtaundn, de
Fiaschtn aa af se so zbindn. Und so is vo de Hunnen und vom Attila, da Geissl
Goddes ned vü iwablim.

558/59 haum hunnische Kutiguren untan Zabergan, mid slawische Stämm de Donau
iwasezt. A Teu is noch Griechnlaund zogn und hod duat braundschozt. Des Gros
untan Zabergan is vua Konstantinopl zogn und hod vua da Haubtstod eana Loga
afgschlogn und se san eascht noch oadandlige Tributzohlungan wida hoamgrost. Des
ostremische Reich woa za dera Zeit militarisch ned guat beinaund, es hod sei Göd
und Pfeffa in Nuadafrika gegn de Wandaln und in Italien gegn de Ostgotn
vaschossn. Oiso is eana nua de Teun-und-Heaschn-Diplomatie iwrigblim. Um de
Kutiguren-Hunnen ozwean hod ma eanan Bruadastamm de Utiguren untan Sandlich mid
de Tributzolungan groazt, de wos bishea de Kutiguren kriagd hom. Oiso waun de
Utiguren af eanane Briada losgengan, daun dadns de Zohlungan kriagn.

"Es wa weda goddgfölli nu sundswia schickli, Staummsgnossen gaunz und goa
auszrottn. Se san jo mid ins ned nua schprochvawaunt und duach gleiche Wohnweis,
Trocht und Lebnsoat vabundn, sundan aa bludsvawaunt. Wauns a aundare Fiaschtn
untaschtöd san. Trozdem wü i nu, weu des da Justinian bfoin hod, de Kutiguren
olle eanane Ressa nema und in insan Bsitz bringa, damid se koana Reita mea hom,
mid de se de Rema iwafoin kenan."

"So haum Bade an launga Griag gegnanaund gfiat und se oweu meara vafeint. Se
haum se iwafoin und schliaßli sans in ona bluadign Schlocht afanaund losgaunga,
in dea se eanane Schtreitkreft so afgrim hom, das sogoa de vo eanane Ahnln
iwakeman Nam valuan hom. Und eanane Restl bei aundare kloane Schtämm
untaschliafn hom miassn."

Vo de Awarn hod ma do in Konstantinopl nu nix gwisst, owa fia de woas aa gmaade
Wiesn. Ostrom koa Göd, a Pestepedemie noch da Aundan und de mearan meglign Gegna
in da Steppn hom se söwa dezimiat.



https://bar.wikipedia.org/wiki/Easchta_W%C3%B6dkriag

Da Easchte Wödkriag (aa: Easchta Wejdkriag) is vo 1914 bis 1918 in Eiropa, im
Nahn Ostn, in Afrika, Ostasien und aufn Meer gfihrt worn. Dea Kriag hod ebba
17 Milliona Menschnlem kosdt. Umara 70 Milliona Leit san unta Woffm gstandn und
ebba 40 Stootn worn dro beteiligt.

Da Kriag is duach a Attntat aufn östareichischn Thronfoiga Eazheazog Franz
Ferdinand in Sarajewo in Serbien am 28. Juni 1914 ausgläst worn. Des is da Ofang
vo da Julikrisn gwesn. Da had am 2 . Juli da östarechisch Koasa in Berlin
angfragt, wia se s Deitsche Raech dazua stelln taat, „wenn Serbien [...] als
politischer Machtfaktor am Balkan ausgeschaltet wird“. In da Antwort schreibt da
Wilhelm, „daß Du auch in den Stunden des Ernstes mich und mein Reich in vollem
Einklang mit unserer altbewährten Freundschaft und unseren Bundespflichten treu
an Euerer Seite finden wirst.“ Des hoaßt, Östaraech-Ungarn kann Serbien
angraefa, aa wenn si Russland ned staadhaltn werd. Dadamit had s Daetsche Raech
den sogenanntn Blankoscheck ausgstellt.

Österreich-Ungarn hod am 23. Jule an Serbien a Ultimatum gricht, in Mord
grichtli z untasuachn und dabei k.u.k. Organe z beteilign. Serbien hod des
Ultimatum zwegn da gfordatn Beteiligung vo k.u.k. Organen obgwiesn, ois andane
hädns akzeptiat. Dadrauf had Estraech am 25. Jule di diplomatischn Beziehunga
abbrocha und di Taelmobilmachung angordnt. Sowas is allwae als Anfang vom
Kriagszuastand aufgfasst wordn. Am 28. had Estraech-Ungarn dann tatsächli
Serbien an Kriag eaklärt. Russland, des schon länga aes Schutzmacht vo alle
Slawn auftretn it, had am 29. und 30. mit da Mobilmachung angfangt.

So had Estraech am 31. Jule mobilgmocht. Und wael si bo ana Krisnbesprechung vom
20. bis zum 23. Jule Frankraech und Russland gegnsaeti vosprocha habm, das s
eanane Bündnissa aehaltn wolln, had s Daetsche Raech vo Russland s End vo da
Mobilmochung valangt und vo Frankraech a Zuasag, das s neutral blaebnd, wenn
eppa zwischn Russland und Deatschland a Kriag ausbrechat. Frankraech had blos
erklärt, se wern entspreched eanane Interessn voagehn und aus Russland is
iwahaupt nix kemma. Dadraufhi had aa Daetschland am 1 . August mobilgmocht und
an Russland an Kriag erklärt und am 3. August an Frankraech. Glaechzaete, d. h.
am 3. und 4. August, had Daetschland de belgische Souvderänität brocha und had
Truppm in Belgien aenmarschian lassn. Da is England ins Spui kemma, had den
Schutz fia de franzesische Nordküstn iwanumma und is mit am Ultimatum ans
Daetsche Raech faktisch scho in Kriag aetretn. Dann is s mit de Kriagserklärunga
Schlog auf Schlog ganga: Serbien und Daetschland, Estraech-Ungarn an Russland,
Frankraech und dann England an Estraech, oess innert oana Wocha. De Tirkae is aa
aenezogn wordn. Si erklärt se oes bewaffnet neutral; owa wael s an Vertrag mitm
Daetschn Raech habm und wae dea gegn Russland ganga is, habm in da glaechn Woch
Russland, England und Frankraech aa da Tirkae an Kriag eaklärt.

Es is hintagründe voraus um Machtpolitik ganga. Russland had Ongst ghopt, das s
duach de östreichische Balkanpolik sae Vormacht- und Beschitzarolln iwa olle
Slawen valian kunt, voa allm, wenn Estraech duat meara Einfluss kriagt, ganz
bsundas, wenn s Osmanisch Raech an e Rända no meahra zum Bröckln anfangt. De
Kolonialmächt England und Frankrech had de daetsche Aemischung in de
imperialistische Politik gstört. De Franzosn woitn eanan ewign Feind de
Habsburger zmindast schwächn und de Britn hobn Ongst kopt, dass Deitschland ia
Vormochtstellung auf See gfährdn kanntn, wei Deitschland zu dea Zeit extrem
aufgrist hod. Voadagrüni is s bo olle Staatn um de Einhaltung vo eanane
Bündnisse ganga: da Zweibund zwischn Frankraech und Russland, de Entente
Cordiale zwischn Frankreich, Russland und England, da Dreibund zwischn dem
Daetschn Raech, Estraech-Ungarn und Italien (vo dem dann nachm Ausschern vo
Italien bloß no de Nibelungentreue bliebm is). Wae de awa alle nimma in easchta
Hinsicht aufn Friedn ausgricht warn, sondarn scho aufn Krieg, sihgt ma daetli,
das olle Mächte mitm Kriag grechnet habm, und wenn s eam eventuell aa ned gwollt
ham, so doch ned willns warn, das n no vohindat hättn.

Des oanzige Bündnis, des wia ned richte funktioniat had, war da Dreibund zwischn
am Daetschn Raech, Estraech-Ungarn und Italien. Italien had bo dene
Kriagerklärunge ned mitgmocht, sondern wael eam de Entente-Mächte aenigs
vasprocha habm, had es si fia neutral erklärt zwegn dem 'sacro egoismo per
l'Italia, is im Mai 1915 ausm Draebund ausgstiegn und had dene Mittlmächt, aeso
Estraech-Ungarn und am Daetschn Raech, an Kriag erklärt.

Bis 1917 san die Britn im arabischn Toal vum Osmanischn Reich weit vuakemmen,
Östareich hod in Russlond a bissl an Bodn gwonnen kopt, und Deitschn gonz wenig
in Frankreich und Belgien, oba es greaßte Problem vo de Mittlmächte (Deitsches
Reich, Östareich, Osmanisches Reich) wor de Blockadn, de wo vahindat hot, dass
Lebnsmittel durchkemman san. Bsundas die Deitschn hom probiat de z' brechn und
hobn olle Schiffe obgschossn de in da Nordsee worn, und oans vu denen wor aus
Vasehn a amerikanisches Passagierschiff, wos die USA dazua vaonlosst hot in
Kriag einztretn. Aufgrund vu de Umstände hots zu dea Zeit scho so ausgschaut,
dass die Entente-Mächte gwinnen wean, wos da Grund fia Italien wor gegen die
Mittlmächte in en Kriag einztretn, obwohl se eigentlich a Bündnis mit Östareich
kopt hattn. Trotzdem is fia die Italiena da Kriag gegn Östareich ziemli schlecht
gloffa, und zwegn im Versailla Vertrog homs trotzdem no Sidtiroi zuagsprocha
griagt.

Zua gleichn Zeit hom de Deitschn in russische Exil-Kommunisten Lenin aus da
Schweiz noch Russlond transportiat, um do a Revolution onzzetteln. Da Lenin hot
mit seim leninistischn Kommunismus die ormen Leit ongsprochn und hots
tatsächlich gschofft, dass de Bolschewiki gwunna hom, de wo gegnan Kriag worn;
des wor 1917 in da Oktoberrevolution. Die Zeit danoch hot ea gnutzt um
kommunistische Reforma in da neien Sowjetunion durchzfian.

Im Novemba 1918 hom de Mittlmächte kapituliat, und san vo dae Entente-Mächte
zwunga worn an Friedensvatrog z akzeptian, wo s de gonze Kriagsschuid auf si
nema hom miassn. Fia Deitschland hoaßt da Vatrog Vatrog vo Versailles und fia
Östareich Vatrog vo St. Germain. Deitschland und Östareich hom aa olle
Kriagsschädn zoin miassn. De Vaträge san vo vuin in Deitschland und Östareich
ois Schmochfriedn ealebt worn.

As Ergebnis vom Kriag wor, dass Östareich und Deitschland koa Militär mea hom
deafn und dass sie hohe Schuidn ghobt hom, wei se olle Kriagsschädn zohln hom
miassn. Östareich hod an grossn Tei vo seine Gebiete valorn. As Osmanische Reich
is auf de heitige Tiakei minimiat und zua Republik umgwandlt worn. Italien hod
Sidtiroi griagt. De USA is zua Wejdmocht worn und de aloanige eiropäische
Vorherrschoft wor damit beendt.

De Wurzln firn Zwoatn Wejdkriag san scho in de Foign vom Erschtn Wejdkriag z
findn. Da Vatrog vo Versailles hod scheinbor aa in Aufsstieg vom
Nationalsozialismus beginstigt.



https://bar.wikipedia.org/wiki/Deitsche_Sproch

De Deitsche Sproch gheat zan westlichn Zweig vo de germanischn Sprochn und is de
fast alloanige Sproch in Deitschland, Östareich und Liachtnstoa. Aa a groußa
Teil vo da Schweiz und Sidtiroul is deitschsprochig.

Deitsch in der iatzigen Form, des red ma schon seid dem 15. Joahundat, oiso scho
recht loung. Des hot ma friaras a so gsogt und wor s sogenannte Pluralform
diutschiu lant, d. h „deitsch´s Land“ bzw. „Land vo de Deitsch´n” . Gmoant hot
ma damit, den Plotz, wo ma hoit Deitsch gred hot.

A bissl deitlicher werd´s zwoa Joa späder ois Anklage gengan boarischen Herzog
Tassilo III wenga Fahnenflucht erhom worn is: "... quod theodisca lingua
harisliz dicitur...". De „theodisca lingua“ wor seit'm Karl dem Groußn des
amtliche Wort fia de oidfränkische Sproch.

Eascht im Joa 1090 (im Annoliad ausm Kloaster Siegburg) werd „diutisc“ auf´d
Sproch, s Voik, de Leid und s Land ogwendt:

Und weils im ganzn Middloita an Unterschied zu de romanisch- oda
slawischsprochign Nachbarn gebn hod, und ois sozusogn 'stark territorial
zasplittert gwen is und a scho oiwei ois recht durchaanand gwesn is da untn, ham
si extrem unterschiedliche deitsche Dialekte aussabuidt.



https://bar.wikipedia.org/wiki/Portugal

Portugal (amtli: República Portuguesa) is a eiropäischa Stoot im Westn vo da
iberischn Hoibinsl. Im Westn und Sidn weads vom Atlantischn Ozean, im Ostn und
Noadn vo Spanien begrenzt. Zan portugiesischn Stootsgebiet ghean aa de Insln vo
de Azoren und Madeira (mid Porto Santo). Westli vo da Haptstod Lissabon liegt
Cabo da Roca, da westlichste Punkt vom europäischn Festland.

Da Nama Portugal kimmt vo da Siedlung Cale im Noadn, wo friahra a wichtiga Hofn
wor. Drum ham de Rema, wo Portugal a Tei vom remischn Reich gwen is, Portus Cale
dozua gsogt. Do draus is spada Portugal worn, und aus da Siedlung de Stod Porto.

As portugiesische Festland hod vaschiedne Landschoftsforma: im Noadn is eha
beagig und grea, do woxn aa de moastn landwiatschoftlichn Gita vom Land. Im
Winta kos in de Beag recht koid wern. Noch Sidn hi werd's oiwei flocha, hoaßa
und drickana. Do hods nacha eha Baam wia Eukalyptus oda Poimen, und s'kimmt im
Summa regelmassi zu Woidbränd. Gonz im Sidn liagt de Algarve, a beliabts
Urlaubsgebiet.

Zum Stoot ghean aa no mehrane Insln im Atlantik: d'Azoren und Madeira. Af de
Azoren hods aa an greßtn Beag vo gonz Portugal, an Monte Pico (2351 m).

De Eihwohna vo Portugal han insgsomt recht oaheitli, bsundas wann mas mid sein
Nochboan Spanien vagleicht. De ollagreßte Meahheit is katholisch und spricht im
Oidog portugiesisch, bloß im Noadn hods a poor Deafa wos an asturischn Dialekt
ren. Auslända hods a ned so vui im Land (Portugal is ned reich gnua), und de wo
do han kumman zum Groußtei eh aus ehemolign Kolonien (Brasilien, Kap Verde,
Mosambik oda Angola), han aa katholisch und redn portugiesisch ois Muadasproch.

Heitzdog lem d moastn Portugiesn in da Stod, voa oim on da Gstod. As Hintaland
is dogeng ned so dicht bsiedlt. De greßtn Städt (2011) han:

Seit da Revolution vo 1974 is Portugal a parlamentarische Republik. Da offizieje
Schef is da President, wo oi fimf Joar vom Voik direkt gwejd wead. Da President
hod a weng mea zan song wia in Deitschland oda in Östareich, zum Beispui is'a da
obaste Kommandant vo da Armee. Da Schef vo da Regiarung is owa da
Ministapresident, dea wo wiedarum vom President ernennd werd. Dea muass owa mid
de Meahheitsvahejtnisse im Parlament zammapassn, des wo da President owa
jedazeid aflesn ko.

Aa ondane Weinsortn ham an guadn Ruaf. De siaße Version vom Vinho da Madeira aus
Madeira is a weng wia da spanische Sherry, da Madeirawein is owa in oin Variantn
vo trockn bis siaß zan kriang. Im Land sejm wead unta ondam da Vinho Verde
(„greana Wein“) gean drunga, wo in da Region Minho im Noadn vo Portugal obaut
werd.

S Nationoidrangl vo Madeira is da Poncha (Punsch), a Cocktail aus Aguardente und
Orangnsoft (mangmoi aa duach ondane Fruchtsoftln, wia Maracujasoft, easetzt).
Dazua gibts aa oft Eadniss und/oda eihglegte Fiseln.



https://bar.wikipedia.org/wiki/Malta

D’ Republik Malta (oda Repubblika ta' Malta, wia'd Maltesa song) is a eigens
Land im Sün vo Sizilien im Middlmeea und bestäd aus drei Insln, Malta sejm, Gozo
und Comino. Grouß is des Ganze ned, san a grod 316 km² (ganz nembei, Minga hod
rund 310 km²). Gred werd auf Malta maltesisch und englisch, wos gschichtliche
Ursachn hod. Haptstod is Valletta mid 5700 Eihwohna (2013) und insgsamt hod
Malta im Jenner 2014 430.146 Leid ghobt, de do gwohnt hom. Zeud werd do unt seit
Jenna 2008 mitm Euro, davor homs mitm Lira zoid, 1 Lira won rund 2 Euro 33.
Zeitlich sans gleich mit uns.

De easchtn Leid, de af Malta untn wan, san mit kloane Bottal vo Sizilien kema
und hom eascht amoi in de Hölln gwohnt. Damals war de ganze Insl no voi Woid.
Mit da Zeit san oiwei no mehr Leid kema und hom donn a de Templ baut, wost heid
no sigst. De easchtn, de auf Malta kema han und von dene ma a an Noma woa, won
de Phönizier. De hom eigntli blos ghandlt, oiso koan Kriag ogfanga und ham de
Insl ois Zwischnstation hergnoma. De nächstn, de kema han, won de vo Karthago,
de des ois strategischn Punkt hergnomma hom. De hom des dann oba valorn, nämli
an de Rema, de dann a wengei auf Malta umanandabaut hom. Ob 870 n. Kr. san dann
de Araba kema und des is a da Grund, warum de Maltesisch rend, des kimd nämlich
ausm Arabischn. De Johannita won so a Vaein, wejche a de Krankn vasorgt hom, die
bei de Kreizzüg in Jerusalem oane auf de Leffe drauf griagt hom. Nochdem de
Moslems Jerusalem wiada ghobt hom, han de Johannita zeascht auf Rhodos, dann auf
Malta kema, desweng a de Bezeichnung Maltesa. Noch da Franzesischn Revolution
und im Napoleonischn Kriag san de Franzosn kema und hom de Johannita vascheicht.
Olladings hom de Franzosn den Kriag oba ned gwonna und noch de Franzosn sand
Englända kema und desweng redn de do untn a Englisch. Im Zwoatn Wejdkriag hom de
Deitschn do untn an gonz schena Radau gmocht, eimarschiat sans oba ned, oba
Luftangriffe homs gflong. 1964 is Malta dann komplett unobhängig worn, oiso weg
vo de Englända und 1974 is offiziej a Republik worn. Und 2003 sans donn a no zua
EU kema.



https://bar.wikipedia.org/wiki/London

London is de Haptstod vo England und vom Vaeinigtn Kenigreich. De Stod liegt an
da Themse in Sidostengland. In da Metropoin lem 8.538.689 Menschn (2014), davo
in ebba 2,7 Millionen in de 13 Stodbeziake vo Inner London. De Agglomeration hod
13.614.409 Eiwohna (2014).

London is oans vo de wichtigstn Kuitua-, Finanz- und Handlszentren vo da Wejd.
In da Stod san vui Universitätn, Hochschuin, Theata und Museen. S Stodgebiet vo
Greater London, dees in Inner- und Outer London untateit is, gliedat si in de
City of London und no insgsamt 32 Stodbeziake („London boroughs“), drunta aa de
City of Westminster. London is aa da Sitz vo da Internationalen
Seeschifffoats-Organisation (IMO).

London ziagt si rund 45 Kilometa entlang vo da schiffborn Themse und liegt
durchschnittli 15 Meta iwan Mearesspiagl. London is aus ana Siedlung am Nordufa
entstandn, da heitign City of London. De London Bridge wor bis 1739 de oanzige
Bruckn iwan Fluss.

De Themse wor in friaran Zeitn vui broada und seichda wia heit. Da Fluss wead
fost iwaroi duach Dämme begrenzt und de moastn Zuafliss san untairdisch valegt.
De Gezeitn vo da Nordsee san z London no deitli z spian, de Stod is deshoib
duach Iwaschwemmunga und Sturmflutn gfeadet. Um de Gfoa eizdämma is ba Woolwich
in de 1970a Joar da Thames Barrier baut worn.

De geografischn Koordinatn vom Stodzentrum (eppa ban Trafalgar Square) san
51° 30′ neadlicha Broadn und 0° 8′ westlicha Läng. Duach s kenigliche
Observatorium, s Royal Greenwich Observatory z Greenwich, is da Nullmeridian
glegt worn. Ea is da Ausgangspunkt vo de geographischn Längengrad und damit vo
de Zeitzonan.

Woarscheinli im Joar 47 n. Chr. ham de Rema d Stod Londinium grindt. Noch da
Eaoberung vo England vo de Angeln und Saxn is Londinium bis zum End vom 5.
Joarhundert zu Ruinen zamgfoin. Um 878 is des Gebiet innahoib vo de remischn
Stodmauern wieda bsiadelt worn, de Stod hot zeaschst no Lundenburgh ghoassn.
1066 mit da Eaoberung vo England vo de Normannen hod London Winchester ois
Hauptstod obglest. London is iwa de Joarhundat imma weida gwoxn. 1851 wor London
laut da Voikszejung mit 2.651.939 Eiwohna de gresste Stod in Eiropa und as
Zentrum vo da industrialisiatn Wejd. Des heitige Vawoitungsgebiet mit de
Stodbziak is am 1. Aprui 1965 mit da Grindung von Greater London entstondn.



https://bar.wikipedia.org/wiki/Jiddisch

Jiddisch (aus ostjidd. ייִדיש jiddisch oda אידיש iddisch, weatlich
"jüdisch/jidisch") is a iwaregionale deitsche Sproch mit jidischen Wuazln. Im
Gegnsotz zu andan deitschn Sprochn wiad jiddisch in da Regl mitn hebräischn
Alphabet gschriem.

Jiddisch is zua Zeit vom Hochmiddloida ausn Middlhochdeitschn hervorgaunga. Es
wiad vo ungefea drei Müllionen Menschn, zum gresstn Teu Judn, auf da gaunzn Wöd
gredt. Vorm zwatn Wödkriag woans no 12 Müllionen.

In da middelhochdeitschn Periode hom se im deitschn Sprochgebiet jidische
Variantn vom Deitschn entwicket, de wos vo de Judn untaranaunda gredt wuan san.
Gschriem is meistns in an aunpasstn hebräischen Alphabet wuan. Charaktaristisch
fias Jiddische san zoireiche Entlehnungen ausn Hebräischn und Aramäischn sowia
aus aundan Sprochn.

Duach de Judnvafoigungen im 13. Joahundat und bsundas noch da großn Pest vo 1348
is zua massnhoftn Migration vo Judn ausm deitschn Sprochgebiet noch Osteiropa
kuma, bsundas noch Polen und Litauen. In da Foige is zu ana getrenntn
Entwicklung in da jiddischn Sproch kuma. Des Jiddische im Westn hod si im
Kontakt mitm Deitschn weidaentwicket und is duach de Säkularisiarung und
Assimilation von de deitschn Judn seitm 18. Joahundat ans Deitsche imma weida
aunglichn woan, während des Jiddische im Ostn in middloitalichn Staund vom
jidischn Deitschn stäaka bewohrt hod und vo de slawischn Sprochn befruchtet woan
is. Deshoib untateut ma des Jiddische in Westjiddisch und Ostjiddisch. Wobei
Sprochwissnschoftla untaschiedlicha Osicht san, ob des Westjiddische a eigane
Sproch is oda bloß a Variantn vom Deitschn.

Im Boarischn gibts uma 1000 Jiddismen (ausm Jiddischn staumanda Lehnweata), wia
beispüsweis Schlamassel, Massel, meschugge, Mischpoke, Schixn [Schickse],
Schmonzes, Schmonzette, Tacheles reden, Stuss, Tinnef, Schtetl, Kassiber,
Schmiere, Schmock, Haberer (weanarisch „Freind“), Ganove, petzen, Reibach, Kaff
oda Fremdweata wia Chuzpe. Im aktivn Woatschotz lossn si heit owa nua no 50
Weata belegn. Vü vo de Weata kuma ausm Hebräischen.

Ois Schrift fias Jiddische wiad voa oim des – dafia aunpasste – hebräische
Alphabet gnutzt. Außadem gibts no a standardisiate leiteinische Umschrift, de
wos vom YIVO (Yiddisher Vissenshaftlekher Institut) in New York gnehmigt is. Se
nutzt nua des lateinische Alphabet, oiso ohne Sundazeichn, Umlaute und sunstign
Akzentzeichn. Im Internet hod si de lateinische Umschrift ois Standard
duachgsetzt. YIVO orientiat si an da englischn Schreibweis, dahea kumt z.B. aa
de Schreibweis Klezmer, wos Klesmer gsprochn und uaspringlich aa aso gschriem
wuan is.

De jiddische Schreibmaschin (Yiddish Typewriter, hebräisch ‏די ייִדישע
שרײַבמאַשינקע‎ = 'di jidische schrajbmaschinke') is a freies
Transkriptionsweakezeich, des wos vaschiedene Kodiarunga vom Jiddischn in olle
Richtunga umwaundlt. Schau unten unter Netzseitn bei Transskription.

Im Rauhman vom Summer Program in Yiddish Language and Literature vom Vilnius
Yiddish Institute aun da Universität Vilnius findn jäahrlich 4-wechige
Jiddisch-Kurse stott. Dabei wiad mit Gsaungs-, Musik-, Taunz- oda Literatuakursn
de aa de jidische Kuitua vamiddlt. Danem gibts no Exkursionen iwa de jidische
Gschicht vo dera Stod.

Des Beispü staumt ausn easchtn Buach vom Tanach, vo da heulign Schrift vo de
Judn:

Wödweit gibts rund 100 jiddischsprochige Zeitungen, Zeitschriftn und
Radioprogramme. Zu de Publikationen ghean beispüsweis „Dos Jidisze Wort“
(Polen), „Algemeiner Journal/Allgemeines Journal“ (USA), „Forverts“ (USA), „Der
Yid“ (USA), „Lebns Fragn“ (Israel) oda da „Birobidschaner Stern“ (Russland).

In de letztn Joa hod de Klesmer-Musi (YIVO: Klezmer), de jiddische Voiksmusi, a
Renaissance dalebt. Da Kesmer wiad a, untam Einfluss vo Jazz und andan
Musirichtungan, modean intapretiat, wia z.B. von Gruppm wia The Klezmatics.



https://bar.wikipedia.org/wiki/Chile

Chile (spanisch República de Chile, amtle Republik Chile) is a Land im westlichn
Siidamerika und ligt zwischn de Breitngrode 17° 30′ S und 56° 0′ S. im Noadn
duads an Peru grenzn (aufrana Läng vo 160 Kilomeda), im Ostn an Argentinien (auf
5308 Kilomeda), im Noadostn an Bolivien (auf 861 Kilomeda) und im Westn und Sidn
vom Land is da Pazifik. Insgsamt hod Chile a Landesgrenz vo 6329 Kilomeda. D
Noad-Sid Ausdehnung vo Chile bedrogt eba 4300 Kilomeda. Zum Stootsgebiet ghead a
de Ousdainsl (Rapa Nui), de Insl Salas y Gómez, de Juan-Fernández-Insln (inkl.
de Robinson-Crusoe-Insl), de Desventuradas-Insln und im Süden de Ildefonso-Insln
und de Diego-Ramirez-Insln. Chile beosprucht a an Tei vo da Antarktis. Iba de
Magellanstross, de ganze zu Chile ghead, hods an Zuagang zum Atlantischn Ozean.

De easchte Besiedlung vo dera Region losst se auf mindestns 12.000 v. Kr.
nochweisn. Ab am 16. Joahundat hamd spanische Conquistadores agfangd de Region
zum besiedln und zum undawerfa. Vo 1542 wegad is ois a Teil vom Vizekinereich
Peru unda spanischa Kolonialherrschaft gstandn. Am 12. Februar 1818 is nochad
Chile duach an Unobhängigkeitsgriag undam Obabefehl vom Bernardo O’Higgins vo da
spanischn Kolonialmacht unobhänge woan. Nochm Putsch vom Augusto Pinochet 1973e
is as Land 17 Joa vo erm diktatorisch gfiad woan, bis a 1990e aus seim Amt gwäid
woan is. Heid is Chile a presidentielle Demokratie.

Mid na Bväikarung vo eba 16,5 Million Eihwohna is Chile vo de Eihwohna her as
sechstgresste und mid nach Flächn vo 755.696 Quadratkilomeda as flächnmasse
sibtgresste Land in Sidamerika. D Hauptstod mid eba 5 Million Eihwohna is
Santiago de Chile und damit de vo de Eihwohna her gseng gresste Stod vom Land.

Chile belegt laut am UN-Bericht, nochm Human Development Index an 41. Bloz und
innahoib vo Lateinamerika an easchtn. Chile is a Grindungsmitglied vo de Vaeintn
Nationa, vo da Union vo Sidamerikanische Nationa und vo da Gmoaschaft vo de
Lateinamerikanischn und Karibischn Staatn.

D Herkunft vom Wort Chile is ned ganz nochgwiesn. De heifigste Erklärung is,
dass se as Woat aus a Sproch vo de Aymara herleitn duad. As Woat chilli bedeit,
„Land, wo d Wäid goa is“. Hinda dera Vamutung stehd de Tatsoch, dass de easchtn
Spanier wo noch Chile kemma hand, vo de Siedlungsgebiet vo de Aymara aus
aufbrocha hand. D Spanier hamd vom Afang vo da Kolonisation vo Siidamerika as
Land sidle vo da Atacamawüstn Chile gnennd. A de chilenischn Schuin wiad a nu de
Variantn glead, dass Chile a andane Bezeichnung fia den Vogl Trile sei kunnd.

A andane Variantn is de, dass vo da Inka-Sproch Quechua kimmd. D maximale
Ausdehnung vom Inkareich hod bis obe as heidige Santiago de Chile obe greicht,
wo de Inka as Land siadle vom Río Aconcagua wengam recht an koidn Klima und de
schnäbedecktn Beag vo de Andn tchili dazua gsogt hamd, wos Schnee bedeit.

Ois gwies guid, dass de Bezeichnung Chile ned auf de gleiche spanische
bezeichnung fia d Chilischotn zruckgehd.

Chile dastreckt se aufm sidamerikanischn Kondinent iba 4275 Kilomeda in
Noad-Sid-Richtung zwischn de Andn und am Pazifischn Ozean, is oba am Schnied
grod amoi um de 180 Kilomeda broad. De engste Stäi vo Chile (ohne Antarktis) hod
grod 90 Kilomeda, de breada Stäid hod dann scha eba 440 Kilomeda. D
Längsausdehnung vo Chile glangd wemmas auf Eiropa und Afrika ibadrong dad, vo da
Mittn vo Dänemark bis a d Mittn vo da Sahara obe.

Chile ligt a da Grenz vo mehrane Lithosphärnplattn: unda de Siidamerikanische
Blattn wiad bis zum Goif vo Penas de Nazca-Blattn oi druckt (subduziad), siadle
davo bis a d Magellanstross bassiad des säibe mid da Antarktischn Blattn. Duach
d Magellanstross valauft vo Ost noch West de Grenz zwischn da Siidamerikanischn
und da Scotia-Blattn.

Des is da Grund fia den stoakn Vuikanismus in Chile und de oiwei recht gachn
Eadbem. S easchte dokumendiade Eadbem woa as grouße Eadbem vo Concepción am Joa
1570, as Eadbem vo Valdivia 1960, vo dem a Tsunami an ganzn zirkumpazifischn
Raum schware Schädn agricht hod, woa as Bem mid da bis iaz auf da ganzn Wäid
hächstn gmessna Magnitudn.

Stoag vaeinfocht gsogt besteht Mittl- und Sidchile aus zwoa parallele Gebiagszig
de vo Noadn noch Sidn Valaufan: de Andn am Ostn und da niadrigane
Kistngebiagszug (Kistekordillere, Cordillera de la Costa) am Westn. Do dazwischn
ligt as Zendraldoi (Valle Central oder Valle Longitudinal) wo da Hauptteil vo da
Bväikarung lebt. De Hähn vo de Kordillere, vom Zendraldoi und de Andn nimmd vom
Noadn an Sidn obe ob, so dass as Zendraldoi sidle vo da Stod Puerto Montt, de wo
eba 1.000 Kilomeda sidle vo da Hauptstod Santiago ligt, unda an Meeresspiagl
obdaucht. De Kistnkordillere, vo dera wo grod nu a boa Beagspitzn vom Wossa
aussa schaund, hand dann a gleichzeitig a Inslkettn. A dera Region gibts desweng
a Fjord- und Insllandschaft. Am Noadn vo Chile dageng gibts koa ausprägts
Zendraldoi ned, de hoaßt quase, de Landschoft steigt vo da Kistn kemmad eascht
amoi Steil a und buid dann mid da Pampa del Tamarugal a eba 1000 bis 1500 Meda
hous Plateau bis zum Fuaß vo de Andn.

De chilenischn Andn buidnd oan vo de hächstn Gebiagszig vo da Wäid und hamd an
Haufa Gipfen wo iba 6000 m hou hand. Bei dene dabei is a da hächste Beag vo
Chile, da Ojos del Salado (6893 m), wos a glei nu da hächste Vuikan auf da Wäid
is.

Wega da bsundan Strukdua vo Chile gibts koi recht lange Fliss ned. Da längste
Fluss is da Río Loa, mid 443 Kilomeda. Des hand oa vo de wichtigstn Fliss (vo
Noad noch Sid):

Zu de chilenischn Seen zäind am Noadn de Soizsän, vo dene wo da grässte und da
bekannteste da Salar de Atacama mid 3000 Quadratkilomeda is. Ganz am Noadn ligt
da 21,5 Quadratkilomeda grouße Lago Chungará auf eba 4500 Meda Hähn, oana vo de
am hächstn glenga Sään auf da Wäid.

De groußn und und vo da landschaft her am schenstn Sään vo Chile dastreckand se
siadestle vo da Stod Temuco bis noch Puerto Montt a dera Reihnfoing:

Wega da Ausdehnung vo mehr wia 4.000 Kilomeda Läng gibts in Chile sau vui
Vegetationszonen. A da Atacamawüstn wochst ned recht vui. Wenn amoi ebs wochst,
na is a da Natt vo da Gstettn oda a de Andn. Do wachsand nochad recht vui
vaschiene Kaktusoatn, Sukkulente und oi Zwergstreicha. Es wiad oba olle boa Joa
amoi stoag rengad, so dass dann grouße Flächn vo da Wüstn fiara boa Dog vo
Million Bleame ibazong hand.

Siadle vo da Wüstn kimmd d Steppn mid am druckan Grosland und a de Andn wochst
de stoahiate Yareta (Azorella yareta), a „Andnboista“ gnennd. A de druckan Teile
wochst da „Boldo-Strauch“ (Peumus boldus). A de Gebiage a da Gstettn und a de
Andn gibts Näbewäida („hydrophile Wäida“), wo da Baumfarn (spanisch Helecho
arborescente) wochst.

De Gebiete wo a Wei abaud wiad gengand am Río Elqui rumdum a, weida draustn vom
Flussdoi is dann grod nu a Gstauarad und Kakteen.

In Zendralchile wochst de Honigpoim (Jubaea chilensis). De Araukarie (Araucaria
araucana) is da heilige Bam vo de Mapuche, da grouße Sama is friaras fia se a
wichtige Nahrungsgrundlog gwen. In Chile gibts a an Haufa grouße
Eikalyptus-Plantagn.

In Sidchile gibts a grouße Wäida, de ma zum gemäßigtn Rengwoid dazua rechnen ka.
De Wäida bestengand zum Groußteil aus Zypressen, Kiefan und Lärchan, es gibt oba
a Antarktische Scheinbuachan (Nothofagus antarctica) und Babben hand weid
vabroad.

A da XI. Region (Aisén) gibts Wäida mid dene Bamoatn: Lenga-Sidbuchan
(Nothofagus pumilio), Coihue-Sidbuachan (Nothofagus dombeyi), Luma apiculata,
Aextoxicon punctatum, Embothrium coccineum, Chilenische Scheinulme (Eucryphia
cordifolia), Kerzenbam (Maytenus boaria).

D „Nationalblume“ vo Chile is d roude Chilenische Wachsglockn (Lapageria rosea),
se hoaßt in Chile Copihue und is a Graxlpflanzn.

Patagonien buid a weide Steppn und Tundra. Grouße Teile vo da Region Aisén und
vo da Region Magallanes hand oba scha vo Gletscher bedeckt, so dass do nix mehr
wochst. Duach Feialand ziangand se grouße Moore . Do hoitnd se ned vui Bamoatn,
oi davo hand, d Lenga-Sidbuachan, die Magellan-Sidbuachan (Nothofagus
betuloides) oda d Coihue-Sidbuachan (Nothofagus dombeyi).

A de Steppngengadn hand Guanakos, de wos zua Familie vo de Kamele gheand recht
vabroad. A de Andnregiona lemand Vikunjas und de Huemul (Andnhirsche), as
Nationaltier vo Chile is zam mim Andnkondor aufm Woppn vo Chile.

Da Chinchilla, a Nagetier und da Puma lemand a a de gebiagign
Steppenlandschaftn. D Wäida hand a Hoamad fia Hirsche, Chilenische Woidkatzn,
Fichs und fia Kolibris.

Da Humboldt-Pinguin, Pelikane und Mähnenrobbn lemand a da gscheid koidn
noadchilenischn Gstettn.

Fast ibaroid in Chile is da Andnkondor vabroad, oana vo de gresstn Vegl auf da
Wäid. A de groußn Soizseen lemand dausnde Flamingos.

Am Sidn vo Feialand lemand Eulen, Magellan-Fichs und Darwin-Nandus. Heifig segt
ma a Strauchratzn (Degus), gloane Viecha, wos grod in Chile gibt und ibaroid im
Land zum findn hand.

As staatliche chilenische Statistikamt Instituto Nacional de Estadísticas
schatzt, dass as Land a da Mittn vom Joa 2015 18 006 407 Eihwohna ghod hod. Davo
hand 8 911 940 Mana und 9 094 467, Fraun. Noch da Bväikarungszählung vo 2002
hands nu 15 116 435 Eihwohna (7 447 695 Mana und 7 668 740 Fraun) gwen.

D Bväikarung is seitm Beginn vom 20. Joahundat um as fimffoche ogsting. A da
Voikszählung ausm Joa 1895 hand 2 695 625 Eihwohna zäid woan. D Zoi vo de
Eihwohna is 5 023 539 bei da Zählung vo 1940 gwen und 13 348 401 hands nochad im
Joa 1992 gwen. Seitdem is as Wachstum vo da Bväikarung oiwei langsama woan, vo
1,24 % pro Joa zwischn 1992 und 2002 auf 0,99 % zwischn 2002 und 2012.

As Bväikarungswachstum kimmd oba ned grod wega da stoag ogstingna Lemsdawoatung.
2013 hamd nämle de Chilenen de hächste Lemsdawoatung vo olle Sidamerikana ghod.
2009 is bei 78,4 Joa gleng: 75,74 fia de Mana und bei 81,19 fia d Fraun. Am
gleichn Joa is d Gebuatnratn bei 15,0‰ gwen und d Sterberatn bei 5,4‰, wos a
Bväikarungswachstum vo 0,96 % eagibt. De Kindersterblichkeit is bei 7,9‰ gleng.
De Entwicklungen fiand olle auf zua na Oidarung vo da Gsäischaft , so dass im
Joa 2020 da Groußteil vo da Bväikarung iba 35 Joa oid sei wead.

Am dichtan besiedlt is da Großraum Santiago de Chile, wo eba d Häiftn vo de
chilenischn Eihwohna lebt. D Stod säiba hod eba 5,5 Million Eihwohna; se hod
oiso an drittl vo olle Eihwohna vo Chile. Neadle und siadle davo dastreckand se
landwiadschaftle gnutzte und dicht besiedlte Gebiete a da Ebene zwischn de
Hauptkettna vo de Andn. Grod 100 Kilomeda westle vo Santiago ligt da Groußraum
um d Hafnstod Valparaíso mid eba oana Million Eihwohna.

De chilenische Bväikarung is zu am houha Grad homogen. De Chilenen mid
eiropäische Voafahrn und de Mestizn buidn um de 95,4 Prozent vo da Bväikarung.
4,6 Prozent buid dann de indigene Bväikarung. Davo hand 93 Prozent Mapuche,
5 Prozent Aymara und 2 Prozent hand Rapanui.

As Voik vo de Mapuche lebt zum Groußteil a da Region zwischn de zwoa Fliss
Bío-Bío und Toltén und hod a dera Gengad an Bväikarungsanteil vo 23 Prozent. De
Mapuche lossand se a de Picunche, Pewenche und a de Huilliche undateiln. Eana
Sproch, as Mapudungun, gibts seit a boa Joa a da Schui ois Fach und de
Nachrichtnsendung vom Lokala Fehrnsehsenda Canal 13 Temuco wiad a dera Sproch
ausgstroid.

Am neadlichn Teil vo Chile wohnand gleanane Gruppm vo Quechua, Aymara, Chango,
Atacameño, Diaguita und vo de Kolla. Am eissastn Sidn warnd bis zum Afang vom
20. Joahundat a nu oi gloane Gruppm vo Selk'nam, Kawéskar, Yámana, Caucahue und
vo de Tehuelche dahoamd. De hand oba heid entweda ausgrottet oda se hand a da
restlichn Bväikarung aufganga. Außadem hand um de 40 Prozent vo de 5.000
Einwohna vo da Ousdainsl, eiso eba 2.000 Menschn Polynesier (Rapanui).

A da Kolonialzeid is Chile vo Eiwandara aus olle Regionen vo Spanien besiedlt
woan. Am Afang vom 19. Joahundat hand dann a englische und irische, deitsche
Siedla noch Chile kemma. De easchtn Deitschn hand 1843e kemma und hamd se späda
voa oim a de Gebiete um an Llanquihue-See und in Valdivia, Osorno und in Puerto
Montt agsiedlt. De Zoi vo de Deitschn bzw. vo de wo vo Deitsche obstammand ligt
bei eba 500.000-600.000 Eihwohna. Andane gleanane Gruppm vo Eiwandara hand nu
aus Frankreich, Italien, Kroatien und aus Palästina, bzw. ausm Naha Ostn kemma.

Schwoaze Sklavn hand im Gengsatz zu andane Lända in Amerika grod weng ins Land
ghoid woan. De mehran davo konzendriand se auf de Städt Santiago de Chile,
Quillota und Valparaíso. Am Laufe vo de Joahundat hamd se de Schwoazn mid de
Weißn und de Mestizn vamischt, a so dasst de heid vo da Bväikarung fast nimma
aussa kennst. A Ausnahme is d Stod Arica a da Provinz Tarapacá. Arica is 1570
grind woan und hod bis 1883 zu Peru ghead. D Stod zäid zu am peruanischn Zendrum
vo da Eifuhr vo afrikanische Sklavn. Vo do aus hand a Groußteil vo de
bolivianischn Handlsgüter auf eiropäische Schief valon woan. Arica ligt mittn a
da Wüstn und buid zweckst de guadn Abaumeglichkeitn fia Zuckarohr und fia
Baumwoi am Azapatal a Oasn. De vuia Eadbem, Ibafälle vo Piratn und da Ausbruch
vo Malaria hamd dazua gfiad, dass vui Weiße de Stod valossn hamd. A so hod se
dann do mid da Zeid a mehra oda wenga isoliade afro-chilenische Enklavn buid.
Chile hod se 1811 ois easchta vo de Staatn in Sidamerika genga d Sklaverei
ausgsprocha und hods nochad 1823e ogschafft.

A de letztn Joa suachand oiwei eftas Oabata aus Peru und aus Bolivien eana Glick
in Chile. De Peruana hamd grouße Eafoig a da Vabroadung vo da peruanischn Kich
in Chile. 2007 hod d Regiarung vo Chile a Amnestie fia olle Auslända bschlossn,
de wo ohne Aufenthoitsealaubnis im Land hand , des betrifft am mehran Leid aus
Peru. De Wiadschaftskriesn in Argentinien hod vui Argentinier dazua brocht se in
chile a Oabat zum suacha. A gleanane Gruppm vo Eiwandara kimmd aus Asien, de
mehran davo aus Kosea und wohnand im Groußraum vo Santiago.

D Amtssproch is Spanisch (in Chile Castellano), obwoi, dass as Spanisch wos in
Chile gred wiad recht stoag eigfabt is. Vui vo de Weata am chilenischn Spanisch
kemmand vo andane Sprochn vo Eiwandara und eiheimische Väika, wia z.B closet oda
Kuchen. In Chile heaschand Seseo und Voseo fia.

De bekannteste indigene Sproch is Mapudungun vo de Mapuche in Sidchile, in
Noadchile hand Aymara und auf da Ousdainsl Rapanui vabreit.

As Land is stoag katholisch prägt, a wenn seit 1925 da Stood und Kiacha offiziäi
drennd hand. Da Einfluss vo da Kiacha auf as gsäischaftliche Lem, as Rechtswesn
(bsundas as Familienrecht) und auf d Kuidua- und Medienwäid hand oiwei nu recht
grouß. Da zwoatgresste Privatsender, da Canal 13, ghead da Katholischn Kiacha.
Seit 1998 hand unehelische Kinda gleichbehandlt und seit 2004 is a Scheidung a
megle. Abtreibung is 1990 vabon.

A da Voikszäiung 2002 hamd 7.853.000 Leid (eba 70 Prozent) zua
Remisch-katholischn Kiacha ghead und des mochts zua zahlenmasse gresstn
Religionsgmoaschaft in Chile. De kiachliche Vawoidungsstrukdua besteht aus fünf
Kirchenprovinzn mi 26 Bistüma und 920 Pfarrein. Eba 15 Prozent vo de Chilenen
gheand zu protestantische Glaumsgmoaschaftn; duach den weit vabroatn
pfingstlerischn Einfluss is da Anteil vo de evangelischn Eihwohna vor oim a de
letztn boa Joahzent recht stoag agsting. Andane Wäidanschauungen hand nu agehm
woan, da Agnostizismus (8,3 Prozent) und da indianische Schamanismus (grod bei
de Uaeiwohna). Gleanane Glaubensrichtungen hand de Zeign Jehovas (1,06 Prozent),
d Mormonen (0,92 Prozent), d Judn (0,13 Prozent) und andane.

Noch neie Befragunga hod se eagehm, dass Chile, neba Uruguay, as zwoatsäkularste
Land in Lateinamerika is. Noch dem kemmand auf de katholische Kiacha grod nu eba
50 Prozent vo da Bväikarung, auf de evangelischn Kiachan (inkl. evangelikale
Gruppiarunga) kemmand um de 12 Prozent und auf Religionsfreie kemmand
25 Prozent.

Eba 13.000 Joa v. Kr. hamd de easchtn Menschn im heidign Staatsgebiet vo Chile
gsiedlt. Späda hod da Noadn vo Chile bis zua Erobarung vo de Spanier zum
Inkareich ghead. Im Joa 1520e hod da portugiese Ferdinand Magellan bei seim
Vasuach, d Erdn zum umsegln, de noch eam gnennde Magellanstross, de am heidign
Sidspietz vo Chile ligt entdeckt. De nächstn Eiropäer, de as heidige Chile kemma
hand, wand da Diego de Almagro und sei Gfoigschaft, de 1535e, vo Peru aus kemma
hand und noch Goid gsuacht hamd, oba vo da lokaln Bväikarung zruckdrim woan
hand. De easchte Siedlung vo de Eiropäer de blim is war as 1541 vom Pedro de
Valdivia grindte Santiago. Seit 1542 war Chile nochad a Teil vom spanischn
Vizekinereich Peru.

Chile hod vaschiene Voiksgruppm ghod, de wo lange zeid unda dem Begriff Araukana
zamgfasst woan hand. Heid weand de ganzn Gruppm undaschien. Am Sidn hamd de
Mapuche aran haufa Griag an groußn Wiedastand genga d Spanier gleist. Da
Arauco-Griag (Guerra de Arauco), hod de spanische Besiedlung vo da sidlichn
Häiftn vo Chile lang vohindat. De mehran Städte und Forts do drunt hand glei
nochdems baud woan hand glei wieda vo de Ureiwohna ibarennd und zlegt woan. Ab
1602 war nocha da Fluss Bío Bío de faktische Grenz zum Gebiet vo de Mapuche. Da
zaage Wiadastand vo de Ureiwohna hod de Spanier 1641 dazua brocht, dass de
Mapuche-Nation mim Vadrog vo Quillín okennd hamd. Do drin is nochad festglegt
woan, dass da Bío-Bío-Fluss de Grenz is und as Voik vo de Mapuche voie
Souveränität hod, ebs wos a da Gschicht vo de sidamerikanischn indigene Väika
oamalig is. Es hand zwoa danoch vo de spanier oiwei wieda oi Eroberungsvasuach
gstart woan, de Grenz hod se oba a so bis zum End vo da Kolonialzeid ghoidn.
Erscht mid da 1861 vom Presidentn José Joaquín Pérez ausgruafan „Befriedung
Araukaniens“ hand de Mapuche mid chilenische Truppen mid gwoid undawoafa woan
und 1883e is eana Gebiet an Chile agliadat woan.

Neba de indianischn Agriff hamd a schware Eadbem, Tsunamis und Vuikanausbrich de
Entwicklung vom Land behindat. Vui Städte hand ganze zlegt woan, z. B Concepción
1570e oda Valdivia 1575e. De chilenischn Städt am Meer hand am 16. und am 17.
Joahundat a oft vo englische Piratn agriffa woan.

Den Drang zua Unobhängigkeit is aufkemma, wia 1808 Spanien vom Joseph am bruada
vom Napoleon regiad woan is. Am 18. Septemba 1810 is a Junta ins Lem gruafa
woan, de am obgsetztn Kine, am Ferdinand VII. treu war. Des Datum wiad in Chile
ois da Dog vom Beginn vo da Unobhängigkeit gfeiad. A wengal späda hod se nochad
Chile vo Spanien und da Monarchie losglest.

1814, nochm End vom Spanischn Unobhängigkeitsgriag und da Niedalog vo de
Patrioten a da Schlacht vo Rancagua hod Spanien wieda de Mocht in Chile
ibanumma. De Spanier hand oba a da Schlacht vo Chacabuco vo am
chilenisch-argentinischn Heer undam General José de San Martín gschlong woan. A
da Schlacht vo Maipú 1818 is nochad de spanische Kolonialherrschaft ganz
zambrocha. Da San Martín hod zugunstn vom Bernardo O’Higgins aufs Präsidentnamt
vazicht.

Da O’Higgins säiba is gstiazt woan und 1823 dann as Exil noch Peru. Sei
Nochfoiga, da Ramón Freire y Serrano hod sei politische Macht ned richtig
festign kinna und is nochad vom Francisco Antonio Pinto Díaz 1828 gstiazt woan.
Er hod dann a liberale Vafassung eigfiad wos de Konservativn ned daugt hod. Auf
des hi is am 17. Abräi 1830 d Regiarung vom Diego Portales Palazuelos a da
Schlacht vo Lircay gstiazt woan. Da Portales hod bis zan August 1831
diktatoarisch regiad. 1833 is mim Portales a strenge präsidiale Vafossung
entstondn. Duach de stoag zendralistische Vafossung woa Chile bis zum Biagagriag
vo 1891 a lange Zeid recht stabil.

Vo 1836 bis 1839 is zum Peruanisch-Bolivianischn Konfeadarationsgriag genga
Bolivien und Peru kemma den wo de Chilenen gwunga hamd.

Am 17. Septemba 1865 hod Chile Spanien an Griag eaklead, nochdem Spanien
vasuacht hod militärisch in Peru Einfluss zum gwinga. Auf des hi is zu
Seegefechte bei Papudo, bei Abtao und vo da Insl Chiloé kemma. Am 5. Dezemba
1865 hod se dann a Peru mid Chile vabindt und hamd zam genga Spanien kämpft. De
Spanier hamd am 31. März 1866 de Stod Valparaíso stoag unda Bschuss gnumma. Da
Konflikt hod se dann erst 1871 und 1883 mid Vadräge endgültig lösn kinna.

Am Soibedagriag vo 1879e bis 1884e hod Chile de bis dohi zu de Nochboalända
ghearade Atacamawüstn, Lima und oi Teile vo da Pazifikküstn vo Peru besetzt. Am
Friadnsvadrog vo 1904 zwischn Chile und Bolivien hod Bolivien an Chile sein
Zuagang zum Pazifik ibagehm. A de erobatn Gebiete hand späda grouße Vorkommen vo
Kupfer gfundn woan, Chuquicamata, da gresste Kupfaobbau vo da Wäid ligt do a dem
Gebiet.

Peru hod an Chile am Vadrog vo Ancón de heidigen Regiona vo Arica, Parinacota
und Tarapacá ois Reparationa griagt.

1891e hod se as Parlament und d Marine am Presidentn José Manuel Balmaceda
wiedasetzt, nocha is zum Biagagriag kemma. A dem Griag hand eba 6000 Menschn
gstoam. Da Balmaceda hod zwoa gressane Schlachtn valoan und hod se dann am 18.
Septemba 1891 seiba umbrocht. As präsidial prägte Regiarungssysdem wos bis dohi
ghod hamd, hamds nochm Sieg vo de Kongressahänga duach a parlamentarischs System
ersetzt, bis dann 1916 a presidentiells Regiarungssystem eigfiad hamd.

Ab 1893 hamd se da de Streitigkeitn um an Grenzvalauf zwischn Argentinien und
Chile vaschärft, obwoi 1881 A Grenzvadrog zwischn de zwoa Lända gschlossn woan
is. Da Vadrog bestimmt de Andnkordillern ois Grenz: De Grenzlinie valauft „iba
de hächstn Beag, de de Wossascheidn buidn“. Auf manche Obschnitt fiad oba de
Definition zu problematische Ergebniss. Am Noadn hod Bolivien an Teil vo da Puna
gega Tarija mid Argentinien dauscht, nochdem Chile de Puna-Region im
Soibedagriag bsetzt hod. Zwischn Chile und Argentinien is zu am Wettrüsten
kemma. Eascht duach a Schiedsgrichtsvafoan hod da Streit 1902 beiglegt wean
kinna. Patagonien und Feialand hand nei aufteild woan, dabei hand
54.000 Quadratkilomeda an Chile und 40.000 Quadratkilomeda an Argentinien gfoin.
Da Grenzvalauf mid Bolivien is nochad 1904 mid am im gengseitign Einvernemma
gschlossna Friednsvadrog festglegt woan. Boid danoch is oba in Bolivien a
Revisionismus aufkeimt, der wo bis heind da Grund fiara politisch agspannde
Situation zwischn beide Lända is. A de 1970a Joa, wia oi zwe Lända vo
Militärdiktaturna regiad woan hand, is vo da chilenischn seitn aboon woan, an
eba 10 Kilomeda broadn Gebietsstroaf a da Grenz zu Peru an Bolivien obzumdren,
um fiaran endgültigen Frien zum soang. Da Voaschlog is nia umgsetzt woan, wei
Bolivien fia des Gebiet koa Kompensation bietn woid. Bolivien versucht zur Zeit
einen Anspruch auf einen souveränen Zugang zum Meer mit einer Klage vor dem
Internationalen Gerichtshof in Den Haag durchzusetzen.

Chile is am Easchdn Wäidgriag neidral blim, de innenpolitische Log is recht
instabil gwen. Da Präsident Arturo Alessandri Palma, dea wo in Chile a
Sozialversicherungssysdem eigfiad hod, is 1924 duach an Militärputsch ogsetzt
woan. Noch da Eifiarung vo arana neia Vafossung am Joa 1925, isa oba 1926 wieda
a d Macht kemma. Bis 1932 hod da Carlos Ibáñez del Campo als Land mid
diktatorische Mittl regiad. 1932 is d Vafossungsmassige Oadnung wieda heagstäid
woan und de Radikalen (a polidische Partei) hamd se de nächstn 20 Joa ois de
stärkste Partei etabliad.

D Wäidwiadschaftskrise umara 1930 hod Chile bsundas stoag dawischt. D Preise fia
de wichtigstn Exportgüter wia Kupfer und Soibeda hand dramatisch gfoin. Ab de
1930a Joa hod a langsame Erholung eigsetzt, de wo 1938 duach an Putchvasuach vo
da Nationalsozialistischn Bewegung Chiles und a Massaker wo draufhi gfoigt hod
undabrocha woan is.

1934 is zu arana letztn groußn Bauanrebellion in Ranquil kemma, de duach de
Poizeikräfte oba niedagschlong woan is.

Nochdem Chile a lange Zeit - aus Rücksicht auf de vuia deitschstämmign Chilenen
im land - im Zwoadn Wäidgriag neidral blim is, hod da Präsident Juan Antonio
Ríos Morales 1944 bschlossn auf da Seitn vo de Alliiertn an Griag doch no bei
zum dren. Da Einfluss vo Chile aufn Griagsausgang is oba unbedeitnd.

Chile is a Präsidialrepublik. De Vafossung is am 16. August 2005 vom chilenischn
Parlament gändat woan.

As chilenische Militär (spanisch Fuerzas Armadas de Chile) bestehd aus de
Teilstreitkräfte Heer (Ejército de Chile), Marine (Armadas de Chile), Luftwaffe
(Fuerza Aérea de Chile) und da nationaln Polizei (Carabineros de Chile). De
Streitkräfte vo da Republik Chile hamd insgsamt um de 80.000 Soidatn.

Da Staatshaushoit hod 2009 Ausgom vo umgrechnet 37,87 Mrd. US-Dollar ghod und
umgrechnet 31,31 Mrd. US-Dollar Einahmen. Do draus ergibt se a Haushoitsdefizit
vo 4,4 % vom BIP.

Chile is in 15 Regiona (spanisch Región) aufteild, de wos mid remische Zoin
duachenummariad hand. D Numma 13 gibts ned, de Hauptstodregion wiad mid RM
(Región Metropolitana) okiatzt. D Regiona spuind oba koa stoage politische Roin,
wei Chile a recht a Zendralstod is. D Regiona hand dann wieda in 54 Provinzn
aufteild.

D I. Region de Tarapacá is mittlaweile aufteild. Seit am 8. Oktober 2007 hod
Arica sei eingne Region. D XV. Region (Región de Arica y Parinacota) umfosst de
Provinzn Arica und Parinacota.

Undahoib vo da Provinzebene hand dann de 346 Gmoana (municipalidad oder comuna).
De hand nochm Artikl 61 vo da Vafassung de Organe vo da lokaln Säibstvawoidung.
Se weand vo am Buagamoasta (alcalde) und am Stodrod gleit.

De mid Abstand gresste Agglomeration in Chile is d Hauptstodregion um Santiago
rumdum, mit arana Eihwohnazoi vo 5.899.612 (Stand 1. Januar 2005). Do
konzendriand se eba 40 Prozent vo da Bväikarung vom ganzn Land. Oi andane recht
grousse Siedlungsgebiet hand de Agglomerationa vo Valparaíso, Concepción, La
Serena und Temuco.

Zu den bekanntn Städt vo Chile zäind neba de fimf Agglomerationa a nu Arica,
Iquique, Antofagasta, Talca, Valdivia, Puerto Montt und Punta Arenas.

De Oatschaft Villa Las Estrellas auf da King George Insl is neba da
argentinischn Esperanza Station oane ve zwoa oanzigstn ziviln Oatschaftn aufm
antarktischn Kontinent. Es is a da wichtigste Oat fian tourismus a da Antarktis.

Da Groußteil vo da Bväikarung lebt a de Regiona V bis X. In Nordchile gibts
wenga da Atacamawüstn grod weng gressane Städt, de wos meinstn dann a ganz nouad
am Pazifik lingand (zum Beispui Iquique und Copiapó). In Sidchile nimmd siadle
vo Puerto Montt und da Insl Chiloé d Bväikarungsdichtn stoag o, grod nu
Coyhaique und Punta Arenas hand do nu oi gressane Städt.

Wega da Läng vom Land hod Chile an Haufa undaschiedliche Landschaftn. Am Noadn
ganz dominant d Atacamawüstn. Da Ostn is vo de Andn prägt. Da Zendrale Teil vo
Chile hod a mediterrans Klima. An Gloana Sidn mochand zum Groußteil Wäida und
Landschaftn, de ois de Chilenische Schweiz bezeichnet weand aus. Ab da Region
XI. gibts grouße Gebiete mid Gletscha. Da gresste Gletscha vo Sidamerika is as
Campo de Hielo Sur. Do gehd dann de druckane weide Landschoft vo Patagonien
lous. Do und is as Klima rau und es rengd vui.

A ganz andane Wäid hand nochad de ozeanischn Insln. Do gheand unda andam dazua
de Ousdainsl und de Juan-Fernández-Insln. D Ousdainsl is archäologisch gseng
recht indressant.

Chile hod an Haufa Nationalparks und nationale Reservate, de vo da chilenischn
Foaschtbehöadn Corporación Nacional Forestal vawoit weand.

De bekanntestn Nationalparks hand da Nationalpark Conguillio, da Nationalpark
Torres del Paine, da Nationalpark Lauca, da Nationalpark Bernardo O’Higgins und
da Nationalpark Rapa Nui auf da Ousdainsl.

A da Provinz Palena bei Chaitén ligt da iba 3000 Quadratkilomeda grouße Parque
Pumalín, dea wos mid private Mittl aglegt woan is.

D UNESCO hod bis iaz drei Platzal in Chile zum Wäidkuiduaeabe gnmocht: 2000 an
Nationalpark Chiloé, 2003 as hisdoarische Viadl vo da Hafnstod Valparaíso und
2005 de Humberstone- und Santa-Laura-Salpeterwerke a da Atacamawüstn am Noadn vo
Chile.

Zum Wäidnaduaeabe hand 1978 da Nationalpark Torres del Paine und 1995 da
Nationalpark Rapa Nui auf da Ousdainsl gmocht woan.

In Santiago de Chile, Concepción (Chile) und Valparaíso gibts vui Museen und
hisdoarische Fleckal. Iba as ganze Land vateilt gibts Monumente de scha lang voa
da besiedlung vo de Spanier baud woan hand.

Zwischn da Kuidua a de Städte und aufm Land gibts stoage Undaschied. Aufm Land
spuind foiklorisdische und traditionäie Elemente wia da Nationaltanz Cueca a
wichtige Roin. De voikstümliche Kuidua is stoag spanisch und araukanisch prägt.
Payadores hand Voikssänga, vo dene wo de Liadl zum gresstn Teil vo Liebe und vo
Dram handlnd. Politische Liadl hand a da Diktadua von Augusto Pinochet vabotn
gwen. As kinstlarische Handweak aufm Land hod vui indianische Eifliss. Heagstäid
weand voa oim Web- und Depfasochan und a Schnitzoabatn. A wichtige Roina spuind
aufm Land a de Huasos, des is a so a Oat chilenischa Cowboy oda Gaucho. De hand
auf olle Voiksfesta und voa oim beim chilenischn Rodeo undawegs. De Stodkuidua
is eha kosmopolitisch.

Fast 50 Prozent vo de Chilenen hamd arana repräsentativn Umfrog vo 2008 ogehm,
dass nia oda fast nia lesn dean. Biacha hand in Chile recht deia, wei de Auflong
so niadrig hand. Da Buachmoakt hod se oba mitlaweile a wengal griagt seit da
kuiduaräin Lähmung de vo da Militärdiktadua kemma is.

De Fuaßboi Wäidmoastaschaft 1962 is in Chile gwen. De chilenische
Fuaßboinationalmannschaft hod do an drittn Bloz gmocht, wos vo eana bis iaz a as
beste Eagebnis vo arana Wäidmoastaschaft is. Chile hod se bis iaz achtmoi fiara
WM qualifiziad und stehd noch dem aufm viatn Bloz glei hinda Brasilien,
Argentinien und Uruguay. De Copa América 2015 hamds gwunga, de wo a im eingna
Land ausdrong woan is. Zu de Nationala Fuaßboilegendn gheand da Ivan Zamorano,
Marcelo Salas und voa oim da Elias Figueroa, da easchte (und neman Zico da
oazigste) Spuia vo Sidamerika dea dreimoi an Titel fian bestn Spuia vom
Kontinent griagt hod. Da Figueroa zäid heind zu de bestn Obweaspuia vom letztn
Joahundat. Oba a da Matías Fernández, da sidamerikanische Fuißboia vom Joa 2006
is a recht a Talent am chilenischn Fuaßboi. Da David Arellano zäid ois da
Eafinda vom Foirückzieher (auf Spanisch la chilena).

Neman Fuaßboi spuind nu Tennis, da Reitspoat (bsundas as chilenische Rodeo) und
as Segln a wichtige Roin. Am Tennisdobbe hod da Nicolás Massú mid seim Partna am
Fernando Gonzáles a de Olympischn Summagspäia vo 2004 as easchte Olympiagoid
ibahaupst fia Chile gwunga. Oan Dog späda hod da Massú nu oas draufglegt und as
Herrenoanzl gwunga und da Gonzáles de Bronzemedaille. Oane vo de groußn
Spoatlegendn vo Chile is da Marcelo Ríos, dea wo ois easchta spanischsprochiga
Tennisspuia de Spitzn vo da Wäidranglistn dareicht hod und an Pete Sampras do a
Zeigl obglest hod. Am Seglspoat a da Kategorie Breitling hand chilenische Teams
bei Rennen wia zum Beispui am Copa del Rey oiwei unda de easchtn drei.

Am 3. Mai 2008 hod de chilenische Polo-Nationalmannschaft am WM-Finale in
Mexiko-Stod an Wäidmoasta Brasilien besiegt und is duach des as easchde moi
Wäidmoasta a dera Disziplin woan.

Beim Ruadan (Zwoara ohne Steiermo) hand da Christian Yantani und da Miguel Angel
Cerda 2002 in Sevilla Wäidmoasta woan. 2005 is da Cerda in Japan mim Felipe Leal
Vizewäidmoasta und a da Schweiz Wäidmoasta woan.



https://bar.wikipedia.org/wiki/Ukraine

De Ukraine [ukraˈiːnə] (ukrainisch Україна/Ukrajina) is a Stoot in Osteiropa. Ea
grenzt an Russland im Nordostn, Weißrussland (Belarus) im Noadn, Poin, de
Slowakei und Ungarn im Westn, Rumänien und Moldawien im Sidwestn und ans
Schwoazzes Meea und as Asowsche Meer im Sidn oo. De Hauptstod is Kiew. De
Ukraine is nach Russland des flächenmaßi gresste Land in Eiropa.

Da gresste Tei vo da Ukraine (uma 95 %) liegt aufm Gebiet vo da Osteiropejischn
Ebane. Desweng wead se fost imma zu Osteiropa zejt. De restlichen 5 % zejn zu
Middleiropa (de Karpaten und Lemberg) und Sidosteiropa (Odessa und da Hoibinsl
Krim).

De Ukraine war de längste Zeit a zwischn vaschiedne Groaßmächte umstrittens
Gebiet, in easchta Linie zwischen Poin, Östareich-Ungarn, Russland und am
Osmanischn Reich. Da Hauptteil vo da Ukraine war seit 1654 in am gmeinsama Staat
mit Russland. Seit am Zafoi vo da Sowjetunion im Johr 1991 is de Ukraine
unabhängig. Da Konflikt zwischn dem eha nach Russland orientiadm Ostn und dem
nach Eiropa orientiadn Westn hot 2004 mit zua da „Orangena Revolution“ gführt -
ausglöst durch de Presidentschaftswoin, aus dene da Wiktor Juschtschenko ois
Siega hervorganga is. 2010 is da Wiktor Janukowytsch gwöid woan. Noch
Demonstrationa im Joar 2014 isa gstiatzt gwen.

De Ukraine is vo Haus aus multikonfessionell. De dominierenden Kirchn san de
Ostkirchn, vo dene de Ukrainisch-orthodoxe Kirche und de Ukrainisch-orthodoxe
Kirche Moskauer Patriarchats de greßtn san. Erstere hot an eigna Patriarchn in
Kiew, de zwoate ghert zu da Russisch-orthodoxn Kirchn in Moskau. Net kloa is a
de 1596 entstandne griechisch-katholische Kirchn, de mit Rom uniad is.



https://bar.wikipedia.org/wiki/Tiakei

De Tiakei (tiakisch: Türkiye Cumhuriyeti (TC), Republik Tiakei, deitsch:
Republik Türkei) is a Stoot in Asien (97 Prozent vo da Stootsflächn) und Eiropa
(3 Prozent vo da Stootsflächn).

De Tiakei is da Nochfoigestoot vom Osmanischen Reich nachm Easchtn Wödkriag. Da
Stootsgrinda is da Mustafa Kemal Atatürk, dea wo de Tiakei durch gsejschoftliche
Reforma nachm Vorbuid vo Eiropa modeanisiad hod. Nachm Kriag mit Griachaland is
1922 zu am "Bevejkarungsaustausch" kema. Im Zwoatn Wödkriag wor de Tiakei nua
wenig betroffn. As Militär hod eftas amoi putscht, 1989 zum drittn Moi. Ab da
Mittn vo de 1980er Joa is aa da Kurdnkonflikt effentli worn. 1998 is da PKK-Chef
Abdullah Öcalan gfanga gnumma worn. Seitm 3. Oktoba 2005 steht de Tiakei in
Beitrittsverhandlunga mit da EU.

Seit 2002 is a neie Regierung unta da Führung vo da islamischn Partei fia
Gerechtigkeit und Entwicklung (AKP) am Ruada. Da wichtigste Mo vo da AKP is da
Recep Tayyip Erdogan, de wo aa Ministerpresident is.

Am 1. Jenna 2008 hod de Tiakei 70.586.256 Eihwohna ghobt. De Ogobm zu de Ethnien
differian je nachdem, wejchane Quejn ma nimmt. In da Tiakei lebm de foigendn
Vejka: 80 bis 85 % Tiakn, uma 15 bis 20 % Kurdn, 2 bis 3 % Zaza, 2 % Araba, 1 %
Albana, 0,5 % Tscherkessen, 0,5 % Georgier und diverse andare ethnische Gruppm
und Nationalitätn wia de Abchasen, Aramäer, Armenia, Bosniakn, Bulgarn, Griachn,
Lasen und aa Tschetschenen.

Des Bruttoinlandsprodukt pro Eihwohna war 2007 7.197 US-Dollar. De Inflazion war
2002 no bei 32 %. 2005 is de oide „Tiakische Lira“ durch de „Neiche Tiakische
Lira“ (Yeni Türk Lirası) ersetzt worn, de Inflazion is iatz in ebba bei 7 %.

Seit 1996 hod de Tiakei a Zollunion mit da EU, in de 51,6 % vo de Exporte
gengan. De Industrie in da Tiakei is um des Marmara-Gebiet rund um Istanbul
ogsiedelt. De Tiakei is a großa Textui- und Glosliefarant, da Fremdnvakea spuit
aa a wichtige Roin.



https://bar.wikipedia.org/wiki/Mensch

Da Mensch (lat.: Homo sapiens, weisa Mensch) is innahoib vo da biologischn
Systematik a hehans Spoviech aus da Ordnung vo de Primatn. Ea gheat zua
Untaordnung vo de Trocknnosnoffn (Haplorrhini) und do zua Famij vo de
Menschnoffn (Hominidae). Da Mensch is de oanzige bis heit iwalebende Oart vo da
Gattung Homo. Ea hod si vor ebba 200.000 bis 100.000 Joarn in Afrika, vamuatli
ausm Homo erectus und iwa a ois archaischa Homo sapiens gnennde Mosaikform
entwicklt. Da Nama Homo sapiens is 1758 duachn Carl von Linné in da zehntn
Auflog vo seim Werk Systema Natura prägt worn.

Bis in de spadn 1980a Joar san de Orang-Utans, de Gorillas und de Schimpansn in
da Famij vo de Menschnoffn (Pongidae) zammagfosst worn und da Famij vo de Echtn
Menschn (Hominidae) gegniwastejt worn. Genetische Vagleiche ham oba zoagt, dass
Schimpansn und Gorillas mitn Menschn nacha vawandt san, ois wia mit de
Orang-Utans; seitdem wern Menschn, Schimpansn und Gorillas nebst ian fossiln
Vorfahrn zu am gmoasamen Taxon zammagfasst (Hominidae) und des nems Taxon vo de
Orang-Utans (Ponginae) gstejt.



https://bar.wikipedia.org/wiki/Griachaland

Griachaland (griachisch: Ελλάς – Ellás; amtliche Langform: Ελληνική Δημοκρατία –
Ellinikí Dimokratía) liegt in Siidosteiropa am Middlmeea. Des griachische
Staatsgebiet grenzt an Oibanien, (FJR) Mazedonien, Bulgarien und de Tiakei.

In ebba a Viadl vo da griachischn Flächna entfoit auf ummara 3.000 Inseln, vo
dene 167 bewohnt san. De greßtn davo san (2011):

1829 hod Griachaland de Unabhängigkeit vom Osmanischen Reich dalangt. Erschta
Kini war da Wittelsbacher Otto I. In mehra Kriag hod Griechaland sei Territorium
ausbaut. Im Zwoaten Wejdkriag warss vo de Deitschen bsetzt. 1952 is Griechaland
in de NATO aufgnumma worn. Ab 1967 wor siem Joar a Militärdiktatur am Ruada, in
dera Zeit san vui Oppositionelle eigsperrt, gfoidad, umbrocht oda ins Exil triem
worn (dabei aa da Komponist Mikis Theodorakis). Seit 1981 gheat Griachaland zua
EU.

Nominell ghern 95% vo da Bevejkerung da griachisch-orthodoxn Kirch
(Estlich-Orthodoxe Kirche Christi) oo. De Kirch übt aa an wesentlichen Einfluss
auf des Buidungswesn aus. Danem gibts Muslime, katholische und protestantische
Christn und Judn.



https://bar.wikipedia.org/wiki/Viecha

De Viecha san a wichtige Gruppm vo meazejign, eukaryotischn Organismen. In da
biologischn Systematik spuit da Begriff heit koa Roin mea. Taxonomisch wean
Viecha haifig ois Gruppm innahoib vo de Eukaryotn ogsegn, de wo dena Pflanzna
und Schwammal gegniwagstejt wean. De Zejn vo de Viecha ham im Gegnsotz za de
Schwammal und Pflanzna koa Zejwand, sondan san vo ana Zejmembran umgem. Heit san
mit Viechan nua no de Vuizejign Viecha (Metazoa) gmoant.

De Systematik vo de Viecha wead zuazeit intensiv eaforscht. De foigende
Dorstejung gibt an aktuelln Wissnsstand wieda.

Haifig wead Viecha (Animalia) ois Synonym za Vuizeja (Metazoa) gnutzt. De oa-
bis wenigzejigen Choanoflagellata wean demzafoig ned ois echte Viecha betrocht,
sondan ois Oart Schwestangruppm za de Viecha/Vuizeja (Animalia/Metazoa).

Naturwissnschoftle gsegn is aa da Mensch a Viech. De Vahoidnsbiologie hod
beispuisweis zoagt, dass heha entwicklte Viecha kompliziatare Vahoidsnmusta
zoagn und komplexare Viechasprochn vawendn wia weniga entwicklte. Aa za
abstraktn Denkn san a poar Viechaoartn zmindast in Osätzn fähig. Da Iwagang zan
Menschn is oiso fliassand..



https://bar.wikipedia.org/wiki/UNO

De Vaeinten Nationen (VN), engl.: United Nations (UN), oft UNO fia engl.: United
Nations Organization (Organisation vo de Vaeinten Nationen) san a
zwischnstootlicha Zammschluss vo 193 Stootn und ois globale Internationale
Organisation a aunakauns Vökarechtssubjekt.

Ägypten, Äthiopien, Argentinien, Australien, Belgien, Bolivien, Brasilien,
Chile, China, Costa Rica, Dänemark, Dominikanische Republik, Ecuador, El
Salvador, Frankreich, Griachaland, Guatemala, Haiti, Honduras, Indien, Irak,
Iran, Jugoslawien, Kanada, Kolumbien, Kuba, Libanon, Liberia, Luxemburg, Mexiko,
Neiseeland, Nicaragua, Holland, Norwegen, Panama, Paraguay, Peru, Philippinen,
Polen, Saudi-Arabien, Sowjetunion, Südafrika, Syrien, Tschechoslowakei, Tiakei,
Ukrainische SSR, Vaeinigte Stootn vo Amerika, Vaeinigts Kenigreich
Großbritannien und Nordirland, Uruguay, Venezuela und Weißrussische SSR.

Österreich is 1955 in de UN aufgnumma wuan. 1973 is de Deutsche Demokratische
Republik und de Bundesrepublik Deutschland ois 133. und 134. Mitglied beitretn,
1990 Liechnstaa und 2001 de Schweiz.



https://bar.wikipedia.org/wiki/James_Joyce

Da James Joyce [ˌdʒeɪmz ˈdʒɔɪs] (* 2. Feba 1882 z Dublin; † 13. Jenna 1941 z
Zirich) wor a irischa Dichda und Schriftsteja. Ea guit ois oana vo de wichtigstn
Autorn vo da literarischn Modeane. Sei bekanntasdes Weak is da Roman Ulysses.
Wegweisende Schrift san aa de Kuazgschichtn Dubliner, da Roman Finnegans Wake
und de Novejn A Portrait of the Artist as a Young Man.

Ea is in Dublin afgwoxn und hod do a studiad. Mid 22e is aa af
Kontinental-Eiropa ausgwandad und hod voa oim z Triest, Paris und Zirich glebd.
Obwoi ea de moaste Zeid vo seim Lem weit wegga vo Dublin glebd hod, hom se seine
Gschichtn olle um Dublin bzw. de Leid vo Dublin drahd. Ea hod sejm dazua
gschriem: "For myself, I always write about Dublin, because if I can get to the
heart of Dublin I can get to the heart of all the cities of the world. In the
particular is contained the universal."

Afgrund vo seina speziejn Vazejtechnik gejtn de Schriftn vom James Joyce ois
schwaar bzw. gor ned z ibasetzn. Bsondas markant bei eam is de Vawendung vom
stream of consciousness ("Gedanknstrom", "innara Monolog"). De Technik hod ea
zwor ned eafundn, oba perfektioniad. Des lezde Kapitl vo "Ulysses" bstähd
beispuisweis nua aus de Gedankn vo da Marion ("Molly") Bloom, da Frau vo da
Haptfigua Leopold Bloome (gschriem ohne Punkt und Komma bzw. ohne irgendwejchane
Interpunktionszoachn). Markant is aa de Mischung vo an Haffa literarische
Technikn.



https://bar.wikipedia.org/wiki/D%C3%A4nemark

Dänemark is a Kinireich in Nordeiropa. Des Stootsgebiet liegt zwischn da
Skandinavischn Hoibinsl und Middleiropa af etwa 43.000 km² Flechn. A Driddl davo
mocha de 443 namentlich bekonntn Insln (72 davo san bewohnt) aus. entfällt
(insesamt sans sogor 1419 Insln iwa 100 m² Flechn).

Dänemark gheat seit 1973 zua EU. Nebm Kernstootsgebiet ghean de innenpolitisch
autonomen Gebiete Grönland und de Färöer zum Kinireich Dänemark und zur NATO,
owa ned zua EU.

De oanzige Landgrenz hot Dänemark z Deitschland. Do lebt in ehemois dänischn
Sidschleswig a dänische Mindaheit, so wia im ehemois deitschn Nordschleswik in
Dänemark a deitsche Mindaheit lebt.

S dänische Kernland bsteht ausm nerdlichen Teil vo da Hoibinsel Jütlond (dän:
Jylland) und insgsomt 443 Insln, vo dene de greßte Seelond (Sjælland) mit der
Haptstod Kopenhagen is. Ondre grouße Insln san Fünen (Fyn), Lolland und Falster.
De greßtn Insln san olle durch Bruckn mitnand vabundn. S Land is recht floch, da
hechste Higl is grod amoi 171 Meta iwam Meeresspiagl. Westlich vo Dänemark liegt
d'Nordsee (drum hoaßts auf dänisch a Vesterhavet, oiso Westsee), im Ostn
d'Ostsee. Vabundn san de zwoa durch an Öresund zwischn Seelond und Schwedn, an
groußn Belt zwischn Seelond und Fünen und an kloana Belt zwischn Fünen und
Jütlond. S Klima is wegam Goifstrom eha fad: im Summa is' vahejtnismaßig frisch,
und im Winta rengts an Haufa, und schneim duats eher sejtn. Fia d'Landwiatschoft
is des grad guat, drum hods so vui Sei und Rindviecha in Dänemark.

De dänische Gsejschoft is stoak urbanisiat, iwa 86 Prozent vo da Bevökarung lem
in Städt.

De Amtssproch vo Dänemark is Dänisch. Ois Mindaheitnsproch is in Nordschleswig
(im dänischen Tei vo Schleswig bzw. Sidjitland) aa Deitschonakonnt. Danem hom in
a par Landesteiln aa Dialekte wia Sønderjysk und Bornholmsk a relativ stoake
Vaonkarung af de Färöer und in Grönland san nebn Dänisch Färöisch bzw.
Grönländisch offiziej Amtssprochn.

De dänische Sproch gheat zamma mit Isländisch, Farejisch, Norwegisch und
Schwedisch zan nordgermanischen Zweig vo de Indogermanischn Sprochn. Bis zan End
vo da Wikingazeit ham si de skandinavischn Mundoartn nur a wengal voeinanda
untaschiedn.

Wia de moastn Lända in Nordeiropa is a Dänemark a konstitutioneje Monarchie mit
am Monarchn os Stootsobahapt. Des is jetz scho seit iwa 35 Joa de Kenigin
Margarethe II. De wiakliche Mocht geht owa vom Folketing aus, so nennans era
Parlament. Des werd oi via Joa gwejd sogt o, wer Ministerpresident werd.
Traditionej hockn im Folketing recht vui vaschiedne Partein, wei ma bloß zwoa
Prozent vo de Wejastimma braucht, dass ma einekimmt, und wei Vatreta vo Grönland
und Färöer gor koa Sperrklausl hom. D'wichtigstn Partein san de Liberaln
(Venstre), de Sozialdemokratn (Socialdemokratiet) und de Voikspartei (danske
Folkeparti).

De Vawoitung hams in Dänemark eascht 2007 komplett nei gmocht: s Land is jetzt
in 5 Regiona (Nordjylland, Midtjylland, Syddanmark, Hovedstaden und Sjælland).
Dazua kemma no Grönland und de Färöer, wo se autonom vawoitn.



https://bar.wikipedia.org/wiki/Bia

Bia oda Bier (nordboarisch: Bejer) is a Drangl, wo oikohoi- und koinseirehoiti
is und duach Gearung duach Hefepuiz aus Wossa, Moiz und Hopfa braud wead. In Bia
wos nit nochm Reinheidsgebod gbraut is, san weidane Zuatatn meglich: Obst,
Kraidln und Gwiaz. Da Oikohoi-Ghoid liegt in Bayern und Östareich in da Regl
zwischn 4,5 und 6 %.

Am 23. April 1516 ham de Herzeg Wilhelm IV. und sei jingara Bruada da Ludwig X.
z Inglstod as Reinheitsgebod eafundn, wo festlegt, wos im Brauvoagang eine deaf
und wos ned und wias gmocht wern derf. Daduach wor Bia scho sehr fruah a
Lebmsmiddl wo duach a Vaordnung in seina Rezeptur gschitzt worn is.

Wann ma in da Wiadschaft a Bia bstejd, nacha meisdns a Hoibe (a Saidla in
Nordboarischn), wos am hoibn Litta entspricht. Wann ma aba auf am Festl is,
gibds in Bayern meisdns bloß Massn (Moussn in Nordboarischn), des is a ganza
Litta. In gleanare Glasl ko mas oba scho á bstejn.

Aussadem gebts unzählie Variantn, wo Bia mid andane Trankln gmischt ausgschenkt
werd. In Bayern hand des unta andam Radla, Näga oda Russ. In dem Bereich gebts
dauand wos neichs, ob's exotische Zuatatn wia Tequila oda ausgfoine Kompositiona
mit Koffein, Limettn, Energy-Drinks etc san. In Berlin, oba aa beispuisweis in
Irland, griagt ma manchmoi a Bia mid am bicksiassn Fruchtsirup drinnad.

Bia ko ma oba neda blos dringa, es werd aa beim Kocha hergnumma, zum Beispui
fia'n Obatzdn oda an Biadoag, in den ma Gmias, Obst oda Fiisch vorm Fritian
eitaucht.



https://bar.wikipedia.org/wiki/Bejgien

Bejgien (Holländisch: België, Franzesisch: Belgique, Deitsch: Belgien), offiziäi
Kinigreich Bejgien (holl.: Koninkrijk België, franz.: Royaume de Belgique) is a
fedaral organisirschte parlamentarische Monarchie in Westeiropa, houd uma 10,5
Millionan Einwohna und is 30.528 km² gross und is a Mitglied vo da Eiropäischn
Union. Es grenzt an Holland, Deitschland, Luxnbuag, Frankreich und an de
Nordsee. Mid Holland und Luxnbuag zomm bijdt Bejgien de Beneluxstootn.

Said da Unobhängigkait vo 1830 und da Vafossungsgewung vo 1831 is Bejgien a
parlamentarische Monarchie. De flämische Beväikarung im Nordn, da franzesische
Sidn mid na Minderheit in da Haptstod Brissl und a kloane deitschsprouchige
Beväikarung an Ostn bijdn an ohoitaschtn Konflikthead, dem wous seid de 1970er
Jou durch a Denzentroiisirung vo da Stoutsorganisazion und 1993 durch de
Umwondlung in an Bundesstout zan begegnan vasuacht woun is. Denneascht homd ower
de gengsätzlichn Intressn vo de Vatreta vo de boadn grossn Beväikarungsgruppm
(Sprouchgruppm gnonnt) waiderhi de bäigische Politik prägt und beaiflusst.

Bejgien is a Grindungsmidgliad vo da Eiropäischn Wiatschoftsgmoaschoft (EWG), da
heiting Eiropäischn Union (EU), vo dera de wichtigstn Instituziona in da
Hauptstoud Brissl eanan Sitz homd.

Ougsechn vom Berglaund vo de Ardennen im Siidostn is Bejgien a weidgeheaschts
ewernes Laund. De Wossakantn dastreckt se auf 72,3 km. 25 Prozent vo da
Laundesflächn wernd fia de Laundwirtschouft gnitzt. Uma 95 Prozent vo oie
Bäigier leem in Städt. Laut de Berechnungan vom Kiniglichn Bäigischn Institut
fia Naturwissnschouftn houd Bejgien a Flächn vo 30.528 km².

Im Vijväikerstout Bejgien leem holländisch reedeaschte Flamen (59% vo da
Beväikarung), franzesischsprochige Wallonen (40%) und a deitschsprouchige
Minderhait (Ripuarische Rainfrankn mid za. 1%) zomm. De waiderne Wonbeväikarung
bestet aus Zuagwondeaschte aus vij Toaen vo Airopa (bsundeascht aus Poin,
Italien und Marokko).

In Bejgien gibbs haid droi Omtssprouchn: Holländisch (Flämisch san de
holländischn Dialekt in Flandern), Franzesisch und Deitsch (san de
westmittldeitschn Dialekt und de hochdeitsche Omtssprouch in Ostbejgien).

Said da Unouhänigkait vo Bejgien 1830 houd alloa Franzesisch ois Omtssprouch vom
Stout goitn. Im Jou 1873 is Holländisch ois zwoate offiziäie Omtssprouch im
bäigischn Kinigraich rechtlich oerkonnt woun, ower trotzdem is d' Vawoitungs-
und Untarichtssprouch in gonz Bejgien alloa Franzesisch gween. 1919, oiso nouchm
Erschtn Wäidkriag, is Deitsch ois Omtssprouch fir d' Laid im neich
dazuagwungernen Gebiat an Ostn dazua kemma. Erscht danouch houd d' grosse
Merhait vo de Flamen mid Nouchdruck gfordeascht, dass eaner holländische
Muattersprouch aa ois Vawoitungs- und Unterrichtssprouch an Schuin und
Universitätn vawendt und da franzesischn Omtssprouch glaichstäid weascht. 1921
houd de bäigische Regirung de territoriale Oasprouchigkait vo eanare Bewoner in
de droi regionoin Sprouchgebiatn oerkonnt: de holländische Sprouchzone Flandern,
de franzesische Sprouchzone Wallonie und de doudro grenzeaschte deitsche
Sprouchzone in Ostbejgien. Des letzterne Gebiat houd zavur zan Deitschn Reich
ghärscht und is nouch'm Erschtn Wäidkriag und duachn Versailler Vatroug an
Bejgien ogschlossn woun.

Ebber 75 Prozent vo de bäigischn Stoutsbiaga sand remisch-katholisch, runde 1
Prozent ghärnd ner protestantischn Kirch o, und 4 Prozent islamische Gmoana. Da
Otoae vo konfesionslose betroug uma 20 Prozent.

De federale bäigische Regiarung untastitzt und oerkennt seggs Religionan und a
nid-konfesionäie Wäidoschaung o: de Anglikanische Kiach, en Islam, as Judndum,
de Remisch-Katholische Kirch, de Orthodoxe Kiach, a uniate protestantische Kiach
und de Fraigeistige Wäidoschaungsgmoaschouft.



https://bar.wikipedia.org/wiki/Bangladesch

Bangladesch (Bengalisch: বাংলাদেশ, Bāṃlādeś) is a Stoot in Sidasien. Er grenzt
im Sidn o an Golf vo Bengalen, im Siidostn an Burma und werd sunst vo Indien
umschlossn. An greßtn Tei vo Bangladesch mocht da Deltabereich vo Brahmaputra,
Ganges und Meghna aus. Bangladesch hoaßt in da Landessproch „Land vo de
Bengalen“.

Bangladesch nimmt an estlichn Tei vo da historischn Region Bengaln ei, de 1947
afgrund vo da moslemischn Bevejkarungsmehrheit vo Britisch-Indien obgspoitn und
untam Nam „Ostpakistan“ zu am Bestandtei vo Pakistan worn is. 1971 is
Ostpakistan im Bangladesch-Kriag untam Nam Bangladesch unobhängi worn. Noch da
Unobhängigkeit is Bangladesch a parlamentarische Demokratie mit Mujibur Rahman
vo da Awami-Liga ois Premierminista worn, der noch mehra Hungersnöte a
Oa-Partein-Regime eigfiat hod. Er is am 15. August 1975 bei am Militärputsch
umbrocht worn. Sei Nochfoiga Ziaur Rahman ais 1981 vo Militärs umbrocht worn.
Dem sei Witwe Khaleda Zia wor vo 1991 bis 1996 und vo 2001 aa Regiarungschefin.
Vo 1996 bis 2001 wor Hasina Wajed, a Dochta vom Mujibur Rahman Regiarungschefin.
Aktueje Regiarungschefin is se jetzt wieda.

Da Groaßtei vo da Bevökarung, rund 90 Prozent, bekennt si zum Islam, gfoigt vom
Hinduismus mit in ebba nein Prozent und am Buddhismus mit weniga ois oam
Prozent.

De Infrastruktua vo Bangladesch is in am schlechtn Zuastand, weis vui
Ibaschwemmunga während da Monsunzeit gibt. As Straßnnetz hod a Läng vo
222.990 Kilometa, davo san 15,7 Prozent (35.038 Kilometa) befestigt. As
Schienennetz umfosst 2706 Kilometa (Stand: 1995). Es gibt drei internationale
Flughäfn (Dhaka, Chittagong und Sylhet) und zwoa Seehäfn (Chittagong, Mongla).



https://bar.wikipedia.org/wiki/Wossa

Wossa (scheazhaft, aba wissnschoftli korrekt aa Dihydrogenmonoxid) is a
chemische Vabindung aus den chemischn Elementn Wossastoff und Sauastoff mit dea
Summenformel H2O. De Bezeichnung „Wossa“ wead primär fia'n flüssign
Aggregatzuastand hergnomma, im gfrornen Zuastand nennt mans Eis, im gasförmign
Dampf.

As Woat Wossa leit si vom Oidhochdeitschn wazzar. S indogermanische Woat *wódr̥
hod ma scho im Hethitischen (wātar) im 3. Jahrtausnd vur unsana Zeitrechnung
gfundn. A gibts des ganze no in Oidgriachisch, do hod des hýdōr („Wossa“)
ghoaßn, vo dem si aus olle Fremdwerta midn Woatbestondteu „hydr(o)“ healeitn
lossn und gheat somit zu dera Famij.

De Obafläch vo da Eadn wiad bis zu 71 % vo Wossa bedeckt, wobei de Sidhejftn
bsonders vui Wossa hod.

De gsamtn irdischn Wossavoakomma belaffan si af ebba 1,386 Milliardn
Kubikkilometa. Davo san alloa 1,338 Milliardn Kubikkilometa (96,5 %) Soizwossa
wo ma ned so ohne weiters trinka ko. Trinka ko ma bloß 48 Milliona Kubikkilometa
(3,5 %) vo dem Wossa was ma ham, weil des ois Siaßwossa do is, und davo ling um
de 24,4 Milliona Kubikkilometa (1,77 % vom Gsamtvorrat) in Form vo Eis an Poln,
Gletscha und Dauafrostbödn gbundn. 23,4 Milliona Kubikkilometa san außadem ois
Grundwossa voahandn. Des Wossa vo de Fliss oda Binnenseen (190.000 km³), da
Atmosphär (13.000 km³), oda des wos im Bodn drin is (16.500 km³) und des vo de
ganzn Lebewesn (1.100 km³) zam mocht dementsprechnd nua an kloana Tei vom gsamtn
Wossavorrat aus.



https://bar.wikipedia.org/wiki/Sproch

A Sproch is a komplexes System zua Kommunikation. Es is a System vo Elementn und
Regln, de wo dena Midgliedan vo ana Sprochgmoa ois Vastendigung deana.

Ba de Oanzlsprochn untascheidd ma zwischn natialichn und konstruiadn Sprochn.
Natialiche Sproch san im Laf vo da Zeid vo aloan entstandn, wia zan Beispui
Boarisch oda Englisch. Konstruiade Sprochn san vo Menschn plant worn, wia
beispuisweis Esperanto oda Klingonisch. Plansprochn nennt ma konstruiade
Sprochn, de wo da zwischnmenschlichn Kommunikation deana.

Grammatik zoagt wia Morpheme, de kloanstn Bedeitungsbaustoana, in ana Sproch za
Aussogn kombiniad wean kina. Morpheme kina entweda frei sei, nacha sans ganze
Weata, oda bundn, nacha sands Woattei (Affix: Prefix oda Suffix). As boarische
Woat Sprochwissnschoft bsteht beispuisweis aus drei Morphema: sproch, wissen und
-schoft. As Reglweak, wo festlegt, wia Sprochbaustoana kombiniad wean kina,
nennt ma Morphologie.

De Regln fia de innare Struktua vo Phrasn und Satzln buidn de Syntax. A Sotz ko
af Funktiona analysiad wean. Im Sotz "De Kindln spuin im Hof" buidn "De Kindln"
as Subjekt (Sotzgegnstand), "im Hof" is as Adverbial (Umstandsbstimmung) und
"spuin" is as Predikat (Sotzaussog).

Ob ma ba Viachan ibahapts vo ana Sproch redn ko, is umstriddn. Foascha wia da
Linguist Charles Hockett moana, dass ma den Menschnsprochn ned mid da
Vastendigung unta de Viacha vagleicha kunnt, wei de Komplexitet und
Grundprinzipien ned vagleichbor waradn. Da Linguist Thomas A. Sebeok hod deswegn
fiagschlogn, dass ma ba da Vastendigung zwischn de Viacha ned vo ana Sproch redn
soit.

Andane Foascha wia da Marc Hauser, da Noam Chomsky und da W. Tecumseh Fitch segn
a evolutioneare Kontinuitet zwischn da Viachasproch und da Menschnsproch.



https://bar.wikipedia.org/wiki/Krowozien

Krowozien oda Republik Krowozien (amtli af krowodisch: Hrvatska oda Republika
Hrvatska, dt.: Kroatien oda Republik Kroatien), is a Stoot in Eiropa. Er hod a
Grenz mid Slowenien und Ungarn im Noadn, Serbien und Bosnien-Herzegowina im Ostn
sowia Montenegro im aißastn Sidn. Im Westn und Sidwestn buidt s Adriatische Meea
de natialiche Stootsgrenz.

Haptstod und Regiarungssitz is mid rund oana Million Eihwohna Agram (Zagreb),
des wos a bedeitenda Vakeasknotnpunkt, s wiatschofdlichs- sowia akademische
Zentrum vom Stoot is.

Krowozien is unta aundam Mitglied vo da Wöidhaundlsorganisazion (WTO) und vom
Zentraleiropäischn Freihaundlsobkommen (CEFTA). Da Stoot is 2009 da NATO und
Mitte 2013 da Eiropäischn Union beitretn.

Krowozien, a oids Kinireich, des wos in Personalunion mid Ungarn gwesn is, hod
nochm Easchtn Wödkriag zu Jugoslawien gheat und is im Juni 1991 untam Franjo
Tuđman vo Jugoslawien unobhängig worn.

Krowozien liegt aun da Ostkistn vo da Adria. Zua Laundflächn gehat a Tei vo de
Dinariden und vo da Pannonischn Diafebane.

S Laund liegt im geografischn Grenzraum zwischn Middl- und Siidosteiropa. Da
gresste Tei vo Krowozien (außa Slawonien und s Gebiet um Agram neadlich vo da
Save) wiad geografisch da Balkanhoibinsl und damit Siidosteiropa zuagrechnet. In
da Politik (u.a. EU) wiad Krowozien am Westbalkan zuagordnet. In kuidurölla
Hisicht hod si Krowozien imma an da Grenz zwischm westeiropäischn bzw.
orientalischn Eifluss befundn. De klanste Entfeanung zwischn Östareich und
Krowozien is nua 20 km (durch a klan Laundstrafn vo Slowenien trennt), während
de sidlichste kroatische Hoibinsl Prevlaka 69 km vo Albanien entfeant liegt.

S krowodische Stootsgebiet umfosst uma 87.700 km², vo de wos 56.592 km² auf
Laund- und 31.067 km² auf Seeterritorium entfoin. Aufgrund vo da territorialn
Loge von Bosnien und Herzegowina wiad Stootsgebiet vo Krowozien auf a
kontinentaln Nordtei und a laungan Küstnstrafn eingengt, de wos nua im Nordwestn
miteinaunda vabunden san. Da sidlichste Tei vom Küstengebiet (die Region um
Dubrovnik bis zua Grenz zu Montenegro) wiad auf ana Bradn vo etwoa 3 km duach de
Gmoa Neum, de wos zu Bosnien und Herzegowina ghead vom iwrign Krowozien
obtrennt.

De Gsaumtläng vo de Laundgrenzn vo Krowozien betrogt 2.197 km. Davo entfoin auf
de Grenze zu Slowenien 670 km, auf de Grenz zu Ungarn 329 km, auf de Grenz zu
Bosnien und Herzegowina 932 km, auf de Grenz zu Serbien 241 km und auf de Grenz
zu Montenegro 25 km. In da Nordadria berian si de kroatischn und italienischn
Hoheitsgwässa, des wos zua Foign hod, dass Slowenien nua an sea klan Zuagang zu
internationaln Gwässan hod. De Läng vo da adriatischn Küstenlinie betrogt
1.778 km (mit Insln 6.176 km).



https://bar.wikipedia.org/wiki/Boarische_Spr%C3%A5ch

Boarisch bzw. Bairisch is a Sproch im Siidostn vom deitschn Sprochraum. Zamma
midm Alemannischn, Sidfränkischn und Ostfränkischn buidns de obadeitschn
Sprochn. Es Vabroadungsgebiet vom Boarischn is da oidboarische Tei vom Freistoot
Bayern, es aissaste Sidvogdland in Saxn, Östareich (estli vom Arlberg), Sidtirol
und de zimbrisch-karnischn Sprochinsln in Obaitalien. Meara wia de Hejft vo de
Boarischn Muaddasprochla wohna aussahoib vom heitign Freistoot Bayern (Boarn).

Fria hod ma gmoand doss da boarische bzw. bajuwarische Nama vo da
kejtisch-germanischn heakimmt. De Bezoachnung baio-wariōz bedeit sovui wia de
Weahhoftn Mauna vo de Baiern"" . S Grundwort "war" existiat heit nua no ois
Voadagliad in da Zammasetzung Werwolf und Wergeld. Des is a oide aus
indogermanischa Zeid stommande Bezoachnung fia Mo (vagleich z. B. lateinisch vir
oda s isländische Suffix -verji wia in Bæverji, Baier).

Fria hod ma gsogd, de Baiern waradn de Fuaßkraungn vo da Vejkawaundarung. Denn
de Baiern san ned gwaundat. Wos owa anhaund vo de Bodnfund ned richti is. De
Bairische Ethnogenese hod se zeascht netta im Laund zwischn de Fliss Lech und
Traun ogschpuid.

Easchtmolig wean de Baiern vom Jordanes im Joahr 551 in seina Gotngschicht
eawähnt. Do bschreibd ea an Kaumpf vo an Gotnschtaumm untam Kini Theodemir mid
de Suebn (Donausuebn de aus Panonien za de Alemannen gflohn san). Des soid se im
Winta 469/470 ogschpuid hom. Da Kini Theodemir hod de Gotn iwa an zuagfroana
Fluss in Ruckkn vo de Suebn gfiad und so gschlong. ...Nam regio illa Suavorum ab
oriente Baioras habet, ab occidente Francos, a meridie Burgundiones, a
septemtrione Thuringos; quibus Suavis tunc iuncti adherant Alamanni... Des Gbiat
vo de Suebn hod im Ostn de Baiern, im Westn de Frankn, im Sidn de Burgunda, im
Noadn de Thüringa. De Suebn haum se domois de Alemannen augschlossn..

Boarisch bzw. bairisch wean fias Sprochgebiet vawendt. Bayerisch und Bayrisch
beziang se dageng afs politische Territorium vom Freistoot Bayern. De
Untascheidung is notwendi, wei in Bayern außa da boarischn Sproch (in Oidbayern)
aa no fränkisch und schwäbisch-alemannisch gredt wead. S boarische Sprochgebiet
liegt - vo Sprochinsln obgseng - in Bayern, Östareich und Sidtiroi. De
historische Schreibweis Baiern fias bayerische Stootsgebiet is im 19. Joarhundat
duach an Kini Ludwig I. duach de Schreibweis Bayern, oisdonn mid y, dasetzt
worn.

Mid mea wia 12 Milliona Sprechan buidt's Boarische s gresste zammahängande
Sprochgebiet innahoib vo de deitschn Sprochn. Da boarische Sprochraum hod um de
150.000 km². Zum Boarischn Sprochraum ghean de foigndn Gebiete:

Im Niamberga Raum is a fränkisch-boarischa Iwagongsdialekt behoamat, wo zwoa
iwawiagend ostfränkische Meakmoi afwoast, owa bsundas im Woatschotz stoake
boarische Eifliss dakenna losst.

Noadboarisch is oane vo de drei Haptgruppm (Noadboarisch, Middlboarisch,
Siidboarisch), in de wo de Boarische Sproch sprochwissnschaftli eihteit wead.
Noadboarisch wead heitzatog im grässtn Tei vo da Owerpfoiz gredt (in Siidostn
werd Noadmiddlboarisch gredt), in sidestlichn Eck vo Middlfrankn, in
middlestlichn Eck vo Obafrankn, im aissastn Noadn vo Obabayern und z aissaste
Sidvogdland (Saxn).

Middlboarisch wead z Niedabayern, Obabayern, im Sidn vo da Obapfoiz, im
neadlichn Soizburga Land (Flochgau und Tennengau), z Owaestareich,
Niadaestareich, im neadlichn Burgnland und z Wean gredt. Es hod an groußn
Eihfluss af seine Schwestadialekte im Noadn und Sidn.

Siidboarisch wead im Werdnfejsa Land, z Noad- Ost- und Sidtiroi, Karntn, in Tein
vo da Steiamoak (voa oim in da Weststeiamoak) und in de deitschn Sprochinsln z
Karnien gredt. Fost de gonze Steiamoak, de Soizburga Oipngaue und s Tirola
Untaland ghean zum Iwagongsgebiet zwischn Middl- und Siidboarisch. Aa s
Zarzarische und s Göttscheabarische san siidboarisch. A bsondare Variantn is des
Zimbrische. Es hod si scho in oidhochdeitscha Zeid obgsondat und wead heit no in
obaitalienischn Sprochinseln vo de Zimbarn gredd.

Nem dena historischn "Isoglossn" ko s Boarische aa no in weidane Dialekte
untagliedat wern. A Bsundaheit is Weanarische, owa aa s Mingarische. In
Östareich gibts u. a. no s Hianzische im Burgenland, de steirischn Mundoartn,
Karntnarisch und de Tirolarischn Mundoartn. A sea oagna Dialekt in Owaösterreich
is de Mundoart vom Soizkammaguat und in Niedabayern s Waidlarische. Dazua kema s
Zimbrische (Owaitalien), s Göttscheabarische (Slowenien) und s Egerdeitsche
(Behmen).

Phonologisch untascheidn de boarischnn Dialekt zwischn bis zu drei a-Qualitetn.
Des hoasst, es wead teiweis zwischn hejm a (à), middlan a (a) und dungln a (o/å)
untaschiedn. Des helle a (à) kimmt ausm Middlhochdeitschn ä, bzw. vo de
Diphthongen ou/öu, im Weanarischn aa ausm Diphthong ei. So hoassts im Boarischn
laa (lààr) im Vagleich zu standarddeitsch leer, ausm mhd. lære, i glaab (i
glààb) im Vagleich zu ich glaube, aus ich g(e)loube, wean. haaß (hààß) im
Vergleich zu hoaß und heiß, ois aum mhd. heiz. De Vatretung fian
middlhochdeitschn a-Laut is dagegn fia gwähnli a „vadunklts“, des wo scho ins o
iwageht. So wead aus middelhochdeitsch wazzer, hase, wâr beispuisweis Wossa
(Wåsser), Hos (Håås), woa (wåår) im Vagleich zu standarddeitsch Wasser, Hase und
wahr. Regional ko s a zu Variationa zwischn dunklem und middlan a gebm (schaug
mia homma/mia håmma/mia hamma). Vor oim bei da Diminutivbuidung mitn Suffixen -l
und -al tritt Umlaut ein, d. h. aus dunklem a (o/å) wead helles a (à).

In fost oin boarischen Ortsnama, de wo af -ing endn, muass a ggf. im Stamm
vorhandans -a- hej ausgsprocha wean; oiso „Plattling (Plàttling)“ (und ned
„Plottling oda Plåttling“) und „Gaching (Gàching)“ (stott *„Gorching oda
Gårching“), aa „Gamisch (Gàmisch)“ (stott „Gormisch oda Gårmisch“) und „Granz
(Gràz)“ (ned „Groz oda Gråz“ – de Stod hod im Middloida „Grätz“ ghoassn, und
daraus hod si s helle a entwicket). Ausnahma san owa manche Ortsnama mit -all-
wia „Boing (Bålling/Båing)“ (Palling) oda „Dolling (Dålling)“ (Thalling).

S helle a (à) wead im Boarischen gwehnlich ois a wiedagem, s dunkle a (å) dagegn
moastns ois o, (oiso mocha statt måcha). Es liegt fia deitsch Ohrn a näha am o.
Das des zum Zammafoi mitn gschlossanan o fiaht, wo im Boarischn moastns nah am
ou liegt, wead vo Kritikern gern ois Oloss gnumma, de Eifiahrung vo - vom
Deitschn divergiaradn - Sondazoachn in da boarischn Schreibweis z begrindn. Es
is owa so, dass aa im Stadarddeitschn, im Englischn sowia in andan
indogermanischn Sprochn de gsprochan Vokai efta ned mit de gschrieban
iwaeistimma.

Fost jeds betonte kurze e is im Boarischen gschlossa (im Gegnsotz zum Deitschen:
do sans olle offa). Es gibt nur wenige Wärta mit an kurznm offanen e (è); a
guads Beispui dafia: Bettn („Bett“, mit gschlossan e) vs. betn (bètn) („Gebet“,
mit offan è). Im Standarddeitschn is in dem Beispui genau andasrum: s Wort
„Bett“ hod a offans (wei kurzes), s Wort „beten“ a gschlossans (wei langs) e.

Nebm am unbetontn a gibts aa an weidan unbetontn Vokal im Boarischen, dea wo
zwischn i und e steht, und je noch Dialekt offena (Richtung e) oda gschlossena
(Richtung i) gsprocha wead. Er is moastns aus da Nebmsuibm -el entstanda, z.B.
in Weatan wia grabbin oda Deifi.

In de moastn Boarischen Dialekte hod da Schwa-Laut, dea wo am unbetontn e im
Standarddeitschn entspricht, koan Phonemstatus. Regional tritt a in bestimmten
Positiona ois Allophon zua unbetontn a und i af.

A weindans Merkmoi vom modeana Boarischn is de Beibehoidung vo de
middlhochboarischn Diphthong ie, üe, uo ois ia und ua, wia in liab, griassn,
Bruada („liab, grüßen, Bruder“).

Dazua keman de neichn Diphthong ej (ei, äi), öi, oi, ui, de wo aus da
Vokalisarung vo l noch Vokal zu i entstanda san:

A bsundas Merkmoi vom Boarischn is da Vokal oa (im Weanarischn aa ausgsprocha),
dea wo ausm middlhochdeitschn ei entstanda is. Dea Lautwandl betrifft owa nurs
sogennnte ejtare ei vom Deitschen, ned owa s jingare ei, des wo eascht im Zug vo
da neihochdeitschn Diphthongiarung ausm middlhochdeitschn langan i (î) entstanda
is, und daher an Lautwandl ned mehr mitgmocht hod. Deshoib hoassts af Boarisch
hoid „oans, zwoa, drei“ (oans und zwoa hom a ejtas ei ois Stammvokal, drei a
jingas ei, des wo af Middlhochdeitsch no drî ghoassn hod.

Olladings gibts im Boarischn no dritts, no jigas ei, des wo durch de Entrundung
vom Diphthong nhd. eu, äu entstanda is, dea wo vom Langvokal mhd. iu, bzw. mhd.
öu obstammt. (De Entrundung hod owa in de moastn Tirola Mundoatn ned
stottgfundn.)

Um aussazfindn, wos fia a deitsches ei im Boarischen zu oa wead, und wos fia
oans ned, huift moastns a Blick afs Englische. Im Englischn entspricht s ejtare
ei moast am o oda ea, s jingare is dagegn a i und wead ähnli ausgesprocha wia im
Boarischn.

Es gibt owa Ausnahma vo da Lautwandlregl ei > oa, de wo vor oim Weata betreffa,
de wo durch ian Gebrauch im vom Godsdenst in ihra oidn Gstoit bewoart worn san;
dabei handeltsa si um Geist, Fleisch, heilig und de Monatsnama Mai, de wo
eigentli Goast, Floasch, hoalig, und Moa hoassn miassadn, owa so im Boarischn
ned existian.

Dabei is da Laut j a Hoibvokal. Einklammate Konsonantn san Allophone vo andan
Konsonantn; de vatein se wia foigt:

Obwoi de Fortis-Vaschlusslaute p und t mit ian Lenis-Pendants b und d im Olaut
zammagfoin san, kenna se ned ois zwoa Allophone jeweis vo an Phonem gejtn, wei
si in gwissn Positiona bedeitungsuntascheidend san. Nur im Olaut kenna si ois
Variantn ogseng wian, vo dena wo de Aussproch vom nochfoigandn Laut obhängt
(schaug dazua weida untn iwan Glottisschlag).

In da boarischn Sproch san de fortis- und lenis-Vaschlusslaute p, t, k und b, d,
g im Olaut und zwischn Vokalen moastns zammagfoin und weadn daher ned weida
untaschiedn. Deshoib ko im Boarischn da Dog oda da Tog, as Greiz oda as Kreiz,
und de da Bädasui oda da Pedasui gschriem wean und deshoib foin Werta wia dringa
(dringen) und dringa (trinka) zamma. Als oanziga fortis-Laut ist k- am Wortofang
dahoidn, wann eam a Vokal nochfoigt; vor r, l und n wead er ebenfois zum g
lenisiat.

De Laute b, d und g wean owa am Wortofang vor s, sch, f und h fortisiat; de
neien fortis-Laute hom owa koan Phonem-, sondan nur Allophon-Status, wei se nur
in bestimmta Umgebung aftretn, wo eanare lenis-Variantn ned vorkema. Und daher
vahoidn sa se zu dena ned bedeitungsuntascheidend. Beispui fia Fortisiarung im
Boarischn:

S Boarische kennt fimf Frikative; f (stimmlos) und w (stimmhoft) buidn dabei a
Poar. Da Frikativ s is außa vor n imma stimmlos, oiso im Gengsotz zum Deitschn
aa am Wortofang. Dazua keman de mit Buchstabmkombinationa gschriebanan Laute ch
und sch, wobei ch ois Allophon [x] oda [ç] (noch -i- oda -e-) zu olautendn h [h]
im In- oda Auslaut aftritt. Da Laut ch kimmt andas ois im Standarddeitschen ned
noch -n- vor, daher Minga, mank, Menk vs. stdt. München, manch, Mönch.

S Boarische hod s gleiche Sonorantninventar wia s Standarddeitsche, nämli de
Nasallaute m, n und ng [ŋ] sowia l, r und j. S r wead in mangn Gegandn mit da
Zunganspitzn geroit, in andan Gegandn mitn Gaumenzapfal (sog. uvulares r), ohne
dass des vo Boarisch-Sprechan ois Fehla empfundn wead.

De gsamte boarische Nominalflexion richt si am Substantiv aus. S grammatische
Gschlecht (Genus) vom Haptwort bestimmt de Deklination vo da Nominalphrasn;
d. h. sowoi da Artikl ois aa s Adjektiv und andare Attribute miassn in Genus,
Kasus und Numerus ans Substantiv, wo se begleitn, anglicha wean.

Im Boarischn wean Substantive afgrund vom grammatischn Gschlecht (Genus) afteit;
es Gschlecht is in da Regl ned am Substantiv erkennbor, sundan am bstimmtn
Artikl:

Da unbestimmte Artikl is etymologisch duach de unbetonte Aussproch vom Zoiwort
"oa" entstondn (noch oidboarischa Schreibung <ain>, gsprochn /oã/). Da
unbestimmte Artikl wead z.B. ois /ə/, /ɐ/ o.ä. ausgsprochen, im Dativ z. B.
/ənə/, /ɐnɐ/ o.ä. Gschriebm wead da unbestimmte Artikl in da boarischn
Dialektliteratur und heitign Umschriftn, z.B. in Internetforen, haifi ois <a>,
sejten aa ois <oa>, im Dativ ois <ana>, vor oim im Dat. fem. Sg. aa ois <oana>.
Im Ostmiddlboarischn imma ois <a> und <ana>.

Schwoche Substantive endn fia gewähnlich af -n im Plural. Vui schwoche Feminina
buidn an Singular af es Suffix -n, so dass se im Plural entweda glei hoassn oda
a -a ofiagn. Bsundas de schwochn Maskulina hom im Singular a Endung fia de
obliquen Kasus, d. h. fia olle Kasus aussam Nominativ. Se hom moastns a -n am
End.

Zua Klassn vo de schwochn Substantive (W1) zejn Maskulina und Feminina af -n im
Plural und aa olle Feminina mit da Pluralendung -an (de moastns im Singular af
-ng endn; es -a- is dabei a sog. Sprossvokal bzw. epenthetisch). Driwa ausse
lossa se olle Maskulina und Neutra, de wo im Singular af es Suffix -i endn, do
einordna. Vui vo de vawandtn Substantive vom Hochdeitschn san duatn olladings
stork, dahea da jeweis standarddeitsche Plural zum Vagleich:

Bei de stoarkn Deklinationsklassn gibts koane Kasusendungan; de oanzige
Vaendarung am Woat findt bei da Numerusflexion stodd, oisdann beim Wechsel vom
Singular zun Plural. Es gibt dabei vaschiedene Meglichkeitn, an Plural im
Boarischn z markian. Stoarke Maskulina und Neutra nutzen de Endung -a, de moast
aus da middelhochdeitschen Endung -er entstandn und ois soiche im
Neihochdeitschn no dahoidn is. Es gibt oba a Weata, de wo se eascht in neia Zeit
in de Klase eingreiht hom, oiso an a-Plural buidn, ohne jemois an er-Plural
ghobt z hom. Feminina buidn eanan Plural oft mit da Endung -an, so wias es Woat
Endung sejm duat: oa Endung, zwoa Endungan.

Ma ko Substantive afgrund eanara Pluralsforman in vaschiedene Klassn eintein. De
haifigstn Meglichkeitn vo da Pluralbuidung san Umlaut od Suffigiarung; boade
Meglichkeitn kena aa kombiniad wean. Ois Pluralendungan tretn -n und -a af; vo
Umlauten gibts foigande Variantn:

Zua Klass S2, de wo im Umlautplural plus Endung -a (de wo moastns da deitschn
Endung -er entspricht) hom, ghean oanige Maskulina und vui Neutra. Es gejten de
gleichn Umlautregeln wia obm:

Zur Klasse S3 ghean olle Maskulina, Feminina und Neutra ohne Umlaut mit
Pluralendung -a; dabei endn de moastn Feminina im Singular af de urspringlige
Dativendung -n. Oanige Maskulina, de wo im Stamm af Vokal auslautn, hom de
Endung -na:

Ois letzte storke Klasse (S4) gejten Substantive mit Nullplural, zum Beispui
‚Fisch‘ (m) und ‚Schof‘ (n). In manchen Dialektn druckn de Substantive den
Plural owa durch Vokalkiazung oda -längung aus, beispuisweis da Hund und de
Hundt. De Klass bstäht eigentli nur aus Maskulina und Neutra; olle Feminina af
-n, de wo historisch gseng zu de schwochn Substantivn ghean, kena owa aa
dazuazejt wean, wei ia Plural ebenso unmarkiat is: ‚Antn – Antn‘ „Ente“. De
Feminina wexln owa langsam zur Gruppe S3 und nehman im Plural de Endung -a o
(vgl. obm s Beispui Ein „Eule“).

Vuifoch wead d/ iwa de Wortgrenz wegga assimiliat (Sandhi), so hoassts moastns
Nom./Akk. Pl. b Vodan und b Buam(a).

Ebenso wia Voda flektian Baua, Boi, Breiss, Depp, Buasch [österr.], Frank,
Franzos, Hiasch, Hos, Läw und andare mehr. Ähnli wia Bua flektian de Wärter Rob
und Schwob: olle Forman außa Nominativ Singular hom an Stej vo -b an
Stammauslaut -m: Rom (Robm), Schwom (Schwobm); de Pluralform Roma (Robma),
Schwoma (Schwobma) san sejtn.

Bei da Kombination vo mearan unbetontn Personalpronomina, de wo af -'s verkiazt
san, wead da Bindevokal -a- einegschom; bei da Reihenfoige vo da Ordnung gibts,
im Gengasotz zum Deitschn, vaschiedane Variantn. Es ko aa zu Meadeitigkeit kema
– a boa Beispui:

Dabei ko in (1.a) und (1.b) ebmso weng wia im Deitschn untaschiedn wean, obsa si
bei erra um de 3. Person Singular feminin oda um de 3. Person Plural handlt.

Aa de Possessivpronomina deina und seina flektiaen so. S Possessivpronomen (Fem.
Sg.) iara is vom Standarddeitschn iwanumma woan; urspringli vawendt s Boarische
fia weibliche Bsitza ebmfois s Pronomen seina. Oft wead a s substantiviate
Adjektiv da mei(nige) (da dei(nige), da sei(nige), im Plural: de meinign, de
deinign …) vawendt: „Wem ghead der?“ – „Des is da mei!“

So wia de Possessivpronomina flektian de Indefinitpronomina koana sowia oana; ma
ko vors Letztare s Wort iagad- stejn.

Weidas gibts s Indefinitpronoma ebba, ebbs („jemand, etwas“); des is plurallos
und flektiat wia foigt:

Vui vo de boarischn Adjektive hom a Kurzfoam und a Langfoam. De Kurzfoam wead in
prädikativa Stellung vawendt. D.h. dann, wen s Adjektiv mitm Huifsverb sein a
Prädikat buidt (de Schuah san schwoaz). De Langfoam kimmt dann vor, wann s
Adjektiv ois Attribut vo am Substantiv vawendt wead (de schwoazn Schuah).
Moastns liegt da Untaschied zwischn Kurz- und Langfoam im Endkonsonanten. Oft
san des -n, -ch, -g.

Wia im Deitschn wean Adjektive in attributiva Stejung flektiat, d. h. se griagn
vaschiedne Endunga. Dabei muass untaschiedn wean, obs mid an Substantiv mid
bstimmtn Artikl gengan (und dahea sejm in bstimmta Foam flektian), oda obs mid
an unbstimmtn Artikl zamm san (und nacha dementsprechend nach an unbstimmtn
Musta dekliniat wean). Wean Adjektive substantiviat vawendt, oiso nua mit
Artikl, nacha richtn sa si ebnfois noch dem. Ois Beispui deant as Adjektiv
schee, des wo am Stamm bei da Flexion um -n daweitad wead (aussa beim Neutrum
Singular).

Im Boarischen deant as Suffix -a zur Buidung vom Komparativ, vo da easchtn
Steigarungsform. Grundlog vom Komparativ is de obm bschriebane Langform; bei
mangn Adjektivn kimts zu Umlautn, bei andan zua Vaendarung in da Vokalleng oda
im konsonantischn Auslaut. Beispui:

Fian Superlativ wead je nach Landschaft, a eigane Form af -st buidd oda owa aa
ned. In letztan Foi wead da Komparativ ois Superlativasotz heagnumma. So ko da
Sotz „Max Müller ist der größte der zwölf Knaben“ im Boarischen foigende
Varianten produzian: „Vo de zwejf Buam is da Müller Max am gressan
(Komparativ)/am gresstn (Superlativ)/sejtn da gresste/da gressane.“ Es gibt aa a
suppletive Adjektivsteigarung, oiso a Steigarung mit oam andan Wortstamm (sog.
stoarke Suppletion) oda a Wortstammeaweidarung (sog. schwoche Suppletion):

Boarische Zoiweata endn moastns af -e, des wo owa in attributiva Stejung oft
wegfoid. De Numeralia flektian ned, Ausnohm is as Zoiwoat oans fia de Zoi 1.

Im Boarischn is da Iwagang vo da Wortbeigung zum Sotzbau (Sidntax) oft fliaßend,
desweng kena vui Bereiche in da boarischen Grammatik vo da Morphosyntax am bestn
eafosst wean.

Prepositiona kena im Boarischn wia im Deitschn mit am bestimmtn Artikl zu am
Woat vaschmejzn (vgl. dt. bei dem = beim, an dem = am, unter den = untern usw.).
Im Boarisch wead des vui efta ogwendt. Dazua a Iwasicht:

Wei Prepositiona de Betonung af s nochfoigande Sotzelement lenka, kena eahna nua
betonte, obwa nia unbetonte Peasonalpronomina foign.

Im Boarischn wean fia Ortschaftn und Städt eascht seitm Eifluss ausm
Hochdeitschn aa "nach" und "in" braucht. Traditionej sogt ma im Boarischn owa a
oda af/auf (= nach) und z (= in). Ma foaht oisdann af Augschburg oda bleibt z
Minga.

Bei Feiatog findt se je noch Region entweda ebmfois as z: z Ostan, z Weihnachtn;
oda af: af Ostan, af Weihnachtn; oda untam Eifluss vo da Standardsproch an. Im
Boarischn sogt ma soichane Weata owa nia nid ohne Prepositiona zua Zeitogob.

A regionale Besonderheit is de temporale Konjunktion aft, de wo in großn Toaln
vom boarischn Sprochgebiet vawendt wiad. Etymologisch gseng entspricht des am
englischn after und hoasst „nacha, danoch“.

In de siidboarischn Dialekte tretn präpositionslose Orts- und Richtungsogobm
(Adverbialien) af. Ma gähd oisdann ned in de Kira oda afn Moakt, sundan ma gähd
Kira/Moakt, ohne a Präposition z vawendn. De Lokalbedeitung wiad duachs
Ausbleibm vom Artikl markiat, dea wo sont bei jedm Substantiv obligatorisch is.
Weidane Beispui: i wohn Augschburg, i wor Schui, ea gähd easchte Klass Schui
(vgl. aa lat. Romae in Rom, Romam nach Rom; Hindi Dillî calnâ af Delhi foahn,
stott Dillî ko calnâ).

S Boarische hod a komplexes System vo Richtungsadverbialien, de wo oan Bezug zua
Perspektivn vom Sprecha nehma. Wia im Deitschn muass, je noch dem, ob de
Bewegung vom Sprecha weg oda zum Sprecha hi voizong wiad, a ensprechends Affix
ogfiagt wean (im Weanarischn san de zwoa Affixe zammagfoin, s wead do oisdann
koa Untaschied mea gmocht). Im Deitschn wean de Affixe ois Präfixe (hin- bzw.
her-) vawendt, oisa am Adverb vorogstejt. Im Boarischn wean de Affixe ois
Suffixe eigsetzt, d. h. am Adverb hinten ogfiagt; s Suffix -hin wead zu -i,
regional -e obgschwächt, s Suffix -her zu -a.

Im Boarischn hods an Prozess gebm, dea wo in da Sprochwissnschoft Klitisiarung
hoasst. Wos Boarische betrifft, so is damit s Drohenga vo Personalpronomina ans
konjugiate Verb gmoant. Aus mia wiad -ma, aus dia wiad -da, se wiad zu -s usw.
Vo da Obschwechung is nacha aa nua mea a kloana Schritt zua Kontraktion vom Verb
mitm Personalpronom.

De Klitisiarung is a da Grund, weshoib s Pronoma vo da 1. Person Plural im
Boarischn af m- olautet. De middlhochdeitsche Verb-Endung -n und da Olaut vom
Persoanalpronom wir san zum m vaschmoizn (ebenso im Schwäbischn). m is dann vom
Sprecha nimma länga ois Verb-Endung ogseng worn, sondan ois Olaut vom
Personalpronom. Des Phänomen tritt oba ned nua in da 1. Person Plural im
Nominativ af, a andane Persona wean klitisiat. Dazua a poa Beispui:

Wen a Personalpronoma klitisiat worn is, dann deaf de Voifoam davo nimma im
gleichn Sotz vorkema: Se schloft oda Schloft-s? owa nia ned Se schloft-s, des
warad ungrammatisch.

A Sondafoi und a Ausnohm za dem buidd de Nominativ-Form vo da 2. Person Singular
und in an grossn Tei vom Boarischn aa de 2. Person Plural, sowia ia a poa
Regiona aa de 1. Person Plural. Do liegt nacha ned nua a Klitisiarung vor,
sondan de ehemolign Klitika hom scho an Status vo ana Flexionsendung.

Das du vo da 2. Person Singular is scho im Oidhochdeitschn duach inverse
Sotzstellung an de urspringliche Endung -s ogfiagt worn, de wo de heite aa
standardsprochliche Endung -st eagem hod.

Manche Verbn vom Boarischn erfordan a andane Rektion wia im Standarddeitschn,
z. B. diaschtn („duastig sei“), drama („träumen“) und rein („bereuen“). Se wean
mitm logischn Subjektiv im Dativ oda Akkusativ gnuzd (sog. Quirky Case). A
formals Subjekt ist efta ned voahandn.

Im Boarischn wean, andas wiar im Standarddeitschn, Adjektive in attributiva
Stejung markiat; dazu deant s invariable Suffix -a bzw. -e; s handelt se dobei
um erstoarte Nom. Sg.-Forman (maskulin bzw. feminin). Soichane Attribute kenna
af Subjekt wia aa Objekt bezogn sei. Beispui:

Des schmeggt koida bessa. – Das schmeckt kalt besser. Fost hedns eam lebanda
eigrom. – Fast hätten sie ihn lebendig eingegraben.

Um dena regionaln Untaschiedn grecht zum wean, wean mange Wäate gsondat
kennzeichnet: A Österreichischa Wortschotz B Oidbayrischa Wortschotz H
Burgnländischa Wortschotz (Heanzisch) K Karntna Wortschotz S Steirischa
Wortschotz T Tirola Wortschotz W Weana Wortschotz

S Boarische hod oft a Vuizoi vo ausdrucksstoakn Begriffe fia a Soch. Fia Mund
gibts zum Beispui Mai (ugs.), Goschn (frech) oda Goschal (liabevoi), Babbn
(frech), Lätschn (obweatend) oda Fotzn (beleidigend).

A fias Gwand gibts an Hafa typisch boarische Ausdrick: Gwand sejm,Joppn
(„Jackn“), Pfoidl oda Pfoadl (fia Hemad), Diandl z. B.

Fia d Viecha gibt aa an bsondan boarischn Woatschotz, z. B. Giggal (Hahn),
Bibbal oda Ziwarl (kloans Hendl), Heiß(al) (jungs Pferd, Foihn), Goaß, Hebbal
(junge Goaß), For(n) (Jungstia, Stiakaibe), Böichn (ahd. belihha; Blässhendl),
da Imp oda de Impn (Biene), Oachkatzl, Brotz (lat. Loanwoat, Grod), Hotz
(Eichlhäha) usw.

Zum boarischn Vokabulaa im Bereich vo de Lebmsmiddl schaug: Austro-Boarischa
Kuchlwoatschotz.

Des produktivste Suffix zua Buidung vo Adjektiven is -ad; des gehd entweda afs
Suffix -ert zruck, oda afs Suffix -end, dees wo eigentli zur Buidung vom
Partizip Präsens vawendt wiad (boade Suffixe san im Boarischen lautli
zammagfoin).

Stammendunga in Klamman (moast -g oda -ch) wean im traditionejn Boarisch nur
gsogt, wens Adjektiv flektiat wead und daduach a vokalische Endung dahoit. Es
gibt owa aa regionale und lokale Ausnohma.

12:15 – Viadl noch zwejfe (sejtana: Viadl iwa zwejfe); weanarisch,
nordobaboarisch : Viadl aans

De boarischn Wochadogsnama, de wo vom Standarddeitschn etymologisch obweicha
(oiso da Deansdog und da Dunnasdog), stamma ausn Einflussbereich vo da Gotischn
Sproch.

da- (< der-) entspricht am standarddeitschn er-, kimmt owa a mit Verben voa, de
wo im Hochdeitsch des Präfix ned hom kena.

zamm (zamma) [com-] entspricht am Standarddeitschn zusammen-, es wead no haifiga
vawendt ois dees.

S Boarische hod regional vaschiedane Diminutivsuffixe, vo dena -l, -e und -al (<
-erl) de haifgstn san. Des -l is sogoa stoark lexikalisiat, d. h. s wiad oft gor
nimma ois Diminutiv vastandn.

Wann da Wortstamm af -n oda af Nasalvokal endet, wiad a epenthetischs -d- voas
Diminutivsuffix eigschobm; dabei wiad a nasaliats -n restituiat:

Im Berchtesgoana Land, Toaln vom Soizburga Land, Soizkammaguad und vom Bayrischn
Oberland sowia aa im Tirola Untaland und im steirischn Tauerngebiet is des
Diminutivsuffix moast ned -(a)l, sondern -ei. Da Hiasl wiad dann zum Hiasei.
Andane Beispui: Dirnei fia Madl, Hansei fia Hansl usw.



https://bar.wikipedia.org/wiki/Woiperdinger

Da Woiperdinger oda Wolperdinger, aa Oibadrischl, is woi des berihmtaste Viech
vo Bayern, obwoi es no koana gsegn hod. Auf jedn Foi gibts koanalei handfeste
Beweise dafia, obwoi vei Leit des behauptn. Es gibt a koane Photos oda so. In
Estareich haums des aa, do hoaßt des Viechzeig oba Raurackl.

As Ausschaun vo de Woiperdinger zum beschreibn is ned gonz oafach, daweil es
ganz verschiedene gibt. Im allgemeinen hod er zwoa oder via Haxn, Herner und oft
a Fliagl. Ansonsten schaugt er fost aus wia a Hos. Es gibt ober a welche, de wo
Fiischflossn hom oder Antnfiaß. Schwimma kennans ober trotzdem neda.

Da natialiche Lemsramm vo eam is da Woid, vaoanzelt kimmt er oba aa auf Fejda
und Wiesn vor. Weira in Menschn scheicht, gibts eam heitzudog grod no im
Boarischn Woid, in de Oipm und in menschenlaare Geganden. Durch de ausbroatende
Besiedelung vo de Menschn und de vein Turistn is sei Bestand mittlerweil stark
reduziert. Weira a nachtaktivs Viech is, ko ma eam am ehastn in da Finstan am
Woidrand otreffa.

Es wead gsot, dass a vor oim vo Wurzln, Beern und andare Pflanzna lebt, oba aa
vo Insektn, kloane Viecha oda in de Oipm sogor Gamsna frisst. Dass a
Menschnbluad dringa daad, is oba ned wohr. Fia d Leit is a koa Gfoar.

2005 hods im Deitschn Jogd- und Fischarei-Museum a Ausstellung vom Franz Eder
gebm „Der Wolpertinger in der Kunst“. De Ausstellung is nacha vom
Schnops-Hersteja Hieke kafft worn und is seithea z Zwiesel ois Dauaausstellung
zan segn.



https://bar.wikipedia.org/wiki/Ungarn

Ungarn (ungarisch: Magyarország), is a Stoot in Middleiropa, de wos zum Großteu
im Pannonischn Beckn liegt. Nochboastootn san Östareich, de Slowakei, de
Ukraine, Rumänien, Serbien, Krowozien und Slowenien.

Ungarn is seitn 1. Mai 2004 Mitgliedstoot vo da Eiropäischen Union und seitn
12. Meaz 1999 Mitgliedstoot vo da NATO. Da Human Development Index zöht Ungarn
zu de sea hoch entwickeltn Stootn. De Haptstod is Budapest.

De Ungarn nennen si söwa Magyaren und ia Land Magyarország, des wos aus magy (<
ugrisch *mańćε = „Mensch, Maun, Gschlecht“) und er(i) (aa „Mensch, Maun,
Geschlecht“) zaumengsetzt is. Des woa urspringlich nua a Staum vo da
Voiksgruppn, de wos im 9. Joahundat raibarisch duach Eiropa zong is. Im 10.
Joahundat homs daun de Obaherrschoft iwa de aundan Stämme earreicht. Seitdem
bezeichnen si de Ungarn ois Magyaren.

De Bezeichnung "Ungarn" kummt ausn Slawischn und deafat auf de bolgarotiakischn
Staumesbezeichung onogur (on = „zehn“ + ogur = „Stamm“) zruckzfian sein. Des
„H-“ im lateinischen hungarus is duach de Vawechslung mit de Hunnen (Hunni)
entstaundn.

Des Kinireich Ungarn (1001 bis 1918) haßt auf Ungarisch Magyar Királyság, weu
magyar im Ungarischen sowoi ois Stoots- ois wia aa ois Voiksbezeichnung vawendt
wiad. Heit haßt Ungarn in da Laundessproch Magyarország.

De Läng vo da Außngrenz is 2009 Kilometa. Davo foin auf Östareich 366 Kilometa,
de Slowakei 515 Kilometa, de Ukraine 103 Kilometa, Rumänien 443 Kilometa,
Serbien 151 Kilometa, Krowozien 329 Kilometa und Slowenien 102 Kilometa.

Da längste Fluss in Ungarn is de Donau (ung.: Duna). Des gaunze Stootsgebiet
entwässad zua Donau hin. An iam Lauf liegt aa de Haptstod Budapest.

Da zweite Hauptfluss vo Ungarn is de Theiß (ung.: Tisza). Sie kummt aus da
Ukraine und fließt noch Serbien, wo s in de Donau mündet. An iam Lauf liegn
Städt wia Tokaj und Szeged.

Olle greßan Flüsse entspringen außahoib vo Ungarn: de Mur und de Raab in
Östareich, de Drau in Südtirol, de Zala in Slowenien, da Hernád in da Slowakei,
de Körös in Siembiagn (West-Rumänien). De Haptflüsse vo Ungarn de Donau und de
Theiß entspringen im Schwoazwoid (Deitschland) bzw. in da Ukraine.

Da greßte See in Ungarn is da Plottnsee (ungarisch: Balaton) in Westungarn. Ea
is da greßte See in Middleiropa. Da Plottnsee is nem Budapest aa s wichtigste
Fremdnvakeasgebiet vo Ungarn. Vua oim aa wegn de Thermalquön.

Da Neisiedla See (ungarisch: Fertő-tó) liegt nua zum kloanan Teu in Ungarn. 75 %
vo da Wossaflächn ghean zum Stootsgebiet vo Östareich. Da Nationalpark
Fertő-Hanság is 2001 zauman mitn östareichischn Nationalpark Neusiedler
See-Seewinkel zum UNESCO-Welterbe ernannt.

De mid Ostond gräßte Stod in Ungarn is d' Haptstod Budapest (Hdt.: Ofen-Pest)
mid 1.73 Millionen Eihwohna (2013). Sodamid lem guade 17 % vo da Bevejkarung in
da Haptstod. De nochefoigatn fimbf gräßtn Städt san: Debrecen (za. 208.000 Eihw.
- 2011), Miskolc (za. 168.000 Eihw. - 2011), Szeged (za. 170.000 Eihw. - 2011)
und Pécs (Fimbfkirchn/Fünfkirchen, za. 158.000 Eihw. - 2011) sowia Győr (za.
131.000 Eihw. -2011-).

Ungarisch is de Amtssproch in Ungarn. Aus da Zeit vo Österreich-Ungarn (bis
1918) kummt da Einfluss vo da deitschen Sproch. Mindaheitnsprochn san Romani, de
Sproch vo de Roma (de Anzoi vo de Sprecha is ned gnau eafosst) und Krowodisch
(uma 0,4 % vo da Bevökarung).



https://bar.wikipedia.org/wiki/Schottland

Schottland (gälisch: Alba, scots: Scotland, lateinisch-keltisch: Caledonia) is a
Land im Noadwestn vo Eiropa und a Landestei vom Vaeinigtn Kinireich. Schottland
bestähd ausm neadlichn Tei vo da greßtn eiropäischn Insl Großbritannien und
mehran Inslgruppm. De Haptstod und zwoatgreßte Stod is Edinburg mit 492.680
Eihwohna, oba de greßte Stod is Glasgow mit 599.650 Eihwohna (2014).

Schottland woa bis zum 1. Mai 1707 unobhängig und is nacha mitm Kinireich
England varoanigd woan. Oba im Joa 1746 hod da "Bonnie Prince Charlie" Stuart
(dea wo eigntli da schottischa Thronfoiga gwesn is) probiat, dass a de
Unobhängigkeit vo Schottland zruckgwinnt. Hod a olladings ned gschafft, sondan
is am 16. Aprü 1746 bei Culloden vo de Englanda gschlong woarn und dann af
Italien gflohn. In de letzdn Joa san Schritte zu mehr Autonomie gmacht wordn.

Schottland umfosst s neadliche Drittl vo da Insl Großbritannien. De Flächn
betrogt 78.772 km². Es grenzt im Sidn zwischn am Solway Firth im Westn und am
Fluss Tweed an da Ostküstn auf 96 km an England. Es teit si in drei geografische
Regionen af: de Highlands, de Central Lowlands und de Southern Uplands. Da häxde
Beag vo Schottland (und ganz Großbritanniens) is da Ben Nevis bei Fort William.
Er gheat zu de sogenanntn Munros.

Schottland westli vorglagad is de Inslgruppm vo de Hebriden, wo deitle trennt
san in de Gruppm vo de Innan und Aißan Hebriden. Neadle vo Schottland lieng de
Inslgruppm vo de Orkney-Inseln und deitle weida entfernt de Shetland-Inseln.

1999 hot Schottland sei eigans Parlament griagt, zan easchtn Moi seit da
Vaeinigung mit England im Joar 1707. Des Parlament, da Easchte Minista
(vagleichbor mitn Ministapresidentn in Bayern und mit de Landeshaptleit in
Östareich) und des Kabinett san fia de meistn innenpolitischn Afgobm zuaständig.
Da Amtssitz vo dena Institutionen is Edinburg.

De Legislative Gwoit liegt neman schottischn Parlament weida aa ban Parlament
vom Vaeinigten Kinireich in Westminster. De Entscheidunga vom schottischn
Parlament kena sogor iwastimmt wean.

Schottland is 1707 durch an Act of Union 1707 mit England zum Kinireich
Großbritannien vaeinigt woan. Es gibt scho imma politische Kräfte, wo wieda a
Unobhängigkeit ostrebm. In de letztn Joar san de Kräfte stärka woan, wos scho zu
mea Autonomie gfiat hod. Seit de letztn schottischn Parlamentswoin 2007 wead de
Regierung zum easchtn Moi vo da Scottish National Party gstejt, wo fia de
Unobhängigkeit eintritt und a Referendum dazua ostrebt. Des is owa a
Mindaheitsregierung, de wo vo da Labour und vo de Konservativen blockiat wean
ko, de SNP hod 47 vo 129 Sitzn im Parlament. De Opposition lehnt a Referendum
ob.

In Schottland wean drei Sprochn gredt: Englisch, Scots (a schottisch-englischa
Dialekt, aa Lallans) und Gälisch (englisch: Gaelic; Eignbezeichnung: Gàidhlig
[ˈgɑːlik])

Fast olle Schottn redn Standardenglisch. S Mejdeamt nimmt o, dass 30% vo da
Bevejkarung danebm fließend Scots (Schottisch) sprechn. A weng meah wia 1% vo da
Bevejkarung gebm ois Muaddasproch Schottisch-Gälisch o, a kejtische Sproch, wo
mitm Irischn vswandt is. Nur af de Aißan Hebriden gibts no a Schottisch-Gälisch
sprechende Meahheit.



https://bar.wikipedia.org/wiki/Karl_Valentin

Da Karl Valentin (* 4. Juni 1882 z Minga; † 9. Feba 1948 in Planegg bei Minga;
eigndli Valentin Ludwig Fey) wor a boarischa Komika, Kabarettist, Autor und
Fuimproduzent. Mid seim dialegdischn Humor hod a mearas spadare Künstla
inspiarierd, wia z. B. an Bertolt Brecht, Samuel Beckett, Loriot, Gerhard Polt
und Helge Schneider.

Am Valentin sei wichtigste Bünhnabardnarin is d' Liesl Karlstadt gwesn. Mit iara
zam hoda 1911 z Minga sein Durchbruch gschafft. Ab do hams recht oft zammad
Skeddche gschbuid.

Seiba hod sie da Valentin Humorist, Komigga und Sticklschreiba gnennd. Seine
Bewundara betrachdn eam ois den earsdn deitschsprochign Pop-Kinsdla vom 20.
Jahrhundad. Sei akkusdischs Gsamdwerk is aba eascht 55 Joar nach seim Doud
rauskemma (auf acht CDs beim Label Trikont, zamma mid am 150-seidigm Buach mit
Texde vom Herbert Achternbusch und vom Christoph Schlingensief).

Da Karl Valentin is 1882 auf d Weid kemma. Er war a Oanzlkind, wei sei Schwesda
und sei zwoa Jahr eidara Bruada kurz nach seina Geburt gschdorm san. Sei
Kindheid hod a in da Mingana Vorstod Au zuabrochd. Auf da Voigsschui wara vo
1888 bis 1895, und de hod a spada ois Zuchthaus bezeichned. Er hod a Lehr ois
Schreina und Dischla gmachd und is bis 1901 Facharbeida gwesn. Zu dea Zeid hod a
ersde effadliche Aufdridde ois Vareinshumorist absoivierd.

1902 is a as ersde moi ois Karl Valentin aufdreddn, des war am Varieté Zeughaus
z Nianberg. Wia dann im seibn Jahr sei Vadda gschdoam is, hod a zamm mid seina
Muadda de Speditionsfiama Falk & Frey ibanomma. De Spedition is aba 1906 bleidde
ganga und na is a mid seina Muadda in ihra Heimadstod Zittau in Sachsen zong.

1908 is a nach anna erfoiglosn Tournee durch mehras Stedt zruck nach Minga. Do
hod a an Blodz an da Voikssängabühne im Frankfuhrda Hof griagt, wos eahm aus
seine Geidnöte rausghoifn hod. 1911 hod a d' Elisabeth Wellano kennaglearnd, de
ois Liesl Karlstad sei Bühnabardnarin gwoarn is.

1912 hod a sie a eigns Fuimstudio in Minga eigricht und hod vo do weg in uma 40
Kuazfuime gschbuid. 1929 hod a sein ledzdn Stummfuim drahd (Der Sonderling).

1922 hoda zammad midm Berthold Brecht, der wo a guada Freind vo eahm war, dem
sei Werk Trommeln in der Nacht a de Münchna Kammerspiele parodiad. Schbada hod
da Valentin a Haubdroin in dem seim surrealistischn Fuim Mysterien eines
Friseursalons gschpuid, neba da Liesl Karlstadt. Ned nur da Berthold Brecht,
sondan a da Kurt Tucholsky und da Alfred Kerr ham zu de bekanndn Leid geard, de
wo da Karl Valentin mit seina Sprochagrobatik beeindruckt und beeinflussd hod.

1931 hod da Valentin a eigns Theadda in da Leoboidstraß z Minga eröffned. Des
hod a nach acht Wocha aba wieda zuagmacht, wei a se ned mid de
Brandschutzverordnunga obfindn woid. Sei Panoptikum fia Nonsens hod a 1934
eröffned, des hoda aba a scho nach zwoa Monad wieda zua macha miassn. Des hod
eahm und da Lisl Karldtadt eahnare gsamdn Ersparnisse kosd und sie hod an
schwera Nervazammabruch erliddn und hod desweng lang pausiern miassn.

Am Nazi-Regime gegniba war a Skebdisch, aba er hod se ned effadlich dagegn
g'eissad. Bekannd san aba zum Beischbui seine Bühnentexde Heil..., Heil...,
heil...! ja wie heißt er denn nur - ich kann mir einfach den Namen nicht merken
oda wie gut es doch sei, dass der Führer nicht Kräuter hieße. 1936 hod a mit dem
Regisseur Jacob Gleis und da Liesl Karlstadt den Fuim Die Erbschaft draht, wo
des Ehepaar am Schluss nix mehr hod außa Kiaznstumml. As NS-Regime hod den Fuim
aba wega de "Elendstendenzn" zensiad und er is eascht 1976 as ersde moi
aufgfüahd woarn.

Ab 1939 hod da Valentin a neie Bühnabardnarin und Gliabde ghobt - de Annemarie
Fischer, de wo 35 Jahr jinga war ois wia er. Aba sein letzdn großn Aufdritt aba
mid da Liesl Karlstadt 1940 im deitschn Theada ghobd. 1941 is sei Wohnung in
Minga zabombd woarn und er is mid seina Familie in eana Haus im Münchner Vorort
Blanegg zong. Vo 1941 bis 1947 hod a koane effadlichn Aufdritte ghobt. Do hod a
eha Dialoge und Gedichde gschriem, de aba nia aufgfüahd woarn han.

1947 und 1948 is a nach langa Zeid as earsde moi wieda mid da Liesl Karlstadt
aufdräddn. Aba de Aufdridde warn ohne Erfoig. Da Karl Valentin war zu der Zeit
undaernährd und is im Feba 1948, am Rosnmondog, an ara Lungaentzündung
gschdoarm. De hoda se zuazong, weil s eahm fasehndlich in am Theada an da
Münchna Wörthstraß eigschbarrd hom und er a Nachd in unkhoazde Reim gfanga war.

Da Valentin hod ob 1925 Fotos vom oidn Minga gsammet. Sei Zui und sei
Leidnschoft wor as oide Minga z dokumentian. Da Schwaapunkt vo seine bedeitendn
Sammlung san Fotos vo de Joar 1855 bis 1912.

Ma woas ned gwies, ob da Valentin Briafmarkn gsammed hod. Aba er hod des in
manche Werke durchkemma lossn. Zum Beischbui hod a im Stummfuim Der Sonderling
vo 1929 an Briafmarknsammla gschbuid, der wo unbedingd an "Schwarzer Einser" hom
woid. Außadem hoda as Sammegebiet vo de greana Briafmarkn erfundn, des wos
eigndlich gor ned gibt. De Erfindung hengt damid zamm, daß da Valentin
farbnblind war.

Zu seim 125. Geburtsdog is am 14. Juni 2007 a deitsche 45-Cent-Sondamarkn
rauskemma. Auf dera Markn kniad a auf am Stui und saglt am Stuihax - des
reflektierd aus seim Fuim Der neue Schreibtisch vo 1913 oda 1914. Zuvor war scho
am 7. August 2003 a deitsche Briafmarkn zum Münchner Viktualienmarkt rauskemma,
de wo den Valentin-Gedenkbrunna do zoagt.

Fian Valentin hod se de effadliche Hand lengas recht wenig indressierd, eascht
in de 60-a Joar is da Valentin wieda aufkemma. Nach seim Doud 1948 hams zwar a
Straß in Forstenried nach eam benannt, aba 1953 hams ned amoi den Nachloss vo
seina Witwe kaffd. 1959 hod ma auf private initiative as Valentin-Musäum
eigricht. Des is im Isator drin und zoagt Teile vom Valentin seim Nachlass.

Seine gsammdn Kurz- und Spuifuim han in ara Edition mit 6 DVDs, de wo da Mingara
Fuimvalog Fuim 101 rausbrochd hod. 2003 hod na as Label Trikont seine akusdischs
Gsamdwerk rausbrocht (schau a im Abschnid Stil, Humor und Dragik).

2004 hams am Valentin sei Sprachoper Heimspiel im Rahma vo de Münchner
Opernfesdspui im Fuaßboistadion an da Greawoida Stroß aufgfüahd.

Am 18. Feba 2007 is aufgrund vo seim 125. Geburdsdog zum erschdn Moi da Große
Karl Valentin Preis valiehn worn. De Breisdräga worn da Gerhard Polt und de
Biermösl Blosn. Da Breisdräger 2010 wor da Fredl Fesl. Aa zweng seim 125.
Geburdsdog hod da Hörverlag München a große Themen-Hearedition assabrocht. De
teild se in fimf Benda und endhoid seine bekanntestn Sketche.

Am 10. Dezemba 2008 is in da ARD a Vafuimung vom Lebm vom berihmtastn Mingara
Komikduo glaffa: „Liesl Karlstadt und Karl Valentin“.

In de letztn Joar is de Vawendung vo Valentin-Zitatn auf gwerblichn Netzseitn vo
da Erbngmoaschoft systematisch ogmahnt worn.



https://bar.wikipedia.org/wiki/Oachkatzl

S Oachkatzl, aa Oachkatzal (deutsch: Eichhörnchen, lat.: Sciurus vulgaris) is a
Spoviech aus da Famij vo de Heandl (Sciuridae). Es is des oanzige Viech aus da
Gattung vo de Oachkatzln, des wo in Middleiropa natiali vierkimmt. Zua
Untascheidung vo andanan Oatn wia am Kaukasischen Oachkatzl und am graun
Oachkatzl (Grauheandl), des wo in Eiropa eibiagat woan is, weads deshoib
Eiropäischs Oachkatzl gnennt.

In da Antike hod ma glabt, dass se de Oachkatzln mit eanan riesign Schwoaf sejm
Schottn gem kenna. So is a zu eanan wissenschoftlichn Gattungsnama kemma; vom
griechischn Nama σκιοῦρος 'skiuros („Schottnschwanz“).

In da nordischn Mithologie findt ma s Oachkatzl (Ratatöskr), des wo an da
Wejdeschn Yggdrasil affe und owe rennt.

Dass Oachkatzl friara gessn woan is, beleng Funde vo Iwarestln in dena
jungstoazeitlichn Funde in Pfoibautn in da Schweiz..

Oachkatzlfej san aa seit oitas her zua Heastejung vo Gwand gnutzt woan; Beleg
dafia findt ma in oidn Woppm. Heit wead nur no des Fej vo de graun Oachkatzl aus
Russland dafia vawendt. De Fej wean "Feh" gnennt.



https://bar.wikipedia.org/wiki/Finnland

Finnland (finnisch: Suomi; schwedisch: Finland [ˈfɪnland]), is a Stoot in
Skandinavien, im Noadn vo Eiropa, und Mitgliad vo da EU. Finnland grenzt on
Schwedn im Westn, Norwegn im Noadn, Russland im Ostn und on de Ostsee im Sidn
und Westn. Bei 5,3 Milljonen Eihwohna af ana Flech, wo nua a weng kloana is wia
Deitschland, gheat dees Land zu de am dinnstn bsiadltn Lenda vo Eiropa. A grossa
Tei vo da Bevejkarung konzentriat si dabei afn Sidn vom Land mit da Haptstod
Helsinki. De zwoa offiziejn Landessprochn san Finnisch und Schwedisch. 92 % vo
da Bevejkarung san finnisch-, 6 % schwedischsprochig. De schwedischsprochige
Inselgruppe Åland hod a Autonomiestatus.

Finnland wor historisch a Tei vo Schwedn bis 1809 z Russland kema is. 1917 is
Finnland unobhengig worn. 1969 is Finnland in de EU afgnumma worn und 1995 in de
Eurozone.

Finnland is a Land vo tausendn Seen und Insln – 187.888 Seen und 179.584 Insln.
Da gresste See, Saimaa, is da viatgresste vo Eiropa. Mit oana Flech vo
338.432 km² is Finnland nur a wengal kloana wia Deitschland. Dees Land liegt
zwischn an 60. und 70. Broadngrad und zejd za de neadlichstn Lenda vo da Eadn. A
Drittl vo Finnland liegt neadli vom Polarkroas. De Noad-Sid-Ausdehnung vom
finnischn Festland betrogt 1160 km (von Nuorgam bis Hanko), de lengste
Ost-West-Distanz 540 km (vo Ilomantsi af Närpes). Bei da Gliedarung vom Land
wead scho eppa ob da Heh vo Oulujärvi (boarisch aa Oulusee, noadwestli vo da
Stod Kajaani) vo „Nordfinnland“ gredd. Oulu, wo in da Mittn vom Land liegt, wead
beispuisweis efta ois nordfinnische Stod bezeichnt oda de Landschaft um
Jyväskylä wead trotz iara sidlichn Log in „Middlfinnland“ kategorisiat.

Noch da Eiteilung vom WWF liegt Finnland in 3 Ökozonen, de polare sowia de
boreale Zone und de feichde Middlbroadn. Da gresste Tei vom Land wead vo da
borealn Zone eignomma. De boreale Zone ko ma wiedarum in drei Ökoregionen
eitein: Easchtns, de skandinavische Taiga (boreala Nodlwoid), zwoatns, an
sarmatischn Mischwoid und skandinavischn Biaknwoid sowia drittns s Grosland. De
Oartnvuifoit is in Finnland gringa ois wia in Kontinentaleiropa. Weis owa vui
unberiate Natua gibt, hods aa Viecha, de wo sunst in Eiropa nimma oztreffn san.

In Finnland kenna si oi Menschn, mit kloanan Eihschränkunga, frei in da Natua
beweng (Jedamosrecht). Aa s Sammen vo Beern und Schwammal is ealaubt, sogor s
Fiischn. Jogn und Fiischn san z Finnland sea beliabt. Sechs Prozent vo de Finnen
ham a Jogdlizenz.

A groußa Tei vo da finnischn Voiksmusi is vo Karelischn Melodien und Weisn
beeiflusst, de wo oft ois Kalevala-Musi bezeichnt wean. Karelische Kuitua wead
ois reinsta Ausdruck vo de Finnische Mythn und vo da Voiksdichtung gseng. De
Liada wean „Runen“ (finnisch runo) gnennt und moast in oafochn pentatonischn
Melodien gsunga, entweda vo am Solistn oda im Wexlgsang, begleidd vo da Kantele,
am finnischn „Nationalinstrument“.

De finnische Kuche is historisch in oana recht oarmen Gsejschoft entstondn und
baialich pregt. De Kuche vo Westfinnland hod vui vo da schwedischn Kuche
afgnumma, wearend de ostfinnische Kuche steaka russisch pregt is. Aussadem gibts
no an Untaschied, dass im Westn kochde Speisn dominian und im Ostn bochane. De
Untaschied zwischn west- und ostfinnischa Kuche is heit owa nimma so markant,
wei vui regionale Spezialitetn wia de Karelische Piroggn (karjalanpiirakka) im
ganzn Land beliabt san. Dazua kimmt, dass si de Essgwohnheitn in Finnland, wia
fost iwaroi in Eiropa, internationalisiat ham, so doss de Bedeitung vo de
traditionejn Speisn zruckganga is. Heitzdog weard Haute Cuisine,
kontinental-eiropäische Speisn und finnische Spezialitätn kombiniat. Fia de
Festdog san de Traditionsspeisn owa no imma sea wichtig, eppa de
berihmd-berichtigte Mämmi (a Oart Moizpudding) z Ostan oda vaschiedane Aflaif
(laatikko) z Weihnochtn.



https://bar.wikipedia.org/wiki/Armenien

Armenien is a Binnenstoot am Kaukasus (Voadaasien). Es ligt am Bergland zwischn
Georgien, Aserbaidschan, am Iran und da Diakei.

Armenien ligt am Ibagang vo Gloaasien und Transkaukasien, zwischn 38° 51' und
41° 16' vo da neadlichn geografischn Brean sowia 43° 29' und 46° 37' vo da
estlichn geografischn Läng. Da heidige Stod umfasst a Gebiet vo 29.800
Quadratkilomeda am Noadostn vom Armenischn Hochland und am Siadrand vom Gloana
Kaukasus.

D Landesflächn vo Armenien is eba so grouß wia de vom deitschn Bundesland
Brandnburg. Es grenzt am Noadn an Georgien, am Ostn an Aserbaidschan, am
Siadostn an Iran, am Sian a d aserbaidschanische Exklavn Nachitschewan und vo
Siadwestn bis Westn a Diakei. D heidige Bveikarungszoi ligt bei eba drei
Million.

As Gebiet vo da Republik Armenien is gscheid oatnreich; es gibt an Haufa
endemische Oatn. A da Arasniadarung gibts fui Soizpflanzn. Bis zu arana Hähn vo
1400 Meda hand Artemisia weid vabroad. Am gebiagign Glände wachsand fui dornige
Stauan und andane Pflanzn Stochen, wie eba Distln. Am Hochgebirg gibts a efdas
xerophil Pflanzn. Ums Jea 1900 wand um de 25 Prozent vo da Flächn mid Bam oda
Stauan bedeckt, 1964 eba 15 %, 2005 grod nu acht bis zehn Brozent.

Vo de drei Million Eiwohna vom Land hand laut da 2001 duachgfiadn Voikszejung
97,9 % Armenier, 1,3 % Kurdn, 0,5 % Russn (davo a Molokanen), andane hand
Assyrer, Pontos-Griechen und Kaukasiendeitsche (1941–44 meisnts deboadiad). Bis
1990 (voaram Berg-Karabach-Konflikt) hamd a fei Aserbaidschana z Armenien glebt.
Z Armenien is d Bvejkarungsendwicklung rickleifig (–0,4 % pro Jea). Zwischn 1991
bis 1998 hand eba 750.000 Armenier voa oim noch Russland und andane Staatn vo da
GUS zong.

Seit langa steind d Anoiphabetn a ganz gloane Mindaheit do. Obwoi da Buidung
traditionell grousse Bedeitung beigmessn wiad, feind teilweise d Mittl fia
Lehrmatrialien, Gebeide oda fia d Heizung. As Land hod mehrane Universitätn.

Anno 2006 hod d Lemsdawoadung vo de Mana 70 und de vo de Fraun 76 Jea ghod. 2004
hand de Gsundheitsausgom bei 5,6 % vom BIP gleng. Se woand ibawiegnd aussahoib
vom privatn Sektor. 2006 wand de Gsundheitsausgom vo da Regiarung bei 112
US-Dollar pro Person.

D armenische Sproch steid an eingna Zweig a da indogermanischn Sprochfamilie.
Armenisch (Eignbezeichnung Hajeren) wiad auf da ganzn weid vo eba sim Million
Leid gschmatzt, z Armenien vo eba drei Million, des hand iba 95 Prozent vo da
Bvejkarung. As armenische Alphabet is am Anfang vom 5. Joahund duach an Mesrop
Maschtoz fia as Oidarmenische entwickld won. Seitdem is des Alphabet de feste
Grundlog fia da nationale Sproch und Kuitua won.



https://bar.wikipedia.org/wiki/Alaska

Alaska (vo aleutisch: Alaxsxag „Land, in da Richtung wo da Ozean stremt“) is da
flächnmassi gresste (ebba 20 % vo da Gsamtfläch), da neadlichste und da
westlichste Bundesstoot vo da USA. Es is 1.717.854 km² grouß, davo entfoin
1.481.346 km² auf Lond. Alaska is aa de gresste Exklave vo da Wejd. In da
Bevejkarungszoi hod Alaska nua 0,22 % vo da Gsomtbevejkarung vo da USA).

De USA hod des Gebiet vo Alaska 1867 vom Russischn Reich kafft. Am 3. Jenna 1959
is Alaska zum 49. Bundesstoot vo da USA woan.

Alaska bestehd aus drei landschaftliche Groußräume: de Gebiagskettn am Pazifik
entlong, de Yukon-Niadarung mid seim Beag- und Higlland undn aus da Gstodebene
(„North Slope“) am Noadpolarmeea.

Da gresste Fluss vom Land is da Yukon River, der aa de kanadischn Rocky
Mountains entspringt. Er fliaßt in Richtung Westn und duachschneid d Middn vo
Alaska und mindt as Beringmeer. Am Ostn grenzt Alaska as kanadische Territorium
Yukon.

Aufm Gebiet vo Alaska gibts dausnde Seen, de gresstn davo hand da Becharof,
Iliamma, Naknek un da Ugashik, se lingand auf da Alaska-Hoibinsl bzw. aufm
Ibagang vom Festland zua Hoibinsl.

Am Sidwestn vo Alaska ligt de schmoie Alaska-Hoibinsl, a dera schliaßand se de
Aleutn a. A da neadlichn Middn vom Bundesstoot lingand de Beag vo da
Alaskakettn, zu dera a da Denali (Mount McKinley) ghead. Mid seine 6190 Meda isa
da hächste Beag vo dera Gebiagskettn und a vo Noadamerika. Am arktischn Noadn
ligt de Brookskettn, de bis zu 2749 Meda hou is. Am Sidwestn hand de Wrangell
Mountains. Vo dene is da Mount Blackburn 4996 Meda hou, de Waxell-Barkley Ridge
bis 3261 Meda hou und de Eliaskettn de an Kanada grenzt is mim Mount Saint Elias
bis 5489 Meda hou. Am eißastn Sidostn vo Alaska ligt da sognennde Alaska
Panhandle („Pfannagrief“) wos a schmoia Stroaf is der am Pazifik entlong, westli
vo da kanadischn Provinz British Columbia valafft. Auf dem ligt aa d Haptstod
Juneau. De andan Gebiete vo Alaska hand zum Groußtei stoag dominiad vo Woid- und
Higllända und a da Gstod vo an Haufa Fjorde.

Alaska is ned wia de andan Bundesstootn in Countys aufteild, sundan in Boroughs.
Se hand mid de Landgreis in Deitschland und de Beziak in Estareich zum
vogleicha.

Am Innland vo Alaska is a kontinentois, am Noadn a subpolars Klima. De Winta
hand do lang, dunkl und gscheid koid. Da Summa ka dafia oba recht woam wean, a
da Noadgstod steingand dann de Temparaduan sogoa iba 0 °C. Sogoa auf de Gipfen
vo de Beag neadli vo de Rocky Mountains (bis 3000 Medda) schmuitzt am Summa a
Groußtei vom Schnää. Bis auf de boa Manad vom Summa hauds grod ganz weng
Niedaschlog oba (100–300 mm), meistns is des dann a Schnää. A da Sid- und
Westgstod is a weng gmäßigta und a weng niedaschlogsreicha. Do foind a im Winta
de Temparaduan grod säitn unda −10 °C. De Summa hand oba dafia ned recht woam.
Dafia hands guad feicht, teiweis hamds do 300 Rengdog im Joa. Am Sidn vo Alaska
glangand de Gletscha a bis an Summa nu bis as Meea

Alaska ghead zu de Regiona vo da Eadn wo se da Klimawandll am mehran zoagt. Noch
arana wissnschofltichn Ausweatung is ma drauf kemma, dass vo 1970 bis 2005 de
Duachschnittstemparadua vo Alaska um 2 °C agsting is.

Alaska hod 710.231 Eihwohna (Stond: 2010), davo hand 66,7 % Eiroamerikana
(„Weiße“), 14,8 % Indigene (Indiana, Eskimo und Aleutn), 5,5 % Hispanics oder
Latinos, 5,4 % Asiatische Amerikana, 3,3 % Afroamerikana und 0,6 % Hawaiiana oda
Pazifische Insulana. Es gibt 258.058 Haushoid.

19,2 % vo de Eihwohna hand deitsch und buidn damid de gresste Gruppm. Dann gibts
nu oi de vo irische (12,1 %), englische (10,9 %) und norwegische (4,4 %)
Voafoahn ostammand.

De Religionsgmoaschaftn mid de mehra Mitglieda hand am Joa 2000 de katholische
Kiacha mid 54.359 und de Southern Baptist Convention mid 22.959 Gleibige gwen.
Dann kimmd de orthodoxe Kiacha mid eba 20.000 Mitglieda und de Kirche Jesu
Christi der Heiligen der Letzten Tage mid 19.019 Mitglieda. De vaschiena
evangelischn Kiachan hamd zammgrechnet um de 78.000 Gleibige.

De im Vagleich zum Rest vo Amerika recht houe Zoi vo orthodoxe Christn gehd
zruck auf de Missiniarung vo de eiheimischn Indiana a da russischn Kolonialzeid.
De meistn vo de orthodoxn Christn in Alaska hamd desweng indianische Voafoahn.

Nem da Haptstod Juneau san no Anchorage und Fairbanks de wichtigstn Städt vo
Alaska.

Alaska is da easchte Tei vom amerikanischn Kontinent gwen, dea vo Menschn
besiedlt woan is. Vo Sibirien aus hand de easchtn Nomadn voa ebba 12.000 bis
16.000 Joa iba de Beringia kemma, des is a Landbruck zwischn Asien und
Noadamerika gwen, de wos heind nimma gibt. Eascht mid am End vo da letztn
Eiszeid hod se da Meeresspiagl ghom und voa 10.000 Joa hand dann de zwe
Kontinente duach de heidige Beringstross wieda trennd woan. Aus dene easchtn
Menschn de do kemma hand hamd se a dera Region de heidign Staamm vo de Uaeiwohna
buidt, dausnde Joa voa da Besiedlung vo de Eiropäa. Am heidign Sidostn vo Alaska
und a ara Boa Teile vo British Columbia und vom Territorium Yukon hamd se de
Tlingit agsiedlt und hamd a matriliniare Gsäischaftsfoam entwicklt. Am Sidostn
vo Alaska wohnand a nu de Haida, de wos heid fia eana bsundane Handweakskunst
bekannt hand. As Voik vo de Tsimshian hod se British Columbia noch Annette
Island umgsiedlt, wia eana da amerikanische Präsident, da Grover Cleveland und
da Kongress am Joa 1887 de Ealaubnis dafia gehm hod. Dotn hamd nocha de Siedlung
Metlakatla grind. De drei Väika, wia a nu oi andane Uaeiwohna a da Noadwestkistn
hamd vom spädn 18. Joahundat bis a de 1950a- Joa an Ausbrich vo Granghadn wia de
Pockn glien, bsunda brudoi hand de Ausbrich a de 1830a und a de 1860a Joa gwen,
bei dene wo a Haufa vo eana dra gstoam hand.

De Aleutn hand heind nu de Hoamad vom Voik vo de Aleutn, obwoi se zu de easchtn
Väika gheand, de unda da Aubeitung vo de Russn leidn hamd miassn. Da Westn und
Sidwestn vo Alaska hand de Hoamad vo de Yupik, dene eanane Cousins, de Alutiiq,
hand oba am heidign Zendralalaska undawegs. As Voik vo de Gwich'in, de fia eana
Obhängigkeit vo de Karibus bekannt hand lemand am neadlichn Zendralalaska, am
Arctic National Wildlife Refuge. De North Slope und de Little Dioeme Insl weand
vo oi vaschiedne Eskimo Väika bewohnt.

Da easchte Eiropäa, dea wos Alaska gseng hod, is vielleicht da russische
Entdecka da Semjon Deschnjow, dea wos 1648 de Tschuktschn-Hoibinsl umschifft hod
und so de Thesn wiedalegt hod, dass Amerika und Asien zammhengand. 1728 und 1729
is da Däne Vitus Bering, dea im Aufdrog vom Russischn Zaren undawegs gwen is,
beim Vasuach Alaska zum dareicha gscheidad. Eascht 1741e is de duach d zwoat
Kamtschatkaexpedition bassiad. Da Russ Alexei Tschirikow, da Käpitän vo da St.
Peter, as zwoate Schief vom Bering seina Expeditionn, hod am 25. Juli 1741 a da
Natt vo de Prince-of-Wales-Insl Land entdeckt. Da Bering hod oan dog danoch de
Kistn um de 600 Kilomedda weida neadle dareicht. De beidn Schief hand davoa bei
am Stuam vorananda trennd woan. Hoamzua hod de St. Peter, as Schief vom Bering a
da noch eam benanntn Beringinsl alandn miassn, wora dann am 19. Dezemba 1741
gstoam is. Da Rest vo da Besatzung is dann am 6. Septemba 1742 wieda am
Ausgangshafn, Petropawlowsk auf Kamtschatka. Vo Bedeitung hand a dera Expedition
a de Beobachtunga vom Botaniker und Zoologen Georg Wilhelm Steller, dea a boa
amerikanische Viecha- und Pflanznoatn s easchte moi beschrim hod, do drunda a de
noch eam benannte und 1768 ausgrottete Stellersche Seekuh.

Ab 1745 hamd de Russn eana spädane Kolonie Russisch-Amerika auf da Suach noch
Seeottern und eanane Pelze. Wega da groußn Entfeanung und am gachn Klima is des
recht gfeale gwen. 1783 is da Grigori Iwanowitsch Schelichow mid zwoa Schief a
da Insl Kodiak aglandt. Noch feindliche Ibagriff vo de Koniag-Eskimo hoda auf se
schiaßn lossn, hundate hand gstoam und valetzt woan. Nochad hoda de easchte
permanente Siedlung in Alaska grindt, as heindige Tree Saints Bay. 1792e is de
Siedlung auf de Stäi vo da heindign Stod Kodiak valegt woan, de se danoch zum
Hauptumschlogbloz fia Bäiz entwickld hod. Noch arana Zeid hamd se de Russn mid
de Einheimischn hoibwegs zamgrauft.

Da russischn Expansion hand boid Spanien und Groußbritannien gfoigt. Spanien hod
auf da Basis vom Vadrog vo Tordesillas ausm Joa 1494 an Ospruch auf de ganze
amerikanische Pazifikküstn erhom. Auf des hi hod da Karl III. zwischn 1774 und
1791 mehrane Expeditionen zua Eakundung noch Alaska gschickt. Oans vo de zwoa
Schief vo da zwoatn Expedition undam Juan Francisco de la Bodega y Quadra hod
1775 a Alaska dareicht, 1791 hod des a da Italiena Alessandro Malaspina dea wos
in spanische Dienste gstandn is gschafft und woa auf da Suach noch da
Noadwestpassagn. De Spanier und de Britn hamd 1790e a da Nootka-Sund-Kriesn
eanane Ansprich klean kinna. As spanische Eabe in Alaska beschränkt se heind
unda andam auf a boa Oatsnama, zum Beispui da Malaspinagletscha und de Oatschaft
Valdez. De Grenz zwischn Russisch-Amerika und Groußbritannien und de USA is 1824
und 1825 mid oi Vaträge konkredisiad woan.

Scha 1778e hod da Brite James Cook an Valauf vo da Pazifikküstn vo Kalifoanien
bis a de Beringstross katographiad und hod do de noch eam benennde Cook Inlet
entdeckt. Oiwei mehra hand mid da Zeid a amerikanische und britische Bäizjaga
und -händla mid Schief noch Alaska kemma. De britische Hudson’s Bay Company hod
in Fort Yukon, am Stikine River und in Wrangell seit de 1830a Handlspostn
bedrim, de wos teilweis duach Pachtvaträge mid de Russn zamkemma hand. De hand
oba dann fia Neigrindungen in British Columbia wieda aufgehm woan.

Bis 1798 hod da Alexander Baranow de Küstngebiet am Sidn vo Kodiak eakundt und a
Joa drauf eba 10 Kilomedda neadle vom heindign Sitka a Niadalossung grindt umd
de russischn Ansprich nummoi deitlich zum mocha.



https://bar.wikipedia.org/wiki/Slowenien

Slowenien (slowenisch: Slovenija) is a Stoot in Eiropa, dea wos an Italien,
Östareich, Ungarn, Krowozien und d Adria grenzt. Es Laund is am 1. Mai 2004
Mitglied vo da Eiropäischn Union worn. Am 1. Jenna 2007 is aa da Euro, dea wos
in slowenischn Tolar obglest hod, eigefiad worn.

De Haptstod vo Slowenien is Laiboch (slow.: Ljubljana), mid 287.218 Eihwohna
(Staund: 1. Jenna 2015).

weitas klaane autochthone Mindaheitn vo Italienan in Istrien (0,11%), Ungarn in
da estlichn Region Prekmurje (0,32%), sowia Oidöstareicha (0,10%).

Laut Zensus vo 2002 san 57,8 % vo de Slowenen remisch-katholisch, 2,5 % san
Muslime, 2,3 % orthodox, 0,9 % Protestantn. 3,5 % san konfessionslos glaibig.
10,1 % san Atheistn. 22,8 % hom koa Ogob bei dea Umfrog gmocht.

In Slowenien wiad vuaoim Slowenisch gredt. A großa Teu vo de Slowenen kau vua
oim owa no Serbokrwodisch - duach de launge Zuaghearigkeit zum ehemoling
Jugoslawien. Klaane Grubbm redn no Italienisch, Ungarisch, Albanisch und
Deitsch.

Slowenien is in 212 Gmoana (slowenisch občine, Sg. občina)- drunta öif
Stodgemeindn - gliedat. Olladings wird üba de Schoffung vo Regoonan nochdenkt.

Es wiad augnumman, dass de Slowenen im 6. Joahundat ins heitige Gebiet vo
Slowenien eigwaundat san. Im 7. Joahundat is es slawische Fiaschtndum
Karantanien (Karantanija), da easchte slowenische Stoot wuan. Im Valauf vo de
näxtn zwa Joahundate is Karantanien znaxt unta boarische und daun fränkische
Vuaheaschoft gfoin. In da Mittn vom 10. Joahundat woa duachn Sieg vom Kenig und
spädan Kaisa Otto I. in da Schlocht aufm Lechföd (bei Augschburg) da Weg frei
fiad Ostkolonisation duachs Heilige Remische Reich. De Ungarn hom si in da Foige
ausn Gebiet vaum heitign Slowenien in de Panonnische Tiafebane zruckzogn.
Karantanien is ins Herzogdum Bayern eigliedat wuan und ob 976 zum Herzogdum
Kärntn vom Heilign Remischn Reich wuan. In de foigendn Joahundate is des Gebiet
in de Herzogtüma Keantn (Koroška), Steiermoark (Štajerska) und Krain (Kranjska)
aufgespoitn wuan.

Duachn Aufstieg vo de Habsburga in da Mittn vom 13. Joahundat san große Gebiete
vo Slowenien habsburgisch wuan. A Ausnauhm woa de Grofschoft Sanegg in Cilli
(Celje), de wos se duach gschiggte Heiratspolitik bis zum Aussteabm vo da
Dynastie 1456 geng de habsburgarische Hegemonie bhauptn hod kenna. Danoch is
Slowenien bis zum Ende vom Easchtn Wödkriag - mit ana kuazn Untabrechung wearend
da Napoleonischen Kriag - unta habsburgischa Herrschoft gstaundn.

Des scho im 19. Joahundat zuanehmend aufflaumende Nationalbewusstsein hod 1918
daun zua Proklamation vom Kenigreich vo de Serbm, Krowodn und Slowenen gfiat;
woraufhi Italien de slowenische Küstnregion bsetzt hod, de wos des Kenigreich
daun im Grenzvatrog vo Rapallo 1920 offiziö obtretn hod miassn. 1929 is des
Laund nochm Stootsstreich vom Kenig in Kenigreich Jugoslawien umgnennt wuan.
Doduach hod si de Dominanz vo de Serbm im Kenigreich vasteakt. Zuadem hom de
Slowenen untam Valust vo ernana Küstenregjon glittn. Zuanehmend innenpolitisch
zarrüttet, hod se des Land oba sei Neitralität beweat. Am 25. Meaz 1941 is
Slowenien vo de Axnmächte zum Mitpaktian zwunga wurn. De Militeafiarung hod oba
scho zwa Tog späda putscht und hod in Kronprinz Peter II. ois Mochthoba
eigsetzt. De Axnmächte hom de Vurgäng aun iara sidestlichn Flankn ois Gfoa
eigstuaft und hom deseng im Aprü 1941 des gsamte Jugoslawien bsetzt. Slowenien
is nocha unta Italien, Ungarn und Deitschland aufteut wuan. Scho a poa Tog noch
da Bsetzung vo Slowenien is de kommunistisch gfiate Widastaundsorganisation
Osvobodilna Fronta grindt wuan. Zoihreiche Partisanenvaband hom se unta de
Kenigstrein - und ob da Kriagserklearung vom Hitler aun Stalin - aa unta de
kommunistischn Opposizionön (unta da Fiarung vom Titoformiat. Am End vam zwatn
Wödkriag is nohezua de gsamte deitschsprochige Mindaheit vatriebm wuan. Dabei
san noch da Beendigung vom zwatn Wödkriag im Gebiet um Maribor (Marburg) und in
de Schluchtn vom Hornwoid vo Tito-Partisanen Massnmorde ("Massaka vo Bleiburg")
beganga wuan.

Nochm zwatn Wödkriag is am 29. Novemba 1945 de Demokratische Fedarative
Voiksrepubblik Jugoslawien grindt wuan. Ab 1963 hod sa se Sozialistische
Fedarative Republik Jugoslawien (SFRJ) gnennt. De woxande Unzufriednheit mit da
Belgrada Fiarung wearend da 1980a Joa hod zua Unobhängigkeitserklearung vo
Slowenien am 25. Juni 1991 gfiat. Da drauffoigende Eimarsch jugoslawischa Trubbm
hod im sognenntn 10-Toge-Kriag erfoigreich obgweat wean kenna. Slowenien is
binnen an Monat vo oin Mitgliedan vo da EU onakaunt wuan. De ethnisch relativ
homogene Bevökarung und de wenign Kriagshaunlungan hom a schölle Stabilisiarung
eameglicht. Des is mitm Beginn vo de Beitrittsvoondlungen zur EU im Novemba 1998
honoriat wuan und mitm Beitritt vo Slowenien am 1. Mai 2004 zur EU bsieglt wuan.

Obwoi Slowenien relativ klaa is, gibts do recht vaschiedane Laundschoftsfuamen.
Im Noadn liegn de Hochgebiage Julischn Oipn, de Karawankn und de Staana Oim. Im
Nationalpark Triglav gibts mitn Triglav (2.864 m) in hächstn Beag vom Laund. In
de Julischn Oipm entspringan aa da Soča und de Save, de wos neba da Drau und da
Mur wichtige Flüss vo Slowenien san. Da Ostn is vo ana Tiafebene prägt, de wos
in de Pannonische Tiafebane iwagäht, wearend se in da Mittn und im Westn
Middlgebirgszig vom Dinarischen Gebirg befindn. Duat gibts aa de tipischn Karst
Erscheinungan. Im aissastn Siidwestn vum Laund liegt de 47 km launge
Adria-Küstn, de wos in tiafstn Punkt vom Laund markiat. Iwa de Höftn vo da
Stootsflächn san mit Woid bedeggt. Im Südwesten vom Laund herrscht a mediterrans
Klima mit woaman Summan und müdn, feichtn Wintan. Winta und Fruajoa bringan an
da Küstn oft koide Foiwinde. Im Laundesinnan is des Klima kontinentala prägt.

Da greßte intanazionale Flughofn haßt Brnik und liegt in da Näh va da Hauptstod.
Danebm gibts zwa klanare internationale Flughäfn, Marburg und Portorož. Entlang
vo da Save valauft de Eisnbaun vo Deitschland und Östareich noch Krowozien. A
weitare wichtige Eisnbaunvabindung valauft vo Italien noch Ungarn.

A wichtiga Wirtschoftszweig vo Slowenien is da Tourismus, dea wos si vua oim auf
de Oipm, Laiboch, de Adria und aundare Sengswiadigkeitn wia de Höin vau Postojna
konzentriad.

Des Bruttoinlandsprodukt hod im Joa 2002 21,905 Mrd. € ausgmocht, des bedeidt
pro Kopf 11.709 €. De Auslandsvaschuidung hod se 2002 auf 3968 Millionen Euro
belauffm. Des reale Woxsdum hod 2002 3,2 % (2001: 3,0 %) betrong. De
Inflazionsratn is imma no relativ hoch und hod im Joa 2002 7,5 % (2001:
8,4 %)betrong. De Arbeitslosenquotn hod vo 2001 auf 2002 von 6,4 % auf 6,0 %
reduziat wean kena. (2005) hod Slowenien a Inflation vo 2,0 % und a gschätzts
Wiatschoftswoxdum vo 3,7 %.

Im Vagleich mitm BIP vo da EU ausdruggt in Kaufkroftstandards erreicht Slowenien
an Index vo 76.0 (EU-25:100) (2003).

Slowenien hod am 1. Jenna 2007 in Euro eigfiad, 1 Euro hod do 239,640 Tolar
entsprochn.

Es slowenische Parlament besteht aus zwa Kauman: De Nationalversaumlung (Državni
zbor) und im Nationalroat (Državni svet). De Nationalvasaumlung setzt se aus 90
Obgeordnetn zaum, de wos zum Teu duach a direkte Woi oda duacha Proporzjwoirecht
bstimmt wean. De autochtonan Mindaheitn vo de Italiena und Ungarn höm a
garantiads Voiksgrubbmmandat. In Frong, de wos ausschliaßlich de jeweiling Recht
vo da Mindaheit betreffm, bsitzn de Voiksgrubbmobgeordnetn a absolutes
Vetorecht.

Im Zug vo da NATO-Ostaweidarung is Slowenien am 29. Meaz 2004 Mitglied vo da
NATO wurn. Seit 1. Mai 2004 is s Mitglied vo da Eiropäischn Union.

Nebm Fuaßboi und de Wintasportoartn Eishockey, Schi Alpin und Schi Nordisch
gibts aa erfoigreiche Anzlspoatla. Im Eishockey is da HK Jesenice slowenischa
Rekordmasta.



https://bar.wikipedia.org/wiki/Schbanisch

Schbanisch oda Spanisch is a romanische Spoch, de in Spanien entschaundn is, zu
de iberoromanischn Sprochn ghead, in 23 Lenda ofiziele Aumtssproch is, oane fu
de sechs Sprochn fu da UNO is und ungefea fu 523 Milliona Leit auf da Wöd ois
Muadasproch und nu ziaka fu 88 Milliona ois Zwoat- oda Fremdsproch (geschätzt)
beheascht wiad. Schbanisch wiad hauptsechlich in Spanien und Lateinamearika
gret, owa a fü in de USA und a weng auf de Philippinen und in Äquatorialguinea
in Afrika.

Schbanisch is noch Mandarin-Kinesisch de Sproch auf da Wöd mid de zwoatmaistn
muatasprochlichn Schbrecha, nu mea wia Englisch (wai fia de maistn Inda, wo
Englisch a ofiziele Amtssproch is, des ned eana Muadasproch is). Waun ma ole
muatasprochlichn Sprecha und Leit, de a Sproch ois Zwoat- oda Fremdsproch kinan,
zamzöd, dann is Schbanisch de dritgresde Sproch auf da Wöd, noch
Mandarin-Kinesisch und Englisch. Schbanisch wiad a gean ois Fremdsproch gleant.

Des Woat Schbanisch spricht ma auf Boarisch mid SCH und woachn B aus, egal wia
ma s schreibt. Boarisch hoast auf Schbanisch "el idioma bávaro" oda oafoch
"bávaro". Minga hoast auf Schbanisch übrigens ned "Monaco di Baviera" wia auf
Italienisch sondan "Múnich" (Munitsch). Wean hoast "Viena" und Soizbuag
"Salzburgo". Sunst gibt s koane Exdra-Namen fia Oatschoftn bai uns. Siidtirola
Oate wean auf schbanisch mid de italienischn Namen ausgsprocha.

Des Woat Schbanisch kimt fum lateinischn Name fia de Provinz Hispania, de im
Zwoatn Punischn Kriag 206 v. Kr. fu de Röma eaowat woan is und seitdem schdoak
romanisiad woan is. S Latein mid seina hispanischn Feabung is de Grundlog woan
fia de heitige Sproch. Oladings is des, was mia auf Boarisch ois Schbanisch
bezaichnan, ned de oanzige romanische Sproch, de ausn Latein auf da ibearischn
Haibinsl entschdandn is, sondan es gibt a nu Poatugisisch, Katalanisch,
Galizisch und a boa andare, de ma entweda ois Dialekt oda ois kloane Sprochn
bezaichnan ko.

Schbanisch is eigentlich de Sproch fu da noadspanischn Region Kastilien, de am
Rond zu de beagign Gebite fu Kantabrien, Rioja (Aussproch: Riocha), Ávala und
Burgos entschdandn is. In Spanien söwa sogt ma desweng oft Kastilisch schdod
Schbanisch, damid ma woas, wos genau gmoand is.

Im Zug fu da "Reconquista", baim Zrukeaowan fu dem Land, wos länge Zeid im Bsiz
fu de islamischn Mauren woa, hod si dea kastilische Dialekt oiwai waida in Sidn
ausbroat, und de Heascha fu Kastilien san a de mechtigstn auf da ibearischn
Hoibinsl woan. So is des Kastilische de gresde Sproch in Spanien woan und quasi
zu am Sinonim fia Schbanisch iwahaupt. Duach de Eaowarung fu Amearika nochn
Kristof Kolumbus hod si des Kastilische a noch Amearika ausbroat und is so oane
fu de gresdn Sprochn auf da Wöd woan. Obwoi koana fu de ondan schbanischn
Dialekte si noch Amearika ausbroat hod (wan ma Poatugisisch do ned dazuazöd),
song a fui Leit in Lateinamearika zu eanara Sproch "castellano", oiso
Kastilisch.



https://bar.wikipedia.org/wiki/Kristndum

Is Kristndum is mid zirka zwoa Milljardn Mitglieda vuam Islam und am Hinduismus
de greisde Religjon vo da Erdn und oane vo de fümf Wödreligjonen. Monchmoi wiad
de Religjon a ois Krisdnheid bezeichned.

Is Kristndum is a oa-Good Glaabm und si missjoniat in da gonzn Wöd. Is Kristndum
ged zrugg ouffn Jesus vo Nazaret, dea wos a Wondaprediga im heitign Palestina
woa. Jesus wead vod Kristen ois Kristus und Soon vo Good vaeat. Da Kean vo dera
Religjon is de Zuawendung vo Good on de Menschn, in dera Zuawendung offnboat si
da Good und es entstehd a Good-Mensch Bezieung. De zwoa Hauptgebot - neba dene
zehne in da Bibl - san: du soast Good liam - mit deim ganz Herzen und du soast
den Nächstn (ned de Verwandtn san do nua gmoand , sondern dea, den da des Lebn
nah herbringt oder zuarabringt ) liam. sKreiz is des Zeichn vom Kristndum und
soi uns dro erinnan, dass uns da Jesus am Kreiz zoagt hod, zu wos dLiab fähig
is.

As Kristntum untateijt se in mehrane Bekenntnis bzw. Konfessionan unn de doraus
entstondanan Kiachagmoaschoftn, unta ondam de katholische-, evangelische-,
oatodoxe- und anglikanische Kiachn. Prominentestes Kiachnobahapd is da Franz ois
Papst vo da remisch-katholischn Kiachn, den de ondonan Kiachgmoaschoftn oba net
oijs des ihrige Obahapd oneakennan. De Bischöf vo de Evangelischn dogeng wean
vagleichsweis demokratisch gweijt unn vasammeijn se in nationale unn
intanationale "Konferenzen" unn "Räten". Bei de Bayern san de meisten remische
Katholiken, bsondars de Oidbayern. A vui boarische Braich hänga eng mit da
katholischn Kiacha zamm. Eigentli is des ganze Lebn vo an Bayern vom kristlichn
Glaum umgehm: de Taff - de Firm - de Easchtkommunion - as Heiratn, sogoa as
Kranksei und as Steam. Es kead hoid irgendwia dazua. Es ko sogar manchmoi sei,
dass ma in an a Kiacha, bei da hl. Mess , an Hean Pfarra bei da Predi a boarisch
red´n head. Wia da domolige Boopst, da Ratzinger Sepp in Boarn dogwehn is, do
hoda a imma wida boarisch gredt!



https://bar.wikipedia.org/wiki/Kraftschlu%C3%9F

Da Kraftschluß is a Begriff aus da Technik. Ma moant damit a Vabindung vo zwoa
Oanzlteil bei dene Kräfte iaba d'Reibung iabatrong wern. Sein Nama hod a vo da
Reibungskraft. S'kenna nua Kräft iabatrong wern, de parallel zua de se berührndn
Flächn laffa. Wei de Reibungskraft vahindert ja nua a Vaschiam vo de Oanzlteil
entlang vo de Berührflächn. Bei technisch gnutzte Vabindunga werd de
Reibungskraft erhöht, um hähane Kräft iabatrong zkenna. Meist wern dodazu de
Flächn ananandapresst, wei mit na hähan Normalkraft steigt a de Reibungskraft.

A Morsekegel is a Vabindungstechnik bei Bohrmaschina und Drehbänk. Dabei werd a
Kegl ins dazua passende Loch mit Schwung neigsteckt. Duach de elastische
Vaformung dagibt se a Normalkraft, de auf de Obaflächn vo dem Kegl wirkt. So
konn a duach de Reibungskraft nimma ausefoin. A as Drehmoment vo da Bohrmaschin
werd kraftschlüssig auf den Bohrer iabatrong, wei de Kräft fias Drehmoment ja a
an da Oberflächn entlang wirkn. So hoid da Morsekegl ganz ohne Oschraum. Ausa
kriagt man nua wenn ma vo hint draufhaut und mit dem Schlog de Reibungskraft
iabawindt.



https://bar.wikipedia.org/wiki/Kosovo

Kosovo (a dea bzw. des Kosovo albanisch Kosova oda Kosovë; serbisch
Косово/Kosovo, seltener: Косово и Метохија/Kosovo i Metohija) is aa Lond am
Balkan, des si om 17. Feba 2008 ois Republik Kosovo vo Serbien losg'löst hot und
de Unabhängigkeit erklärt hot.

Wödweit is de Unabhängigkeit recht umstritten. A poa Stootn erkennen Kosovo ois
eigenen Stoot an, ondere lehnen diese Anerkennung ab. Da Gutteil der
Staatengemeinschaft verhŏit si zuwortnd. Serbien siacht in Kosovo ois Toü foa
sein Stotsgebid au. Foa oim Russland, des mid Serbien traditionell fabündet is
und a söba a boa obtrünnige Provinzn (zum Beischpü Tschetschenien) hod, is gegn
de Unobhengichkeid fom Kosovo. Owa a aundare Staatn wia Zypern, Rumänien oda de
Slowakei eakenan den Kosovo ned au.

Da Kosovo liegd in Südosteuropa und grenzt an Serbien, Montenegro, Albanien und
Mazedonien. Da Kosovo is a Binnenstaat, des haßt, es hot kan Zuagaung zum Mea.
Genau gnuma haßt des Laund "Kosovo und Metohija". Metohija nimmt in Westtoü ei,
da Noad- & da Osttoü kean zum Kosovo. De Haptstod fom Kosovo haßt Prishtina mit
umara 207.000 Eiwona (2013). Da Kosovo hod a Befökarung foa umara 1,8 Millionen
Eiwona. De Stootsfläche betrogt 10.887 Quadratkilometa. De Befökarungsdichte
betrogt 159,8 Eiwona pro Quadratkilometa.



https://bar.wikipedia.org/wiki/K%C3%B6itn

De Köitn oda Kejtn (deitsch: Kelten) woan a Voik in Eiropa. Gwohnt haums vo
Irland bis ind Tiakei eine. Den Nom haums vo de Griachn griagt (griach. keltoi
oda monchmoi a galatai. Bei de Rema haums celtae oda galli ghoaßn). Ollesomt
haums Köitisch gredd.

Wos genau herkema sand, woaß ma ned. De is oba a ned so wichtig, wei so a Kuitua
entwicklt se oafoch. Des ko a passian, ohne daß do jiatz extra wer umadumdroasn
muaß.

Ogfongt hods mit de Köitn in Ostfrankreich, in da Schweiz, in
Siidwestdeitschland und im heitign Östarreich. Des woa so uma 1200 v. Kr. Des
woa de Hallstadtzeit. De hod dauad bis uma 470 v. Kr.. Gnennt hod ma de Zeit
noch da Stod Hallstadt im Soizkaumaguad. Wei duadn hod ma recht vui Sochan vo de
Köitn ausgrom. In dera Zeitsponn ham de Leid as Eisn kennagleant. Davoa haums
mit Bronze goabat.

Domois woan de Leid, de ma scho ois Köitn bezeichnen ko, recht reich, weis a so
vui Soiz ghobt haumd. Des haums aus de Berg ausaghoid und donn vakafft. So haums
a recht a guads Handlsnetz aufbaun kina, wos iwa ganz Eiropa gonga is. Und weis
a so reich woan, homs a scho gressane Siedlungen baun kinna. Do hod ma a scho a
poa gfundn. Voaoim de großn Grobstäddn. Do haum si donn a scho sognennde
Häuptlingschaften buid. Da Odl is oiso gwogsn. A recht bekonnte Festung is de
Heuneburg in Bodn-Wiaddnberg.

Spada donn sand de Köitn mit de Griachn und mid de Etruska zaumkemma. Des woa a
recht a fruchtboare Beziahung, und de La-Tène-Zeit hod ogfongt. De hoaßt noch am
See in da Schweiz, wo ma an gaunzn Hafa zeigs aus dera Zeit gfundn hod. In dera
Zeit haum de Köitn am Rhein an neichn Kunststüü entwiköd, der vo de Griachn und
Estruka beeinflußt woa. De Hallstadtzeit hod donn recht boid aufghead. Des woa,
wei pletzlich gaunz vui Leid zum wondan augfongt haumd.

Warums olle auf oamoi losmaschiad san, komma ned genau sogn, oba woascheinlich
sans oafoch zvui Leid wuan. Aufm Weg hom sa se donn mit olle meglichn Leid
gmischt. Jeda der midwoit hod a middeafn. Des woa domis ned so dragisch.
Deszwegn ko ma in dera Zeit a ned wiakli vo am Köitischn Voik redn. Des wird
eigadlich nur iwad Sproch definiad. Won domois oana vo de Illyrer gmoant hod, ea
frogt amoi bei de Köitn, ob a middoa deaf, donn hod a des gmocht. Und wonn de
Köitn jo gsogt hom, woara a oana.

Zeascht sand de Köitn auf Italien gfoan und hom se in da Poebene augsiedld. Des
woa kuaz noch 400 v. Kr.. De Röma hom des Gebiet donn "Gallia cisalpina" gnennt.
Aus eanara Sicht hoaßt des "Gallein, wos hibei vo de Oipn is". Wei se de Köitn
duat oba recht aufgfiad homd, hom de Röma (de do grod amoi de Stod Rom ghobt
homd) gmoad, se miaßn wos untanehma. Des woa oba a Fehla, wei de Köitn homd donn
oafoch Rom iwafoin und de Röma homd se freikaufn miaßn. Des hom de Röma nia
richtig vadaut. Späda donn homs zruckghaud und fost olle untawoafn.

A innahoi eanam Siedlungsgebiet woan de Köitn untawegs. Vom Rhein sands richtung
Donau gonga und vo duatn donn oafoch am Wossa obe. In Bähmen homs Station
gmocht. Des woa da Stomm vo de Boier, und vo dem kimmt a da Nom vo dera Gegnd.
De Boier sand iwahaupsts vui umanond kema. A groußa Teil vo de aundan is oba
weida noch Süd-Ostn gonga.

De Köitn, de im heitign Bayern gwohnt hom, hom se Vindeliker gnennt, und as Lond
söba Vindelizien. In Östarreich hom de Noriker augschofft. Duat woa a des letzte
unobhängige köitische Kinigreich aufm Festlond. De homd nämigs nia mid de Röma
gstriddn. In da Schweiz woan de Helveter. Vo de is oba ned vui übrig blim, wei
da Cäsa hods ois Vuawond ausgnutz fia sein Gallischn Kriag und fost olle
daschlogn.

Am Balkan sands donn auf de Griachn gstossn. Zeascht woa des ned so dragisch,
oba wia sa se donn a bissl sichara gfuid hom, haums Griachaland ogriffn. Des woa
279 v. Kr.. Bis obe noch Delphi sands kema. Duat haumsa se donn oba zastriddn,
und a Tei is ind Tiakei ume. Duatn hom sa se middn in Anatolien einigsetzt und a
Kinigreich grindt. De, de wos in Griachaland blim sand, sand an Infektiona
gstoam, weis mit da Hygiene am Schlochtföd nu ned so weit her woa.

Duatn sands nia so offensiv eigwondat wia iwaroids ondas. Des woa so uma im 5.
Jhd. v. Kr. Duat haums aa de La-Tènekuitur ned ghobt, sondan wos eignas, wos oba
a schee woa. Mid de Einheimischn Iberier haum sa se schee vamischt und haum donn
Kejtiberia ghoassn. De Rema haum hoid so gsogt. De Rema haum obm 2. Jhd. v. Kr.
de spanischn Gstodn eignumma und sand oiwei weida londeiweats zogn. Do sands
natiale wieda zomgrocht. Hod de Kejtiberia oba nix ghoifn, se haumd gegn de Rema
valuan.

Do sands aa gwesn (im heiting Frankreich), oba des woaß ma eh. Im 2. Jhd. v. Kr.
homd de Rema probiat, daß an Fuaß in de Tia vo Gallien kriagn. Haums aa
higriagt. Am Aufong hods a weng ebbs dauad. Oba se haumds so uma 120 v. Kr.
gschofft, daß eana de gonze Middlmeergstodn vo Frankreich ghead hot. Jiatz haums
aa an Londweg noch Spanien ghobt. Des hod donn "Gallia transalpina" ghoaßn. Des
hoaßt "Gallien, wos hinta de Oipn is". De Köitn hod des ned taugt und homd imma
wieda probiat, dass as los wean. Se homs oba boid aufgebn und wieda an Hondl
aufgmocht, weis Göd jo a wichtig is.

Uma 50 v. Kr. hod donn da Julius Cäsar an Gallischn Kriag ogfongt. Fian Cäsar
woa des goa ned so schwa, wei de Gallier untaranaunda oiwei scho oft gstriddn
hom, und des hoda ausgnutzt. Des hoda gmocht, wei a a Göd braucht hod. Und
Gallien woa jo so reich. Des woa eam oba ned gnua. Bis auffi noch Bejgien is a
gfoan und donn a nu noch England ume. Wiara damit fertig woa, hod ois zu Rom
ghead.

Duadn sand de Köitn a higfoan und homd se higsetzt. Wias no koa Eisn gem hod,
homs duadn recht guad vom Kupfa- und Zinnhondl lebn kinna. Des is domois vo
England noch gonz Europa vokaft wuan. Späda homs oiwei an Kontakt mit de Gallier
in Fonkreich ghoidn. De Römer hom zu de Köitn in England nia Gallier gsogt,
sondan homs Brtiannier gnennt. Mit de Röma sands duatn eascht recht spat
zuamkema. Woa oba so wia bei de Gallier. Se hom se ned long hoid kinna. Oba es
hod imma wieda an Aufstond gebm. Deswegn homd de Römer Britannien ned gern
ghobt. Duatn homs oiwei rauffa miaßn, bis zum Schluß wias gonga sand.

Schottland und Irland hom de Rema in Ruah lossen. Duat hom se de Köitn a a bißl
ondas entwicklt ois wia am Festlond. Zum Beispü de Heisln vo eana woan rund, ned
eckig. Duatn hod se des Keltische long ghoidn. Bis ins Middloita ein. De schen
Biachen, des duatn in de Klesta gmocht homd sand so berühmt, weis des köitische
Muster ois Vaziarung homd. Aus Irland und Schottland sand heit a de gaunzn Sogn
und Gschichtln de ma vo de Köitn nu kennt, weis duat donn spada ois aufgschriebn
hom. Aus dera Gegnd gibts a recht guade Aufzeichnungen vo köitische Rechtstext
und ibas gsöschoftliche Lebn. Vo de Festlondköitn gibts sowos kaum.

De Köitn woan hirarchisch in Kast oaganisiad. des woa so ähnli wia bei de
Brahmanen in Indien (mid de homd de Koitn iwahaupts recht vui gemeinsom). Do
hods zeaschd amoi an Kini oda an Haiptling gebn. Donn woan donn nu de Kriager
und da Odl, nochand de Hondwerka und am Schluß de Baun. Natiali hods a Sklavn
gem. Des woan meistns Kriagsgfonganae oda Schuidna. De woan oba ned wiakli in da
Gsöschoft dabi. De Druidn woan wos eigans. Da Kini is gwoid wuan. Des woaß ma
vom Cäsa. Des woa fost so wia heid mid de Politika. Nua, domois hod dea gwunga,
dea vuahea (ned nocha) de mehran Leid wos zum Essn und zan Sauffn gehm hod.
Wonns gleich vui Leid ghobt hom, hods a Stichwoi gem.

Eigadlich woan de Köitn Baun. Des homs a recht guad kinna. Ressa haums ghobd und
Rindviecha, Schweindl, Schafei und Goaßn aa. Und Hena natiale a. Außdem homs
Hund zogn. Ned nua zum spuin und fiad Oabat, sondan a zum eßn. Trunga homs a Oat
Bier. An Wei homs eascht späda kenna gleant

Droad homs a kennt. Da Woaz und de Geaschtn woan bekonnt, und de Hirse a. Erbsn
und Bohnen woan a dabei. Obst is eh iwroids gwogsn und a de Schwammal.

Gwohnt homs in große Heisa. Des hom entweda so oanzlne Höfe sei kinna, oda
richtig grouße Siedlungen. De Heisa woan aus Hoiz baut, desswegn komma heid nua
mehr rodn wias wiakle ausgschaugd hom. Oba de Archäologie hod do scho vui
entdeckt.

Aughobt homd de Monna a longs Pfoad und a Hosn. A da Mittn homs an Giatl ghobt.
Im Winta woa woascheinli so a Oat Lodnkotzn ois Wedaschutz recht praktisch. So a
Köitnfrau hod longe Gwanda oghobt, des obn bei de Schuitan mit je oana Fibl (des
is a Sichaheitsnodl) zomghoidn hod, damids as ned valoisd. De Rema hom
aufgschriebn, daß des Gwand recht bunt kariad woa. Vielleicht woas a so wia heid
as Schottnmusta. Auf Schmuck sands a recht gstondn. De Köitn homd a supa mid
Metoi umgehkina. In jem Museum find ma so a Zeigs. Berühmt sand de Hoisroafn. De
nennt ma Torques. De woan bsundas sche.

Beim Kämpfn hom sa se drauf valoßn, daß a so schiach dau hom und so wuid woan.
Des hod am Aufong a oiwei zogn. Wia donn de Rema oba draufkemma sand, daß do goa
koa Disziplin dahinta woa, homs as schnö beim Kravattl ghobt.

Ois Woffn hom de Köitn an Speer ghobt und a Schwert. Damids an Schutz homd nu an
Hoim, a Schüd aus Hoiz und dicke Ledawestn. De gaunz Gstopfdn hom se a a
Kettnhemd leistn kinna. Des hom de Köitn nämigs afundn. Die Röma hom des donn
späda zur Grundausristung im eiganen Barras gmocht. A poa homd a Pferdl ghobt.
Und gonz friara sans nu auf Streitwogn daherkema.

Do muaß ma se recht aufd Archäologie valoßn, und auf des wos eanane Nochban
aufgschriebm hom. Wei söba homs do recht a Geheimnis draus gmocht. De Druidn hom
nämigs nix aufschreim woin üba eana Religion, damit neamd midmocha ko, der ned
soid. Schreibm homs oba scho kinna. Do homs donn as Griechische gnumma. Späda
donn as Ladein.

A vo da Mithologie woaß ma ned so vui. Jednfois ned vo de Festlondköitn. Des wos
ma do so kennt is ois aus Irland, Schottlond und Wales. Duadn sand jo de Köitn
zum Tei bis heid nu, und do homs donn noch da Christianisierung recht vui
notiat. Obs in Gallien genauso denkt hom, komma ned sogn.

De Priesta vo de Köitn woan de Druidn. De homd ois mit da Religion erledigt, oba
a de Gestz gmocht und vo da Wissnschoft a Auhnug ghobt. De woan recht hou
gstöid, weis a so gscheid woan, und homd bei de Vasommlungen nu voam Kini redn
deafn. Ma deaf sie des mid de Druidn oba ned so vuastoin wia heid mid de
Pfoarra. A Druide hod genauaso bei seine Leid aufm Hof gwohnt und hod a
gleichzeitig Kini sei kina.

De Köitn homd an Vuigodglaabn ghobt. Und mid vui moan i a vui. De koma goa ned
olle zöhn de Getta und Gettinnen. De Religion woa recht eng mit da Natua
vobundn. D'Mess woa onscheinden im Woid. De Wiedagebuat und de Seelnwondarung
woa gonz ebbs wichtigs. Do koma Paralön ziagn zu de indischn Religionen. Des
sand jo a zum Tei Indogermanen.

Obwois nix aufgschriebn ham, komma trotzdem sogn, daß de Köitn a Hochkuitua
ghobt ham. Do woa a Gsetzgebung do, a strukturiade Londwirtschoft, Kunst und
Kunsthondwerk, scheene Musi und a guade Technik.

Grod a da Medoivaoabatung woans guad. As norische Eisn hams haufnweis noch Rom
gliefad. Aussadem hams as Wognradl, so wias heid nu is wommas aus Hoiz mocht,
vabessad, se haumd gwisst, wia ma an Bodn mid Megl düngt, vo da Viachzucht homs
a a Auhnung ghobt und vo da Minzpregung aa. Es is a megli, dass goa scho a
Mahmaschin gobt ham, wei do gibts a Reliefbuidl, auf dem ma so a Maschin segt.

Se haumd a recht scheene Stoffe gwebt. Aus dem hams donn eana Gwand gmocht. In
Rom hams de Mäntl aus Gallien gonz schoaf gfundn. Spoda ham de Rema nacha aa de
Hosn ibanumma.

Zeascht amoi untascheidt ma ziwschn Festlondköitisch und Inslköitisch. Des
easchte homs in Gallien und im Rest vo Eiropa in voschiedene Dialekt gredt. Des
is oba scho long ausgstorim. Ma untascheidt de Sprochn in zwoa Untagruppn, de se
ned midanaund vostengan. De teid ma noch zwoa Buchstobm ei. Und zwoa nochm p
undm q. Des hoaßt, ausm vorköitischn kw is entweda a k und as q wuan, oda ebn a
p. In Spanien hams as q ghobt, in Gallien großteis as p.

Des Inslköitische gibts heid nu und wead in Irland, Schottland, Wales und a da
Bretagne gredt. Des Irische, des Schottisch-Gälische und as ausgstabane Manx ham
de k-Seitn (gschrim ois c) ghobt. De Walisa und de Bretonen de p-Seitn. Des
kennt ma bsondas guad am Wuat "Suhn".



https://bar.wikipedia.org/wiki/Franzesisch

De franzesische Sproch (frz.: (la) langue française [(la) lɑ̃g fʀɑ̃ˈsε:z], oda
(le) français [(lə) fʀɑ̃ˈsɛ]) gheat za de romanischn Gruppm vom italischn Zweig
vo de indogermanischn Sprochn. Sie wead vo meara wia 100 Milliona Leid in meara
wia 50 Lenda gschprocha und zejd za de Wejdsprochn.

Franzesisch is unta andam Omtssproch in Frankreich, Kanada, da Schweiz, Bejgien,
Haiti und an Haffa Lenda in West- und Zentralafrika, wearends im
arabischsprochign Nordafrika und in Indochina ois Nemsproch weit vabroadd is.
Aussadem is a oane vo de Omtssproch vo da EU, Omtssproch vo da Afrikanischen
Union und da Organisation vo de Amerikanischn Stootn und oane vo de sex
Omtssprochn und mit Englisch alloanige Orwatssproch vo da UNO.

De franzesische Sproch wead duach de Académie française reguliat, de sognennte
Loi Toubon (a Gsetz zan Schutz vo da franzesischn Sproch in Frankreich), dees
Office québécois de la langue française (a Beheadn z Québec), an Service de la
langue française (a bejgische Institution zua Pfleg vo da franzesischn Sproch)
und de Délégation générale à la langue française et aux langues de France.

[[Datei:Map Gallia Tribes Towns.png|thumb|Gallien zua Zeit vom Caesar (58 v.
Kr.)

In Gallien hods drei grosse Vejka mit oagnan Sprochn gem, de Kejtn, wo de Rema
gnennt ham, de Aquitania im Sidwestn und de Belga im Noadn. De Romanisiarung is
in zwoa Schrittn eafoigt. Dees Lateinische is 122 v. Kr. mit da Grindung vo
Aquae Sextiae (heit: Aix-en-Provence) und Narbonne in da Provinz vom remischn
Reich Gallia Narbonensis (heit: Provence) noch Sidfrankreich kema. Obm Joar 58
v. Kr. mit da Eaobarung vo Nordgallien duachn Julius Caesar is Lateinische aa
ins restliche Gallien kema.



https://bar.wikipedia.org/wiki/Argentinien

Argentinien (spanisch: Argentina) is a Stoot im Sidn vo Siidamerika. Es is da
ochtgresste Stoot vo da Eadn. Da Nama kimmt vom lateinischn Wort fir Süwa -
argentum. Des kimmt davo, wei de spanischn Erobara glabt hom, dass do Bodnschätz
findn kenntn. Bis 1816 wor Argentinien a spanische Kolonie.

In de argentinischn Andn gibts an Hauffa hoha Berg mit iba 6.000 m Heh. Dazua
ghert aa da hechste Berg vom amerikanischn Kontinent, da Aconcagua mit 6.962 m
Heh und de zwoa hechstn Vuikane vo da Erdn, da Ojos del Salado mit 6.880 m und
da Monte Pissis mit 6.795 m.

Da gresste Fluss vo Argentinien is da Río de la Plata. De gresstn Nebmfliss san
da Río Paraná und da Río Uruguay. De gresste argentinische Insl is de Isla
Grande de Tierra del Fuego, de wo ebba je zua Hejftn zu Chile und Argentinien
ghert und im Archipel Feialand liegt.

Argentinien grenzt im Westn on Chile, im Nordn on Bolivien und Paraguei und im
Ostn on Brasülien, Uruguei, und natialich 'n Atlantik.

De Amtssproch in Argentinien is Spanisch. Dazu gibts no indianische
Mindaheitnsprochn, wia s Quechua und s Guaraní.



https://bar.wikipedia.org/wiki/YouTube

YouTube [ˈjuːtuːb oda ˈjuːtjuːb] is a Seitn im Internet, wou d'Nutza ummasunst
Videos naafloon und ooschaung kinna. YouTube is am 15. Feba 2005 vu de ehemalign
PayPal-Mitawaida Chad Hurley, Steve Chen und Jawed Karim gründt woan und hod
sain Sitz z'San Bruno, Kalifornien. Am 9. Oktoba 2006 hod Google mitdeut, dass
s' YouTube kifft hom.

Af dera Seitn findt ma Fuim- und Feanseeausschnitt, Musikvideos und söiwadraade
Fuim. Sognennte „Video-Feeds“ ko' ma in Blogs oda iwa a Programmiaschnittstöi
(API) in Websiten ejbaun. A aktuelle Studie vum Mackfoaschungsinstitut Hitwise
moant, dass 73 Prozent vu alle Bsouch vu US-Videoseitn af YouTube landn. As
aigne Videoangebot vu da Muttagsöischaft Google kummt in dera Zait blouß af 8,4
Prozent.

Da Deu „Tube“ (aingtlich: Rean) im Nama is in da englischn Umgangssproch a
Ausdruck fia 'n Feansee. Des kummt vo da „cathode ray tube“ (bar.
Kathodnstroirean), ajso da Büidrean, wou fraja im Feansee drin woa. Da ganze
Nama (weatlich: DuRean) loud se am bestn ajs „Du sendst“ iwatrong.

Am 9. Oktoba 2006 is YouTube vu da Souchmaschina-Fiama Google fia 1,31 Milliaadn
Euro (in Aktien) kafft woan. D'Maakn YouTube soi waida heagnumma wean. De Fiama
mit 67 Mitawaida - unta dene aa d'Gründa Chad Hurley und Steve Chen - wean as
Gschäft voast unabhängich waidafian.

YouTube benutzt ajs Webserver Apache, fia Büida und andane statische Inajt wead
a vaändate Veasion vu Lighttpd mit vabessade Lastvadeuung heagnumma. Zum
Spaichan vu de ooglegtn Fümm kummt as Flash-Video-Format (Datainama-Eawaitarung
.flv) zum Ejsatz. Spejda hod YouTube oogfange, saine Videos aa ins H.264-Foamat
umzumwandln. Des is as Foamat, wos Apple heanimmt, damit ma YouTube-Videos afm
iPhone oospün konn. D'jewailign Videoveasiona ko' ma iwa an Link untahaj' vu
Veasion ooschaung, oda we' ma &fmt=18 an d'Video-URL droohengt. Sait im 25.
Novemba 2008 wean geaignete Videos aa im 16:9-Braitbüidfoamat oozoagt.

D'Möglichkait, Videos runtazumloon, hod YouTube ned voagseng und aa ned ejbaut.
We' ma a Video owa trotzdem af d'Festplattn kopian wü, gibts dafia
programmebasiate Lösungen waj z. B. Bookmarklets- oda Greasemonkey-Skripte. Es
gibt owa aa Seitn im Internet, wou höifa, Videos zum spaichan. Ma konn owa aa
oafach d'.flv-Datai ausm Zwischnspaicha vum Browser kopian.

Videos ko' ma bai YouTube in vaschiedne Foamat (waj z. B. AVI, MPEG, WMV oda
Quicktime) naafloon. Empfoin wead a Videoaflejsung vu 480×360 Pixel ode meija.
Unta'm Naafloon wean d'Videos ins Flash-Foamat (320×240 Pixel) oda ins
H.264-Foamat (352×244 Pixel) umgwandlt. Bai da Skaliarung (ajso baim oobassn vu
da Aflejsung) wean mögliche Qualitätsvalust eliminiat, wou duach a
verlustbehaftete Formatkonvertierung entstaj kinna.

D'Videos deafa ned grejßa sai, waj 1 GB und ned lenga waj 10 Minutn. Mit am
Director-Acount (Regisseur-Konto) woas möglich, lengane Videos neizumstöin, owa
des gejht ajtz nemma. Ajtza kinna blouß nu Alt-Director-Kontn und
Premium-Partner lengane Videos naafzumloon.



https://bar.wikipedia.org/wiki/Vietnam

De Republik Vietnam, oda a Vietnam, is a Stoot in Ostasien. Se grenzt nua on
China, Laos, Kambodscha und ons Chinesisches Meer. De Stootn hom se 1975 im
Vietnamkriag zastrittn. De Haptstod vo Vietnam is Hanoi.

Da jetzige President is Nguyen Minh Triet. Da Premieeminista haaßt Nguyen Tan
Dung.

Des Bruttoinlondsprodukt is jetzan ziaka so grouß wia von an duachschniddlichn
EU-Lond. De Währung vo Vietnam is da Đồng.

Zua Religion is zum sogn, doss duatn fost jeda zweite koa Religion hot. De
ondare Hejftn tein si de Buddhisten und de Kristn.

1883 is Vietnam a Kolonie vo Frankreich worn. De Franzosn hams Indochina gnennt
und in drei Protektorate afteit. Vo 1941 - 1945 ham de Japana Vietnam bsetzt
ghobt. Noch da Kapitulation vo Japan am End vom Zwoatn Wejdkriag, wor Vietnam
kuazzeitig unobhängig.

Wei de Franzosn wieda a Koloniaiheaschoft earichtn woitn, is vo 1946 - 1954 zum
Indochinakriag keman. De Franzosn ham valoan und si zruckzogn. Da Noadn is a
kommunistische Voiksrepublik worn, da Sidn a Republik untam Patronat vo de USA.

Den foigendn Vietnamkriag vo 1955 bis 1975 zwischn Noad- und Sidvietnam hod da
Noadn gwunna. Es wor aa a Stejvatretakriag. Da Noadn is von da Sowjetunion
untastitzt worn, da Sidn vo de USA. Am 2. Juli 1976 san Noad- und Sidvietnam
wiedavaeint worn. Seitdem hoaßts Sozialistische Republik Vietnam.



https://bar.wikipedia.org/wiki/Vaeinigte_Arabische_Emirate

D Vaeinigtn Arabischn Emirate (arabisch :الإمارات العربيّة المتّحدة‎, Umschrift:
al-Imārāt al-‘Arabīya al-Muttaḥida), kuaz: VAE, hand a Föadaration vo sim
Emirate am Siadostn vo da Arabischn Hoibinsl in Südwestasien. A da Kistn vom
Persischn Goif gleng und mid am Zuagang zum Goif vo Oman, grenzt as Land an
Saudi-Arabien und an Oman. Es bestehd aus de Emirate Abu Dhabi, Adschman, Dubai,
Fudschaira, Ra’s al-Chaima, Schardscha und Umm al-Qaiwain.

D Haptstod vo de VAE is Abu Dhabi, ois zwoatgresste Stod vom Land (noch Dubai) a
a wichtis Industrie- und Kuituazendrum.

Voa da Unabhängigkeit 1971 wand de VAE ois „Vadrogskistn“ odara ois
„Vadrogsoman“ bekannt, wenga da Protektoratsvadräge, de de einheimischn
Herrscher am 19. Joahundat mim Vereinigtn Kinereich ogschlossn ghod hamd.

As politische System basiad auf da Vafassung vo 1971. Da Islam is d offizielle
Religion und Arabisch d offizielle Sproch.

D VAE hamd de sibtgresstn Ejkvoakommen vo da Wejd, hand oane vo de am weidastn
entwickeltn Voikswiadschaftn vom Nahn Ostn und oans vo de reichstn Lända vo da
Wejd mid am Pro-Kopf-Bruttoinlandsprodukt vo $ 54.607. S Land hod an relativ
houa Human Development Index, am Wejdmoßstab aufm Bloz 35. (Stand 2009). As Land
is a Grindungsmitglied vom Goif-Kooperationsrat sowia a a Mitgliedsstaat vo da
Arabischn Liga, vo de Vereintn Nationa, vo da Organisation vo da Islamischn
Konferenz, vo da OPEC und vo da Welthandelsorganisation.



https://bar.wikipedia.org/wiki/Soizburg

Soizburg (dt.: Salzburg) is de Haptstod vo dem östareichischn Bundesland, wos aa
Soizburg haßt. Gmoasam midn Beziak Soizburg-Umgebung iss da Flochgau, da
neadlichste vo de finf Gaue vom Lond Soizburg. In da Stod Soizburg wohnan
147.571 Leit (Stond vom 1. Jenna 2010); damid is s'de viatgresste Stod vo
Östareich (noch Wean, Graz und Linz). In da gonzn Stodregion (Agglomarazion)
sands umara 210.000 Leit.

Soizburg hod a Einzugsgebiet, wos iwa de Grenzn vom Bundeslond auße geht. Da
Siidostn vo Bayern, da Siidwestn vo Owaöstareich und da Nordwestn vo da
Owasteiamork ghern do a dazua. Soizburg is a Unistod (drei Unis) und des Zentrum
(Owazentrum, sogn de Raumplana) vo da Euregio Soizburg - Berchtsgoana Land -
Draustoa.

Vüi Leit sogn "Mozartstod" zu Soizburg, wei dort da Mozart Wolfgang Amadeus af
d'Wöid kumma is und mehr ois wia d'Höiftn vo sein Lem do vabrocht hod. Soizburg
is a d'öidaste Stod im heiding Östareich; seid Aufong vom 12. Joarhundat hods an
Stodrichta gem. D'Soizburga Oidstod mid ihra berihmtn barockn Archidektur, de
wos an italienische Sted erinnad, is ane vo de am bestn dahoitnan Oidstädt im
deitschproching Raum und seid 1997 Wöidkuiturerbe. Intanazional bekonnt iss a
ois Schaublotz vo dem Musical und Füim Sound of Music, weng de Soizburga
Festspüle und weng da Log am Rond vo de Oipm.

Soizburg liegt am Nordrond vo de Oipm, uma 150 Kilometa estlich vo Minga und 300
Kilometa westlich vo Wean. D'Stod is im Soizburga Beckn, uma 25 Kilometa
neadlich vom Tennangebirg, auf olle zwa Seitn vo da Soizach. De Soizach und de
Stodberng midn Woid drauf mochn vüi vo dem aus, wia Soizburg ausschaud; Soizburg
is nämli ane vo de greoastn Großsted in Europa. De Stodberng sand da
Kapuzinaberg, da Mönksberg, da Festungsberg und da Rheinberg. Af'm Festungsberg
is de Festung drauf, des is de gresste mittloitaliche Burg vo Europa, de wos nu
ois a gonza dahoitn is. Außadem gibts im Stodgebied nu in Morzga Hügü, in
Höibrunna Berg und in Grofnhügü in Liefaring.

Im Siidwestn vo da Stod, wos noch Berchtsgoan umme geht, is da Untasberg (1.853
Meta hoch), üwa den se de Soizburga a vüi Sogn vazöhn. Im Ostn an da Stodgrenz
is da Gaisberg (1.288 Meta), und weida im Ostn sands netta a bor Kilometa bis
ins Soizkaumaguad. Noch Nordn is es Soizburga Beckn offn, do sand donn de
Soizachauen und de glan Hügün vom Flochgau. Da nächste vo de Hügün bei da Stod
is da Plainberg, do is de Woifohrtskirchn Maria Plain om drauf, und vo dort oman
siacht ma guad af d'Stod owe. Direkt im Nordwestn vo da Stod is de Soloch, de
wos a de Grenz is zur Nochbastod Freilassing, und de ghert scho zu Bayern,
genaua gsogt zum Londgreis Berchtsgoana Land.

Den historischn Kern vo da Stod Soizburg büidet d' Oidstod, de si on d' oidn,
bis ins Middloita zruckreichndn Vursted Müin und Nonntoi oschliasst. Vor und
noch 1900 is im Westn vo da Oidstod da Stodtei Riednburg entstondn. Auf'm Gebiet
vo d' obgrissanen rechtsufring Bastionen und de durting Kasernen, hod si as
Andrävierdl büidt. Nördlich dovo, vor 'm nein Hauptbohnhof, is da Stodtei
Elisabeth-Vurstod (Froschhoam) entstondn. Im Nordteil vo Müin is da Stodtei Lehn
gwochsn.

D' Stodtei Aing, Parsch, Itzling und Gneis hom se im Wesntlichn noch 1900
entwücket. A spädare Erweitarung vo da Stod stöid da Siedlungsstreifn vo da
Moosstrossn in Leopoidskron-Moos dor. D' einsting söibständing Vororte Maxgloan
im Westn, Liefaring im Nordwestn, Gnige im Ostn und Morzg san in da
Zwischnkriagszeid zua Stod kumman. Noch 1950 san ois jingste Siedlungskerne vo
da Stod de Teile Josefiau, Herrnau und d' Oipnsiedlung entstondn. A d' Stodteile
Laungwied, Kaasan, Daxhom und Schoimoos san in da Mittn vom 20. Joarhundat
entstondn. Isoliert liegt im Nordn ois jingara Siedlungssplitta da Stodteil
Itzling-Nord, der si nohtlos on an Siedlungsraum vo da Gemeinde Berghoam
oschliasst. Südlich vo Gneis lieng d' emfois jungen kloanen Siedlungen
Eichethofsiedlung und d' Birknsiedlung. Beide san untam Nomen „Gneis-Süd“
zsommgfosst. Südlich vom Flughofn befindt si da Stodteil Maxgloan-West, zua dem
d' Kendlasiedlung und d' kloanaren Haisagruppn Pointing und Loig ghern. D'
Kendlasiedlung setzt si in de scho zur Gemeinde Wois-Siaznham gherendn Haisan vo
da Gloansiedlung fort. D' Haisagruppn Pointing und Loig schliassn si ons Woisa
Hümmereich on. Aussahoib vo de Siedlungsraime lieng im Stodgebiet vo Soizburg d'
gschlossenen Londschoftsraime Höibrunn, Goasberg und da Haiberg.

Da Nom vo d Stodteile ois funkzionelle Einheit entspricht in da Grenzziahung
dena gleichnoming Katastralgmoana, vo dana d Grenzn grossteis im friaan 19.
Joarhundat festglegt worn san. D' Bezeichnung Aing I sogt, dass d einstige Gmoa
Aing zum gresstn Tei in d Stod Soizburg eingmoandt worn is. Da vabliebne
kloanare Tei is in d Joar 1935 und 1939 unta da Bezeichnung Aing II ois eigne
Katastralgmoa da Nochbagmoa Öisbethn zuateit worn.

Am 7. Juni 1935 hod da Soizburga Launddog s'Gsetz üwa d'Erweitarung vom Gebied
vo da Londeshauptstod bschlossn. In Kroft dre'n is des scho am 1. Juli vom
gleichn Joar. Damid san de Gmeindn Maxgloan und Gnigü-Itzling fost ois a Gonza
und Deile vo Aing, Morzg, Sieznheim, Leopoidskron, Bergheim und Hoiwong zur Stod
dazuakumma. D'Augstöidn und de Grundstückün vo de Gemeindn Maxgloan und
Gnigü-Itzling hod d'Stod üwanumma, owa a eanare Schuidn, und des wor fir de zwa
ormen Orwatagemeindn a de oazige Möglichkeid, dass s'ned finanziell zsommbrochn
san. Durch de Eigmeindungen is domois d'Eihwohnazoi vo Soizburg vo 40.232 af
63.275 Leit gstieng und d'Flächn vo 8,79 af 24,9 Quadratkilometa.

De Gemeindn Wois-Sieznheim und Bergheim im "Speckgirtl" vo Soizburg ghern zwar
infraschtrukturmäßi scho long zum Stodgebied, und de Raumordna fordern a, daß
s'eigmeindt wern, des hod owa nu kana politisch durchsetzn kinna bis jetz.
Dadurch gibts im Bollungsraum oiwei gressane Probleme: Af da an Seitn gibts
oiwei wenicha freie Baugrundstickün und af da ondan Seitn gengan imma mehr
Gewerbebetriewe in d'Umlondgemeindn (oda nu weida weg), wei Grundstickü zan
Ausbaun in da Stod z'deia worn san. Dadurch nimmt d'Stod wenicha Steian ei, und
s'Ungleichgwicht zwischn de Finanzprobleme vo da Stod und de reichn
Speckgirtlgmeindn im Umlond wird oiwei ärga. Außa Wois und Bergheim betrifft des
a nu Anif, Öisbethn, Hoiwaung, Eugndorf, Grödig und Deile vo Koppü.

Soizburg is direkt an da boarischn Grenz, und desweng hängts zwecks Vakea und
Wirdschoft eng mid'n boarischn Grenzgebiet zsomm, bsondas mid de Londgreise
Berchtsgona Lond und Draustoa. Zum Beispüi gehd de schnöiste Stroßnvabindung vo
da Stod Soizburg in Pinzgau üwa Bod Reichnhoi (de Streckn nennd ma a s'Glane
Deitsche Eck). Wirdschoftli hängan bsondas de Sted Freilassing und Bod Reichnhoi
mid Soizburg zsomm. Desweng gibts seid 1995 de Euregio Soizburg - Berchtsgona
Lond - Draustoa. In dem Gebiet wohnan zsomm zirka 700.000 Leit.

Weng de Eigmeindungen in de Dreißgajohr is domois de Bevöikarung vo Soizburg vo
40.000 Leit auf 77.000 auffigonga. An ziemichn Boom hods donn glei nochm Zweitn
Wöidgriag gem, do homd de Amerikana gonze Siedlungen fir de GIs aus'm Bon
gstompft, zum Beispüi de General-Keyes-Siedlung. Außadem hods an großn Austurm
vo Flüchtlinge gem, vor oim vo Voiksdeitsche. De homd zeascht in Barackn gwohnd,
sand owa in de neichn Siedlungen umzong, nochdem de Amerikana wegga worn. Seid
uma 1950 is Soizburg a Großstod, weis üwa 100.000 Leit hod. Firs Joar 2007 liegt
de Zoi vo de Eihwohna bei 150.269 Leit (mid Hauptwohnsitz).

Da Fraunonteu in Soizburg liegt bei 53 Prozent, da Onteu vo de Auslända is bei
21 Prozent und damid da hechste vo olle östareichischn Londeshauptsted. Vo da
Oitasstruktur her san 13 Prozent vo de Soizburga unta 15 Joar oid, 63 Prozent
san zwischen 15 und 60 Joar, und 24 Prozent san 60 Joar oid oda öida. Zu de
150.000 Leit mid Hauptwohnsitz kumman in Soizburg nu 17.000 Leit mid Nemwohnsitz
dazua.

Seid da friaran Jungstoazeid (umma 4500 vor Gristus) gibts in Soizburg scho
Siedlungen. De Röma homd im Joar 15 vor Gristus des Gonze zu ana Stod gmocht.
Iuvavum hom s'as gnennt. Nochdem de Doanagrenz vom Römischn Reich zsommbrochn
wor, is d'Stod ziemli zgrundgonga. Noch da Vöikawaundarung hod Soizburg long zu
de Bajuwarn und damit donn a zu Bayan ghead. Im Joar 699 is Soizburg
Bischofssitz worn und wor am Aufong firs gonze boarische Herzogdum zuaständig.
Im Joar 755 hom d'Leit zum easchtn Moi in Nomen Soizburg vawendt. Seid'n Joar
798 is Soizburg a Erzbistum.

Im Hochmittloita is Soizburg longsom unobhängi worn vo de Bayan. Im Joar 1328 is
Soizburg a eigena Stood im Heulign Römischn Reich worn. In de Joar 1348 und 1349
sand uma a Drittl vo de Leit in Soizburg an da Pest gstorm. Im Baungriag hods
1525 an großn Aufstond vo de Baun und de Bergleit gengan Erzbischof gem. Der
Aufstond hod drei Monad dauad, und de Baun homd sogor d'Stod eignumma und
d'Festung belogad, owa es hod eana nix gnutzt.

S'17. Joarhundat wor prägt vo drei Erzbischef, unta denan Soizburg af da Hächn
vo seina Mocht aukumma is: im Wolf Dietrich vo Raitenau, im Markus Sittikus Grof
vo Hohnems und im Paris Grof vo Lodron. Domois is de berühmte Barockarchitektur
entstondn, und a d'Soizburga Uni is gründt worn. Im Joar 1731 san olle
Protestantn aus da Stod vadriem worn. Im Joar 1756 is da Mozart Wolfgang Amadeus
in Soizburg af d'Wöid kumma. Am Aufong vom 19. Joarhundat hom s'as Heulige
Römische Reich zuadrahd, und do sand de Erzbischef ois Herrscha vo Soizburg
ogsetzt worn. Im Joar 1816 is Soizburg zu Östareich kumma. Am 29. Mai 1921 hom
si d'Soizburga in ana Voiksobstimmung mid 99 Prozent fir'n Onschluss ans
Deitsche Reich ausgsprochn. Des is owa donn ned gmocht worn.

Im Joar 1938 san in Soizburg deitsche Druppn eimarschierd. Glei am Aufong vo da
Nazidiktatur in Östareich hom s'af'm Residenzblotz Biacha vabrennt und vüi Judn
und politische Gegna vooft. In Maxgloan hom s'a Konzentrazionsloga fir Zigeina
eigricht, de wos donn ois Zwaungsorwata in Soizburga Industriebetriewe hackln
miaßn hom. 1944 und 1945 hom d'Amerikana 15 Moi Soizburg aus da Luft augriffn.
Noch'm Zweitn Wöidgriag san a Riesnhaufn Leit ohne Hoamad ("Displaced Persons",
DP), Judn und Voiksdeitsche noch Soizburg und in d'Umgewung kumma. D'Amerikana
hom mid'n Marshallplan vüi Hüifsgöida noch Soizburg brocht und a mid eanare
privatn Ausgom midghoifn, dass si d'Stod wirtschofdli schnöi erhoid hod.

Burgamasta vo da Stod Soizburg is seid'n Joar 1999 da Schaden Heinz vo da SPÖ.
Seine Stöivadreta san da Preuner Harry vo da ÖVP und da Huber Josef vo da SPÖ.
De ondan zwa Stodräte in da Stodregierung san nu da Panosch Martin vo da SPÖ und
da Padutsch Johann vo da Bürgalistn.

Bis in de zweite Höiftn vom 20. Joarhundat wor d'Stod eha konsavativ prägt.
Erscht im Joar 1914 is da easchte Sozialdemokrat in Gemeinderod kumma, da
Preußler Robert wor des. Nochm Zweitn Wöidgriag hom de Amerikana in Hildmann
Richard ois provisorischn Burgamasta wieda eigsetzt, der wos scho vo 1935 bis
zum Aunschluss 1938, untam Schuschnigg-Regime, Burgamasta gwen is. Owa seitdem
dominierd in da Stod Soizburg meistns d'SPÖ. Seid 1999 gibts a in Soizburg de
Direktwoi vom Burgamasta.

A de Grünbewegung is in Soizburg vagleichsweis imma sehr stork. Am End vo de
Siebzigajohr hod si a Bürgalistn geng d'Vabaung vom Grünlond im Siidn vo da Stod
eigsetzt, und de san donn min Voggenhuber Johannes an da Spitzn glei af Onhieb
in d'Stodregierung einikumma. Des wor de easchte politische grüne Gruppierung in
Östareich. Bis heid nennan si de Grünen in da Stod Soizburg "Bürgalistn" und san
in da Stodregierung.

S'Woppm vo da Stod Soizburg is im rodn Föid a gezinnte Stodmaua, wo in da Mittn
a Stodor mid offane Torflügü und an auffizongan Foigitta is, und drüwa a glana
Turm mid zwa Fensta. De Seitndeile vo da Maua hom a jeda a Schiaßschortn. Hinta
da Maua sand drei Tirm mid mehrane Steg, de wos olle drei mid an goidanen
Spitzdoch deckt san. Da mittlare Turm is ochteckig und a weng hecha ois wia de
ondan, und ma siachd drei Wänd davo. A jede vo de drei Wänd herd om mid an Güwü
af, drunta is a Güwüfensta, drunta a oafochs Fensta und im untan Stog zwa
Fensta. De zwa Tirm af da Seitn san rund; im owan Stog hom s'a jeda oa Fensta,
im untan zwa. D'Mauan san süwa oda weiß.

Nem an Woppm hod d'Stod Soizburg a nu a Fahne in de Stodform - des sand Rod und
Weiß.

Soizburg is a sehr beliebts Züi fir Touristn vo da gonzn Wöid. An Spitzndoge
hoidn si in da Stod weid mehr Touristn af ois wia Heimische. D'UNESCO, des is
d'Organisazion fir Büidung, Wissnschoft und Kuitur vo de Vaeintn Nazionan, hod
am 5. Dezemba 1996 de gonze Soizburga Oidstod (inklusive Linza Gossn,
Bergstroßn, Neistod, im Aißan Stoa, im innan Nonndoi, im innan Müin, im
Mönksberg und im Kapuzinaberg) auf d'Listn vom Wöidkuiturerbe afgnumma.
D'Oidstod is, vor oim weng ihra Barockarchitektur mid de vüin Kirchn, ois a
gonze oazigortig. De wichtigstn Architektn worn da Scamozzi Vincenzo und da
Scolari Santino.

D'wichtigste Kunstvaonstoitung in Soizburga san de Festspüle mid Konzerte, Opern
und Theata, de wos jeds Joar im Juli und August vüi intanazionale Gäst auziang.
Grindt worn san s'im Joar 1920 vom Reinhardt Max und vom Hugo vo Hofmannsthal.
Dazua gibts seid 1967 ois Ergänzung de Ostafestspüle; de hod da Herbert vo
Karajan gründt. Do wird jeds Joar a neiche Oper vorgstöid, und a bor Konzerte
gibts a. Spüin dan d'Berlina Philharmonika. Seid 1973 gibts a nu
Pfingstfestspüle. De gonzn Festspüle findn zum Großdeu in drei Haisa in da
Oidstod stott, de wos ma a in Festspüibezirk nennd. Architekt wor da Holzmeister
Clemens, der wos oide barocke Bautn midvawendt hod. Und zwar san des:

Säle fir Theata und Konzerte gibts in da Stod uma a Dutznd. In da Touristnseison
(oiso fost imma) gibts jen Dog klassische Konzerte, wo meistns Werke vom Mozart
Wolfgang Amadeus gspüid wern. Owa a Vaonstoitungsorte fir moderne Musi gibts a
bor.

Künstlarisch onspruchsvollare Füim und Retrospektivn komma si jen Dog im
Füimkuiturzentrum DAS KINO auschaun. Jen Herbst gibts außadem a intanazionals
Bergfüim-Festival. Außadem gibts in da Stod Soizburg nu drei normale Kinos, wo
de Hollywood-Sochn rennan.

Soizburg is prägt vo da katholischn Kirchn ois wia koa ondane östareichische
Londeshaupstod ned. Des is desweng a so, weis in Soizburg bis am Aufong vom 19.
Joarhundat, oiso bis zum End vom Soizburga Fürsterzbistum, koa Trennung gem hod
zwischn da Kirchn und im Stood, wei jo d'Erzbischef gleichzeiti geistlichs
Owahaupt und Stoodsowahaupt gwen san. Erscht in da zweitn Höiftn vom 20.
Joarhundat, vor oim durch Griag, durch Vadreiwung und Eiwondarung, iss donn
dazua kumma, daßs heidzdog mehr vaschiedene Glaumsrichtunga gibt in Soizburg.

De Katholikn san mid 56 Prozent vo de Stodbewohna oiwei nu de gressane
Glaumsgruppn in Soizburg. Zur evangelischn Kirchn ghern uma siem Prozent vo de
Stodinga. Fünf Prozent vo de Leit san orthodoxe Gristn. Siem Prozent sand
Muslime, da Islam is damid de gresste Glaumsgemeinschoft außahoib vom Gristndum.
17 Prozent vo de Soizburga hom gor koa Religion, bei siem Prozent waß ma ned,
wos de fir Glaumsbekenntnis hom.

Da öidaste reine Sportklub im Soizburga Lond is da Soizburga AK 1914 in Nonntoi.
Owa es gibt nu a bor Turnvareine, de wos nu öida san: in Soizburga Turnvarein
(1861), in Maxglana Turnvarein (1902) und in Amateur-Turn- und Sportvarein
(ATSV) Soizburg (1912). In Orwata-Sportklub (ASK) Soizburg gibts seid 1922 in
Maxgloan. Ois Orwatavarein wor a zwischn 1938 und 1945 aufglöst.

In Fuaßboivarein SV Austria Soizburg gibts seid 1933, er spüit tradizionell in
Violett-Weiß und is da Varein mid de meistn Fans in da Stod, obwoi a grod eascht
in d'zweitletzte Liga afgstieng is. Des kummt daher, wei da Varein midsomt
Lizenz im Joar 2005 vo Red Bull kauft worn is und Form, Woppn und Nom vom Varein
g'ändat worn san. Da FC Red Bull Soizburg sitzt heid im Vorort Wois-Sieznheim
und spüid in da Bundesliga; in SV Austria Soizburg hom de violettn Fans neich
gründt und damid in da letztn Spüiglass neich augfonga.

A guada Eishockeyvarein is da EC Red Bull Soizburg (gründt 1977 ois Soizburga
EC), der wos 2007 in östareichischen Mastatitl erreicht hod; de Damenmonnschoft,
de Ravens Soizburg, san scho 2006 Meista worn. Beim American Football hom im
Joar 1984 de Soizburg Lions in ollaeaschtn östareichischen Meistatitl ghoid;
heid haßn s'Soizburg Bulls und spüin in da zweitn Liga.

Große Sportvaonstoitungen hods bis jetz in da Festspüistod weng gem. Im Joar
2005 wor as easchte Moi da Soizburg-Marathon, a Marathon der wos a durch
d'Oidstod durchgehd. 2006 wor de Stroßn-Radlwöidmastaschoft in Soizburg und in
da Umgewung mid mehr ois wia 330.000 Zuaschaua. Bei da Fuaßboi-Europamastaschoft
2008 wern draußn im Kleßheima Stadion (ghead zu Wois-Sieznheim) drei Gruppmspüle
sei.

Firs Joar 2014 häd si Soizburg um d'Olympischn Wintaspüle beworm. De
Entscheidung am 4. Juli 2007 beim IOC-Kongress in Guatemala City hom d'Soizburga
owa geng Sochi in Russlaund und Pyeongchang in Südkorea (zweita Blotz) in da
easchtn Runde valorn. Soizburg wor a scho Candidate City fir Olympia 2010 und
hod do a in da easchtn Runde geng Vancouver in Kanada und geng Pyeongchang (scho
amoi zweita Blotz) valorn.

S'Nochtlem in Soizburg spüid si zum Großdeu in da Oidstod o, genaua gsogt vor
oim am Rudoifskäi, rund uman Anton-Neumayr-Blotz und in de Bars hintam Platzl af
da ondan Seitn vo da Soizach. Gem duads dortn vor oim Irish Pubs und
Cocktailbars. Beim Bohnhof gibts seid a bor Joar a Urban Entertainment Centre
mit Kinos, Diskos und Bars, wos si city center nennd. So wos Ähnlichs gibts a im
Airportcenter beim Flughofn draußn, owa des ghead scho zu Wois-Sieznheim.

Soizburg is a wichtiga Vakeasknotnpunkt in Östareich. Es hod in zweitwichtigstn
Flughofn vo da Republik und durch d'Stod gehd a d'Westbohn, durch des is da
Soizburga Hauptbohnhof ana vo de wichtigstn in Östareich. Es gibt
Direktvabindungen noch Nordwestn (Minga/Hamburg/Paris), Siidwestn
(Innschprugg/Zürich), Nordostn (Linz/Wean/Budapest), Siidostn (Graz) und Siidn
(Villoch/Laiboch/Zagreb/Venedig). An Autobohnknotn gibts a in Soizburg, und zwor
gengan do de östareichischn Autobohnen A1 (Westautobohn, Richtung Wean) und A10
(Dauanautobohn, Richtung Villoch) genauso weg ois wia de deitsche A8 (Soizburga
Autobohn, Richtung Minga).

A bsundas wichtige Roin im Stodvakea spüid in Soizburg s'Fohrra'l. Üwa 20
Prozent vo olle Wege leng d'Soizburga min Ra'l zruck, damid liengan s'an da
Spitzn vo de östareichischen Londeshauptsted. Z'Fuaß hod ma in Soizburg in da
Innenstod a ka Problem, wei ois recht eng beinonda is; da Großdeu vo da Oidstod
und a gleanana Deu vo da Neistod sand außadem eh Fuaßgängazone.

S'Drinkwossa griagt d'Stod a vo da Soizburg AG, hauptsächli aus'm
Grundwossa-Diafbrunnen Glanegg vo da Quöin in Fürstnbrunn und vo de
Gersbergquöin. Jeds Joar san des uma 12 Müllionan Lita, de wos ind Stod
einipumpt wern. Af'm Mönksberg om und af'm Kapuzinaberg om is jeweus a
Hochbehöita mid 25.000 Kubikmeta. Fir d'Entsorgung vom Obwossa gibts
d'Großkläronlog in Siggawiesn neadlich vo da Stod. De is fir üwa 600.000 Leit
ausglegt und vasorgt außa da Stod Soizburg a a bor Gemeindn im Umlond, zum
Beispüi Ainring in Bayern drüm.

In Soizburg gibts drei Unis, und des sand d'Uni Soizburg, s'Mozarteum und
d'Medizinische Privatuni. D'Uni Soizburg (Paris-Lodron-Universität Soizburg) is
im Joar 1622 vom Erzbischof Paris Lodron gründt worn. Heid hods vier Fakuitätn
(d'katholisch-theologische, d'rechtswissnschoftliche, d'geistes- und
kuiturwissnschoftliche, d'naturwissnschoftliche) mid uma 13.000 Studentn. D'Uni
Mozarteum hom s'im Joar 1841 ois Musikschui eigricht. Seid 1998 is s'a Uni. Moa
kau dortn vor oim Konzertfächa studiern, owa a pädagogische Fächa, Schauspüi,
Bühnenbüid und Regie. DParacelsus Medizinische Privatuni gibts seid'n Joar 2003.
Studiern komma dortn Humanmedizin, Pflegewissnschoftn und Molekulare Medizin
(postgraduate).

D'Fochhochschui Soizburg gibts seid'n Joar 1995, 2005 hom s'as owa vom Stodeu
Itzling in d'Gemeinde Puch bei Hallein valegt. Dortn gibts Studienrichtungen aus
de Bereiche Technik, Wirtschoft, Gstoitung, Gsundheid und Soziales. D'Salzburg
Management Business School gibts seid 2001. Gem duads do nur Masterstudien fir
Wirtschoftsstudentn. Außadem gibts in Soizburg nu a longe Listn vo ondane
Büidungseirichtungen im terziärn Sektor und vo Forschungsstättn.

D'Stod Soizburg und a da Flochgau, der wos rundumadum liegt, sand außadem a
attraktiva Stondort fir vüi gressane und gleanane Firmen und so wos wia da
wirtschoftliche Motor vom Bundeslond. S'Wirtschoftswochsdum vom Soizburga Lond
is des zweitgresste vo Östareich (noch Wean), und da muaß ma dazuasong, dass si
d'Wirtschoftsgroft vom Lond fost nur in da Stod Soizburg und im Speckgirtl
rundumadum konzentrierd, de wos olle zwa a supane Infraschtruktur homd. De
Betriebe in da Stod hom zum Beispüi im Joar 2005 allane 60 Prozent vom gonzn
Umsotz im Lond Soizburg gmocht, de im Flochgau nu dazua 30 Prozent.

D'Schtatistik Austria hod im Joar 2001 ned nur d'Voikszöhlung gmochd, sondan a
eana Orwatsstettnzöhlung, und do is außakumma, dasss in da Stod Soizburg 10.210
Orwatsstettn gem hod mid ois zsomm 100.055 Beschäftigte. Des san um a Viertl
mehr Orwatgewa ois zehn Joar vorher und um 12 Prozent mehr Beschäftigte.

Da gresste privatwirtschoftliche Orwatgewa vo de Firmen mid Sitz in da Stod (owa
mid de Orwatnehma grechnt afs gonze Bundeslond) is d'SPAR Österreichische
Warenhandels-AG mid 16.000 Midorwata. Af'm zweitn Blotz is d'Porsche Holding
GmbH mid 14.670 Leit. D'Interspar GmbH hod 6.000 Augstöide. Af de nächstn Blätz
kumman d'Porsche Inter Auto GmbH & Co KG mid 3.780, d'Salzburg AG mid 2.070, da
Raiffeisenverband Salzburg mid 1.618 und d'Quehenberger Logistik AG & Co KG mid
1.615 Midorwata. (Stond vo 2005)

S'ORF-Londesstudio vo Soizburg is im Stodeu Nonntoi, dort wird Radio Salzburg
produzierd und außadem nu de tägliche Fernseh-Informazionssendung Salzburg heute
af ORF 2 und vaschiedene ondane Fernseh- und Radiosendungen fir de Programme vom
ORF. Außadem kummt vo dort s'Intanet-Nochrichtnportal 'salzburg.orf.at. A
Privatfernsehn gibts a in Soizburg, nämli des regionale Salzburg TV (seid 1995
im Kawü, heid a üwad Hausantenn). Privatradios gibts d''Antenne Salzburg,
d'Welle 1 unds Radio Arabella. Außadem gibts nu a freies, ned kommerzielles
Radio, nämli d'Radiofabrik.

Bei de Dogeszeidungen liefan si oiwei d'Salzburger Nachrichten (SN) und de
Soizburga Bundeslond-Ausgob vo da Gronenzeidung (Salzburg Krone) an Wettlauf
uman easchtn Blotz. Weid dahinta liegd nu de Salzburger Volkszeitung (SVZ), de
wos friara a Parteizeidung vo da ÖVP wor. Bei de Wochnzeidungen gibts drei, de
wos olle gratis san, nämli s'Salzburger Fenster (firs gonze Bundeslond) und,
speziell fir d'Stod, de Stadt Nachrichten (ghead, so wias Fenster a, de SN) unds
Stadt Blatt (Lokalausgob vo de Bezirksbladln). Jen Monad kummt außadem (firs
gonze Bundeslond) des Nochrichtnmagazin ECHO außa.

D'Ernennung zum Ehrnbürga is d'hechste Auszeichnung, de wos d'Stod Soizburg
vagem kau. A Ehrnbürga griagt olle Rechte, de wos a normala Bürga vo da Stod
hod, owa ned de Pflichtn. Da easchte, der wos Ehrnbürga worn is, wor da Sattler
Johann Michael, a Londschoftsmola, am 6. Mai 1829. Fost hundad Joar hods dauad,
bis zum Joar 1920, daßs zum easchtn Moi a a Ehrnbürgarin vo Soizburg gem hod,
nämli d'Lehmann Lilli, a Kommasängarin. Bis jetz is d'Ehrnbürgaschoft 88 Moi
vagem worn; d'Lehmann Lilli is nu imma d'anzige Frau, de wos s'griagt hod.



https://bar.wikipedia.org/wiki/Ostmittelbairisch

Ostmiddlboarisch oda Ostmiddlbairisch (dt.: Ostmittelbairisch) nennd ma de
boarischn Dialekt, de wos ma in Wean und teuweis in an Großteu vau Owa- und
Niedaöstareich, im Noadn vom Buagnlaund, in da Owasteiamoak und in da Stod
Soizburg redn duat. Stoak vaafocht kennt ma des Ostmiddlboarische midm
Östareichischn gleichsetzn, in da Praxis is des owa vü differenziata zum seng.

Des Zentrum vaum Ostmiddlboarischn is Wean, vau wo de Entwicklung ausgaungan is.
Da Einfluss vaum Weanarischn mocht si owa inzwischn praktisch iwaroi im
boarischn Sprochgebiet vo Östareich bemeakboa. Auf da aundan Seitn gibts aa im
aissastn Ostn vo Östareich Leit, de wos beispüsweis stott "ans, zwa" "oans,
zwoa" song. A exakte Gebietsaufteulung zwischn Ostmiddlboarisch und
Westmiddlboarisch is desweng in Östareich praktisch ned meglich. Natialich gibts
vaschiedane Schwaapunkte. In Wean heat ma praktisch ka Westmiddlboarisch, obwois
davau a Relikte gibt (z. B. 'Haisal am Roa' bzw. 'Häuserl am Roan'), in
Westobaöstareich und im Soizburga Laund heat ma nua a Aizal Ostmiddlboarisch.



https://bar.wikipedia.org/wiki/Los_Angeles

Los Angeles (ausm spanischn Los Ángeles) is a Stod im Bundesstoot Kalifornien in
da USA. Sie liegt am Pazifischem Ozean und am Fluss Los Angeles. De haifige (oft
umgangssprochliche) Obkiazung is "L.A". Wega da spanischn Bedeitung vom Stodnama
("De Engl") drogt de Stod aa in Beinama City of Angeles ("Stod vo de Engl").

Los Angeles is de Hauptstod vom Los Angeles County und mit 3.928.864 de
zwoatgrässte Stod in da USA noch New York City. Mit oana Einwohnazoi vo
12.828.837 im Bollungsgebiet is oane vo de grässtn Städt vo da Wejd.

Los Angeles is a wichtiga Standort fia de Flugzeig- und Raumfoatindustrie und aa
bekannt wega da do osässign Fuim- und Fernsengindustrie Hollywood und Musiszene.

Da Stodkean und de Voaorte vo Los Angeles lieng in oana higligen Kistenregion
durchschnittleh 32 Meta iwan Mearesspiagl. Im Westn und Sidn grenzt de Stod and
Bucht vo Santa Monica vom Pazifik. Im Osten und Noaden is se vo Gebiaskettn
umgem. Emfois im Noaden vo da Stod liegt as San Fernando Valley, in dem a
Drittel dea Bewohna übarwiegend in Oafamilienheisan läbt. As Tol is duach den
Griffith Park und de Santa Monica Mountains vo Hollywood und da Innenstadt
obgschnittn.

As üba 1.290,6 Quadratkilometa verteilte Stodgebiet vo Los Angeles (71 Kilometa
in Noad-Sid-Richtung und 47 Kilometar in Ost-West-Richtung) is duach a System vo
Schneistroßn (Freeways, Stohl- und Betonkonstruktiona) midanader verbundn. De
Auto- (gräßte Kraftfahrzeigdicht dea Weit) und Industrieobgase san zu am
drängendn Umweitproblem (Smog) gwoan. Los Angeles hod oanes dea gräßten
Smogprobleme in de USA.

De Stod wiad manchmoi ois horizontal city bezeichnet, da´s relativ weniche
Wolkenkratzer bsitzt und das gsamte Stodgebiet sea weitleifig is. Houche
Grundstickspreise fian im Zentrum vo Los Angeles drotzdem dazua, dass Hochheisa
sich doat inzwischn a duachsetzn.

In da Metropolregion Los Angeles befindn sich 173 seibständige Städte. Sie
umfosst de Countys Los Angeles, San Bernardino, Riverside, Ventura und Orange.
De Metropolregion eastreckt se somit bis an´d Grenz vo Nevada und hod a Fläch vo
87.972 Quadratkilometa. Dabei wead nua a Bruchteil diesa Fläch städtischa
Nutzung übagem; da gräßte Teil dea Fläch bstät aus unbewohnten Teiln dea
Mojave-Wüste sowai as Joshua Tree National Park, dea se in Riverside und San
Bernardino Countys befindt.

Am Ostrand dea Metropolregion verlaft de San-Andreas-Verwerfung; außadem befindt
se diarekt unta da Stod de Puente-Hills-Verwerfung. De daraus resultierende
Erdbebengefoa erklärt de strenga Bauvoaschriftn, de im gsamten sidkalifornischen
Erdbebengebiet angwandt weann. Seit 1800 wurde Los Angeles vo nein groußen
Erdbem mit oana Intensität vo sechs und häha af dea Richterskala und Tausendn vo
kloaneren Beben erschittert.Zoireiche Gebeide san erdbebensicha baut woan, wos
de Anzoi vo Todesopfan bei Beben wäsentlich verringat.

De Stod liegt in dea subtropischen Klimazone. De duachschnittliche
Joarestemperatur betrogt 18 Grod Celsius und de jährliche Niedaschlogsmeng 373
Millemeta im Mittel. De wärmstn Monat han Juli und August mit duachschnittle
22,8 Gro Celsius und dea kältaste dea Jenna mit 13,2 Grad Celsius im Mittel.
Fast dea gsamte Joaresniederschlog foit in da Zeit vo Novemba bis April. Zwischn
Mai und Oktoba is es übawiegend drocken.

Im Summa heaschen in Los Angeles dogsüba meist Temperaturen um de 20 bis 28 Grod
Celsius. Ohne de Log an daPazifikküste wa´s no wärma, da dea Wind vom Meer de
Temperaturen obschwächt. Im Winta dageng is´s etwos keita, wobei de Temperaturen
fast nia unta 15 Grod Celsius sinken. Nochts sinkt de Temperatur durchschnittle
imma um circa zehn Grod Celsius ob. De Luftfeichtigkeit liegt bei 50 bis 75
Prozent.

Alle zwoa bis drei Joar kummts zu Hitzwejn, bei dene de Temperatuan iwa 40 Grod
Celsius steing kenna. Uasach dafia han, aus den estlich dea Stod gelegenen
Wiastn, iwa de Santa-Ana-Berge kummende Wind, de deshoib a Santa-Ana-Wind gnennt
wean.

Am 4. Septemba 1781 is de Gmoa Los Angeles vom spanischen Gouverneur vo
Kalifornien, Felipe de Neve, mit 44 Siedlan afm Gebiet vo de Tongva-Indiana
grindt woan. Domois is do no haptsächle Viechzucht betriem woan.

Da Nama Los Angeles kummt ausm Spanischn und hoasst „de Engl“. Ea stejt a
Vakiazung vom uaspringlichn Ortsnama El Pueblo de Nuestra Señora la Reina de los
Ángeles de Porciuncula (boarisch: „De Stod unsra liabn Frau, da Kenigin vo de
Engl vo Portiuncula).

Im Joar 1835 wurde Los Angeles zua Stod und gleichzeite zua Hauptstod vo Mexikos
neadlichster Region Alta California erhom. De Beveikerung wuchs bis 1836 af
2.228 Einwohner o, um danoch wieda vorübergehend zurückzugehn. Bis Mittn des 19.
Jahrhunderts wa Los Angeles a mexikanische Gmeinde, de se vorwiegnd aus
amerikanischen Siedlan, armen chinesischen Abeitern und a boa wenigen
wohlhabenden mexikanischn Großgrundbesitza zammensetzte. Während des
Mexikanisch-Amerikanischen Krieges zwischen 1846 und 1848 wurde Alta California
und damit a Los Angeles vo US-amerikanischen Soldaten bsetzt und de USA
ogliedert.

Dea Oat erhielt am 4. April 1850 as US-Stodrecht im Rahma dea Griündung des
Staates Kalifornien duach de USA; er hod domois 1.610 Einwohna. Noch dea
Obindung an de Union Pacific Railroad im Joar 1876 und an de Eisenbahnlinie noch
Santa Fe im Joar 1885 sowia mit dem Beginn dea Ferdarung vo Kohln 1890 und Eadöl
1892 setzte as Wachstum dea Stod ei. Zu dea Zeit wurden Bewässerungstechnikn
erprobt und fia de Region geeignete Obauprodukte entdeckt. De Stod wa damois a
Synonym fia guade Gsundheit, a saubere Umweit, reichle Sunn und endlose
Zitrusplantagen.

De gräßte Zuwanderergruppn stammte aus´m Mittlaren Westen, aus Staaten wia Iowa
und Indiana, und lösten ois neie politische Klass de alte mexikanische Elitn ob.
Scho boid wuaden de oidn Groußfarma parzelliert und de Beveilkerung wuchs. Im
Joar 1900 hod de Stod 100.000 Einwoha, bis 1910 verdreifachte se de Zoi. Vo 1899
bis 1914 wurde a großer Hafen gebaut. Ois de eartlichen Wasservorräte fia Los
Angeles nimma ausreichten, wurde 1913 im Noarden a Aquädukt erricht.

Noch dea Eingemeindung zoireicha Nochbagmeindn umschloss as Stodgebiet vo Los
Angeles a mehrere Städt wia Wilmington (1909), San Pedro (1909), Hollywood
(1910), Sawtelle (1922), Hyde Park (1923), Eagle Rock (1923), Venice (1925),
Watts (1926), Barnes City (1927) und Tujunga (1932). Santa Monica und Beverly
Hills, de wirtschaftle und kulturell ois Teile vo Los Angeles betrochtet weaden,
konnten verwaltungsmäßig aba ihre Selbständigkeit bis heit bewahrn.

1932 war Los Angeles Austrogungsort der Olympischen Sommerspiele. Bereits Mitte
des 20. Jahrhunderts war as kloane Vorstodhaus mit Swimming Pool und
Doppelgarage zum dauahaftn Symbol der Stod gewoan. A die ab 1910 stark
afstrebende Fuimindustrie lockte vuie Neuankemmlinge noch Los Angeles, doch der
wahre Boom kam eascht während und noch dem Zweiten Weltkrieg mit der Luft- und
Raumfahrtindustrie, de sich kriegsbedingt in groußa Anzoi im Groußraum Los
Angeles ansiedelten.

De Unruhen in Los Angeles im April 1992 steiten an der gräßtn Rassenunruhen in
da Geschichte der USA da. Auslöser war der Freispruch vo vier Polizisten weißa
Hautfoab, de der Misshandlung des Afroamerikaners Rodney King angeklogt wan.
Zwischen Ende Oktoba und Ofang November 1993 vernichteten Brände im Stodbereich
vo Los Angeles dausende Hekta bebauten Lands. Am 17. Jenna 1994 erschitterte a
Erdbeben der Stärkn 6,7 af da Richterskala de Stod. 57 Menschen kamen dabei ums
Läm, wichtige Vakeasvabindunga und mehrere dausend Gebeide wurden beschädigt
oder zeaschtört. Vom Ende des Kalten Krieges war a wichtiga Wirtschaftszweig der
Stod, de Luft- und Raumfahrtindustrie, stark betroffa.



https://bar.wikipedia.org/wiki/Frank_Martin

Da Frank Martin Jens (* 20. Juni 1992 in Huading) is a niadaboarischa
Kabarettist, Sänga und Schauspuia aus Huading.

Da Frank Martin is am 20.06.1992 in Huading im Landkreis Bassau auf d'Wejd
kemma. Er hod aa nu drei andane Gschwista. Mied 10 Joa hod na sei Mama, nochdem
a scho noch a boa Monat mim Tompretn spuin aufghead hod, zum Klavierunterricht
gschickt. Späda, wiara dann 15 woa, hoda zua Kirchnorgl gwechslt. 2011 hoda
nochand ois D-Kirchnmusika im Bistum Bassau ausglernt. Noch seim Mittlan
Schuiabschluss is a auf d'Staatliche Fachobaschui in Bassau ganga. De hoda oba
dann scho noch am Joa obbrocha und hod 2009 a Ausbuidung zum
Veraltungsfachangestellten bei da Moaktgmoa Huading agfanga.

2009 hoda se s'easchte moi mied am sejba gschriema Text auf a Poetry-Slam-Bühne
higstejd. Im sejm Joa is a fia an Kabarett- und Comedywettbewerb vom Lokalradio
Unser Radio nominiert woan. Im Herbst 2009 hoda mit seim easchtn
Kabarettprogramm "Pubertät und Altersstarrsinn" Premiere gfeiert und seit 2010
vasuacht a se damied auf lauta Glaokunstbühne übaroi in Bayern, u. a. a im
schwabinga Vereinsheim in Minga und bei "Comedy mit Matuschke" mim Bayern 3 DJ
Matthias Matuschke. 2011 is a dann fian Glaokunstwettbewerb d'Schnellertshammer
Heugabel nominiert woan und is do na aa glei aufn zwoatn Blotz kemma. Heanoch
hoda aa-r an Nam vo seim Kabarettprogramm auf "Ich pubertiere" umgändat.. Emfois
2011 hoda se fian Kostprobenabend vom 23. Kabarett Kaktus, da ejdaste
Kabarettpreis vo Minga, qualifiziert, wora dann easchta woan is und so aa nu in
d'Hauptrundn kemma is. Do hammd dann oba da Timo Wopp und PAUL (Poesie aus
Leidenschaft) gwunna.

2007 is a zum Huadinga Kirchachor ganga. Seit 2009 nimmd a bei da Miyase
Kaptan-Borst an professionella Gsangsuntarricht in Bassau. De schickt na oiwei
vo Auftritt zu Auftritt und fördat na oiwei weida. 2011 hammd er und zwoa
Freindin in Eigenproduktion zammad a klassischs Konzert mit Gsang und Flügel
untam Titl "Abendempfindung" vaanstoit.

Da Martin hod se 2007 da Theatagruppm Huading agschlossa. Weidas hoda in da
Spuizeit 2008/09 und 2010/11 da Jugendgruppm vom Stodtheata Bassau aghead.



https://bar.wikipedia.org/wiki/Facebook

Facebook is a Netzseitn zum Betreim vo ana Netzgmoa (social network). Da
Betreiba is de Firma Facebook, Inc. mit Sitz in Palo Alto, Kalifornien.

De Netzgmoa gibts seit 2004 und hod im Septemba 2011 wejdweit rund 800 Milliona
Mitgliada.

Anno 2003 hod da Mark Zuckerberg en Voagänga vo Facebook entwicklt:
facemash.com. Do woa ra no Student on da Harvard University. De Netzseit woa
vagleichboa mit da Internetpräsenz Hot or Not. Es woa ra Beweatungssystem fia
Studentn am Campus. Auf dea Seitn hod a Fotos vo Studentinna vaeffenlicht, ohne
vo dena de Ealaubnis z hom. De Netzbsuacha san nacha dazua aufgfoadat woan, de
Attraktivität vo je zwoa zuafälli ausgsuachtn Diandln z beweatn.

Um an de Fotos vo de Diandln z kema, hod da Zuckerberg des Harvard
Computer-Netzweak ghackt und hod de hauseiganan privatn ID-Buidln vawendt.
Facemash hod in de eascht via Stundn, wo s online woa, 450 Bsuacha and 22.000
Photo-Osichtn ausglest. A boa Dog späda is de Seitn vo da Harvard Administration
gschlossn worn. Da Zuckerberg hod si weng Sichaheits- und Copyrights-Valetzung
und Valetzung vo da Privatspäre vaantwoatn miassn und is knopp an Rauswuaf
entgonga.

Im foigandn Semester hod da Zuckerberg ogfongt a neie Netzseitn z programmian.
Am 4. Feba 2004, hod a "Thefacebook" (thefacebook.com) im Netz platziad. Zeascht
woa Thefacebook nua fia Studentn vom Harvard College do, oba boid is auf ondare
Unis ausdehnt worn.

Im Summa 2004 is TheFfacebook a Firma woan. Im Juni 2004 is de Gsejschoft af
Palo Alto in Kalifornien umzong. Da Peter Thiel, da Mitgrinda vo PayPal hod de
easchte Investition in de Firma brocht. De Firma hod 2005 fia $200,000 an
Domän-Nama facebook.com kafft und hod si drauf vom The im Firmennama trennt. Vo
do o hods nua no "Facebook" ghoassn.

S Konzept vo Facebook hod zoireiche Nochohma wia StudiVZ und wer-kennt-wen.
StudiVZ is da Voawuaf gmocht worn, a Plagiat vo Facebook z sein. Am 19. Juli
2008 hod Facebook beim US-Beziaksgericht z San José, Kalifornien, geng de
Betreiba vo studiVZ a Klog eingreicht; da Voawuaf woa Diabstoi vo geistign
Eigndum.



https://bar.wikipedia.org/wiki/Estland

Estland (estnisch: Eesti) is a Stoot in Noadeiropa und s neadlichste Land vom
Baltikum. As grenzt im Sidn an Lettland, im Ostn an Russland sowia im Nordn und
Westn an de Ostsee. Iwan Finnischn Meerbusn wegga bestenga enge Beziahunga zu
Finnland und historisch gibts a vui kuitureje Beziahunga noch Deitschland.

Da Stoot is seit 1991 unobhengig und is Mitglied vo da UNO, da Eiropäische
Union, da NATO sowia vo da OSZE. Seit 2010 is Estland aa Mitglied vo da OECD.

Dees Land is flechnmeesi a wengal kloana ois wia Niedersachsen und a wengal
gressa ois wiad de Schweiz. Im Sidn vom Land befindd si da hexte Beag, da Suur
Munamägi (318 Meta). Da gresste See is ds Peipsi järv (Peipussee). Vuaglogat
gibts aa no 1520 Insln, wo za Estland ghean, de gresstn san Saaremaa und
Hiiumaa.

Nem da estnischn Meaheit (68,6 %) gibts a stoarke russische Mindaheit (25,7 %)
sowia kloanare Gruppm vo Ukrainan (2,1 %), Weissrussn (1,2 %) und Finnen
(0,8 %). Eppa 45 % vo de Eiwohna vo Tallinn san koane Estn.



https://bar.wikipedia.org/wiki/USA

De Vaeinigtn Stootn vo Amerika (engl.: United States of America, kurz USA), in
amtlicha Kuazform: Vaeinigte Stootn (engl.: United States, kurz U.S.),
umgangssprochle a: Amerika (engl. America), hand a Staat in Noadamerika, dea wo
50 Bundesstootn umfosst. Mitn Bundesstoot Hawaii und gloane Außenregiona hamds a
a weng an Otei vo Ozeanien. D Hauptstod is Washington, D.C., de gresste Stod is
New York City.

De Vaeinigtn Staatn hand as drittgresste Land auf da Wejd. Bvejkarungstechnisch
mid eba 322 Million Eihwohna (2015) (noch China und Indien) und vo da Flächn her
mid 9,83 Million Quadratkilomeda (noch Russland und Kanada). Duach de
Eiwandarung vo Leid aus an Haufa vaschiene Lända, hand de Vaeinigtn Staatn oas
vo de ethnisch vuifejtigstn und muidiKuituareistn Lända auf da Wejd.

Auf Bundesebene hamd de Vaeinigtn Staatn koa gsetzliche Amtssproch (dafia in 31
Bundestaatn), Englisch is oba De-facto-Amtssproch. Am Siadwestn is Spanisch a nu
recht stoag vabreit.

Voa eba 12.000 Joa hand vo Asien aus de Paläoindiana as noadamerikanische
Festland a de heidign Vaeinigtn Staatn eigwandat. De Kolonialisiarung aus Eiropa
is dann umara 1600 lousganga. De Vaeinigtn Staatn hand aus dreiza britische
Kolonien entstandn, de wo se 1776 vom Muadaland Großbritannien unabhängig
erklärt hamd. Duach d Eiwandarung aus Eiropa und duachs territoriale Expandian
noch Westn und duach Industrialisiarung hod d USA am 19. Jh. schnei
wejdpolitischn Einfluss griagt und is iaz de gresste Voikswiadschaft auf da
Wejd.

De Vaeinigtn Staatn hamd a gmoasame Grenz mit Kanada, de wos 8.895 Kilomeda lang
is und oane mid Mexiko, de wos 3.326 Kilomeda lang is. De ganze Läng vo de
US-Landesgrenzn hand 12.221 Kilomeda. D Kistnlinie an Atlantik, Pazifik und an
Goif vo Mexiko hand insgsamt 19.924 Kilomeda.

As Land hod a Flächn vo 9.161.924 km², und a Wossaflächn vo 664.706 km², wos
dann a gesamts Staatsgebiet vo 9.826.675 km² ergibt.

De Noad-Siad-Ausdehnung zwischn da kanadischn und da mexikanischn Grenz hand eba
2.500 Kilomeda, de Ausdehnung zwischn am Atlantik und am Pazifik um de 4.500
Kilomeda. Da Hauptteil vom Land ligt etwa zwischn am 24. und am 49. neadlichn
Breangrod und zwischn am 68. und am 125. westlichn Längengrod und is in vier
Zeitzonen eiteild.

As Gebiet hod a recht a deitliche Gliadarung. De Gebiagszig wia d Kaskadenkettn,
as Foitngebiag de Rocky Mountains und de Appalachen ziangand se oi samt vom
Noadn an Siadn obe. Auf da Wedaseitn hand dann ausdehnde Wejda, a dene ernam
Windschon dastreckand se dann druckane Landschoftn mid Wüstn und Gros (Prärien).

Da wichtigste Einfluss vom Klima is da polare Jetstream (da
Polarfrontjetstream), der wos grouße Diafdruckgebiet vom Noadpazifik bringd.
Wenn nochad dann de mid dene vo da atlantischn Kistn zamrumbend, na schneipts am
Winter gscheid schwa. Wei koana vo de Gebiagsziag zwerckst valauft, dreibts an
Schnä dann oft an Siadn obe. Dawei glangd am Noadn aufe bis Kanada d Summa Hitzn
oiwei nu. De Gebiete zwischn de Gebiagsziag hamand desweng a houhe
Temparaturundaschiede, a weng a Druckanheid, wo an Siadn und an Westn oiwei
mehra zuanimmd. Am Noadn vo da Pazifikkistn rengds dann vui und hod oiwei an
recht an Näbe. Am Goif vo Mexico umananda is scha a subtropischs Gebiet mid
houhe Temparaduan und arana houha Luftfeichtn. Do rumbend dann a oft tropische
Wiabestiam driba.

In Alaska hods a arktischs Klima, de Gebiag hand a de hächstn vo de Vaeinigtn
Staatn (da Denali, 6.195 Meda). Hawaii mim Mauna Kea, der wos 4.205 Meda hou is,
hod a tropischs Klima.

De Gebiete vo da Ostkistn bis a de Großn Sään hand bis as 19. Joahundat stoag
vom Woid prägt gwen, d Westkistn am gemäßigtn Rengwoid umananda teilweis mid
brudal houhe Bam de wos iba 100 Meda hou sei kinnand. Vo dene Flächn hand grod
nu a Boa, wia de Redwoods oda da Hoh-Rengwoid blim. Grouße Flächn hand heid
bebaud oda zu Ocka gmocht woan, da gresste Teil hand iaz Nutzwejda. Wega da
Landwiadschaft is a de druckan Groslandschoftn d Oatnvuifoit stoag zruckganga.
Schutzgebiet und -maßnahma hamd oba ghoifa und vui vo de uma
17.000 Gefäßpflanzenoatn hod ma rettn kinna. Alloa scha auf Hawaii gibts
1.800 Bliatnpflanzn (Bedecktsamer), vo dene wos a Haufa endemisch is.

Um de 400 Seigetier-, 750 Vegl- und 500 Reptilien- und Amphibienoatn und mehra
wia 90.000 Insektenoatn hand do zum findn. Seit 1973 gibts a Gsetz wos bedrohte
Oatn schitzt, 58 Nationalparks und mehrane hundat andane Schutzgebiet hamd a
grouße Oatnvuifoit, de wos im Gengsotz zu de MonoKuituan stengand wos sunst
ibaroid hand.

De Vaeinigtn Staatn bestengan aus 50 Bundesstootn. Alaska und Hawaii und de
politisch ogschlossanan Außngebiet (zum Beispui Puerto Rico und Guam) liegn
außahoib vom Kernland (continental U. S.).

S'Kernland umfosst 48 vo de 50 Bundesstaatn sowia an District of Columbia
(Bundesdistrikt), de innahoib vo ana gemeinsamen Grenz liegn (sog. „lower 48“).
Es liegt zwischn an 24. und 49. neadlichn Breitngrad und zwischn an 68. und 125.
westlichn Längengrad und is in via Zeitzonen einteit. Im Norden grenzt
s'Kernland af ana Läng vo rund 6.000 km an Kanada, im Siidn an Mexiko und an in
Goif vo Mexiko.

Im Joah 1959 san aa de pazifische Inslgruppn Hawaii sowia s'nordwestlich glegane
Alaska, dees iaba de 100 km broade Beringstraß an Russland grenzt, ois
Bundesstaatn Tei vo de Vaeinigtn Staatn worn. Im Ostn liegt da Atlantische Ozean
und im Westn da Pazifische Ozean. De Nord-Siad-Ausdehnung is ebba 2500 km.
Zwischn Atlantik und Pazifik liegn rund 4500 km.

De easchtn Bewohner vom Land, Indianer („Native Americans“ oder „American
Indians“). Heind hands oba grod nu um de 5 Prozent vo da Bvejkarung. Grod amoi
in Alaska hamds an zwoastellign Prozentateil vo da Bvejkarung dotn. Andane
Schwapunkte wos rechts stoag vadren hand wadn Oklahoma, Kalifornien, Arizona,
New Mexico und South Dakota. Se buidn oba koa Einheit, se hamd undaschiedliche
Kuituan, Sprochn und Religionen, ma undascheid bei erna a jeds Voik. Am ganzn
Land gibts 562 Stämme (tribes) wo offiziell okennd hand, dazua kemmand dann nu
245 Gruppn, de wos momendan nu ned ois a eingna Stamm okennd hand.

De easchtn kolonialen Eiwandara aufs Land vo de Indiana hand Eiropäer gwen,
eascht amoi Spanier, Franzosn und Engländer. Do dazua hand dann ab am
17. Joahundat nu Leid aus Westafrika, de wos fast oi samt unfreiwillig ois
Sklavn umme kemma hand. Ab da Mittn vom 18. und nu mehra a da Mittn vom
19. Joahundat hand du nu a Haufa deitschsprochige und Iren dazua kemma. Späda
hand nu Eiwandara aus andane eiropejsche Regionen dazua kemma, voa oim Idaliena,
Skandinavier und Osteiropäer und osteiropejsche Juden. A da zwoatn Hejftn vom
19. Joahundat is dann zua arana Eiwandarung aus Ostasien und am Naha Ostn kemma.
De hand zweckst wiadschaftliche Grind und a weils wenga da Religion oda da
Politik vafoigt won hand kemma.

De Amerikana mi eiropejsche Voafohn buidnd heid 72 Prozent vo da Gsamtbvejkarung
vo de Vaeinigtn Staatn. Afroamerikaner hand a wengal mehra ois wia 13 Prozent
davo. Se lemand voa oim am Siadn und a de groußn Industriestädt am Noadn omad.
Asiatische Eiwandara, wos zum gresstn Teil aus China, Japan, Korea, Indien und
de Philippinen kemman, stejnd um de fimf Prozent vo da Bvejkarung. A da
Voikszejung am Joa 2000 hamd eba 42,8 Milliona Leid ogehm, dass vo deitsche
obstammand.

Am siadwestn vo de Vaeinigtn Staatn und Florida gibts an ganz an houha Anteil a
da Bvejkarung vo lateinamerikanischa Herkunft, de wos „Hispanics“ oder „Latinos“
gnennd weand. Da Anteil ve dene a da Gsamtbvejkarung is a de letztn Joazehnt
gscheid schnei (bis 2004 auf fast 13 Prozent) gwochsn, voi oim wei vui
Lateinamerikana wenga da schlechtn wiadschaftlichn Log vo Mexiko an Noadn
fliand. De mehran vo dene wohnand ois illegale Eiwandara und hoitn stoag an
eanana Kuitua und Sproch fest.

Seit 1610 is Bvejkarung oiwei weida gwochsn. Gschatzt wiad, dass de Vaeinigtn
Staatn bis as Joa 2025 a Bvejkarungszoi vo 158 Millionen Leid hod und 2050e
hands dann scha bei mehra wia 408 Millionen leid.

Seit 1790 schreibt d Vafassung fia, dass olle zeha Joa a Voikszählung gibt, an
United States Census. An brudala Anteil am Bvejkarungszuawochs hamd d Eiwandara
ghod. Mim [[Immigration and Naturalization Services Act of 1965]] is dann da
Azoi vo de am Ausland auf d Wejd kemmane Leid auf as Vierfoche ogsting, auf 9,6
Million im Joa 1970 und auf rund 38 Millionen im Joa 2007. A de 1990a Joa is d
Azoi vo de Eiwandara scha auf iba oa Million pro Joa ogsting. Am Joa 2000 is
nocha da Ateil vo de am Ausland auf d Wejd kemman Leid bei 11,1 Prozent vo da
Gsamtbvejkarung gleng.

De de-facto Sproch is Englisch. De Vaeinigtn Staatn hamd offiziell koa
Amtssproch ned, grod oi vo de Bundesstaatn. Nemam englischn wernd Sprochn vo
Indiana gred und de vo de eiropejschn Eiwandara. Am letztn Zensus hand 382
Sprochn festgsteid woan, vo dene hand 169e indianische Sprochn.

Am mehran wiad aussam englischn Spanisch gred. Andane heifige Sprochn hand dann
nu Deitsch, Franzesisch, Chinäsisch, Koreanisch, Vietnamesisch und Polnisch. De
Sprochn hoidn se teilweise iba mehrane Genarationa und oft famd se de Sprochn
dann a regional, wia z. B beim Texasdeitsch. Fui Sprochgruppm ibalemd a in
Stodviadl wo de Leid undarananda hausnd und midananda eana Sproch rend.

D Regiarung vo de Vereinigtn Staatn registriad an Religionsstatus vo de Eihwohna
ned. As United States Census Bureau seiba derf koi Frong zua
Religionszuaghearigkeit ned stein, duad oba de Ergebnisse dazua vo andane
Umfrong vaeffentlichn. A na Umfrog vomPew Research Center 2007 hamd se um de
26,3 % vo da Bvejkarung ois evangelikale Protestantn bezeichnet, 23,9 % ois
römisch-katholisch, 18,1 % ois Mainline Protestantn, 16,1 % hamd koa religiöse
Ibazeigung agem (4 % hand Atheistn oda Agnostiker), 6,9 % gheand zu da
traditionejn schwoazn protestantischn Kiacha, 1,7 % hand Mormonen und Judn,
0,7 % Zeugen Jehovas und Buddhistn, 0,6 % hand Mitglied vo na orthodoxn Kiacha
und Muslime.

82 % vo de Amerikana hamd se 2008 ois „religiös“ bezeichnet, 55 % ois „sehr
religiös“. De Werte hand vagleichboa mid Mexiko. Fraun hand religiösa ois Mana.
54 % betn mindestns oa moi am Dog, a Wert, der wos in Polen bei 32, a da Tiakei
bei 42 und in Brasilien bei 69 % ligt.

Laut am US Census Bureau hod d Kriminalitätsratn a de Vaeinigtn Staatn seit a
boa Joa zuagnumma. 2004 hods nu bei 463 und 2005 bei 469 Gwoittatn pro
100.000 Eihwohna gleng, as Joa 2006 is auf 474 ogsting. Damit ligt d
Kriminalitätsratn oba oiwei nu niadriga ois wia am Joa 2000, wos 507 gwoittäte
Straftatn pro100.000 Eihwohna gehm hod. D Anzahl vo Mord und Doudschlog, lingand
seit 2000 stabil zwischn 16.000 und 17.000 pro Joa.

De Vaeinigtn Staatn hand mid am Bruttoinlandsprodukt (BIP) vo 16,9 Billion
US-Dollar (3. Quartal 2013) de gresste Voikswiadschaft auf da Wejd und mid
51.163 US-Dollar (ca 37.000 Eiro) (2012) as Land mid am wejdweid
vierzehnt-hächstn BIP pro Kopf. Da Dienstleistungssektor hod eba 73 % vom realn
BIP erwiadschaft, davo hand a Drittl am Banken-, Vasicharung- und
Immobiliengschäft. As vaoabadnde Gweabe hod 23 % und d Landwiadschaft und da
Bergbau knappe 1,6 % dazua beidrong.

As Wiadschaftswachstum is 2012 bei 2,8 % gleng, d Inflationsratn bei 2,1 %. D
Oabatslousnqoutn hod am Schnied 8,1 % bedrong.

Seit am Ronald Reagan hamds as Eigreiffa vom Staat auf d Wiadschaftsableif gach
eigschränkt. Fia a boa Wiadschaftsbereiche gibts oba nu oi staatliche Aufsichtn,
wia z. B a da Stromversoagung, de Public Utility Commission vo de oazejna
Bundesstaatn.

Da Import hod se 2007 auf Waren am Wead vo 1964,6 Milliadn Dollar belaufa, der
Export auf 1149,2. Do draus hod se nochad a Handelsbilanzdefizit vo
815,4 Milliadn ergem. Dazua hand no Dienstleistunga am Wead vo 372,3 Milliadn
importiert woan und 479,2 hand an Export ganga. Da Ibaschuss do draus vo
106,9 Mrd. hod nocha as Gesamtdefizit auf 708,5 Milliadn Dollar reduziat.

Da Median fiaras Bruttoeikommen pro Joa vo de amerikanischn Haushoit is bei
43.389 Dollar gleng, es hamd oba eba 16 % vo olle Haushoit a Bruttoeikommen vo
mehr wia 100.000 US-Dollar. Dawei hamd de oban 20 % vo olle amerikanischn
Haushoit mehra wia 88.030 US-Dollar brutto am Joa, wo as undane Fimftl wenga wia
18.500 vodeand hod.

D Buidung und de ethnische Zuagherigkeit hamd an recht an stoagn Eifluss auf as
Eikommen. Da Median fia as Bruttohaushoitseinkommen vo am asiatisch Haushoit is
bei 57.518 US-Dollar gleng, bei schwoaze oba grod bei 30.134 US-Dollar. Da
gleiche Median is fia leid mid am High-School-Abschluss bei 25.900 US-Dollar
gleng und bei Leid mid am akademischn bei 81.400.

D Oamutsschwein is 2006 bei an Eikommen von 20.614 US-Dollar (15.860 Euro) im
Joa fiara vierkepfade Familie gleng. Bei 10.294 US-Dollar (7920 Euro) is fiara
alloa stehade Person gleng. 36,46 Million lemand und dera Grenz.

Da Staatshaushoid hod 2009 Ausgom vo 3,52 Billion US-Dollar umfosst, dem hand
Einahma vo 2,1 Billion US-Dollar gengiba gstandn. Do draus gibt se a
Haushoitsdefizit vo 9,8 % vom BIP. Das Defizit 2009 betrug 1.416 Milliarden
US-Dollar und das Defizit 2010 betrug 1.294 Milliarden US-Dollar.

D Staatsvaschuidung vo de Vaeinigtn Staatn hod am Dezemba 2010 13,8 Billion
US-Dollar oda 94,3 % vom BIP betrong. De lokaln Schuidn belaufand se noch da US
Debt Clock vom Dezemba 2010 auf 1,7 Billion US-Dollar, de Schuidn vo de 50
Bundesstaatn auf eba 1,1 Billion US-Dollar. D Schuidn vo dene drei hand
midananda dann bei 16,6 Billion US-Dollar bzw. 113,7 % vom BIP. Nochm
US-Finanzministerium hod China 2010 US-Staatsanleihen fia 1,16 Billion Dollar
und ist damid da gresste ausländische Gleibiga vo de Vaeinigtn Staatn.

In Alaska reichn de ejtastn gsichatn menchlichn Spuan 12.000 bis 14.000 Joa
zruck. Zwischn 4000 und 1000 v. Kr. hod si de Vawendung vo Keramik, da Ackabau
und verschiedne Foamen vo obgstufta Sesshoftigkeit entwicklt.

A dichtare Indiana-Bevejkarung hods um de Grossn Seen, om Mississippi, om
Atlantikufa und im Sidwestn gem. Om Mississippi und om Ohio san komplexe
Gmoawesn entstondn, de wo oba schon voa da Okunft vo de Eiropeja zgrund gonga
san. Im Sidwestn san gressare Lehmbausiedlunga (Pueblo-Kuitua) entstondn, Bautn
mit bis zu 500 Zimman. Gugaruz und Kirbis san obaut woan und ma hod aa Feanhondl
betriem, so wia aa on de Grossn Seen. Um de Seen san Indiana-Konfedarationen
enstondn, beispuisweis da Irokesn-Bund.

As Gebiet vo de heitign USA is vor Joatausndn durch d Vorgänga vo de spodan
Indianastämm bsiedelt worn. De Gschichtsschreibung hod eascht mit da Okumft vo
de eiropejschen Siedla im 16.Joahundat ogfanga. Mit de Siedla san aa Kronkheitn
eingschleppt woan, de wo de Indiana-Bevejkarung stoak dezimiat hom. Wia stoak is
unkloa. Vui Stämme san vaschwundn, ohne dass mit de Eiropäa in Beriarung keman
waradn. Friara hod ma de Urbevejkarung bei da Okumft vo de Eiropäa auf 1 Million
gschätzt, des Smithsonian Institute hod de Schätzung heit auf drei Milliona
vadreifocht. Vom oft zitiatn menschnlaan Kontinent hod dahea koa Red sei kena.
De diversn Indianakriag mit de Siedla hom de Bevejkarung no amoi drastisch
dezimiat. Da Pejzhondl, den wo de Eiropäa eingfiat hom, hod zeascht an positivn
Effekte auf de Indiana ghobt (de wo am Ofong de Hauptobieta woan), owa in
Vabindung mitn Woffnhondl zletzt an aa an negativn (indianische Vejkawondarunga,
vaheerende Kriag zwischn de Stämme etc.).

De easchte eiropejsche Siedlung afm heiting US-Gebiet is 1565 vo de Spania in
St. Augustine in Florida grindt worn. De politische Gschicht vo da USA hod oba
eascht mit de 13 Kolonien vo de Englända und da Bsiedlung na da Grindung vo
Jamestown in Virginia im Joa 1607 ogfangt. A d Okumft vo da Mayflower in
Plymouth Colony (spoda mit da Massachusetts Bay Colony zu Massachusetts
zammgfügt) im Jahr 1620 guit oi wichtigs symbolischs Datum. Schwedsche Kolonien
an da Delaware-Bucht und holländische Siedlunga um New York (domois Nieuw
Amsterdam) worn dageng ned vo Daua oda san vo de Englända eignumma worn.

De amerikanische Kuitua is duach ethnische Traditiona und duach
untaschiedlichste Einwondaragruppm prägt woan. Zeascht woa des a Nemeinonda vo
Paralellgsejschoftn. Eascht in de 1930 Joa hod si duach de Massnmedien aa a
vabindende amerikanische Populeakuitua entwicklt, de wo si im Lauf vom 20.
Joahundat imma steaka profiliat hod.

Innahoib vo de indigenen Kuituan gibts riesige Untaschiede; ned nua zwischen
Indianan, Eskimos und hawaiianischn Uaeinwohnan, sondan voa oim aa innahoib vo
da indianischn Kuitua.

Wos de Musi betrifft, so kimmt aus Amerika a wichtiga Beitrog zua Wejdkuitua.
Jazz guit ois easchte "amerikanische" Musifoam, dazua hod aa da Blues und de
Country Musi amerikanische Wuazln. Aus da Kombination vo de Musistui is in de
1950 Joa da Rock ’n’ Roll entstondn. De Musikuitua is oanzigoatig und buid de
Grundlog vo da populean Musikuitua vo da gonzn westlichn Wejd.



https://bar.wikipedia.org/wiki/Stoot

Mid Stoot (dt.: Staat, engl.: state) moant ma seid da eiropäischn Neizeid jede
bolitische Oadnung, de wo a gmoasoms ois Stootsgebiad ogrenzts Territorium, a
dazuaghearigs Stootsvoik und a Mochtausibung iwa des umfosst (vgl.
Drei-Elemente-Lehr). A oigmoaguidige Definition vo soiche Oadnunga gibds ned. Da
Stoot wead oft aa ois Gengiwa za Gsejschoft bschriem.

As boarische Woat "Stoot" kimmt vom lateinischn: status („Stand, Zuastand,
Stejung“). As italienische lo stato is in da Renaissance afkemma und hod do
Vafossungsfoam vo ana Monarchie oda Republik gmoand. Da status regalis hod d
Stejung, d Mocht und da Eihfluss vom Kini oda Fiaschtn gmoant, spada aa vo seim
Ohong, am Hofstoot. De franzesische Iwasetzung état hod nacha aa afn ekonomischn
Haushoit vo da Zentroimocht, spada aa af d rechtliche und politische Oaheit vo
olle Stootsbiaga vo oam Stootsgebiet bezong wern kena.

Mid da Woatgschicht is da historische Wondl vo de politischn Gebietskeapaschoftn
midglaffa, so doss se da neizeidliche Stootsbegriff nua bedingt af ejtane
Herrschoftsfoama owendn losst. Ejtare griachische und lateinische Begriffe wia
polis (Stodstoot), civitas („Biagaschoft“), res publica („effentliche
Oglegnheit“), regimen („Kenigsherrschoft“), regnum („Kenigreich“) oda imperium
(„eaobats oaheitli regiats Herrschoftsgebiet“) bezeichna oanzlne Foama.

Fian Niccolò Machiavelli (1469–1527) woan olle menschlichn Gwoitn, de wo Mocht
iwa Menschn hom, „Stoot“. Fia'n Jakob Burckhardt (1818-1897) is da Stoot domid
ana vo de wesntlichn Faktorn, nem Religion und Kuitua, de wo menschliche
Gschicht bstimma.

Entscheidnde Bstondtei vo da Begriffsbedeitung san in jedm Foi aa politische
Vaeinigung vo ana gräßan Menschngruppm, de wo in am meah oda wenga gschlossnen
Gebiet unta ana meah oda wenga oaheidlichn Foam vo da - etabliatn, duachgsetztn
oda bschlossna - Mochtausibung lem. De drei Haptkriterien hom se im modeana
Vejkarecht seitn Georg Jellinek (1851-1911) aussakristajisiat. Zum Stoot im
heiting Sinn gheat a politische Instanz, de wo zua Schoffung und Woahrung vo
Recht und effntlicha Ordnung in da Gsejschoft zuaständig is und de wo mid ana
Vawoitung, am Stootsapparat, aa duachsetzn ko.

Iwa de Entstehung vo gräßan politischn Gmoawesn gibts historisch recht vaschidne
Theorien, de wo oft mid da Legitimation vo ana aktuejn Stooatsform vabundn san.
Scho da Aristoteles hod de Polis af a urspringliche Vaologung vom Menschn ois
zoon politicon zu am goadnetn Midanandalem zruckgfiahd.

Neie Stootn kena heit voa oim af drei Oartn entsteh. So ko aus am Stoot A duach
Sezession vo am Tei von eam a neia Stoot B entsteh, oda es entstenga duach
Dismembration vo am Stoot A zwoa neie Stootn X und Y. Umkeaht ko a Stoot B in am
bstehndn Stoot A inkorporiat wern oda duach Fusion vo zwoa Stootn X und Y a neia
Stoot A entsteh.

Da Aristoteles hod de Herrschoftsforma im Oschluss on Platon und Herodot noch
segs Grundtypn goadnet. Drei positive Typn hod a drei negativn gengiwastejt:

Da Cicero hod nua de drei positivn Typn ois res publica gejtn lossn. Heitige
Stootsforma nehma moast an Begriff Demokratie fia si in Ospruch, aa do, wo de
politische Partizipation vo da Bevejkarung faktisch stork eihgschränkt is. Dea
in Eiropa und de USA voaherrschnde Stootstyp is duach Parlamentarismus und
Repräsentative Demokratie prägt.



https://bar.wikipedia.org/wiki/Slowakai

De Slowakei oda amtli: Slowakische Republik, sejtna Slowakien, (slowakisch:
Slovensko oda Slovenská republika) is a Stout in Middleiropa, dea wos 1992/1993
aus da Teilung vo da Tschechoslowakei heavurganga is. Si grenzt an Esterraich,
an d' Tschechei, Poin, d' Ukraine und Ungarn. Said'm 29. Meaz 2004 is de
Slowakei a Midgliad vo da NATO und seid'm 1. Mai 2004 ghärts za da Eiropejschn
Union.

De Slowakai bsteht im Noadn und in da Middtn aus de za d' Karpatn ghäratn Gebiag
Tatra (Tatry) und da Niedan Tatra (Nízke Tatry), Kloane Fatra (Malá Fatra),
Grouße Fatra (Velká Fatra), am Slowakischn Erzgebiag (Slovenské rudohorie) und
vei ondane. As Lond biatt vuroim in da Tatra a oipinas Beijdl, im Sidn dastreckt
sa se bis in d' Ungarische Tiafewane. D' hächste Dahewung is de Gerlsdorfa
Spitzn (Gerlachovský štít) in da Hochn Tatra mid 2.655 Meter.

De grässtn Fliss vo da Slowakei sand de Donau (am middlan Ouschnitt), de Thaiss,
de Woug, de March und de Gran.

Im Lond lem ebbers 5,42 Millionen Laid (2014). De Bevejkarungsentwicklung is
seid da Unouhängigkait eha stagniat. Mid am Duachschnittsoita vo 35,5 Jou ghärt
de Slowakei za de jungdlichan Stootn vo Eiropa.

Nem 85,8 % Slowakn bsteht de Bevejkarung vo da Slowakei aus 9,5 % Ungarn, 1,8 %
Roma, 0,8 % Tschechn (offizieje Zoihn, da totsächliche Otoae wert wesntlich
hächer aigschatzt), 0,4 % Ruthener, 0,2 % Ukrainer und 0,1% Deitsche .

In da Slowakei gibs fuchzen stoutlich oakonnte Glaamsgmoaschoftn. De oadeitig
grässt' is de Rämisch-Katholische-Kiach. Laut da Voikszejung vo 2001 ghärn dera
68,9 % o.

Danem existian aa no Boptistngmoaschoftn und Gmoana vo de
Siwatn-Doug-Adventistn.

Es gibt aa 11.269 aktiave Zaing Jehovas in da Slowakei, de in da Zeid vo da CSSR
vabotn gwen sand. Im Jo 2007 sands in 160 Gmoana in da gonzn Slowakei tätig
gwen.

12,9 % vo da Bevejkarung sand konfessionslos und 2,99 % homd koa Ogob gmocht.
Unta de sunsting 1,24 % befindn se unta ondam Judn, de vurm Kriag zoireiche
Gmoana ghobd homd. Haidzdoug existian wida merane Gmoana, zwoa in Pressburg (800
Midglieda), oane in Košice (700 Midglieda), sowia in de Städ Prešov, Nove Zámky,
Komárno, Dunajská Streda, Galanta, Nitra und Trnava. In da Zeid vom Kommunismus
hods in da Slowakei faktisch koa jidischs Lem neamer gem. Vei Jo hod de jidische
Gmoa koane religiäsn Owahaipta ghod. Eascht noch da „Somtern Revuluzion“ is da
haidige Owarabbina vo da Slowakei, da Baruch Myers aus de USA und da Rabbina
Goldstein aus Israel, de de Gmoana in Pressburg und Košice loatn, ins Lond
kemma.

As Vakeahsnetz is bizentrisch af's im Westn glengne Pressburg und af's im Ostn
glegane Košice ausgrichtt. S orientiat se an de Toier und Fliss in da gebiaging
Slowakei.

Wichtigste Bohvabindungn sand de elektrifiziate Ost-West-Vabindung vo da Ukraine
iwa Košice noch Pressburg mid da Furtsetzung in de Tschechai, nouch Esterraich
und Ungarn. Danem is d' Vabindung vo da Tschechai iwer Pressburg noch Ungarn vo
Bedeitung. Wichtige Aisnbohgsejschoftn sand dodabai firn Personenvakeah de
Železničná spoločnosť a.s. (ŽSSK), fian Gitavakeah d' Železničná spoločnosť
Cargo Slovakia a.s. (ŽSSK Cargo), ois Schinennetzbetraiwa d' Železnice
Slovenskej republiky (ŽSR) und d' regionoi operrirnde Bratislavská regionálna
koľajová spoločnosť (BRKS).



https://bar.wikipedia.org/wiki/OECD

De Organisation fia d'wirtschaftliche Zammaarbat und Entwicklung (OECD,
englisch: Organisation for Economic Co-operation and Development) is a
Intanationale Organisation mit Sitz in Paris.

De OECD werd aa d'Organisation vo de Stootn vo da Easchtn Wejd gnennt. Fast alle
vo de 34 Mitgliadstootn san Industrielända.

D'OECD is koa ibastaatliche Organisation, sondan hod eha an Charakta vo ana
permanent tagndn Konfarenz. D'Organisation is strikt zwischnstootlich vafosst,
ihre Entscheidunga sand vejkarechtlich bindnd, in de Mitgliadslända aba ned
unmittelbor owendbor. An ihra Spitz steht da Rat, der in relativ kuaze Obstände
dogt und in dem olle Mitgliada mit ihrane ständing Vatreta repräsentiat san. In
da Regl oamal im Joar tagt da Rat af Ministaebene. Olle Entscheidunga und
Empfehlunga brauchan Oastimmigkeit, es bsteht owa d'Meglichkeit zua Enthoidung;
macht a Land vo dea Maglichkeit Gebrauch, muass d'betreffende Empfehlung ned
owendn. D'praktische Arbat findt in Fachausschiss und Arbatsgruppn statt, in
dene nem Regiarungsvatreta a unabhängige Expertn vatretn sei kenna, de owa nua a
beratnde Funktion einemma.

Seitn 1. Juni 2006 is da Mexikana Jose Ángel Gurría amtieranda Generalsekretär.
Der is da easchte Generalsekretär vo da OECD, der ned aus am vo de reichstn
Industrielända kummt. Sei Vorgänga war seid 1996 da Kanadier Donald J. Johnston.

Oiss Voalaifaorganisation vo da OECD is am 11. Aprui 1948 vo 18 eiropäische
Lända d'Organisation for European Economic Co-operation (OEEC) grindt worn, um a
gmoansams Konzept zum wirtschoftlichn Wiedaafbau und zua Zammaarbat z entwickln
und umzsetzn. Primärs Zui wors, d'eiropäischn Lända inn Entscheidungsprozess iba
d'Vawendung vo de Gejder ausm European Recovery Program (ERP - "Marshall-Plan")
eizbindn.

D'OEEC is im Septemba 1961 ind OECD ibafiahrt worn, Grindastootn vo da OECD han
Bejgien, Denemark, Deitschland, Frankreich, Griachaland, Irland, Island,
Italien, Japan, Kanada, Luxemburg, Holland, Norwegn, Östareich, Portugal,
Schweden, Schweiz, Spanien, Tiakei, as Vaeinigte Kinigreich und d USA.



https://bar.wikipedia.org/wiki/Goidna_Schnidd

Da Goidne Schnidd (lat. sectio aurea, dt. Goldener Schnitt, engl. golden ratio)
is as Vahejtnis zwischn zwoa Zoin vo grob 1:1,618. In da Kunst, im Design und in
da Architektua werd des oft aa ois de ideale Proportion vo zwoaraloa Länga
zuaranand ogseng und guit ois da Inbegriff vo Esthetik und Harmonie. Mehra no
gibts des Vahejtnis vom goidnan Schnitt aa in da Natua, wora se duach mehrane
intressante mathematische Meakmoi auszoachna duad. Gnennd weada aa stetige
Teilung und geddliche Teilung (lat. proportio divina).

As Pentagramm, oans vo des ejdastn magischen Symbole vo da Kuituagschicht, stähd
in a bsundas enga Beziahung zum Goidnan Schnidd.

Zu a jäda Streckn und Teistreckn findt se as Gegnstick, des wo mit eahm im
Vahejdnis vom Goidnan Schnidd stähd. In da Obbildung han olle drei mögliche
Strecknpaare in a blaun Fob (längerne Streckn) und in a orangna Fob (kiazaneh
Streckn) markiert. Übas oben gschrimne Vafoarn vo da 'stetigen Teilung loß´nahse
nacharanand erzeugn. Theoretisch kannt mas im vakleanadn Druhnfuaß fortsetzn,
wos ma ins innerne Fünfeck zeichnen kannt, und so aa in olle weídahn. Standn de
zwoa Streckn im Vahejdnis vo ganze Zoin, miassad des Vafoarn vo da furthgsetztn
Subtraktion na amoi Null ergehm und obbrecha. D´Betrachtung vom Druhnfuaß zoagt
aba guad, dass´ iat da Foi is.

A Goidns Rechteck loßt se in a Quadrat und in no a Goidns Rechteck zerlegn.
Durch wiadahoide Teilung erhoit ma a Figur, de se in a logarithmische Spirale
eizeichnen loßt. Oft werds aa, wie in dera Obbildung, durch a Foign vo
Viertlkreise approximiert. Ihr Radius ändert se bei a jäda 90°-Drehung um den
Faktor Φ.

De 12 Eckn vom Ikosaeder buihn d´Eckn vo drei gleich große, senkrecht zuaranand
stehende Rechtecke mid am gemeinsamen Mittlpunkt und mit am Seitnvahejdnis im
Goidna Schnitt. D´Anordnung vo dene drei Rechtecke hoaßt aa
Goidner-Schnitt-Stui.

Hippasos vo Metapont (um 450 v. Kr.), der am Geheimbund der Pythagoreer oghead
hod, is bei seine Studien am Fünfeck oufgfoin, dass as Vahejdnis vo Kontnläng
zur Diagonale ned durch ganze Zoin darstellbar war. Des stand im Widerspruch zur
Überzeigung vo de Pythagoreer, dass d´Wejd se foiständig durch ganze Zoin
bschreim loßn miassad. Ironischerweis homms d´Widerlergung dieser Ansicht agrad
in eahne eignen Symbol, dem Druhnfuaß, ghabt. Hippasos hod oiso as Phänomen vo
irrationale Zoin anhand da Inkommensurabilität vo Streckn gfundn - dass oiso
fiah BC und AD im Buidl vo ohm koa Maß gibt, so dass de zwoa Streckn beide
ganzzahlige Vielfache davo wahrn - sowia zwoa Größn, de im Vahejdnis vom Goidnen
Schnitt stengand. Unbestätigtn Berichtn zuafoign hodda des oba aa no andane Leid
vazejhd und na hammd d´Leid vom Geheimbund eahm zur Strof datränkt.

D´erschte gscheide Beschreibung vom Goidnen Schnitt is vom Euklid (325 - 270 v.
Kr.), der auf den bei seine Untersuchungen an de platonischen Körpern - in
Seitnflächn zuaranand kongruente regelmäßige Vielecke - und am Fünfeck
beziehungsweis am Druhnfuaß draufgstoßn is. Sei Bezeichnung fiah des
Teilungsvahejdnis hamms späda ois "proportio habens medium et duo extrema"
eideitscht, wos heid "Teilung im inneren und äußeren Vahejdnis" hoaßad"

Späda beschäftigte sich da Franziskanermönch Luca Pacioli di Borgo San Sepolcro
(1445 - 1514), der an da Universität vo Perugia in Italien Mathematik glehrt
hod, mit Euklids Arbeiten. Er hod d´Streckenteilung Göttliche Teilung gruafa,
wos se auf Platons Indentifizierung der Schöpfung mit de fünf platonischen
Körpern bezog, zu dera ihra Konstruktion da Goidne Schnitt a wichtigs Huifsmittl
dorstejhd. Sei gleichnomigs Werk De Divina Proportione vo 1509 bstähd aus drei
unabhängige Biacha. Bei de easchtn handelts se um a rein mathemitsche
Obhandlung, die jedoch koanaloa Bezuag zur Kunst und Architektur heaschtejhd. As
zwoate is a kurzs Traktat über d´Schriften des Remers Vitruv ausm 1. Jahrhundert
v. Kr. zur Architektur, in dene Vitruv - a rämischa Architekt, Ingenieur und
Schriftstella - d´Proportionen des menschlichen Körpers ois Vorlage fiah
Architektur dorstejhd. Des Biache enthoidt a Studie vo Leonardo da Vinci
(1451-1519) übern virtruvischn Menschn. As Vahejdnis da Quadratseitn zum
Kreisradius in dem berühmtn Buidl is mit a 1,7%-tigen Abweichung da Goidne
Schnitt, der in dem Biacha, des wo dazuaghead, gor ned erwähnt werd. Aa daad ma
de Abweichung bei am konstruktiven Verfohrn ned erwartn.

In Obhandlungen vaschiana Autorn im 19. Johrhundert, bsunders vom Philosophen
Adolf Zeising (Lit.: Zeising, 1854) san de zwoa Schriftn zua Thesn zamgfügt
worn, Pacioli häd in da De Divina Proportione in Zammorbat min Leonardo da Vinci
an Zammadhang zwischn Kunst in am Goidnen Schnitt heagstejhd und na sei
Wiadaentdeckung fiah´d Molerei vo da Renaissance gründt. Zeising is vo da
Existenz von am Naturgsetz da Ästhetik überzeigt gwehn, vom dem d´Basis da
Goidne Schnitt häd sei miassn. Er hod gsuacht und aa überroin an Goidnen Schnitt
gfundn. Seine Schriftn hom se nachad rasch verbreit und a gscheide Euphorie
ausglöst. Ondraseits zaogt a Literatuaanalyse, dass vorm Zeising neamands in de
Werke der Antikn oder da Renaissance an Goidnen Schnitt z´kenna glaabt hod.
Deraloa Fund´ hand oiso heidzdog umstrittn.

D´Bezeichnung Goidner Schnitt is erschtmois 1835, oiso nur wenige Johr dafiah,
vo Martin Ohm (1792-1872; Bruada vo Georg Simon Ohm) in am Lehrbiache da
Mathematik verwendt worn (Lit.: Ohm, 1835). Aa des mit dera 'sectio aurea kimmd
vo dera Zeit.

Gustav Theodor Fechner, a Begründer da experimentelln Psychologie, hod 1876 bei
Untersuchungen mid Versuachspersona anhand vo Rechteck´ agrad a Präferenz fiahn
Goidnen Schnitt festgstejhd (Lit.: Fechner, 1876). D´Ergebniss´ der
Strecknteilung und bei Ellipsn hand oba anderscht ausgfoin und neizeitliche
Untersuchungen zoagn, dass as Ergebnis vo sejchane Experimente stark aa vom
Kontext der Dorbietung obhängt. Fechner hod bei Vamessungen vo Buidln in
vaschiane Museen Europas aa no gseng, dass d´Seitnvahejdniss im Hochformat im
Mittel etwa 4:5 und im Querformat etwa 4:3 btrogn und se damit deitlich vom
Goidnen Schnitt unterschein.

Am End´ vom 20. Johrhundert hod d´Kunsthistorikerin Marguerite Neveux mid
röntgenanalytische Vafoarn unta da Forb vo Originalgmejdter, de angeblich an
Goidnen Schnitt enthoitn, vergeblich noch deraloa Markierungen oder
Konstruktionsspuren gsuacht (Lit.: Neveux, 1995).

Friae Hiiweis aufd vermuatlich unbewusste Vawendung vom Goidnan Schnidd hand aus
da Architektua bekonnt. D´Schriften vom griachischn Gschichtsschreiba Herodot
zua Cheops-Pyramidn wean diamoi in dea Richtung ausglegt, dass d´Heh vo da
Seitnflächn zua Hejftn da Basiskontn im Vahejdnis vom Goidnan Schnidd standad.
Agrad de Textstej, de wo do dazuaghean dad, loßt se oba niat eindeitig auslegn.
Ondraseits wead aa d´Thesn vatredn, dass as Vahejdnis 2:π fia Pyramidnheh zua
Basiskontn de tatsächlichn Moße no bessa wiadaspiaglad. Da Unterschied vo dene
zwoa Thesn is 1,0 Promille - oiso ned vui.

Vui Weak aus da griachischn Antikn wean ois Beispui fiad Vawendung vom Goidnan
Schnidd ogseng wia d´Vordafront vom 447–432 v. Kr. untam Perikles aufgstejhdn
Parthenon-Tempel auf da Athener Akropolis heromad. Iatz hand´ zua dene oba koane
Pläne ibaliafad und ma woaß ned, obs de Proportionan duach Zuafoi oda bewusst so
gwejhd hom.

Oa in spädane Epochn gibts mehrane Beispui fia goidne Proportionan, wia
beispuisweis da Dom vo Florenz, d´Notre Dame in Paris oda d´Torhalle in Lorsch
(770 n. Kr.)

Da Architekt und Mola Le Corbusier (1887–1965) hod, basiarend auf de menschlichn
Moßn und am Goidnan Schnidd, ab 1940 a eiheitlichs Moßsystem entwicklt. In seina
Schrift Der Modulor (1949), de wo zu de bedeitendstn Schriftn vo da
Architektuagtheorie ghead, hoda des vaeffntlicht. Scho 1934 is eahm fiad
Owendung vo mathematischn Ordnungsprinzipien vo da Universitet Zürich da Titl
doctor honoris causa vo de mathematischn Wissnschoftn valiahn worn.

So wean an Haufa Skuiptuan vo griachischn Buidhauan, wia beispuisweis de
Skuiptua Apollo von Belvedere, de wo am Leochares (uma 325 v. Kr.) zuagschrim
wead, oda de Weake vo Phidias (5. Jhd. v. Kr.) ois Beispui fiad Verwendung vom
Goidnan Schnitt ogseng. Aufn letztan beziagt se aa de heid ibliche Bezoachnung Φ
fia an Goidnan Schnitt, de wo vom amerikanischn Mathematiker Mark Barr eigfiaht
worn is. De emfois vawendte Bezoachnung τ beziagt se dagegn aufs griachische
Woat tome fia Schnitt.

Da Goidne Schnitt werd aa in fui Gmejdter da Renaissance vermuat´, wia bei
Raffael, Leonardo da Vinci und Albrecht Dürer, zum Beispui bei Dürers
Sejbstbuidnis 1500 und seim Kupferstich Melancolia I vo 1514.

Kinstla vo da Neizeid, de an Goidnan Schnitt bewusst eisetztand han beispuisweis
Mondrian, Paul Signac und Georges Seurat, Herge odraa de Kinstla vo da Section
d'Or.

Aa in da Fotografie werd da Goidne Schnitt zua Buidgstaltung eigsetzt, wia
beispuisweis vom franzäsischn Fotograf Henri Cartier-Bresson.

Im Buachdruck is friahras gelegentlich d´Nutzflächn vo a Seitn, da sognennde
Satzspiegel, so positioniert, dass as Vahejdnis vom Bundsteg zum Kopfsteg zum
Außensteg zum Fuaßsteg se wia 2:3:5:8 vahoidt. De Wahl wo dene Fibonacci-Zoin
approximiert an Goidnen Schnitt.

Künstla und Hondwerka ham im 19. Johrhundert zua Konstruktion beziahungsweis zua
Überprüfung vom Goidnen Schnitt oft aa an Goidnen Zirkel hergnumma, dem wo seine
beide Schenkel x-förmig noch ohmad zua am zwoatn Zirkel verlängert gwehn hand´,
und dem seine Schenkellängen so gwejhd warn, dass as Vahejdnis da beidn
Obschnitt´ an Goidnen Schnitt buidt hod. Andane Instrumenter ham d´Form von am
Storchschnabel ghabt.



https://bar.wikipedia.org/wiki/Luxnbuag

Luxnbuag (dt.: Luxemburg) is a Groußheazogtum und Midglid vo da Eiropäischn
Union. Es buidt zamma mid Bejgien und de Niederlande de Beneluxstootn.

Luxnbuag grenzt on Frankreich (Grenzleng: 73 km), Bejgien (Grenzleng: 148 km)
wia aa on de deitschn Lenda Rheinland-Pfoiz und Saarland o. (Grenzleng midanand:
138 km). Luxnbuag is mid ana Fläch vo 2586,4 km² da zwoatgleanste Stoot vo da
Eiropäischn Union. Es is blos 14 km² greßa ais des Saarland, und damid deitle
kleana wia de zwoa boarischn Landgreis Rousnam und Traunstoa midanand.

Da Nam vom Groußheazogtum leit si vom middlhouchdboarischn Lucilinburhuc, speda
Lützelburg ob, wos nix andas wia „kloane Buag“ hoaßt, de bei da Haptstod
Luxnbuag entstana is. De Grafschoft Luxnbuag is 963 as easchte Moi urkundle
afdaucht. 1354 is' Heazogtum worn. Im 14. Joarhundat hot de Dinastie vo de
"Luxnbuaga" via deitsche Koasa gstejt. 1441 is des Land ans Haus Burgund kemma,
vo doat 1477 an de Habsbuaga, seit 1522 an de spanische Linie. Mit'n Spanischn
Eabfoigekriag is a Dal vo de Estareichischn Niederlande worn und 1795 on
Frankreich kemma. Afm Weana Kongress is 1815 zu oam mid de Niederlande in
Personajunion vabundna Groußheazogtum worn. 1839 hot Luxnbuag mea ois de Hejftn
vo seim Terretorium an Bejgien valorn. De voistendige Unobhengigkeit is 1867
erklärt worn. Nochdem Luxnbuag in zwoa Wejdkriag vo de deitschn Truppn ibarennt
worn is, is des Land seit 1948 mitn Eihtritt in de Benelux-Zollunion und 1949
zua NATO nimma neitral wia davoa. Luxnbuag is oans vo de sechs Grindungsmitglida
vo da Eiropäischn Union. Es is heit des oanzig ibablime suvaräne Groußheazogtum
ibahaupt.

De Sprochnsituation is a bissl kompliziad. De Muattasprach vo de Luxnbuaga is
Luxnbuagisch („Lëtzebuergesch“), a mitteldeitscha Dialekt ("moselfränkisch"). Se
is seit 1984 Nationalsproch und a Amtssproch. Franzesisch und as Houchdeitsche
san oba aa offizeje Amtssprochn. De Gsetze san oba in franzesisch ghoitn.



https://bar.wikipedia.org/wiki/Judndum

Unta Judndum vasteht ma de Gsamtheid vo Kuitua, Gschicht, Religion und Tradition
vom jidischn Voik, des wos si sejm Voik Israel (hebr. am jisrael, bnei jisrael)
nennt.

Des Judndum wead oft zua de Wejdreligionen grechnet, aa wann do nua rund 13,5
Millionan Menschn dazuaghean. Des hod historische Grind. Christentum und Islam
beruafa si vuifoch auf de Iwaliafarungen vom Judndum, des wo aa de easchte
Wejdreligion woa. Am End vo da Antike hods jidische Gmoandn ned nua im Remischn
Reich sondan sogor in Indien, China und Afrika gem.

De boarische Bezeichnung geht auf des hebräische Wort yehudi zruck. Des
bezeichnet urspringle de Oghearign vom Stamm Juda und de Leidln, de wo auf dem
sein Territorium gwohnt hom. Untam Kini David z Hebron wead des Gebiet
"Kinireich Juda" gnennt (2 Sam 5,3). Untam Rehabeam wead des Kinireich
aufgspoitn. Da sidliche Tei wead Juda gnennt, da neadliche Tei Israel. Des
Nordreich besteht nur bis 722 v. Kr., danoch weadd "yehudi" moast untaschiedslos
vawendt. Religiöse, politische oda nationale Aspekte wean zu dem Zeitpunkt ned
untaschiedn. Dabei is Jud in easchta Linie de Fremdbezeichnung; de
Eignbezeichnung wor noastns yisrael, woarscheili um de nationale Identität duach
Erinnerung an de Fruahgschicht z festign.

Nochm halachischn Recht is a Jude, wer Kind vo oana jidischen Muadda is oda zum
Judndum konvertiat is. Seit da Mittn vom 20. Joarhundat is de Definition aus
foigadn Grindn umstrittn:

Noch da Tora, de fimf Biacha vom Moses, fangt de Gschicht vom jidischn Voik mitm
Bund vo Gott mit Abraham o (Gen 12). Fia de jidische Tradition is Abraham da
Begrinda vom Monotheismus, am Glaubm an oan oanzign, unsichtborn Gott. De
Tradition wead vo seim Sohn Isaak und vo dem sein Sohn Jakob fortgfiat.

Scho in hellenistischa Zeit hods aus Palästina gressare Auswandarungsbewegungen
gebm. Ois Foige davo is as hellenische Judndum entstandn. Spadastns noch da
Zastearung vom jidischn Staat im 1. Joarhundat n. Chr. und da Zastearung vo
Jerusalem untam Kaisa Hadrian (dea hod Jerusalem in Aelia Capitolina umgnennt)
hom si de Judn so zastreit, dass ma gor nimma vo am regional geschlossanen Voik
redn hod kena. De Meaheit vo de Judn hod si iwas Remischn Reich vastraat
ogsiedlt. Nacha in da Spadantikn und im friahn Mittloita hod si da Schwaapunkt
noch Babylonien vaschom. Im Hochmittloita hom si Judn aa in andare Tei vo Eiropa
vateit und spada aufgrund vo de Pestprogrome bsondas in Osteiropa. Noch da
Vatreibung aus Spanien 1492 san aa wieda vui Judn ins heitige Palastina ganga
sowia in de Neie Wejd. Judn san oft vafoigt und ausgrenzt (ghettoisiat) worn.

Heit gibts ebba 13,3 Milljona Judn auf da Wejd, von dene de moastn in Amerika
und Israel lebm. Duach verschiedene Emigrations- und Immigrationswejn hod se de
Vateilung vo de Judn in da Wejd in de letztn Joar vaändat. Vor 15 Joar ham de
meistn in da ehemolign Sowjetunion glebt. Zweng da Wiatschoftslog sans teiweis
noch Amerika und Israel zogn.

De jidische religiese Tradition is a monotheistische Religion. Da God wead aa
ois da God vo Jisrael bezeichnet.

De jidische Religion basiat auf de religiesen Ibalieferungen vo de Judn seiba.
De Ibalieferungen tein si ina schriftliche Lehr, de in da Tora niedagschriebm
is, und a mindliche Lehr, de wo na Mischna und Talmud hoasst.

Mischna und Talmud hängan vo da Halacha ob, wo sovui is wias jidische Gsetz. De
Halachah basiat auf de rabbinischn Gsetzgebunga und sonstign Vafigunga, de wo mi
da Zeit dazuakema san. S woi bekonnteste Eagänzungsweak is da Schulchan Aruch.

De Hauptsproch und -schrift vom Judndum is heit Neihebräisch; des is aa de
Amtssproch vo Israel. Natiale spuits Englische aa ganz wichtige Roin, wei de
moastn Judn in de USA lebm. Danebm hod aa no des Jiddische a kuiturelle
Bedeitung.



https://bar.wikipedia.org/wiki/Haptstod

De Haptstod (dt.: Hauptstadt) is da Sitz vo de wichtigstn politischn Eirichtunga
vo am souvaräna Stoot. In ana Demokratie is do da Standort vom jeweilign
Parlament, ba ana Monarchie is do de Residenz vom Monarchn. In vui Stootn is
gleizeitig Wirtschafds-, Vakeas-, Industrie-, Wissnschafts- und Kuituazentrum.
In Bayern is des Minga, in Östareich Wean und in Deitschland Berlin.

Sea oft hod si de Haptstod iwa an langen Zeitraum wegga zan unumschränktn Heaz
vo oana Nation entwicket. Se is dann ned nua politisches Zentrum, sondan aa
Mittlpunk vo da Idustrie, Wissnschoft, Kunst und Kuitua vo am Stoot. In stoark
zentralistisch ausgrichtetn Stootn wia Frankreich is des in bsondan Ausmoß da
Foi. Paris is ned nua s Zentrum vo Kuitua und Politik, de Stod is a greßta
Vakeasknotnpunkt und greßta Wirtschafdsraum in Frankreich. Wos Änlichs guit fia
London.

Stootn de wo de jure koa Haptstod ham san Monaco, Nauru, de Schweiz, Liachtnstoa
und de Vatikanstod. Ba Monaco und Vatikanstod is des dewegn weis reine
Stodstootn san. In Nauru wead da Ort, wo de Regiarung sitzt (Yaren) ois
inoffizielle Haptstod afgfosst. In da Schweiz hod Bern de facto de
Haptstodfunktion. In Liechtnstoa gibts koa oanzige Stod. Vaduz hod nia s
Stodrecht eahoidn und is deshoib nua da Haptort vom kloan Fiaschtntum.



https://bar.wikipedia.org/wiki/Florida

Florida is a Bundestoot im Siidostn vo de USA, am Atlantik bzw. Goif vo Mexiko.
De Haptstod is Tallahassee, de gresste Stod is Jacksonville. Mid 18,8 Milliona
Eihwohna is's da viat bevejkarungsreichste Bundesstoot vo de USA.

Florida kimmt ausm Spanischn und hoaßt sovui wia Lond voi vo Bleamen ("Flowery
Land"). Da Noma stommt vom easchtn Eiropäa, am spanischn Entdecka Juan Ponce de
León, dea wo des Land anno 1513 zum easchtn Moi betretn hod, zua Ostazeid, wo
ois bliaht hod.

Florida is a Hoibinsl. Am Ostgstod liegt da Atlantische Ozean, am West- und da
Sidgstod da Goif vo Mexiko.

Da Bundesstoot bsitzt am sidlichn End a Inslkettn, de Keys gnennt wean. De
bekonntestn sand de Florida Keys, de wo duach 42 Bruckn mitananda vabundn han.
Am End vo dera Inslkettn liegt Key West. Vo duat aus hans nua 140 Kilometa auf
Kuba. In Key West is aa da sidlichste Punkt vo da kontinentain USA.

Florida hod a Broatn vo 260 km zwischn 79°48'W bis 87°38'W und a Läng vo 800 km
zwischn 24°30'N bis 31'N.

Im Noadn lieng de US-Bundesstootn Georgia und Alabama. Es liegt in da Nech vo
Kuba, Haiti und ondane Lända vo da Karibik. Na Hawaii is es da sidlichste Stoot
vo de USA.

Es gibt archäologische Funde in Florida, de wo zoang, doss de Region scho
mearare Joatausend bewohnt gwen is. Vo de Eiropäa, vom Spania Juan Ponce de
León, is Florida 1513 entdeckt worn. 1521 is da Ponce de León wieda, desmoi mid
Siedla im Ohong, af Florida kema und hot de spanische Kolonie La Florida grindt.
De oahoamischn Indiana hom de Kolonie oba zaschlong.



https://bar.wikipedia.org/wiki/Zeidung

As Woat Zeidung woa uaspringli da Bgriff fias a bliabige Nochricht („Er bittet,
vorgelassen zu werden, er hab' Euch eine wichtige Zeitung.“ - Friedrich
Schiller, Die Räuber, 1781); da Bgriff hot jedo im Laf vom 18. Joahundat a
Bdeitungsvaendarung dafoan. Heit vasteht ma dodrunta a periodisch eascheinands
Druckeazeignis mid aktueijm Ihoijt (vgl. de sprichweatliche Wendung: „Nix is
ejta ois de Zeidung vo gestan.“).

In oijgmoansta Definition is a Zeidung a Druckweak vo mäßigm Seitnumfong, des in
kuazn periodischn Zeidsponnan, mindestns oamoij wechantli, öffentli eascheint,
Nochrichtn aus olla Weijt unn oijn Gengstondsbreichn vamiddlt unn vo jedamo
kaifli eawoamn wean ko. Via Kriterian miassn oijso gemn sei, wann mo vo a
Zeidung spricht: Aktualität (zeidnohe Brichteastattung), Periodizität
(reglmäßigs Eascheina), Publizität (fia Lesa zuagängli) unn Universalität
(inhoijtliche Vuijlfoijt).

A Zeidung is, ondas oijs de Zeidschrift, a da Aktualität vapflichtets
Presseorgan unn gliadat se zmoast in mehrare ihoijtliche Rubrikn wia Politik,
Lokoijs, Wiatschoft, Spoat, Feuilleton unn Immobilien, de vo eingständign
Ressorts easteijt wean. A Ressort boabeitet oijwei a bstimmts Themangbiat, a
bstimmte Rubrik, fia des eingvaontwortli unn unobhängig vo de ondan Ressorts is
– wobei hia de Grenzn zuanehmand zgunstn von am Konzept vo a integriatn
Redaktion afgomnspezifisch unn kompetenziabagreifand weitgengannd eigebnet wean
(vgl. Newsdesk). Oftmoijs wean innahoijb von am Ressort de oanzalnen Themangbiat
unta de Redakteur aufgdeijt, je noch Qualifikation unn Wissn vo de Redakteur. De
oanzalnen Segment vo a Zeidung hoaßn Biacha (schweiz. Bünde).

De Redaktion is de Obteilung in am Zeidungs- oda Zeidschriftnvalog, de de
journalistische Oabat eabringt. De Redaktionsoabeit is af de Grunpfeila vo da
Pressfreiheit gstitzt. In oana oda fia a Redaktion schreimn Redakteur,
Pauschalistn, Journalistn, Freie Mitobeita unn Volontär, monchmoij aa exteane
Expeatn.

Siehe dazu auch: Pressegeschichte; zur Voraussetzung der massenhaften
Verbreitung vgl. Geschichte der Post; Leonhard I. von Taxis



https://bar.wikipedia.org/wiki/Tschechei

D Tschechei (tschechisch: Česko), amtle: Tschechische Republik (tschechisch:
Česká republika), liegt in Middleiropa und grenzt aun Deitschland (810 km) im
Westn und Nordwestn, an Poin (762 km) im Norden, d' Slowakei (252 km) im Ostn
und Östareich (466 km) im Sidn.

D Tschechische Republik is aus de drei historischn Landln Behmen, Mährn und
Mährisch-Schlesien, de wos owa heidztog ka vawoitungsrechtliche Bedeitung meah
haum.

Da Stoot is 1999, ocht Joa nach da Aufläsung vom Warschauer Pakt, Mitglied vo da
NATO wuan und is aum 1. Mai 2004 da Eiropäischn Union beitredn.

Umgaungsprochlich vawendt mar aa heit no in Ausdruck Tschechei, wos owa vo
maunge Tschechn ooglehnt wiad. Auf da aundan Seitn setzt si da Ausdruck
Tschechien net iwaroi auf boarisch und Standartdeitsch duach. Is foigande Kapitl
gibt an gaachn Iwablick iwa de vaschiedanan Variationan, wia ma fia de
tschechische Republik sunst no sogn kau.

Auf Tschechisch is da ofiziölle Naum Česká republika, wos ma mid Tschechische
Republik genau so auf boarisch iwasetzn kau. Weu des owa a laungs Wuat is und im
Oidog oft vakiazd wiad, hod da tschechische Senat aum 11. Mai 2004 aar in Naum
Česko ois ofiziöö deklariad. Olladings gibt s auf Tschechisch kaan Untaschied
zwischn de Weata behmisch und tschechisch, zweng dem si de Leid in Mährn und im
tschechischn Deu vo Schlesien diskriminiat vuakumma kentatn. Da koarekte Naum
miassad daun Čechy, Morava a Slezsko sei, wos owa no vü zaacha wia Česká
republika is.

Auf Deitsch und auf Boarisch is de Soch no um a Eck kompliziada, weu des Wuat
Tschechei fia de Tschechn mid da Zeid vom Nazionalsozialismus asoziiad wiad, wo
im Joa 1939 s Großdeitsche Reich de Rest-Tschechei iwafoin und anektiad hod. De
Tschechische Regiarung wü zweng dem net, das auf Deitsch des Wuat Tschechei
benuzt wiad. A des Ausweatige Aumbt vo da Bundesrepublik Deitschland empfüd
eanaren Diplomatn und a denan deitschn Medien, dass ma liawa in ofiziön Naum
Tschechische Republik vawendt, oda hoid kuaz Tschechien. De gaunze Froog hod si
gstöd, nochdem se de Tschechoslowakei 1992 aufgspeudlt hod, und se da
tschechische Deu a neiche Kuazbezeichnung fia sei Laund gsuacht hod.

Auf boarisch, bzw. auf olle Dialekt in Bayern und Östareich iss owar a so, das
si des Wuat Tschechien fia vü Leid a wengl hoppadatschig auhuacht. Zweng dem
sogn vü Leid a jetzan ollaweu no "Tschechei". Dem kaumma owa entgegn hoidn, das
da Ausdruck "Tschechien" historisch scho seid 1876 belegt is, owa "Tschechei"
eascht seidn Aufaung vom 20. Jhdt.

An weidan Punkt bringt aa no de historische Betrochtung: Im Standartdeitschn hod
ma bis ins 19. Jhdt eine vuawiegend "Böhmen" bzw. "böhmisch" fia olle Tschechn
und eahnare Sproch gsogt; wuascht, vo wo dass san. Aa in vüle boarischn Dialekte
vawendt ma heid no Ausdrück wia "bei de Behm" oda im "behmischn drübm". Aundare
Synonyme fian Tschechischn Stoot san Behmei (Niedaöstareich) oda des Behm ("Das
Böhm", Oidabayarn). Des haaßt, es gibt so ois wiar im Tschechischn aa im
Boarischn und im ödaren Schriftdeitsch kaan Untaschied zwischn de Weata
"Behmisch" (wos streng gnumma nua fia de Leid aus da historischn Region "Behman"
passt) und "Tschechisch".



https://bar.wikipedia.org/wiki/Ottawa

Ottawa (eng. [ˈɒtəwə], fr. [ɔtaˈwa]) is d Bundeshauptstod vo Kanada. Se ligt am
estlichn Teil vo da Provinz Ontario am Ottawa Fluss, diaged a da Grenz a d
Provinz Québec. Ottawa bedeit „Handla“ a da Sproch vo de Algonkin, a Voik, wos a
da Zeid vo da Besiedlong vom Fluss do an Handl bedrim hod. Am andan Ufa vom
Fluss ligt de Zwillingsstod Gatineau. Ottawa seiba hod 883.391 Eihwohna und is
damit de viatgresste Stod z Kanada, da Groußraum Ottawa-Gatineau is mid
1.236.324 Eihwohna (Voikszählung vo 2011) d viatgresste Ballungsraum vo Kanada.

D Bvejkarung is zu 63 % englisch- und zu 15 % französischsprachig. Ottawa is a
da Region de oazigste offiziell zwoasprochige Stod. A da Stod seiba duad de
englische Sproch ibawieng, im Gengsatz zu Gatineau, wos auf da andan Seitn vom
Fluss ligt und wo d franzöische Sproch ibawiegt. Duach an Haufa Eiwandara a de
Stod gibts a nu an fei andane Sprochn wo gred weand.

D Wiadschoft vo da Hauptstod wiad zum mehran vo de zwoa Sekdoan drong: zum oana
duach de Oabatsplatz vo de Bundesbeheadn und de vo da Bundesregiarung, zum andan
vo da Hochtechnologieindustrie. Ottawa belegt beim Bruttoinlandsprodukt und am
Nettoeinkommen vo de Agsteidn de vedan Platz im landesweitn Vagleich und an
erschtn bei da Pro-Kopf-Zoi vo de Eiwohna mid am akademischn Grod. (→ Bildung)

D Bvejkarung vo da Stod is a de letzt Joazehnt oiwei weida agsting. A der Tabein
segst de Entwicklung vo da Eiwohnazoi a de gejtnden Stodgrenzn. Seit da Grindung
vo Bytown hods ingsgsamt zwejf Vagressarungen vo da Vergrößerungen vo de
Stodgrenzn gehm. 2001 hods de gresste und bis iaz de letzte Vagressarung vom
Gebiet gehm. De Metropoiregion Ottawa-Gatineau hod a da Voikszäung 2011
1.236.324 Eihwohna zeid. A de uaspringlichn Grenzn ohne de neia Stadtteile hod
Ottawa grod 337.031 Eihwohna, de Zoi is 2006 sogoa auf 328.105 zruckganga. Noch
arana Prognosn soid d Stodbvejkarung weida owochsn und am Jea 2021 d
Millionengrenz dareicha. Im Jea 2011 hod Ottawa 883.391 Eihwohna.

Am Jea 2001 war da Fraunateil bei eba 51,23 %, bei de Jugendlichn unda 14 Jea
woands 19,30 % vo da Gsamtbvejkarung und bei de iba 65-Jahrign 10,81 %. As
Duachschniedsoida hod bei 36,6 Jea gleng. Da Ateil vo de Auslända war bei 2006
22,28 %. Da Ateil vo de „sichtboan Mindaheitn“ is bei 20,2 % gleng und der vo de
Ureiwohna bei 1,5 %. De gresste sichtboare Mindaheit steind de schwoazn mi
4,9 %, gfoigt vo de Chinäsn mid 3,8 %, de Siadasiatn mid 3,3 % und de Araba mid
3,0 %.

Ottawa is offiziell englisch- und französischsprochig. De ganze Vawoidung is auf
d Zwoasprochigkeit ausgricht. D Bvejkarung is zum mehran englischsprochig
(62,6 %); eba 14,9 % hand französischsprochig (→ Franko-Ontarier). Oba grod a
ganz a gloana Teil (etwa 0,85 %) is mid zwoa Muatasprochn aufgwochsn. Grod a
Teil vo 59,87 % hod Kenntnisse vo da englischn Sproch, 1,62 % beherrschend grod
Französisch. Fei vo de französischsprochign Eiwohna lemand a de noadestlichn
Beziak am Ottawa River entlang. Eba 37 % vo da Bvejkarung rend beide Sprochen
und eba 1,3 % beherrschen koane vo de zwe Sprochn. Duach de Eiwandara hand fei
andane Sprochn wia Arabisch, Chinäsisch, Italienisch, Deitsch, Spanisch oda
Persisch vadren.

Noch da Voikszäung 2001 gheand 79,34 % vo da Bvejkarung arana christlichn
Konfession a. Dava gheand mid 54,16 % de gresste Gruppm da remisch-katholischn
Kiacha a, 21,85 % hand evangelisch und 1,68 % hand orthodoxe. Da Rest gheand zu
de frein christlichn Kiachan, de Zeugen Jehovas oder zua Kiacha Jesu Christi vo
de Heilign vo de Letztn Dog. De gresste Gruppm wo ned christlich is, is da Islam
mid 3,97 %. Danoch de Juden (1,09 %) und des Buddhismus (0,95 %). Der Anteil der
Konfessionslosen beträgt 13,29 %.



https://bar.wikipedia.org/wiki/Ogrosl

Ogrosl oda Ogrosln, aa Agrasel (Ribes uva-crispa, Gattung: Ribes; dt.:
Stachelbeere), san de Fricht vau de Staudn, de wos genauso haaßn. Es gibt rode,
weisse (högöwe) und greane Ogrosln. Stochebearn weans aa ghaaßn, wäus glane
essbore Stochen auf de Fricht haum, auf de Zweigal san aa Stochen, in da Bodanik
sogns oba "Dornen" dazua.

Ogrosln wean in fost gaunz Eiropa augsetzt, dazua in Noadafrika und in Täun vau
Asien. Es gibt aa wüde Ogrosln, de wos vua oim auf leicht drockanan, oft
koichhoitign Staunduatn woxn. De Ogrosl-Staudn kennan an Schottn guad vadrong
und woxn in Heckn, Wödan und Aun. De Bestaibung vo de Bliah wiad duch Fliang und
Beinln gmochd, de Saumen wean durch Viecha, vua oim Vegl, vabraat, de wos de
Ogrosln aa gean fressn.

Ogrosln haum an hohn Vitamin und Mineralstoffghoid und san desweng bsundas
weatvoi. De rodn Ogrosln hom no dazua an bsundas hochn Aunteu vau Anthocyanen,
des is a gaunz a wichtiga Pflaunznwiakstoff. Aussadem enthoidn Ogrosln recht vü
Silizium und desweng sans guad fias Bindegewebe.

Ogrosl oda Ogrossl nennt ma auf Weanarisch an vawoahlostn, unpflegtn Maun, dea
wos wenig Hoa am Schedl hod, dafia oba vü Boatstoppen.



https://bar.wikipedia.org/wiki/Linux

Linux (oda a GNU/Linux) is a freies und plottfoamunobhängiges
MehrNutza-Betriebssytem fia Kompjuta, des dem Unix änli is. Easchtmois eingsetzt
wuan isses 1991 noch da Veröffentlichung vom easchtn "Linux-Kernel" vom Linus
Torvalds.

Des aus vaschiedene Tala bestehende Betriebssystem wird jetza von
Softwärentwickla auf da gonzn Wöt weitaentwicklt, de wos on vaschiedene Projekte
mitorbeitn. Do san sowui anzelne Persona aba a Stifutungan, gräßare und kloanare
Projekte, aba a kommerziölle Untanema betaligt. Im praktischn Einsotz werdn fost
imma sognonnte "Linux-Distributionen" benutzt, ba dena die vaschiedene Softwär
zu an fertign Paket zomgstöt is.

De meisten eben so gnonnten Distributionen sand Packln, wo da Linux-Kernel mit
freier Software zommgstöd werd. Bei der Software hondelt es sich meistens um GNU
Software, weshoib ma eigentlich nid vom Betriebssystem Linux, sondern eher von
GNU/Linux redn soid.

Linux is zimli füfötig, deswegn weadsauf Desktop-Rechna, Sörva, Händis, Routa,
Multimädia-Endgeräte und Supakompjuta vawendat. Linux wird auf vüle Kompjuta und
Sörva wötweit in fost olle Bereiche von da Kompjutatechnik vawendat. A guats
Beispü dafia san die Sörva von da Wikipedia und de vom bekonntn
Suchmaschinanbetreiba Google.

1983 is da Stallman Richard mit dem nei'n Projekt GNU daheakemma wei a woid dos
ma a neis Betriebsystem brogrammiad des wo ähnlich wia UNIX is. Wei mid BSD, des
wos domois scho gem hod und des wo a frei war hods rechtlich a bor Probleme gem.
Noch a bohr Johr hoda zwar an Haffa Softwär ghod owa a gscheida Kernel is no
oganga. 1991 hod da Torvalds Linus an Törminal-Emulator gschriem, weia hoid mid
sein neia Kompjuta wos ausbrobian woid. Blos zum Spass praktisch. Dann is des
Ding oba imma gresa worn und deszweng hodas dann as Intanet neido, damit andare
a wos dafo hom, obwoi das a denkt hod das de eh nix damit ofanga kinnan. Do hoda
se oba gscheid deischd und an Haffa andere Leid hom eam beim weidaentwickln
ghoifa. 1992 homsas na unta d'GNU GPL-Lizenz gschdöid. 1996 hod si da Torvalds
denkt das Linux umbedingt no a Logo braucht. Do hoda si dan für an Pinguin
entschien und an Wettbewerb ausgschriem, das em d'Leid an suichan moin. Da Ewing
Larry hodn dann gwunna mit sein "Tux".



https://bar.wikipedia.org/wiki/Libanon

Da Libanon (amtle: Libanesische Republik; arabisch الجمهورية اللبنانية‎,
franzesisch République libanaise) is a Land in Voadaasien am Mittelmeer. Da
Libanon grenzt an Syrien am Noadn und am Ostn und an Israel am Siadn, am Westn
wiada vom Mittlmeer begrenzt. Da Libanon wiad zu de Maschrek-Lända und zua
Levantn grechned.

Wega de Undaschied a da Landschaft vom Libanon is a as Klima recht undaschiedle.
A da Kistn herrscht a mediterrans Klima mid druckane, woame Summa und feichte,
rengreiche Winda. Am Gebiag herrscht a typischs Gebirgsklima, oibwoi a do da
Hauptniadaschlog am Winda foid und nochad a am mehra ois Schnee. A da Grenz zu
Syrien herrscht a druckas Steppmklima, wos an Ibagang zum Wüstnklima vom
siadlichn Syrien und am Jordanien bejdt. In Beirut lingand de Temparaduan am Dog
am Schnied bei 18 °C am Janua und am Juli und August scha bei 30 °C. Am Dezemba
und am Janua gibts am Schnied 11 Rengdog in Beirut, wo dafia da August nomal
ganz drucka bleibt.

Da Libanon hod um de 4,224 Million Eiwohna (Stand 2008, gschatzt). Davo hand eba
95 % arabischa, 4 % armenischa, 1 % und vo arana andan Ostammung. Am Land
vateild lemand a kurdische und a 408.438 bei UNRWA registriade palästinensische
und irakische Flüchtlinge.



https://bar.wikipedia.org/wiki/Liachtnstoa

As Firschtntum Liachtnstoa (dt.: Fürstentum Liechtenstein) is a suvaräner Stoot
im mittleiropäischn Oipnraum. S Lond ligt zwischn Östareich und da Schweiz am
Ostuafer vom Rhein. s Firschtntum gijt haid ois konstituzioneje Erbmonarchie auf
demokratisch-parlamentarischer Grundloug. De Suvaränität lig sowoi baim Voik ois
wia aa baim Firscht. Liachtnstoa gliadeascht se in ejf Gmoana. Hauptort und
Firschtsitz is Vaduz. Liachtnstoa houds hächste BIP pro Kopf wejdwaid - s lig
bai 80.800 Airo (2005).

Liachtnstoa is umgem vo d' Schwaizer Kantone St. Gallen und'm Kanton Graubünden
im Westn sowia'm esterraichischm Bundeslond Vorarlberg im Ostn. Zomm mid
Usbekistan iss oaner vo de zwee Binnenstoutn vo da Wejd, de sejm nur vo
Binnenstoutn umgem sand. De gsomte westliche Stoutsgrenz za da Schwaiz
entspricht 'm Rhein-Valaaf. D' ästliche Stoutsgrenz is prägt vom
Oipm-Hochgebirg, 'm Rätikon. s Lond grenzt auf 41,1 km an d' Schwaiz. 27,1 km vo
da Grenzläng entfoin auf'm Kanton St. Gallen und 14,0 km auf'm Kanton
Graubünden. D' Grenzläng mid da Republik Esterraich betroug 34,9 km und entfoit
vejig aufs Bundeslond Vorarlberg. Da hächste Bunkt vo Liachtnstoa is da
Grauspitz mid ner Hächn vo 2599 m. Da tiafste Bunkt is as Ruggeller Riet mit ner
Hächn vo 430 m. s Lond misst an seiner längstn Stej 24,56 km und an seiner
broadastn 12,36 km.

As Klima vom Lond ko trotz da Gebirgsloug ois relatiav mijd bezaichnascht wern.
Es weascht storch durch d' Aiwirkung vom Fähn (worma, trockaner Foiwind) prägt,
wodurch d' Vegetazionszaid im Lassing und im Herest valängascht weascht. D'
Messungan vo d' joulichn Niaderschlougsmengan dagem im Schnitt guade 900 bis
1.200 Millimeter auf oan Quadratmeta. Im direktn Oipmgebit dageng lingan de
Niaderschläg oft bai bis za 1.900 Millimeter. Im Winta sinkts Thermometer sejtn
unter minus 15 Grod, wärnd im Summer de mittlern Temperraturn zwischen 20 und 28
Grod schwonknd.

Etwoa zwoa Drittl vo d' Eihwohna sand gebirtige Liachtnstoaner (65,8%); de
ausländische Wonbeväkarung kimmb dageng za etwoa oan Fimbftl (20,1%)
hauptsächlich aus'm iwring deitschn Sprouchraum (doudavo 10,8% aus da Schwaiz,
5,9% aus Esterraich und 3,4% aus da Bundesrepublik Deitschland, gfoigt vo je
3,3% aus Italien und Laid vom friaran Jugoslawien, 2,6% sand Tirkn und 4,8%
kemman aus onnerne Stoutn).



https://bar.wikipedia.org/wiki/Kalifornien

Kalifornien (englisch California?/i [kælɪˈfɔɹnjə] und spanisch California
[kaliˈfoɾnja]) is mid 33 Mio. Eiwohna da bvejkarungreichste Bundestoot vo de
USA. Da offizielle Beinam vom Stoot is Golden State (Goidna Stoot). Vo da Flächn
hea gseng is da drittgresste Bundestoot, noch Alaska and Texas. Kalifornien ligt
im Westn vo de Vaeinigtn Staatn und grenzt an Pazifischn Ozean, a de
Bundesstootn Oregon, Nevada, Arizona und an Mexiko. De bekanntestn Städt hand
Los Angeles und San Francisco. De Fuimstod Hollywood is a Beziak vo Los Angeles.
De Haptstod vo Kalifornien is Sacramento.

D Heakuknft vom Nam California is ned gwies. Noch oana theorie, hods den Nam
scha gehm, bevor de erschtn Eiropäer des Land entdeckt und erobert hamd. 1510
hod da Spanier Garci Rodríguez de Montalvo an Roman gschrim, wo a Insl wo voi
mid Goid is viakimmd, Kalifornien hoaßt und wo vo wundaschene Amazonen bewohnt
is, wo d Königin Califia hoaßt. Wia nochad 1535 an Hernán Cortés' seine Soidatn
noch Baja California keman hand, hamds gmoand, es wad a Insl, und hamds noch am
Montalvo seim Biachl gnennd.

Kalifornien ligt a da Schnittstej vo zwoa tektonische Blattn, de se
San-Andreas-Vawerfung schimpft, desweng kimmts a dera Region heifig zu Eadbem.

Mid arana Flächn vo 423.970 Quadratkilomeda is Kalifornien noch Alaska und
Texas, da drittgresste Bundestoot vo de USA. Ois a eings Land wads wejdweid aufm
95. Bloz vo de flächnmasse gresstn Lända, zwischn am Irak und Paraguay. S Land
dastreck se auf a Läng vo mehra wia 1.231 Kilomeda zwischn 32° 30' N und 42° N
und aufrana Brean vo von 400 Kilomeda zwischn 114° 8' W und 124° 24' W.

Mim Mount Whitney (4.418 Meter) ligt da hächste Beag vo de USA außahoi vo Alaska
in Kalifornien. Eba 100 Kilomeda davo wegad ligt de Wüstngengan Death Valley
(Tal des Todes) mim diafstn Punkt vo de USA, Badwater, 85,5 Meter undam
Meeresspiagl. S Doi hod sein Nam aus da Zeid vo de erschtn Siedla vo da
Westküstn griagt, de wos oft amoi recht diascht hod a dera Hitzn wias duach de
Wüstn groast hand.

In Kalifornien gibts nu an Haufa Nationalparks, da woascheinle bekannteste davo
is da Yosemite-Nationalpark.



https://bar.wikipedia.org/wiki/Jimmy_Wales

Da Jimmy Donal Wales, Schbiznaum Jimbo (geboan im August 1966 in Huntsville in
Alabama/USA), is a amearikanischa Intanet-Gscheftsmau, dea foa oim desweng
berümt woan is, wai a s Wikipedia gründt und gros gmocht hod und a heit nu
mosgeblich an deara Gschicht beteiligt is. Ea is a bai aundane Wiki-Projekde
dabai, unta aundam a bai da unkomeazieln Wikimedia Foundation und bai da
profit-oarientiatn Fiama Wikia Inc.

In Jimbo Wales sei Fota hod a Graisslagscheft ghobt und sei Muada, de Doris, hod
gemainsaum mid seina Grosmuata, da Erma, a kloane Priwatschui bedrim, de neta oa
Klassnzima ghobt hod. Doat is a da Jimbo int Schui gaunga. De meara Zeid han
neta fia Kinda in seina Schuischdufn gwen, wiaso a oiwai de ×ẕeaschde bis zua
fiatn Klass bainaunda woa und schbeda daun de fünfde bis zua ochtn a. Priwat
duad da Jimbo Wales heit gean sögin und ged gean aussi int Natua. Mid seina Frau
Christine hod a a Dochda, de Kira. Arm

Noch da ochtn Klass is a in de Randolph School gaunga, a Schui in Huntsville in
Alabama, de oan fiat Uni foaberait. Ea söwa hod amoi dazöd, das de Schui fia sei
Familie recht a daire Gschicht woa, owa Büdung woa eana wichdig. „Büdung is
oiwai gauns wichtig gwen bai uns dahoam ... es wissz schau, so da tradizionele
Weg, das ma si Wissn auneignet und fü leant und si damid a guade Basis fia s
schbedare Lem schoft.“ Ea hod an Bachelor in Finanz fu da Auburn Uniweasitet und
hod danoch a nu s Doktoarat aun da Uniweasitet fu Alabama augfaung, wos a a mid
am Master-Diplom ogschlossn hod. Danoch hod a nu Finanz-Kuase an da Uniweasitet
Indiana gmocht. Ea hod an de zwoa Unis a schau untaricht, dawai a doat sei
Postgraduate-Schdudium gmocht hod. Sain Dokda hod a owa daun do nima featig
gmocht.

Fu 1994 bis ins Joa 2000 hod a ois Foaschungs-Schef bai Chicago Option
Associates goawat, a Fiama, de mid Futures und Opzionen haundlt. Noch da Aussog
fum Daniel Pink fum Wired-Magazin hod a in domois mid Schbekulazionen auf Zinsn
und Dewisn gnuag Göd fadeant, das ea und sei Frau in Rest fu eanam Lem nix mea
oawatn miassn hedn. In deara Zeid woara a bai da Gründung fu da
Earotik-Suachmaschin Bomis dabai, de schbeda fü zua Finanziarung fum Wikipedia
baidrong hod. Wos des Bomis genau woa, is a Soch, iwa de heit oft fü dischgriad
wiad. Da Jimbo Wales söwa sogt, das des oafoch a Suachmaschin fia Mauna woa, de
a earotische Sochan, enlich wia s Maxim-Magazin, mid Fotos fu knop auzogane
Diandl, aubodn hod. Ea sogt a, das des koa Soft-Porno woa, sondan hoid
Untahoitung fia Eawogsene.

1999 hod a zum easchtn Moi de Ide ghobt, da ma a Online-Enziklopedi mocha
kintad. Schbeda hod a am Schuanalistn amoi gsogt, das domois schau a
Brobeweasion fia a Enziklopedi-Software entwükit ghobt hod, de owa nu waid z
laungsaum woa.

Im Meaz 2000 hod a daun de Open-Content-, oiso mid fraien Inhoit ausgschdoite,
Online-Enziklopedi Nupedia grindd, de am Aunfaung an Peer-Review, oiso a
Begutochtung duach unobhengige ondare Leit dabai gobt hod. Dafia hod a in Larry
Sanger ois sein Schef-Redaktea aungaschiad.

Im Jena 2001 hod da Larry Sanger öfentlich in Foaschlog gmocht, das ma a
Enziklopedi mocha kintad, de auf da Wiki-Software basiad. Auf des aufi hod da
Jimbo Wales daun de Wiki-Software auf an Server inschdaliad und in Larry Sanger
augschoft, ea soid si um des gaunze küman, owa schau unta seina aigenen
Aufsicht. Da Larry Sanga is daun aufn Naum Wikipedia kema und da Jimbo Wales hod
si dawai de Wikipedia-Grundsez ausdocht und dafia gsoagt, das Inhoit aini kumt
und a Intanet-basiate Community fu Leit, de do midmochan, entschded.

Da Jimbo Wales hod schbeda amoi gsogt, das a domois so gfiacht hod, das Wandaln
de gaunze Wikipedia-Seitn ruinian, das a Mitn in da Nocht aufgschdaundn is,
nochschaun, ob e ois bast.

Im Soma 2003 hod da Jimbo Wales daun de Wikipedia Foundation grindd, a
unkomeaziele Schdiftung mid Siz in Saint Petersburg in Florida, damid des
Wikipedia-Projekt und seine nu neichan Oblega gföadat wean. 2004 hod a in am
Intawiu gsogt, wos sei Wision bai dem Projekt woa: „Schdöz aich foa, jeda Mensch
auf da gaunzn Wöd hed Zuagaung zum gaunzn Wissn fu da gaunzn Menschheit
iwahaupst – des is des, wos mia doa woin.“

Im Joa 2004 hod da Jimbo Wales gemainsaum mid da Angela Beesley, zusezlich a nu
de gewinnoarientiate Fiama Wikia Inc. grindd. Wikia is a Wiki Farm, des hoast a
Saumlung fu fü faschidane Wikis zu gauns faschidane Demen, de ole auf oana
Website ghosted wean. Oana fu de Services, de eam domois foagschwebt san, woa
Wiki Search, a Suachmaschin, mid deara Google iwadrumpfn woit, wai Google seina
Mainung noch fü z fü „Spam und unbrauchboan Schais“ broduziad.

Da Jimbo Wales is 2005 zum Mitglid fum Berkman Center for Internet & Society auf
da Rechtsfakultät fu da Harvard-Uniweasitet eanaunt woan. Am dritn Oktoba 2005
is a noch ana Pressemittailung a nu Mitglid fum Aufsichtsrod fu Socialtext woan,
am Aunbita fu Wiki-Technologi fia d Wiatschoft. 2006 is a a nu
Aufsichtsrod-Mitglid fu da unkomeazieln Oaganisazion Creative Commons woan, de
si fia fraie Inhoite in de Medien und da Kunst aisezn und geng s schoafe
Copyright kempfn.

Am ochtn Mai 2006 is a fum Time-Magazin in da Rubrik „Foascha und Denka“ ois
oane fu de 100 wichtigstn Peasonen aufglist woan.

Am dritn Juni 2006 hod a an Eandokda fum Knox College griagt. Fu da
Electronic-Frontier-Schdifdung hod an an Pionia-Prais griagt am dritn Mai 2006.

Am fiatn Nofemba 2006 is da Jimbo Wales a bai da Sendung „Wait Wait ... Don’t
Tell Me!“ eawend woan, ana Gaudi-Quiz-Show auf National Public Radio. S Dema woa
„Es muas schdima, I hobs auf Wikipedia glesn“. De drai Frong, de gschdöd woan
san, woan fu dubiose Infoamazionen, des auf Wikipedia gfundn haum und san fu de
Kandidatn ole foisch beauntwoat woan.

S Forbes-Magazin hod eam ois Numa zwöf in eanara easdn Listn fu de 25 wichtigstn
Intanet-Prominentn aufglist.

Iwan Jimbo Wales woa am zwoatn Abrü 2007 a a Artikl im Time-Magazin, wo a zehn
Frong beauntwoat hod, de fu Lesa an de Redakzion gschikt woan san. Ea is ois
zwoata auf de Oat fum Time-Magazin intawiud woan, nochn Chris Rock. In dem
Intawiu hod a de Schwechn fum Wikipedia aigschdondn, wobai a oiwai betont hod,
wia wichtig und sinfoi des Projekt grundsezlich is.

A zwoate schoaf diskutiade Gschicht rund uman Jimbo Wales is, das a aunschainend
am Wikipedia-Artikl iwa eam söwa umadum gweakt hod. A Soch, de noch de
Wikipedia-Richtlinien eigentlich gauns schwoaf fauatailt wiad. Dabai is foa oim
um de Peason Larry Sanger und sei Roin bai da Gründung fum Wikipedia gaunga, owa
a um de Bomis-Gschicht. Da Larry Sanger hod eam foagwoafn: „Nochdem I de
Endarungen gseng hob, glaub I, das da Jimbo Wales de Gschicht [Anm. fum
Wikipedia] neich schreim woitad, owa in da schen neichn Wöd [englisch Brave New
World) vo da Transparenz kumt de Woaheit schnö aussa.“

In am Artikl im New Yorker fum dritn Juli 2006 is a gschrim woan: „Sogoa da
Wales söwa is dawischt woan, das a in Wikipedia-Artikl iwa eam söwa gendat hod –
ochzen Mai im lezdn Joa. Ea is bsondas sensibl iwa Hinwais zum Porno-Gscheft fu
seim Web-Portal. Ea söwa nend s „Eawochsenen-Inhoite“ und „Glamourfotos“, owa
des san, so wia s a User beschrim hod, woaschainli ned de optimaln Begrif, mid
denan ma Lesben-Strip-Poker-Draia beschreim kintad. (Im Jena hod da Jimbo Wales
zuagschdimt, das ois Kompromis „Erotikfotos“ doat schded.)“

Da Jimbo Wales behaupt owa oiwai nu, das ea da oanzige Gründa fu Wikipedia is,
wai da Larry Sanger neta sei Aungschdöda woa. 2006 hod a im Boston Globe dazöd,
dass absuad is, in Larry Sanger ois Mid-Gründa fum Wikipedia zum bezaichna,
obwoi a schau im Septemba 2001 ois soicha bezaichnet woan is und da Sanger si a
söwa ois Mid-Begründa im Joa 2002 bezaichnet hod. Zusezlich zum Sanger seina
Oawat am Aufaung fu Wikipedia is s a sei Ide gwen, de Wiki-Software fia an
Online-Enziklopedi-Projekt zum fawendn. Ea hod a in Naum fu dem gaunzn eafundn.
Ea gibt owa a zua, das: „Damid ma uns do kloa san, de Ide fia so a Open-Source-
und partizipatife Enziklopedi, bai dea gauns noamale Leit midmocha kinan, is
komplet fum Jimbo gwen, ned fu mia. Und de Finanziarung woa oisa gaunze fu
Bomis. De Entwiklung fu da Enziklopedi hod a owa gauns aloa mia iwalossn.“

Ois Aunwoat zum Wales sein Rewisionismus hod da Larry Sanger auf seina aigenen
Homepage sei Kloaschdölung zu dem Gaunzn publiziad, wo a a oide
Pressemittailungen fu Wikipedia und Zeidungsartikl ois Bewais aufiad, de ole in
Jimbo Wales und eam söwa ois Gründa bezaichnen. Bai ana Diskusion mid n Brian
Bergstein fu da Associated Press hod da Jimbo Wales dazua gsogt: „Wonz iwa des
schreibz, kopiaz ned unhintafrogt, wos da Sanger de gaunze Zeid behaupt. Es is
absuad, das ea da Mid-Begründa fu Wikipedia sei soid. I reg mi e ned Voigas auf
zweng dem. De Faktn san auf maina Seitn und desweng is ma des e mea oda weniga
wuascht.“

Da Jimbo Wales is a bekenenda Aunhenga fu da Filosofi fum Objektiwismus. Ea hod
sogoa sei Dochda noch ana Figua fu da Ayn Rand iam Roman We the Living benaunt,
nemli Kira. Ea sogt owa iwa si söwa, das ea si im Gegnsoz zu de maisdn bekenendn
Objektiwistn zaumraist und ned an jedn sei peasönliche Mainung aini drukt.

In am Intawiu mid n Brian Lamb fu C-SPAN’s Q&A (Anm. Frogn und Auntwoatn) hod a
zum Dema Ayn Rand gsogt, das fia eam de Tugend vo da Unabhengigkaid gauns
wichtig is. Auf de Frog, ob a de Gschicht fu da Ayn Rand a fia politisch wichtig
hoit in da momentanen Situation, hod a gsogt, das a si söwa ois Libaraln
bezaichnen dad, und das a de Prinzipien fu Fraiheit, indiwiduele Grundrecht und
am gewoitfrain Umgaung mid de Midmenschn fia gauns wichtig hoit. De Libarale
Party in de USA (Libertarian Party) hoit a owa fia Schbina, hod a gsogt.

Fu 1992 bis 1996 woa da Jimbo Wales a da Bedraiba fu da Mailing-List „Modariate
Diskusion iwa de Filosofi fum Objektiwismus“. A Foto fum Jimbo Wales woa a auf
da Coverseitn fu da Juni-2007-Ausgob fum bekaunt libaraln Magazin Reason.



https://bar.wikipedia.org/wiki/IP-Adress

A 'Internet Protocol Adress oda kuaz IP-Adress is a oadeitige numerische
Zuaoadnung fia Geräte in an Computer-Netzweak, des wo s Internet Protocol fia de
Kommunikation nutzt. A IP-Adress ko an oanzlnan Empfänga, oba aa ana Gruppm vo
Empfängan (Broadcast, Multicast) zuagoadnet sein. Umgekeat kennan an Computer aa
mearane IP-Adressn zuawiesn sei.

A IP-Adress hod voa oim zwoa Funktiona: Easchtns de Identifikation vo am Host
bzw. Netzweakinterface und zwoatns de Lokalisiarung vo da Adress. Vaoafocht ko
ma si des so voastejn: A Host zoagt wos ma suacht. A Adress zoagt wo s is. A
Route zoagt wia ma do hinkimmt.

De bekonntaste Notation vo de heit glaifign IPv4-Adressn bsteht aus via Zoin, de
Weate vo 0 bis 255 onehma kena und mit am Punkt trennt wean, beispuisweis
192.0.2.42. Technisch gsegn is de Adress a 32-stejige (IPv4) oder 128-stejige
(IPv6) Bineazoi.

Fia Administratorn gibts Programme, um de IP-Adress ozumzoagn und z konfigurian.
In Unix Betriebsystemen (und Variantn davo) wead dafia s Kommando ifconfig, für
Linux steht ip vawendt, DOS oda Windows vawendn, je noch Version, ipconfig oda
winipcfg.



https://bar.wikipedia.org/wiki/God

Da God oda Herrgod is de zentrale Figua im Kristndum. A de moastn andan
Religiona ham aa an God, de Moslems in Allah, de Judn vaeanna unterm ganz
heiling Nama Jahwe. Sgibt aa Leit, de net glaam, dass ibahapts an God gibt, und
de nennt ma Atheistn.

Sgibt Leit, de sogn ma wissat gar net obs an Herrgod ibahapts gibt. Ehrlich
gsagt is da oba aa vui Polemik mid dabei. Wia vafeinat imma do de theoretischen
Argument san, letztli stejn si aa de sognenntn Atheisten koa Wejd ohne iagadam
"häxstn Wesn" vor - und grod des iss ja, was des Woat "God" oagntli hoasst. Hod
ibrings aa de katholische Kirch zu am Dogma erklärt - wos in da Bibl aa ganz
klor drinsteht - dass an God an und fia si a jeda erkenna ko und iba kuaz oder
lang aa duat, wenna si ibahapts ernsthaft Gedankn zu dem Thema macht.

Ogeseng vom Begriff "God" gibts no den Begriff "Gedda". Des is a bissl wos
andas, nämli koa häxts Wesn, sondan bloos a Art Engl, Ibamensch oder Naturgwoit.
Do hom de oidn Griachn und Rema und vui andane an ganzen Haffa vaschiedane Gedda
ghobt. Ois "God" in unsam Sinn homs da oba entweda gor koan ogseng oder häxstns
an Jupiter, oda wia immer der häxste vo dene dann ghoassn hod, oda aa-r-a
unpersenlichs Schicksal. Heit is des no aso bei de Hindus; des, wos mia God
nennan, hoasst bei dene Brahman und is so a Art Wejdgeist oda oigmoans geddlichs
Wiakn; de häxtn vo dene eanane Gedda hoasn Wischnu, Brahma (den wos ma ned mid
Brahman vawexln deaf) und Schiwa. Schlaue Menschen wia da Euhemeros hom vamuadt,
daß de ganzn Gedda moastns Menschn, zum Beispui Kenige worn, de ma nach eanam
Doud vaehrt hod.

D Judn und Kristn hom mid da Vaehrung vo de Gedda aufgrammt. Laut dene is as
Kennzoachn vo de guadn Engln grod dass s grod ned mit dene Ehren obätt wern
woin, de am Herrgod alloa zuastengan. Aussadem hod zum Beispui da heilige
Augustinus den Vadocht ghobt, dass de vaehrtn Gedda vo de Heidn in am Haffan Fej
nedamoi bloos eibuit worn, sondan schlimma no, bäse Geista, oder dass sie de
Geista wenigstns in de Vaehrung eigschlicha hom, um d Menschn vom oanzign God
obzumlenka.



https://bar.wikipedia.org/wiki/Duttln

De Duttln oda Duttn (aa Duddn, Dutten; lat.: Mamma, Pl.: Mammae) zejn zu dena
sekundärn, weiblichn Geschlechtsmeakmoi. Duttn sogt ma aa bei Saigeviecha, ned
owa Duttln.

De biologische Funktion vo de Duttln is s Stuin vo Saiglinga mid Muaddamuich. De
Duttln san owa beim Menschn so affällig, dass aa a wesentlicha Tei vo da
weiblichn Oziahungskroft afn Mo ausmocha. Se san aa a wichtiga Bestandtei vo da
weiblichn Identität.

De Haptfunktion vo de Duttln is de Fuaddarung vo Saiglinga mid Muaddamuich. De
kugloatige Foam vo de Duttln kännt fia de Temparatuaregelung wichtig sei. De
Muichproduktion braucht relativ hohe Temparatuan und duach de Kuglfoam wiad da
Wärmevalust reduziat. A andare Theorie sogt, dass de Fom se entwicket hod, damit
de Zwuschgal ban Duttln ned dastickn. Wei Saiglinge an kloan Kiefa hom (ned so
heavoastähend wia ba andan Primatn), kännt de Nosn vo kloane Kinda blockiad
wean, wann de Muaddabrust z floch warad. Noch dea Theorie is im sejm Umfang wo
si da Kiefa zruckentwicket hod, de Brust grässa woan. De Duttln kena a fia
sexuelle Praktikn vawendt wean, beispuisweis bam tratitionellen Duttnfick.

Duttln spuin im menschlichn Sexualvahoidn a wichtig Roin; es san wichtige
sekundäre Geschlechtsmeakmoi. Im Vagleich zu andan Primatn san menschliche
Duttln vahejtnismäßi groß, so dass ognumma wead, dass de Duttln se ois a
visuelles Signal vo Fruchtboakeit entwicket hom. Ba da sexuelln Erregung wean de
Duttln grässa und de Zitzn häata. Duttln san sea empfindlich ba jeda Beriahrung,
weis vui Nervnendungen hom, deshoib weans ban Geschlechtsvakea oft gstreichlt. A
de orale Stimuliarung vo de Duttln und Zitzn is gebraichli. Manche Weiwa hom
sogoa de Fähigkeit zu am Duttnorgasmus. Im oidindischn Kama Sutra, weads makian
vo Duttln duach Beissn und Finganägl ois bsundas erotisch beschriem.



https://bar.wikipedia.org/wiki/Danz

A Danz (vo oidfranzesisch danse; dt. Tanz) is de Umsetzung vo Gfui in meah oda
wenga kunstvolle Bewegung.

Danzn ois Kunst sezt zamma mid Musi Gfui und Handlung in Keapasproch, Gestik und
Mimik um. Es demonstriad de Eleganz und Ausdruckkroft vo keapalicha Bewegung.

Da ejtasde Nochweis vom Danzn san indische Hejnmolarein ausn Zeidram zwischn
5.000 und 2.000 v. Kr.; a Molarei in de Hejn vo Bhimbetka zoagt a
Reihndanzgruppn. De ejtasde Leahbuach ibas Danzn is aa in Indien gfundn worn, as
Natyashastra, da „heilign Wissnschoft vom Danz“, des wo zwischn 400 und 200 v.
Kr. entstandn is.

Ausn oidn Egyptn san Danz bekannt, de wo en Doud und de Wiedagebuat vom God
Osiris ois Rituai doargstejt ham. De Danz worn so ospruchsvoi, dass nua
Profidänza des danzt ham.

De oidn Griachn ham de Danz noch eanane Gedda klassifiziad und en damid
vabundanan Gfuiausdruck. nach Gottheiten und den mit ihnen verbundenen
Gefühlsausdrücken. In da Ilias ausn 8. bis 6. Joarhundert v. Kr. san de Danz
ausfiahle bschriem. Nebn de Geddadanz hods no ekstatische Danz gebn, de wo in de
Dionysien ausglebt worn san und aus dena si as Drama und de Komedie entwicklt
hod.

De Musn fian Danz und fia de Korlyrik is de Terpsichore. Ia Attribut wor de
Leia.



https://bar.wikipedia.org/wiki/Biologie

De Biologie (vo griachisch: βίος "Lebm" und λόγος "Lehr") is de Wissnschoft, de
se mid olle Sochan befosst, de wos midn Lebm zon doan hobnt. Se zafoit e meara
Richtonga.

Af da oan Seitn steht des Beschreibm vo da Vüfoit vo de Viecha, Pflanzaln,
Schwammaln und Mikroorganismen in Voadagrund. Des is de Systematik oda Spezielle
Biologie (vo Lateinesch 'species = Oart). Noch de untaschiadlechn Lebewesn, de
ma betrocht, untatäult ma de Biologie e de Zoologie (Viecha), Botanik (Pflonzn),
Mykologie (Schwammal) und Mikrobiologie (Bakterien und so kloans Zeig). Am
ofong, sog ma en Mittloita, iss do netta do drum gonga, daas mas ausanonda
kennt, wonn mas braucht, sog ma ois Häulpflonzn, oda wonn ma damid zon doan hot,
sog ma ois Ungraud. Donn iss oba mid'n genaua Hischaun oiwäul mea und mea woarn
und bevoa se se nimma auskeennt hobnt, hobnts ongfonga, daass a System
eenebrocht hobnt, a Êtäulong vo oim wos lebt. Oana vo de Wichtegan am ofong is
do da Linnaeus gwesn. Af deen geht de Oart und Weis zruck, wia ma de Lebewesn
wissnschoftle benennt. Zo deara Benennong gibts aa an eigena Zweig vo da
Systematik, de Nomenklatur. Mea und mea hands davo weggagonga, daass de Êtäulong
aloa noch Untaschiad gmocht hobnt, de wos ma leicht siagt. Se hobnt se donn mea
noch da Vawondtschoft gricht. Wäu jo da Darwin de Evolutionstheorie afbrocht
hot, de besogt, daas oiss midanonda vawondt is.

Dea Zweig vo da Biologie befosst se mea mit dem, wos zwischn de vaschiedena
Lebewesn zglei is, wias afbaut hant und wias funktioniant. Wos en Afbau
betriafft, do befosst se be de Pflonzn de Anatomie mid'n eeweendegn Bau und de
Morphologie mid da Gstoit, de ma siagt. E da Zoologie mochants deen Untaschiad
net, do hoasst oiss Anatomie. Mid'n Bau vo de Gewebe gibt se de Histologie o,
mid'n Bau vo de Zälln de Cytologie. Wia des Gonze funktioniat, des is des
Fochgebiet vo da Physiologie. De schaut se o, wia da Stoffwechsl oabat, mit olle
de chemischn Voageeng, wia zon beispü des Afnemma vo de Nährstoff aus'n Bodn
oder de Photosyntese be de Pflonzn oda de Vadauong be de Viecha. Säbstvasteendle
stölnt se e da Physiologie, Anatomie und so weida be de Pflonzn und Viecha gonz
untaschiadleche Frogn, drum gibts donn aa a Pflonznphysiologie und
Tierphysiologie etc. De Lebewesn miassn se mid ondane Lebewesn vo eana eigena
Oart und vo ondane Oartn und mid da abiotischn Umwält zrecht findn. Und wia se
se do zrecht findnt und wia se se eana Umgebong zrecht richtnt - oda zgrund, des
untasuacht de Ökologie. Ois Zweig vo da Biologie gibts aa nu a Richtong, de se
mid'n Vahoitn vo de Viecha bescheftegt, des is de Vahoitnsfoaschong oda
Ethologie.



https://bar.wikipedia.org/wiki/Bibel

De Bibel, aa Bibe is im Judndum und Kristndum de Bezeichnung fia untaschiedliche
Sammlunga vo Schriftn, de wo vo de Ohenga ois heilig ogseng wean und ois Uakundn
vom Glaam gejtn. Des san Zammastejunga vo Schriftn (aa "Biachl", griach.:
"biblica") aus'm Morgnland (Levante, Voadara Orient), de wo im Valaff vo eppa
1200 Joa entstondn san und bis zum 2. Joahundat z'eascht vo Judn, spoda aa vo
Kristn kanonisiat (wuikiale ois normative Richtschnua definiat) worn san.

De hebräische Bibe, da Tanach, setzt si aus drei Hapttei Tora (Weisung), Nevi'im
(Prophetn) und Ketuvim (Schriftn) zamma. De Biachln buidn in ondara Oadnung und
a weng ondam Umfong aa s Oide Testament, an easchtn Hapttei vo da kristlichn
Bibe, de wo no duach's Neie Testament eagenzt wead. In dea Form is de Bibe des
am weidastn vabroadsde Biachl vo da Wejd.

Bibeiwasetzunga existian ois Gsomtiwasetzung in 451 Sprochn und in weidan 2479
Sprochn ois Teiiwasetzunga.

Des Woat „Bibe“ stommt vom griachischn Neutrum βιβλίον, des „Papyrusroin“ hoaßt.
Dea Woatstomm kimmt vo bíblos oda býblos und bedeidt „Papyrusstaudn“ oda
„Papyrusbast“: So hod aa de phenizische Hofnstod Byblos ghoaßn, de wo in da
Antikn a Haptumschlogplotz fia Bast woa, am Rohstoff zua Produktion vo
Papiaroin.

Da Plural biblia („Schriftroin, Biache“ ) is spoda irrtimlich ois Singular vo am
lateinischn Femininums afgfosst worn. Z'gleich is des Woat synonym mid „Heiliga
Schrift“ (griach.: hagia graphae) vastondn worn. Deshoib trifft de populeare
Bezeichnung „Buach vo de Biachl“ aa zua.

Im Judntum wia im Krisdntum guit de Schriftsommlung ois Offnborungszeignis vo
God und hod dohea fia de gsomte Religionsausibung an normativn Charakta. Des
zoang de Kanonisiarunga genauso wia de Bezeichnunga ois „Wort vo God“ oda
„Heilige Schrift“. Aa da Islam betrocht de Bibe ois guitigs, owa vo Menschn
teiweis vafejschts Offnborungszeignis vo Allah.

Fias Judndum is voa oim de Tora, voa oim mid'n Bundesschluss am Sinai, des
zentroie „Woat vom God“ und domid da „Kanon im Kanon“. Fia de Kristn is Jesus vo
Nazaret des Entscheidnde. Fia de Katholikn is de Iwawindung vo da Eabsind duach
des Menschnopfa (Sihneopfa) vom Jesus sowia de oschliaßnde Gnade vom God in
Vabindung mid menschlicha Ostrengung (Synergismus) des Keanstickl vo da Bibe.
Fia de Protestantn is noch'n Martin Luther des Gnadngschenk vom Jesus ohne
menschlichs Zuadoa da zentroie Inhoid. Fia de liberaje Theologie geht's voa oim
um des Voabuid vom historischn Jesus vo Nazaret, des wo de grenznlose Liab vom
God bstetigt des Wichtigste in da Bibe.

Da Tenakh oda Tanach is noch de drei Ofongsbuachstom vo seine Hapttei bezeichnt
worn und is z'eascht iwawiegnd in Hebräisch vafosst, a poar Passagn in
Aramäiisch. De schriftliche Afschreibung und Sommlung vo de Oanzlbiachl hod meah
wia tausnd Joar dauat bis da jidische Kanon uma 135 fixiat worn is.

Da easchte Hapttei bsteht aus de fimf Biachln Moses (Pentateuch, „fimf
Buachroin“) bezeichnt wean. Da Grund fia de Eihteijung woa z'eascht amoi a
praktischa, wei da Inhoid ned af a antike Buachroin passt hod. De Gliedarung
bericksichtigt owa aa inhoitliche Aspekte - jeds Biachl is aa a obgschlossane
Oaheit.

De Tora umfosst de Gschicht vo da Wejd und vom Voik vom God Israel ois
Heijsgschicht, ogfangt mid da Schepfung und de Gschichtn vo de Erzvodan, da
Auszug aus Egyptn, da Gsetzgebung unta'n Moses und da Zug ins vahoaßane Land. De
Tora is woi im 6. Jh. vor Kristi kanonisiat worn.

De ejtastn Inhoite san im Valauf vo de Wondarungsbewegunga vo Nomadn im
Zwoastromland und aus Egyptn entstondn, de wo seit ebba 1200 v. Kr. ins
Kuitualand Kanaan eihgsickat und duatn sesshoft worn san. De Gschichtn do driwa
san iwa Joarhundade nua vo Mund zu Mund iwatrong worn. De schriftliche
Afzeichung und Zammstejung hod um 1000 v. Kr. ogfongt, wia aus'm losn Vabund
(Amphiktyonie) vo Stämme vo untaschiedlichn Hebräa a Stootswesn noch'm Voabuid
vo de antikn Monarchien entstondn gwen is.

De easchtn via vo de Biachln dazejn de Gschicht vo Israel vom Dod vom Moses, da
Landvateijung an de Stämm is zan End vo de beid'n Stootn Israel und Juda und vo
da Zastearung vom Jerusalema Tempe. Im Kristndum wean de ned zu de Prophetn
zejd, sondan ois Gschichtsbiachl afgfosst.

De foingdn drei groußn Prophetn san noch da Analogie vo de drei Erzvodan jeweis
am Buach zuateit; de iwwrign kloan Prophetn san ois Analogie zu de zwejf Buama
vom Jakob, dena ognumman Stammvodan vo de Stämm vo Israel, in de zwejf Biachl
eiteit.

Des easchte Prophetnbuach betont glei z Ofong de Untaoadnung vom Josua unta de
Autoritet vom Moses; da Maleachi schliaßt ois letzta vo de zwejf kloan Prophetn
mid da Rickbindung ons moseische Gsetz. De Hierarchie guit fia olle Prophetn.
Des is a Hiweis do draf, doss eascht recht spod kanonisiat worn is; friahastns
im 4. Jh. v. Kr. noch da Obspoitung vo de Samaritana, fia de alloa de Tora s
Woat vom God bliem is.

De Biachl hondln meah vom Menschn ois vo God. Se san olle noch'm Exij und spoda
entstondn ois de voahearign „klassischn“ Prophetn, iwawiegnd ob 200 v. Kr.. A
boar san scho voa oda parallej zu de zwejf kloan Prophetn entstondn. Trotzdem is
de theologische Bedeitung dena nochgordnet. Eana Kanonisiarung is spod gscheng,
fias Buach Daniel eascht 135 n. K. mid'm Obschluss vom Tanach.

Nua fimf vo de Biachln wean ois „Festroin“ (Megillot) im Synagogngoddesdeanst
valesn und san wichtign Festn vom Judntum zuagordnet:

Des zwoate Chronikbuach endt mid'm Ausblick af'n Neibau vom Tempe und de
Oeakennung JHWHs ois Herrn vo da gonzn Eadn: Aa do is de Zukumftspeaspektivn vo
Israel untrennboa mid da Wejdgschicht vabundn.

So umfosst de Bibe vo da remisch-katholischn Kiachn no de foingdn
Deuterokanonen:

Des NT is zwischn 50 und ebba 130 n. Kr. im jidisch-kristlichn Umfejd vom
estlichn Middlmeearaum. Es is fost komplett in oana domois weit vabroadtn
umgongssprochlichn Foam vom Griachischn, an sognenntn Koiné vafosst worn. Zuadem
duats a poor aramäische Begriffe und Zitate enthoidn. Aramäisch woa de domolige
Umgongssproch im Land Israel und zeidweis de lingua franca vom antikn Morgnland.

Des Ne eazejd in de Evangelien vom Jesus vo Nazaret, dea wo ois Kristus
bezeichnt wead, und in da Apostlgschicht vo de Ofäng vo da Kiachn. Dabei wead
imma wieda a Bezug af's Voik Israel sowia af oidtestamentarischn Themen, Sprich
und Buida Bezug gnumma.

Da Koran hod an Haffa vo de biblischn und apokryphn Gschichtn und Leahn
iwanumma. Da Mohammed hod de woahscheinli vo da syrischn Kiachn gheat. De Tora
hoaßt bei eahm Taurat, de Psalmen Zabur und s Evangelium Indschil; ois „Heilige
Schriftn“, de vo God kema, owa nocha vo Menschn vafejscht worn san:



https://bar.wikipedia.org/wiki/Physik

De oanzalne Bereiche san aufglistet in da ungefean Reihnfuige, wia ma se domit
bscheftigt hod: Mechanik hod ma scho in da Antike kennt, oana vo de bekanntestn
damoign Physika woa da Arichmedes, dea wos arkennt hod, dess a schwimmada Kearpa
genausovui Wossa vardrengt, wia r a soiba wiegt. Späda hobn da Johannes Kepler
und da Isaac Newton Gsetze endeckt, de wo de Bewegung vo de Planetn um de Sunn
varklert hobn.

Donn san de Ofenge vo da Wärmelehre kemma. Wia ma se domit bscheftigt hod, hod
ma beispuisweis gons wichtige Hauptsätze aufstöit, wia zum Beispui oan
Energieerhaltungssatz. Außadem is ma do scho drauf kemma, wia ma varschiedane
Kreisleife berechna ka, bei di Werme in mechanische Orwoat umgwandlt wiad
(Carnot).

De Elektrizität und a 'n Magnetismus hod da Maxwell zu oam oanzign Bereich
zsomgfosst, wia r a Formöin hod aufstöin kenna, de wo den gonzn Bereich
oanhoatli varklert hobn (Maxwellsche Formeln).

1905 hod dann da Albert Einstein oa Theorie iwa bewegte Ladungen vareffentlicht,
de wos heit ois spezielle Relativitätstheorie bekannt is.

A am Ofong voms 20. Joarhundad hobn ondare si mit da Struktur vo da Materie,
oiso da Atomphysik und da Keanphysik, bscheftigt und san so auf de
Quantenmechanik kemma.

De Physika söiwa owa, hobn si des Zui gsetzt, dass se oa sognannte Wöidformöi
rousbringa woin, de wos oafoch ois erklert. Wead bloß no a bissl dauan, wöi de
Mathematik dazua do scho gonz sche vartrackt is und mia a iwerhaupts gor ned
wissen, wos wiaklich ois a Schmarrn is, wos mia olle so denken oder glernt hobn.
Mia hobn ja scho oanigs in da Wöidgschicht doa um gonz oimelich unsare Föla grod
zum biagn.

De relativistische Quantenphysik hod mid de Phänomene z doa, wo fiad Bschreiwung
vo da Quantenphysik und da Relativitätstheorie notwendi san.



https://bar.wikipedia.org/wiki/Namibia

Namibia (amtli: Republic of Namibia, amtli hdt.: Republik Namibia, friaha:
Namibien) is a Stoot im sidlichn Afrika zwischn Angola, Sambia, Botsuana,
Sidafrika Da Nom vom Stoot loatt se vo da Wüstn Namib ob, de 'n gsamtn Gstodraum
vom Lond einimmt. Er is bei da Unobhängigkeit ois neitrale Bezeichnung gwöiht
worn, um kaans vo d' vuin namibischn Vejka z' vaärgan. Im deitschsproching Raum
existiat weidahi de weniga gebraichliche Bezeichnung „Namibien“. In Namibien
werd vaanzlt no vo „Sidwest“ ois Kiazl fir „Sidwestafrika“ (ehemois
Deitsch-Sidwestafrika) gsprochn, a Begriff wo bei de Eihwohna - je noch
Hautfoarb sowia politischa und gsejschoftlicha Prägung - sear untaschiedliche
Assoziaziona hervurruaft.

Aus de gleichn politischn Grinde hod ma se 1990 geng d' bishering Omtssprochn
entschiedn und hod stottdessn d' englische Sproch, de vui Öidane, vur oim im
Noadn vom Land ned beherrschn, ois Amtsproch gwejd. De meistn Schworzn redn neem
eanara eiganen Sproch de Sprochn Afrikaans, manche aa Deitsch.

Namibia liegt zwischn 17,87° und 29,9808° sidlicha Broadn sowia 12° und 25°
estlicha Leng. Dees entspricht af da Noadhoibkugl eppa da Log vo Libyen.

Namibia wead im Ostn noch Botswana hin vo da Kalahari, im Sidn noch Sidafrika
hin vom Oranje – aa Orange River gnennt –, im Westn vom Sidatlantik und im Noadn
noch Angola hin vom Kunene- und am Okavango-Fluss begrenzt. Im Noadostn ziagt si
dazua a eppa 450 km langa und bis za 50 km broada Landfinga zwischn de neadlich
ogrenzndn Lenda Angola und Sambia und am sidlich ogrenzendn Botswana – da
Caprivizipfe.

Nem de Grenzfliss gibts no vui weidane Fliss, vo dea owa aussa Kwando und
Kavango im Capriva koa oanzigsta mit Sichaheit gonzjaarig Wossa fiat. Aussahoib
vo da Rengzeit findn si nua ausdrickade Flussbettn (Riviere).

Namibia is seit 1990 a Republik mit am semipresidentiejn Regiarungssystem. De
Obstimmung do driwa hod 1989 stoddgfundn, wos ma oisn Ofang vo da Unobhengigkeit
seng ko. Stootsowahapt is da President, wo oi fimf Joa nei gwejd wead. De
Namibische Regiarung bsteht aus oam Premieminista, wo zamma mitm Kabinett vom
Presidentn eanennt wead. Dees Parlament bsteht aus zwoa Kamman. De oane Kamma is
da Nationalrot mit 26 Sitzn. Jede vo de 13 Vawoitungsregionen entsendt oi sechs
Joa zwoa Vatreta. Da ondane Kamma is de Nationalvasammlung mit 78 Sitzn, vo dena
72 in oigmoana Woi gwejd und sechs vom Presidentn bstimmt wean. De Amtszeit
betrogt fimf Joar.

De Nationalvasammlung is dees Legislativorgan, dees hoasst Gsetz kenna nua vo ia
ealossn wean Da Rot hod, am Nama entsprechnd, nua a berotnde Funktion, um de
Belange vo de oanzalna Regionen ausreichens Ghear z schenga. Dees hexte Gricht
vo Namibia is da Supreme Court, seine Richta wean vom Presidentn eigsetzt.

Af regionala und lokala Ebene san aa de traditionejn Fiara in Namibia im Sinn vo
da Vafossung in de politische Vaantwoatung bei da Gsetzgebung und Rechtsprechung
miteibezogn worn. De namibische Vafossung wor aa wejdweit oane vo de eascht, wo
an Umwejdschutz ois a vorrangigs Stootszui mit afgnumma hod und seitdem duach
dees Ministerium fia Umwejd und Tourismus koordiniat wead.

Namibia is in dreizehn Regionen einteit. Jede Region wead vo am Regionalrot
(regional council) regiat, und je noch Gress vo da Region, weida in sechs bis
zwejf Woikroas (constituencies) untateit. Insgsamt gibts 107 Woikroas.



https://bar.wikipedia.org/wiki/Monaco

As Fiaschtndum Monaco is a Stodstoot in Westeiropa. Es liegt, vo Frankreich
umschlossn, an as Middlmeea-Gstod in da Nachan zua italienischn Grenz.
Frankreich is fia de militärische Sicherheit vo Monaco zuaständig.

Da Nama geht auf griachische Siedla zruck, de wo si im 5. Joarhundat v. Kr. im
Gebiet vom heitign Monaco niedaglossn ham. Heit is Monaco bsundas bei de Reichn
vo da Wejd ois Wohnsitz begeat, wei koa Einkommensteia und koa Erbschaftsteia
erhom werd und im Ausland begangane Finanzvergehn net vafoigt wern.

Monaco steht seit am 13. Joarhundat unta da Herrschaft vo de Grimaldi
(urspringli aus Genua). 1731 is de männliche Linie vo da Familie ausgstorbn, de
Familie Goyon-Matignon (eigheirat) is in Nama und Herrschaft nochgfoigt. Am 17.
Juli 1918 is a Erschts Bilaterals Obkomma mit Frankreich gschlossn worn.
Internationale Aufmerksamkeit hots 1956 gem, wia de amerikanische Schauspuiarin
Grace Kelly an Fiaschtn Rainier gheirat hod. 1993 is da Beitritt zur UN eafoigt.
Seitm 7. Jenna 2000 gibts an ständigen Vertreter bei der EU in Brüssel. 2005 is
des Zwoate Bilaterale Obkomma mit Frankreich gschlossn worn.

Des Fiaschtndum liegt an da franzesischen Mittelmeagstod, auf 43° 44' neadlicha
Broadn und 7° 25' estlicha Läng zwischn da franzesischn Stod Nizza im Westn
(15 km Entfernung) und da franzesisch-italienischen Grenz im Osten. De Gstodläng
vom Fiaschtndum betrogt 4,1 km. In de letztn Joarzehnte hod ma des Stootsgebiet
durch Landgewinnung um 40 ha auf 197 ha (1,97 km²) vagrässat.

Mit seina recht kloanan Fläch is Monaco, nochm Vatikanstaat, da kloanste Stoot
vo da Wejd, hod oba de hechste Einwohnadichte vo alle Stootn.

De Unterscheidung zwischn Staat und Stod is rein theoretisch, da Staat besteht
de facto nur aus da Stod. Nach da Verfassung vo 1911 war des Fürstentum
ursprünglich in drei Gmoandn gliedert:

1917 san aba de drei Gmoana in oane zsamgfasst worn und geltn iatz ois
Stodbezirke (Quartiers). Ois vierta Stodbezirk is Fontvieille dazuakemma, der ab
in ebba 1970 im Sidwestn duach Neilandgwinnung aus'm Meer entstandn is. In da
Folge san no mehra Stodbezirke entstandn.

Monaco ist oana vo de am dichtesten bsiedlten unabhängign Stootn auf dera Wejd
(uma 18.000 Eiwohna pro km²). De Eiwohna vo Monaco wern Monegassen gnennt. De
hoamische Bevejkarung (2004: 7.600) mocht oba nua an relativ kloan Otei vo da
Bevejkerung aus. 47 % vo de Eiwohna san Franzosn. Italiener und Monegassen
mochan jeda 16 % vo da Bevejksrung aus. De restlichn 21% vateil si auf 125
verschiedne Nationaliteten.

As Monegassische ist a romanischa Dialekt, de wo mitm ligurischen Dialekt vom
Italienischn vawandt is. Alloanige Amtssproch is aba Franzesisch. Dazua werd in
Monaco aa no Italienisch und Englisch gredt.

De Remisch-Katholische Kira is de Stootskira. Monaco is da Sitz von am
Erzbischof, dea wo direkt am Heiligen Stui untastejt is.



https://bar.wikipedia.org/wiki/Lederhosn

De Ledahosn, aa Lederhosn oda Lederne (dt.: Lederhose), is a kuaze oda lange
Hosn, de wo aus Leda gmmochd is.

De Lederhosn hod in Bayern und im gnazn Oipngebiet a lange Tradition, de ebba
bis as friae Middloita zruckgähd. Se is scho fias 6.Jh. zum earschdn Moi
nochgwiesn. Neba da ganz tradionejn Ledahosn gibts heit freili aa neie Forman:
Lederhosn fia de Beika, fia de Ledaszene und fian Oidog.

De Lederhosn is owa vui ejta. Se is a archaisches Gwand, meglichaweis de erschde
Hosn ibahapts. De Leggins, ledane Hosnhaxn, san scho vo de Reidavejka aus da
Antike bekannt, und san vo de Rema, Kejtn und Germanen ibanomman worn. Zu de
Leggins is spoda a Ledazwickl kema, da Vorlaifa vom Hosnlatz.

De boarische Lederhosn is da Tradition noch schwoaz oda braun. Schwoaze
Lederhosn hom greane Stickarein, braune Hosn san weiß vaziad. De klassische
boarische Ledahosn, aa Kuaze gnennd, is knialang. Des ermeglicht de lautn
Schnoiza beim Schuahplattler. Owa aa de Kniabundlederhosn hod boarische
Tradition. A guade Lederhosn hoit se lang. De raue und motte Obaflächn griagt
mid da Zeit an Speckglanz. Sejchane Hosn nennt ma nacha aa Krachledane.

In da boarischn Trocht gibts de Lederhosn in zwoa Forma, ois Kuaze und ois
Kniabundhosn. De Kuaze is friaa vo de Bauan und Landleid bei da Orwad drogn
worn, de Kniabundhosn wor de Festtogshosn. Tippisch fia de Trachlahosn is de
Bstickung, da Hosnlatz und des Hosntial, des wo ogebli af de im Middloita
vawendte "Schamkapsl" zruckgähd. Aaf da rechtn Seitn is moast a Messatoschn, fia
a Jagamessa.

Zu de Lederhosn wean oft ledane Hosndraga mit Queariegl drogn. Zur Kuazn ghean
Hafalschuah und Loferl. Des san Strimpf fia de Wadl und de drogt ma oiwei ohne
Sockan. Zur Kniabundhosn drogt ma lange Kniastrimpf. De Bundhosn wiad unta de
Knia zuabundn.

De traditioneje Lederhosn wead heit vor oim vo de Trachtla pflegt. Af Voiksfestn
und afm Oktoberfest in Minga siacht ma a vui Lederhosn, des is owa mehr
Landhausmode. De boarische Lederhosn is ob de 70er Joah vo de Blue Jeans
vadrängt worn und ausn Oidog fost ganz vaschwundn. Da Erfinda vo de Blue Jeans
wor ibrigens a Bayer, da Levi Strauss, dea in de USA ausgwandat is.

De Lederhosnmacha mochn heint owa ned nur Trachtlaledahosn, sondan aa de graun
"Sepplhosn", de Knickerbocka, de "Breeches" (urspringli Reidahosn, spoda Hosn
fia Motorradlfoara) und olle Variantn vo Beruafs- und Sportgwand sowia
Freizeithosn.

De Ledahosn hod friaa de Roin vo de heitign Blue Jeans gspuit, deshoib wead se
aa imma wieda in Gstanzln thematisiad:

Und de Bauernbuam de miassn afn Bauern losn, wann a ummasumpert in da Lederhosn.

Den mecht i kena, dea mia eppas dad, jo, dem waschat i s Leda und wixat eam d
Nahd.



https://bar.wikipedia.org/wiki/LASER

LASER is a englische Abkirzung fia Light Amplification by Stimulated Emission of
Radiation. S' bedeit Liachtvastärkung duach induzierte Emission.

Laser han Liacht- bzw. Strahlungsquoin. Da Untaschied zua andane Liachtquelln
wia z.B. na Gliabirn is, daß de Strahlung durch de induzierte und ned durch de
spontane Emission entsteht. Fia vui Anwendunga is entscheidend, daß as Liacht vo
am Laser im Gengsatz zu andane Liachtquelln aus oana oanzign Farb bsteht und
olle Photona mitanand in Phase han und ano de sejbe Polarisation hom. Des nend
ma monochromatisch und kohärent. Laser gibts in vui faschiedne Bauformen fia an
Haffa untaschiedliche Anwendunga. De Leistunga genga vo wenige Milliwatt bis zu
mehrare Kilowatt. Manche hom bsondas reine Farbn, andane hom sehr kurze Impulse.
S'gibt Laser de nua Impulse aussendn kenna, andane kenna a dauerhaft betriebn
werdn. Es gibt aa Laser mit an ultraviolett'n oda infrarod'n Liacht, de ma goa
ned sehng ko. Und wenn de Strahlung no a grässere Wellenläng' ois wias Infrarode
hod, dann hoaßt ma des an MASER.

Da Einstein hod 1917 de induzierte Emission bschriem. Mit andane zsamm homs lang
iabalegt, ob ma damit ned a bsundane Liachtquelln baun kunnt. 1957 hod da Gordon
Gould den Begriff LASER dafia prägt. Aba eascht 1960 hod da Theodore Maiman an
funktionierndn Rubin-Laser baut, kurz drauf hod a da easchte Helium-Neon-Laser
gleicht.

De Grundlag fias Vaständnis vo am Laser is de Wechslwirkung zwischn Liacht und
Teilchen. Ma mecht erreichn, das oa Photon beim Vorbeifliang an am Teilchen a
induzierte Emission auslöst und damit aus dem oan zwoa Photonen wern. De zwoa
Photonen kenna dann wiada weidane Teilchen zua Emission oreng. So werd Liacht,
des durch an Laser laft iaba a Kettnreaktion gach vastärkt. No dazua fiad des
Ausnutzn vo da induziertn Emission zu de typischn Laser-Eignschaftn, da reinen
Farb und das olle Photonen im Gleichtakt fliang, oiso in Phase zuranand han.
Normalaweis befindn se fui mehra Teilchen in ihrm Grundzustand, ois auf am
ogregtn Energieniveau. Deszweng is fui wahrscheinlicha, daß a Photon vo am
Teilchen absorbiert, oiso gschluckt werd, ois das a Emission auslöst. Des Photon
gehd zwar ned valorn, weis kuaz drauf durch spontane Energie vo dem Teilchen
wiada freigem werd, aba vastärkt werds eha ned.

Am Laser han auf jedn Foi zwoa Energieniveaus beteiligt. Oans, auf dem se a
ogregts Teilchen befind ( E M {\displaystyle E_{M}} ), und a weidans, auf des
des ogregte Teilchen bei da induziertn Emission springt und dobei a Photon
aussendt ( E L {\displaystyle E_{L}} ). Des weidan gibts no as Grundniveau ( E 0
{\displaystyle E_{0}} ) und as Pumpniveau ( E P {\displaystyle E_{P}} ). S'gibt
Fäll wo as Grundniveau und as untane Laserniveau gleich han ( E 0 = E L
{\displaystyle E_{0}=E_{L}} ), genauso ko as Pumpniveau gleich am obern
Laserniveau sei ( E P = E M {\displaystyle E_{P}=E_{M}} ). A Laser, der nua mit
zwoa Niveaus arban soi funktioniert ned. Wei dann dad da Pumpvorgang mit am
gleichn Energiesprung arban wia de induzierte Emission, oiso dad de
Energieeinleitung sejba scho induzierte Emission auslösn. So gibts oiso
Drei-Niveau-Laser, bei dene entweder E P = E M {\displaystyle E_{P}=E_{M}} oder
E 0 = E L {\displaystyle E_{0}=E_{L}} guid, oda es gibt Vier-Niveau-Laser, bei
dene olle vier Niveaus untaschiedlich han. De Differenz vo E M − E L
{\displaystyle E_{M}-E_{L}} dagibt de Energie vo dem ausgsendtn Photon und damit
de Farb vo dem Laser.

Damit de induzierte Emission wahrscheinlicha werd ois de spontane Emission
bracht ma ois obers Laserniveau oans mit na recht langen Hoibwertszeit. Wirklich
stabile Niveaus gibts neda, aba wejchane, de im Vagleich zua andane a fui
längane Hoibwertszeit hom. De nend ma dann metastabil.

Ned zwingend aba fia fui Laser doch nötig is da Resonator. Des han zwoa Spiegl,
de as Liacht, des im laseraktivn Medium entsteht imma wiada hin und her werfn.
Dodurch fliagt oa Photon öftas durch des laseraktive Medium und werd jeds moi no
mehra vasterkt. Oana vo de Spiegl is a wengal durchsichtig, sonst dad ja koa
Liacht aus'm Laser ausekemma. Fia de Spiegl gibts vui untaschiedliche Bauforma,
davo werd de Form vom Laserstrahl prägt, oiso ob a bsondas eng und parallel is.

Ois laseraktivs Material werd a künstlich hergstellta Rubinstab heagnumma. A
Rubin is eingle a Saphir (Al2O3) dea mit Chromionen vaunreinigt is. Bei so na
absichtlichn Vaunreinigung red ma vo Dotierung. De Chromionen gem am Rubin sei
roade Farb und han a beim Rubinlaser de beteiligten Teilchen. Dea Rubin fian
Laser enthält recht wenig vo dem Chrom (0,03-0,05%), desweng is a nua schwach
rosa gfärbt und ned so kräftig road wia a natürlicha Schmuck-Rubin.

Ois Pumpquelln wern starke Blitzlampn vawendt, de ihra Liacht auf den Rubinstab
bindln. De Chromionen absorbian a greans und a blaus Liacht aus dem Blitz. An
Tei vo ihra Energie valians recht schnej und hupfn dabei vom Pumpniveau aufs
obare Laserniveau. Des is metastabil, oiso is de Woarscheinlichkeit recht hoch,
daß a Photon vorbeikimmt und a induziate Emission auslest, bevor des Chromion
sei Energie durch a spontane Emission valiat.

As untane Laserniveau is as Grundniveau vo de Chromionen. Des is a de
Schwierigkeit beim Rubinlaser, wei ma muaß mehra wia de Hälftn vo olle
Chromionen oreng. Des is a da Grund warum ma an Rubin mit eha wenig Chrom
bracht. S' Ganze funktioniert nua durch a recht extreme Energiezufuhr durch de
Blitzlampn.

Im Gengsatz zum Rubin-Laser ko da Helium-Neon-Laser im Dauabetrieb gleichmäßig
an Strahl abgem. Des nennt ma a an cw-Betrieb vo englisch continuos wave.

Voalesung Laser-Optik an da Fochhochschui Minga in de Joar 97&98 beim Professor
Schörner im Fochbereich Feinweak- und Mikrotechnik



https://bar.wikipedia.org/wiki/Kracherl

A Kracherl, aa Brause oda Limo, is a sias Drangl, des wo aus Wossa, Zucka,
Gschmo und Koinsaire gmacht werd. Gebm duads vui Gschmorichtunga, am eftan find
ma oba Zitron und Orange. Des Zitronenkracherl (aa Tschoppalwossa) werd fias
Radla und fian Russn braucht zum Mischn.

De easchtn Kracherlfloschna hom ois Vaschluss an glosan Schussa (a Kugl) ghabt,
dea wo duach in Druck vo da Koinsaire noch obm in an Flaschnhois druckt woan is.
Im Hois war entweda a Gummidichtung (de englischn Soadawassaflaschn hom des zum
Tei, s [Padent is vom Herrn Codd, am Englända) oda des Glos und dea Schussa warn
eigschliffa, so dass dicht worn is. Zum Aufmacha hod ma in Schussa mitm Finga
einedruckt. Des hod - de richtige Technik vorausgsetzt - an rechtn Schnoiza do:
a Krachal.

De Flaschna warn bei de Kinda recht begehrt, aba kaum oane hods ibalebt, wenn da
Schussa aussegnomma worn is. Aus hygienischa Sicht warns natiale a recht schwar
zum sauwahoitn. Drum hot ma a an Vaschluss boid aus Keramik und Droht gmacht,
Dichtung war dea aus am Gummi, den ma leicht hod austauschn kenna. In
Original-Coddschn Kracherl-Vaschluss gibts heit no bei na japanischn (Ramune)
und na indischn (Banta) Kracherlsoatn. De oidn Flaschna wern fiar a Vamegn unta
Sammla ghandlt.

Obgläst hom de Vaschluss, de natiale a recht aufwendig zum pfleng warn, da
Kronkoakn, den a Ire eafundn hod, und de Blechdosn, de wo aus Amerika kemman.

Im Zug vo da Nostalgie oda wei se manche wieda auf de guate oide Zeit besinna,
gibts neiadings wieda Krachal mit Biglvaschluß, zum Beispui vo na Brauarei aus
Oidäding, des wo ma nach aaa Kracherl nennt. Aa kemman wieda Soatn in Handl, de
wos seit lange Zeitn nimma gem hod, wia es Himbeerkracherl oda es greane
Woidmoastakracherl.

Zitrona, Orangn, Kola, Spezi (Kola-Mix), Aimdudla, Tonic, Bitter Lemon, Ginger
Ale, Himbeer, Erdbeer, Holla, Woidmoasta

Ois Modegetränk is in de achzga Joar a Kracherl aus Estareich in Mode kemma, des
an Gschmack hod ois wai aufgläste Gummiberl und vui Koffein und Taurin enthoit,
daß oan recht aufdraht, wann mas drinkt.

De zwoa bekanntan Kolaheastella in Deitschland probiern seit de ochzga Johr
olleweil wieda Kracherl mit exotische Obstkombinationan aufn Markt zum bringa,
wia Ananas oda rosa Grejpfrut, des alladings sejtn lang gibt, oda si liefan se
Konkurrenzschlachtn, wejchane vo de Limos weniga Zucka drinhom.

A andane Entwicklung kimmt aus Ostham (Ostheim/Rhön, Untafrankn) und nennt se
Bionade. Des Kracherl is ökologisch duach Fermentation heagstejt und enthoit
Kraita und andane exotische Obstsortn oda Gwiaz wia Litschi und Ingwa.



https://bar.wikipedia.org/wiki/Franzesische_Revolution

De Franzesische Revolution is vo 1789 bis 1799 in Frankreich ganga und is as
dridde Moi in da Gschicht vo da Menschheid gwen (noch England 1649 und in
Nordamerika 1776), dass se a Voik geng sei Monarchie gwendt und s duach a
Republik dasetzt hod. As Ganze wor a wichtiga Eischnitt und hod sauvui zua Foign
ghobt.

Ois an Beginn siggd ma oigmoa in Sturm auf die Bastille am 14. Juli 1789 o. In
erschtn revolutionean Akt hods scho am 17. Juni mit da Einberuafung vo da
Nationalvasammlung gem. Des wors erschte Moi, dass se de Leidl nimma ois
Untatana vo am Kini vastandn hom, sundan dass sa si sejm ois oa Voik gseng ham.

Ogfanga hod ois no ganz friedli und de Leidl hom endle meara Rechde kriagt, de
wo scho lang iwafällig gwen san, wia as Mitbestimmungsrechd oda de persenliche
Gleichheid und Pressefreiheid. Awa dann is a Gruppm, Jakobiner gnennt, an de
Machd kemma, de wo eha a radikale Wersion vo da Revolution bevoazugt ham. Des
hot dann a wohre Terrorherrschaft zua foige ghobt, in dea de Leidl nachananda
auf de Gulliotine (de wo nua desweng dafundn woan is) gschickt woan san. Am End
hom de Ibetäda owa sejm dro glaam miassn, und da Napoleon hods Ruada iwanumma,
wos as End vo dera Revolution gwen is.



https://bar.wikipedia.org/wiki/Ce_Acatl_Topilzin

Da Ce Acatl Toplitzin , unsa Fiascht oas Rohr, woa da Owapriesta vom God
Quetzalcoatl bei de Toltekn. Eigendli woans zwoa Peasonan de za untascjhidlige
Zeidn glebd hom. In de schpodan Iwalifarungan sans za An vaschmoizn. Drumm gibts
widaschprichlige Joahreszoin iwa de Lebmszeit vom Ce Acatl Toplizin. Schpoda san
Bade midm God Quetzalcoatl vaschmoizn..

De Legende vo de Toltekn bsogt, daß se vom gfiachtn Kriagsheibdling midm Naum
Mixcoatl nochn Sidn gfiad wuan is. Dea hod mid sein Weiwal Chimalman den Suhn Ce
Acatl Toplitzin zigt, bevua ea vo sein Bruada umbrocht wuan is. Dea Bua is
schpoda za an Kriaga heagwoxn und hod widarum sein Onkö töd hod. drafhi is a zan
Owapriesta vom God Quetzalcoatl wuan. Schpoda hod a aa sein Naum iwanumma und is
so zan Ce Acatl Toplitzin Quetzalcoatl wuan. Vo eam wiad a behaubt das a de
Schtod Tollan grind hod. Des kau owa nua de ödare Schtod Tollan Chico gwest sei.
Ums no a wengl zkoplizian, es hod zwoa Owapriasta midm Naum Ce Acatl Toplitzin
Quetzalcoatl gem. Se haum owa za vaschhidanan Zeitn glebd, san owa Bade midm God
vaschmoizn und wean leida oft ois nua Peaschon gschüdat.

Dea is a am Tog ans Roahr gbuan, vamuatli im Joah 947 n. Kr.(923/947?) in
Tepoztlan. Ea woa da Owapriesta vom God Quetzalcoatl (Lautschrift;
ketsal`ko:a:tl) und a da Heascha vo de Toltekn. Bade san zan God Quetzalcoatl
eahom wuan. Sei Naum is aus de Weata Quetzalli (Vogl mid prachtigm Gfieda) und
Coatl (Schlaung) zamgsezt.

Dem Zwoatn Ce Acatl Toplizin is nochgsogd wuan, daß a recht weise woa. Ea soi
iwa vü Wissn und Kena ghobd hod und fia ins eha dem Büdl vo an
Renaissancemenschn endschprocha hed.

De Toltekn woan a kriagarischs Voik und hom de Gedda Menschn gopfad. Megligawoas
woa da Ce Acatl Toplizin a wengl humanistischa eigschtöd. und ea hod mera de
Menschnfreindligkeit vo sein God, dem Quetzalcoatl afzoagn megn. Sei God hod jo
de Menschheit vo da 5 Sunn (finfts Wödzeitoita) easchoffn, indem a se söwa
gopfad hod. Oiso soi a de Menschnopfa vabot hom und dafia de Opfarung vo Viecha,
Bleamal, Schmuckschtoana (Jade) owa a de eignan Bluadopfa eigfiad hom, wia bei
de Maya und fria bei de Olmekn. Ea hod afzoagt, das da Quetzalcoatl mera fia de
guadn Sochan schtehd, wia de Kuitua, de scheen Dinga, den Muagnschtean Venus und
de Laundwiatschoft...

Des wiad dem tradizionöllan Teu vo da toltekischn Gsöschoft und bsundas da
Priestakastn ned paßt hom. Se wean gfiacht hom das mid deara Endarung de Gedda
bes mochn und so sois an Biagakriag gem hom, den in Ce Acatl Toplizin seine
Auhenga valuan hom.

De Schpania haum daun sei Gschicht dohi vaendat, das en Moctezuma audicht haum,
ea hed gmoand, de Schpania wan de Auhenga und da Conquistador Hernán Cortés wa
da God Quetzalcoatl. Und se wan ausn Ostn wida in eana Laund zruckema.



https://bar.wikipedia.org/wiki/Webseitn

A Webseitn (englisch: web page) oda Netzseitn is a Dokument im Internetz, des wo
mit am Netzbrausa vo am Webserver obgruafa wean ko. Da Begriff Webseitn wead
unzuatreffendaweis aa efta zwengs da groaßn klonglichn Ähnlikeit zum englischn
Begriff Website fia de gsomte Webpräsenz vo ana Fiama, Organisation oda
Privatpeason vawendt.

De Basissproch bei da Eastellung vo Netzseitn is HTML. De Formatiarund ko aa no
iwa Cascading Style Sheets (CSS) oda andare Formatiarungssprochn beeinflusst
wean. Dazua gibts no weidane Sprochn fia komplexe Seitngstoitunga.

Im Gengsotz zura statischn Webseitn wead a dynamische Netzseitn eascht zum
Zeitpunkt vo da Ofoadarung easteijt. Des is bsundas fia oft wechslnde Inhoijte
und umfongreiche Webseiten sinnvoi. De Infoamationan wean donn zum Beispui aus
Nutzaeigomn oda Datnbonkn zammtrong unn zum Browser gschickt. Dynamische
Webseiten wean zum Beispui in PHP, .NET, J2EE oda Perl programmiat oda vo
Autornsisteme (engl. Content Management Systems, CMS) generiat. Des bekonteste
freie Autornsistem is Wordpress.



https://bar.wikipedia.org/wiki/Stockholm

Stockholm [stɔkːɔlm]?/i (Stock: Stock, Baamstomm; holm: kloane Insl) is de
Haptstod vo Schwedn und de greaste Stod in Skandinavien.

De Stod is seit 1643 de Residenz vom Kini. Stockholm is da Sitz vom Parlament
und aa vo da Regierung. De Universität und a poor Hochschuin sen natiali aa dort
vorhandn.

A Meabusn vo da Ostsee umschliaßt de Stod im Ostn. Rund 30 Prozent vo da
Stodfläch is mit Wossa bedeckt. De Stod setzt si aus 14 Insln zsomm. 53 Bruckn
brauchts desweng. In da Stod gibs an Haffa kloane Parks. A Groußtei vo da Stod
is heit nu Woid.

In historischn Dokumentn is vo Stockholm im Joar 1252 easchtmols di Red. Dort
steht, dass da Grinda Stockholms, da Regent Birger Jarl, um des Joar 1250 a baun
wollt, um de Mälarsee voa Piratenplünderungen zu schützn.

Im Lauf vo da Zeit is Stockholm a wichtige Handelsstod woan. Um 1500 hod de Stod
rund 5500 Einwohna kop, de olle auf da Insl Stadsholmen (heit Gamla Stan) gwohnt
hom.

Am 8. Novemba 1520 is es zu einer Massenhinrichtung (mehr als 80 Adlige sen bei
Stortorget hingerichtet woan) kemmen. Man spricht vom Stockholmer Blutbad. Da
junge Odlige Gustav Eriksson hod entkommen kennen. Er hod a Armee aufgstellt und
hod Christian II. aus Schwedn vertriebn. Am 6. Juni 1523, dem heitigen
schwedischen Nationalfeiertog, is er mit dem Nomen Gustav Vasa zum Kini gwäjht
woan.

Seit 1910 hod ma mit da Stroßnboh in Stockholm foan kennen. Des wor bärig, weil
do Stod war ja nimma kloan. Heit gibt lei mea oa Straßenbahn in Stockholm mit da
Numma 7. A U-Bohn gibs in Stochkolm scho ab 1936. De easchte Vabindung wor
zwischen Slussen und Medborgarplatsen.

In Stockholm gibts de Königliche Opa (Kungliga Operan), es Kenigliche
Dramatische Theata (Dramaten) und es Stockholma Stodheata (Stadsteatern). Danebn
gibs a Privattheata. De Voiksopa (Folkoperan) und es Moderne Tanztheata (Moderna
dansteatern) kean zan Beispui dazua. Es Orion Theata is es gresste
Avantgardetheata vo da Stod (gibts seit 1983).

Auf der Insl Djurgårdsvägen gibs des Vasamuseum, des Nordische Museum, Thielska
galleriet und Liljevalchs Kunsthalle und an Vergnügungspark. In da Nochnd vom
Hasselbacken is da Haupteingang zum Skansen. Des is a Freiluftmeseum. Do wean
alte Heisa (zB a Schual, a alte Kirch, usw.) zoag. Viecha homms a. An Elch zum
Beispil.

Im sidlichn Doal Södermalms is des Szeneviatl SoFo (South of Folkungagatan). Bam
Kungsträdgården treffn sich die jungen Leit gern. Im Summa san oft Konzerte und
im Winta ku man Eislaffn gea.

Za de groußn Firmen kannt ma Ericsson, IBM Svenska AB und Electrolux zälln. Da
Tablettenherstella AstraZeneca is a nu groß.

Schwedische Bankn warn de Swedbank, de Handelsbanken oder de Skandinaviska
Enskilda Banken.

In Stockholm lafft da gonze Zugvakeah zsamma. Da wichtigste Flughofn hoasst
Flughafen. Der liegg 40 km im Noadn.

Fährschiff foan vo Stockholm af Helsinki, Mariehamn, Sankt Petersburg, Turku und
Tallinn.

Die U-Boh hoasst in Stockholm Tunnelbana. Daneben gips nu Pendeltåg. Des is wia
a Schnellzug. Mitn Buss kimmt ma a guad weida. A Strossnboh homs in Stockholm
nu. De foat noch Djurgården.

Jeds Joar im Juni is da Stockholm-Marathon. Des is da gresste Marathon vo
Skandinavien.



https://bar.wikipedia.org/wiki/Sidafrika

De Republik Sidafrika (dt.: Republik Südafrika) is a Stoot aun da Sidspitzn vo
Afrika und a regionale Wiatschoftsmocht. Des Laund mit da Haptstod Pretoria
liegt zwischnan 22 und 35 Grad sidlicha Braadn sowia zwischn 17 und 33 Grad
estlicher Läng (ohne Berücksichtigung vo de Prinz-Edward-Insln). Im Sidn und
Sidostn grenzts aun an Indischn Ozean und im Westn aun an Atlantischn Ozean. Im
Noadn lieng de Nochboastootn Namibia, Botsuana und Simbabwe, estli davo Mosambik
und Swasiland. Des Kenigreich Lesotho is a Enklave, wiad oiso voiständig vo
Sidafrika umschlossn.

Sidafrika is a ethnisch gmischts Laund, in dem wos Menschn vo oin Hautfoam lem
und des zweng dera Vüfoit oft ois Rengbogennation bezeichnt wiad.

Des Laund liegt am sidlichstn Ruand vom afrikanischn Kontinent und hod a
Gstodlinie vo mea ois 2500 km, de wos an zwa Ozeanen liegt (da Atlantische und
da Indische Ozean). Sidafrika hod a Fläch vo 1219.912 km², des entspricht rund
da 3,4-fochn vo da Fläch vo Deitschland. Des Zentreuplateau, aa Highveld gnennt,
liegt in ana Häh zwischn 900 und 2000 Meta.

De Drakensbeag durchziang s Land vom Noadostn bis in de Enklave Lesotho im
Sidostn. Da hechste Beag vo Sidafrika is da Mafadi mit 3450 m. Noadwestli vo
Bloemfontein liegt de Kalahari-Wiastn und ziagt si duach Botsuana bis noch
Namibia eine. Am Kap Agulhas (port.: agulhas Nodln), da Sidspitzn vom Kontinent,
treffn si da Atlantik und da Indische Ozean. Westli davo liegts Kap vo da Guadn
Hoffnung (Cape of Good Hope oda Kaap van die Goeie Hoop).

Sidafrika hod seitn End vo da Apartheid öf aumtliche Laundessprochn: Englisch,
Afrikaans, isiZulu, Siswati, Süd-Ndebele, Sesotho, Sepedi, Xitsonga, Setswana,
Tshivenda und isiXhosa. Des Laund it damit noch Indien desjenige wos de mastn
offiziön Sprochen vo da Wöd hod. Dementsprechend gibts aa öf untaschiedliche
offiziölle Laundesnaumen.

Am End vo da Apartheid im Joa 1994 san de ehemolign pseudounobhängign Homelands
in de politische Struktua vo Sidafrika integriat wuan. Des hod zua Auflesung vo
de bisherign via Provinzn (Kapprovinz, Natal, Oranje-Freistaat und Transvaal)
gfiat, de wos duach nein neie Provinzn dasetzt wuan san und jetzt des gsaumte
Stootsgebiet vo Sidafrika umfossn. De Provinzn san wieda in insgsaumt 52
Distrikte untateut. De Provinzn vo Sidafrika san:

In da groußn Gmoareform vom Joa 2000 san vü bekaunte sidafrikanische Städt mit
eanan umliengdn Gmoana und Townships vaeinigt wuan. Anige vo de neichn
Metropoln-Gmoana (engl.: Metropolitan Municipality) san umgnennt wuan. De neien
Naumen san haptsächli aus da Bantusproch obgleitet wuan.

Duach de gändatn Stodgebiete eagem si aundere Eihwohnazaoin, weu do mastns nua
des friachare Stodgebiet gmant is. So wiad z.B. Soweto seit da Vawoitungsreform
zu Johannesburg zöhd.

Da Stootshaushoit hod 2009 Ausgom vo umgrechnet 94,6 Mülliardn US-Dollar
umfosst, de Eihnaumen hom 77,9 Mülliardn US-Dollar betrong. Des Haushoitsdefizit
dahea 5,9 % vom BIP. De Stootsvaschuidung hod 2009 82,8 Milliardn US-Dollar oda
29,5 % des BIP betrong.

Sidafrika hod weng da historischn Entwicklung und ethnischn Vuifoit ka
einheitliche Kuitua. Sidafrika wiad deshoib heit oft ois Rengbogennation
bezeichnt, weus nua wenige Lända auf da gaunzn Wejd gibt, de wos so vui
vaschiedane Kuituan aus oin Eadteun hod.

In da sidafrikanischn Kuchl liegt da Schwaapunkt auf Fleischspeisn, Grüün
(afrikaans: Braai) gheat deshoib zu de beliabtastn Freizeitbeschäftigunga.
Tippische Speisn fias Braai san Boerewors (a schoafe, grobe Wuaschtsuatn),
Steaks, Lamm-, Schweinekoteletts und Fiisch iwa Hoizkoin grüüt. A weidare
Spezialität is Biltong, a Oat drocknats Fleisch vom Rind oda Wüd, des wos in
Sidafrika aa oft ois Snack gessn wiad. Beliabt san a indische Curry-Speisn. Des
bekaunteste Gricht fia oame Leit is Mealie-Pap (Ugali), a Oat Polenta.

De mit Obstaund populeaste Spoatoat unta da schwoazm Bevejkarung is Fuaßboi. De
Sidafrikanische Fuaßboinationoimannschaft, vo de Fans Bafana Bafana (vo isiZulu:
unsare Buam) gnennt, hod si zwamoi fia de Endrunde um de Fuaßboi-Wödmastaschoft
qualifizian kena (1998 und 2002). 2010 hod Sidafrika ois easchts Laund in Afrika
de Fuaßboiwödmastaschoft ausgricht. Da greßte Eafoig vo da
Fuaßboinationoimaunschoft woa bis jetzt da Gwinn vo da Afrikamastaschoft 1996.

De wichtigaste Spoatoat vo de Weißen is Rugby, gfoigt vo Cricket. De wichtigstn
Eafoige vo da Rugby Nationoimauschoft (Spitznaum "Springboks") woa da Gwinn vo
da Wödmastaschoft 1995 und 2007.



https://bar.wikipedia.org/wiki/Schnoin

A Schnoin is a Weibaleit, de se iha Gejd mim Schnaxln vadeant. Da Oabatsplotz vo
ra Schnoin is da Puff oda „d Straß“.

D' Hurerei, wia ma de Oabat vo de Schnoin aa nennt, is in Deitschland ned
vabotn, solong des Deandl oid gnua (18 Joa) is, doss nimma unta's
Jugndschutzgsetz foit, und solong's in iahra eigane Doschn wirtschaftd. Vabotn
is dageng de Zuahejtarei, hoaßt, wonn a Ludl (a Zuahejta) on Tei vom Gejd oda s
Gonze kassieat. Grenzweatig is des mid da Puffmuada, de se nua fia de Vamietung
vo de Zimma zoihn lossn deaf. In Östareich is des ois ähnli greglt, dortn miassn
de Madl gnauso ejta wia 18 Joa sei, doss sa se prostituian deafn. Ondascht wia
in Deitschland, kennan Prostituiate in Östareich eanan Lohn ned eihklong, miassn
owa gnauaso Steian draf zoihn. In Italien, und domid in Sidtiroul, is de
Prostitution scho a wengal wenga legal. Dalaubt is dortn bloß de
Wohnungsprostitution, und aa bloß in'd eingne Doschn.

Fia kaum a Woat gibt's im Deitschn so vui umgongssprochliche Umschreibunga wia
fiara Prostituiate. Foingde san a poar, de ma im boarischn Sprochraum kennt:



https://bar.wikipedia.org/wiki/Recht

Im Gsetz gschrim is des objektive Recht, wos so allgemein formuliert is. Aus dem
lossn se dann einzelne Anschprüch vo de Leid ableitn, de ma dan subjektive
Rechte nennt. Des objektive Recht find ma oba net nua im Gsetz. Oft hamand
d'Leid a ewig lang einfach wos gmocht und se draf verlossn, daß so bleibt, und
drum muas a so so. Des nennt ma dann Gwohnheitsrecht.

Undascheidn muaß ma des Recht vo da Moral, a wenns manchmoi dessoibe is. Warums
des Recht gibt, woaß koana so genau. De neian Sachan gibts hoid, weils da
Gesetzgeba gmocht hot. Oba wo die Grundidee herkimmt, do drüba sand se de
Gelehrten net einig. D'Wurzeln sigt ma voa allem in da Philosophie und da
Religion.

De undateiln se dann wieda in vaschiedene Gebiete. So bschteht des öffendliche
Recht zum Beischbui ausm Schdaads- und Verwaltungsrecht, im Europarecht und no
andana Gebiete. S'Verwaltungsrecht zum Beischbui schbaldtet sich dann wieda ins
allgemeine und bsondane Verwaltungsrecht sowia ins Verwaltungsbrozessrecht af.
S'bsondane Verwaltungrecht bschteht wieda ausm Kommunal-, Bau- und Polizeirecht.

Recht gibts auf verschiedene Stufan. So gibts Recht, wos üba de bayerischen und
sogoa de deitschn Grenzen hinaus guit, und zwar des internationale Recht. Dann
gibts innerhoib vum gesamtdeitschn Recht vor allem no des Verfassungsrecht und
des einfache Recht. Drunta schded dann s'Landesrecht.

De Leid, de wo se mid am Recht befossn und andare vor Gerichda vadredn, nennd ma
Rechtsanwoit.



https://bar.wikipedia.org/wiki/Moidowien

Moidowien oda Moldawien, rum.: Moldova is a Binnenstoot in Osteiropa bzw.
Siidosteiropa. Er grenzt im Westn aun Rumänien. Im Noadn, Ostn und Sidn wiad
Moldawien vo da Ukraine umschlossn.

Moldawien dastreggt se in Noad-Sid-Richtung iwa 350 km und West-Ost-Richtung iwa
150 km. Es Laund is mid seina Gsaumtflächn vo 33.843 km² eha klaa und liegt im
Vagleich im hintan Drittl. Es Kerngebiet liegt greestnteus zwischn de zwa
grässtn Fliss Dnister (rum.: Nistru) und Pruth (rum.: Prut) und so in da
historischn Laundschoft Bessarabien. Im Noadn grenzts aund Podolische Plottn vo
da Westukraine.

A klaanara Teil vom Laund (etwoa 17% vo da Bevökarung auf 12% vo da Flächn)
liegt estli vom Dnister und hod se 1992 im Zug vom Transnistrien-Konflikt ois
Transnistrien vo Moidowien obgspoidn.

Da Prut mündt in da Näh vo da Sidgrenz vo Moidowien ind Donau. De gressan
Neemfliss (Bic, Reut, Botna) valaufm gresstnteuls parallel und entwässan zum
Nistru hi.

De Laundschoft is flochwölling (30 bis 429 m ü. NN) und zu 80% Kuitualaund, wos
da fruchtboan Schwoazeadn in da Stebbm im Sidn z vadaunkn is. Im Noadn ziang se
hügelige Ebenen mid lichtn Oachnwöidan und Baamstebbm hi. De hächste Erhewung vo
Moldawien is da Dealul Bălăneşti. Es woame, droggane Klima mocht Wein- und
Obstbau im groosn Moosstob melglich. Da zentrale Teu vo Moldawien is iwawiangd
mid Oachn- und Buachnwöidan bedeggt.



https://bar.wikipedia.org/wiki/Middloita

Undam Middloita fastäd ma a Epoch fu da eiropäischn Gschichtschreimung un moand
domid de Zeit fu uma 500 n. Kr. bis uma 1500 n. Kr. S´Middloita is de Zeit
zwischn da Antikn und da Neizeit

De gsejschoftlichn Grundziag aus dera Zeit woan brägt fum ristntum, da Ständ und
am Feudalismus. De Buidungssproch woa Latein.

Historisch gseng liagt da Beginn fum Middloita zwischn dem Eifoi vo de Hunnen
ins Remische Reich 375 n. Kr., dem Untagong fom Westremischen Reich 476 n. Kr.
und da Christianisierung bis 600 n. Chr. und s`End umara 1500 n. Kr. mim Ofang
vo da Friaen Neizeit.

D´Hunnen, a asiatischs Reitafoik, ham mim Iwatritt iwa d´Woiga 375 n. Kr. de
Alanen westwarts fadrängt und aso de Veikawanderung ausglöst. Des eh scho
bolidisch ogschlonge Rämische Reich hod de Auswiakunga vo dera Wanderung ned
iwastandn. So san mid da Zeit fui germanische Veika ins Westremischen Reich
eigfoin, wia de Godn, de Wandaln, de Franggn, de Buagunda, de Saxn de Bajuwaren
und de Langobarn und hom doat eigne Reiche gmacht. Umara 600 n. Chr. hot se des
ois a wengal beruhigt. Um de Zeit is dan de Bveikarung a wieada gwogsn.

Ob 650 n. Kr. san dann de Araba iwa d´Strass fu Gibraltar un ham des
Westgotische Reich in Spanien bis 720 n. Kr. untawoafa. Des woa des End fum
gmeinsama Handlsraum fun Middlmeea. S´oanzige Voik, des sei Reich aufm Kontinent
dahoidn hod kinna, wan de Franggn. Se ham se, bsonders duach am Koal den
Groussn, weide Deile fu Westeiropa eifaleibt.

So is des Franggnreich zu seina Zeit fo de Pyrinäen im Westn bis zum Donauknia
im Ostn, bis zua da Elbe im Norn und bis auf Obaitalien ganga. Da Karl is nahat
800 n. Kr. zum remischn Kaisa in Rom kränt woan. Des Reich is oba scho mit seine
Enken ausanandagfoin. Aus dene Teilreiche is des friae Franggnreich und des
Heilige Rämische Reich deitschter Nation worn.

In de Zeid foin no de Raubziag da Winkinga unda denen de Bwohna fu die britischn
Inseln zum Leidn ghobt hom, sowia da Aifoi fu de Magyaren, de heitigen Ungarn.

Ois da Otto fu de Soxn in Rom zum Kaiser krent woan is und sou die Zeit des
deitschn Kaiserreich ogonga is do begints s´houe Middloida. In dera Zeit hod se
de Wiatschaftsfoam fum Feudalismus duachgsetzt und es woa de Houe Zeid da Ritta
und da Minnesänga.

D´Kreizziag zua Befreiung fo de heiling Städ in Palästina foin genauso in de
Zeid wia de Gründung fo de meistn Bettloadn fu de Priasta, de uns vom Noma noch
guad bekönnt sei, wei fui Bia noch denen benannt is. A des krichliche Schisma,
des hoast de Drennung fu da remischn Kiach und da Ostkiach is in dera Zeid gwen.

Duach de Christanisierung hom se in Noad und Osteiropa neie Reiche buit, wia
Änglond, Noaweng, Ungarn, Bähmen und mid da Hiuf fo Byzanz duach de Wikinga da
Kiewer Rus, da Foagänga fu Russland.

Ob 1250 n. Kr. schbrichd ma dann fum spaadn Middeloata. Duach den Eifoi da
Mongoin umra 1223 wead da Ostn fu da Entwciklung im Westn zruckgwoafa. Mid Akkon
foid 1291 de letzt Kreizfoarafestung an da Levante un um 1350 brichd de Pest
aus. Weil da so fui Menschn dro gstoam san, hod ma fuid Oabat mera Geid griagt.
Sou hod d´Stoodt od de Leit fu da Stoodt s´Wirtschaftslem in Hand gnumma. Oba da
Üwagong zua Geidwiatschoft is an zwoa Oatn bassiat. Oamoi in Idalien, wou de
Stodstoon den Handl mim Orient in Hand gnumma hom und in Noadeiroba de Hanse.

S´End vom Middeloita gehd fliassnd in de Friae Neizeit üwa. So san de seibn
Uasochn füa auschlogemnd.



https://bar.wikipedia.org/wiki/Kolumbien

Kolumbien (amtli: República de Colombia) is a Republik im neadlichn Teu vo
Siidamerika. Da Name kummt logischaweis vom Christoph Kolumbus, obwoi eas söba
ned enteckd hod.

Des Land grenzd an Panama, Venesuela, Brasülien, Peru und Ekuadoa. Außadem is do
aa da Pazifik und di Karibik. In da westlichn Höftn san di Andn, im Ostn des
Amazonasgebiet. Di greeßtn Städt san Bogotá (ziaka 7,8 Millionan Eihwohna),
Medellín und Cali (beide ziaka zwa Millionan). Wos di Oatnvüüfoit betriffd is
Kolumbien wödweid auf Plotz zwa.

Noch Brasülien hod Kolumbien di zweitmeistn Eihwohna vo Siidamerika. Di
Kolumbiana setzn si aus drei Ethnien zsamm: di indigene, di eiropäische
(schbanische Kolonistn) und di afrikanische, weus Sklavn impoatiad ham.
Natialich gibts jetz vüle Kolumbiana di a Mischung aus mearare san. Di greeßte
Bevejkarungsgruppm san mid 48 % di Mestizn, oiso Nochfoan vo Eiropäan und
Indigenan. Vüle Kolumbiana ziagts imma mea in di Städt, da Anteu von da
Landbevejkarung nimmt ob. Di Wödbank hod 2006 angebm, dass 49 % vo di Kolumbiana
in Oamut lebm. Davon san 7 % absolut oam, des haaßt, si hom weniga ois an
US-Dolla Einkomman am Dog.

Kolumbien is wödweid da drittgreeßte Banananheastölla und da viatgreeßte
Kafääproduzent.

Bekaunnte Peasenlichkeitn aus Kolumbien san di Sengarin Shakira und da
Foaml-1-Foara Juan Pablo Montoya.



https://bar.wikipedia.org/wiki/Katar

Katar (arabisch قطر‎ Qatar, Umschrift: Qaṭar) is a Emirat am Noadostn vo da
arabischn Hoibinsl am Persischn Goif.

Da Stoot Katar ligt auf arana recht schmoin, ovaln Hoibinsl und duad am Sian an
Saudi-Arabien grenzn. Vom Sian an Noadn auffe, dehnt se as Land um de 180 km,
vom Westn an Ostn 80 km aus. Zum Gebiet gheand a nu oi Insln.

S Grundwossa hod as gscheid houa Soizghoid; a Wossa zum Dringa wiad aus
Meerwossaentsoizungs-Anlagn gwunga. Am Siadostn ligt d Meereslagune Khawr al
Udayd.

Ned fej Viecha – Wüstenspringmäuse, Igl, Geckos und Warane – kinnand do unda de
extrema Lemsbedingunga vo da Wüstn Lem. Zugvegl rastn am Winda a da neadlichn
Kistn. Gem duads eba 30 Vogloatn wos heimisch hand. Fia de gfährdetn
Oryxantilopen is siadle vo Doha a Wuidpark baud won. D Gwassa vom Persischn Goif
hand recht fieschreich. Manchmoi hand a Pottwale, Delfine und d vagleichweis
rech sejtna Säkia zum findn. A da Noadkistn hand westle vo Ras Laffan
Oaoblagestände vo Meeresschildkrötn.

D Vawoidungsgliedarung vo Katar bestehd seit 2004 aus sim Gmoan (arabisch:
baladiyya):



https://bar.wikipedia.org/wiki/Istanbul

Istanbul is de greaßte Stod vo da Tiakei und oane vo de ejtastn Städt, de wos
heid no gibt. Friaa wors untam Nama "Byzanz" und "Konstantinopel" bekannt.

Istanbul liegt auf beide Seitn vom Bosporus, des is a Meerenge, de as Middlmeea
mitm Schwoarzn Meer vabindt und Eiropa vo Asien trennt. De Stod liegt oiso auf
zwoa Kontinent.

De Hagia Sophia is 537 ois a orthodoxe Kirch baut worn. As werd zua de siebn
Wöidwunda vom Middloita zejd. Fia guad 1000 Joar wars de mit Obstand greaßte
Kirch auf da Wöid. As Hauptschiff hod eppaa de Flächn vo om Fuaßboi-Fejd, de
Kuppl driwa is 56 Meta houch. Mit da Eaobarung vo Istanbul 1453 duach de Osmanen
is zua na Moschee umbaud worn. Auf Oregung vom Kemal Atatürk, am Stootsgrinda vo
da moderna Tiakei is de Hagia Sophia seit 1932 a Museum, werd oiso neama in am
religiesen Sinn gnutzt.

Taksim is oana vo de zentrain Platzln in Istanbul, kunt ma mim Stachus in Minga
vagleicha. Vo do weg gehd a Einkaufsstraß zum Galata-Turm. Friara war de Gengd a
Auslända-Viadl, voa oim italenische Händla hom do ihre Gschaftln ghobt. Desweng
gibts do aa a katholische Kirch, Sankt Anton. Da Taksim-Platz sejm werd neba de
Hochhaisa vo na orthodoxn Kirch, Hagia Triade prägt.



https://bar.wikipedia.org/wiki/Gugaruz

Da Gugaruz, aa Kukuruz oda Mais, is a oide Kuituapflonzn, wo zan Droad zejd
wead. Wia de ondan Droadsortn is a Siassgros. Gugaruz is scho in prehistorischa
Zeit in Middlamerika obaut worn und noch da "Entdeckung" vo Amerika af Eiropa
kema. Heit wead da Gugaruz wejdweit obaut. Ea wead vor oim ois Fuadamiddl
gnutzt, owa aa zua Energiegwinnung (Biosprit, Biogas) und ois Noarungsmiddl.

Gugaruz (Kukuruz) is iwas Serbo-Krowodische kukùruz (kyrillisch: куку̀руз)
meglichaweis ausm Tiakischn قوقوروز (kokoroz) ins Boarische kema. Vialleicht hod
des aa mit aufständischn Bauan im ungarischn Kenigreich z duan, de "Kuruzen"
(Vabindate vo de Tiakn). Im Ostn vo da Schteiamoak wead a nu Heid os da Woaz oda
goa da tiakische Woaz gnennd.

Mais kimmt vom spanischn Wort maize, wo wiedarum aus oana oidn
middlamerikanischn Indiana-Sproch (Arawakan bzw. Taino) kimmt und do mahiz
ghoassn hod.

Da gresste Tei vom Gugaruz, wo wejdweit obaut wead, wead ois Fuadamiddl
(Silogugaruz, Keandlgugaruz) gnutzt; dees guit aa fia Bayern und Östareich. A
kloanara Tei wead fia de Energiegwinnung eigsetzt. Da Rest wead ois Lebmsmiddl
vawendd.

Nebm da Vawendung ois ganze Keandln wead da Gugaruz aa za Mej und Griass bzw. za
Steakn weidavaorbat.

Aus Maisgrias wead zan Beispui da Polenta gmocht, a oide indianische Tradition,
wo aa in Middleiropa a traditioneje Speisn vo Bauan und oarman Leit wor und no
imma gean gessn wead. Ba da Heastejung vo Maisgrias foit ois Nebmprodukt s
Maiskeimej o.

A spezieje joartausendoide Vaorbatungstechnik fia Gugaruz ois Lebmsmiddl is de
Nixtamalisation. Des is a meastufiga Prozess, wo da Gugaruz mit Hoizoschn oda
gleschtn Koich kocht, enthist und nacha noss zan Doag vamoin wead. Oschliassend
weads za Endprodukt weida vaorbat oda drickat und glogat. Duach de
Nixtamalisation wead da Gugaruz noarhofta und bekemmlicha.

De middlamerikanischn Indiana (z.B. de Azteken) hom an Hauffa Maisgetta vaehrt.
Da Mais wor ba eana aa a Symboi fia de Sun, fia de Wejd und fian Menschn. Im
Buach Popol-Vuh wead gschriebm, dass da "dritte Mensch" aus Mais gschoffa worn
is.

In Amerika is Mais heit a Symboi fia landwirtschoftliche Produktivität und
Kuitua. Da Wossaturm z Rochester is dafia genau so a Beispui wia da Corn Palace
z Mitchell in Siid-Dakota oda a boa Sain im Capitol z Washington.



https://bar.wikipedia.org/wiki/George_V._von_Gro%C3%9Fbritannien

George Frederick Ernest Albert vu Sachsn-Coburg-Gotha (geboan: 3. Juni 1865 in
Marlborough House in London; gestorbn: 20. Jenna 1936 in Sandringham) woa ois
George V. vu 1910 bis zu seim Tod im Joare 1936 da Kenig vum Vaeinigtn
Kenigreich vu Großbritannien und Irland (seit 1927: und Nordirlond) und Kaisa vu
Indien.

George V. woa da zwoate Sohn vum Edward VII., dem spatan Kenig vu
Großbritannien, und da Alexandra vu Dänemark. Ea woa da Cousin vum deitschn
Kaisa Wilhelm II., ebenso wia dea vum russischn Tzarn Nikolaus II., mit welchn
ea sogor storke Ähnlichkeitn gmeinsom kopt hod. George stommt aus em deitschn
Füastnhaus vo Sachsn-Coburg-Gotha, und woa, seit 1714, da easchte britische
Monarch, dea englisch, ohne an deitschn Akzent, gsprochn hot.

In seina Jugnd hot ea scho da Marine dient und hot vüü Teile vum British Empire
bereist. Ea hotn Titel Herzog vu York trogn, und woa a a begeistata Jäga. Noch
em Tod vu seim ältan Bruada Albert Victor im Joar 1901, is ea offiziella
Thronfolga wuan, und domit zum Prince of Wales. Am 6. Juli 1893 heirat' ea im
St. James's Palace die deitsch-englische Prinzessin Maria vu Teck, de eigntlich
die Valobte vu seim totn Bruada gwesn waa. Die Ehe is sea glücklich valoffn, in
da effntlichkeit hot ea ia oiwai groaße Vaeahrung gegniba brocht und zsommen
hobns 6 Kinder kopt:

1910 is George seim Vota ois George VI. auf en Thron gfoigt. 1911 wuade ea auf
da sogenonntn Durbar in Delhi in Indien zum Kaisa vu Indien gekreent, de
gleichzeitig die letzte woa, de in Indien voizoogn woan is.

Da Ausbruch vum Easchtn Wöitkriag hot im Vaeinigtn Kenigreich zu a massifn
antideitschn Stimmung gfiaht. Ois easchts wuade dea Vawondte vu George, Luis vu
Battnberg, dea ois easchta Seelord in da Royal Navy dient hot und bei
Kriagsausbruch nu dafia gsorgt hod, dass die britische Flottn mobil woa, massif
attakkiat. Battenberg hot sei Omt aufgebn miassn, sein Füastntitl aufgebn miassn
und sein Nomen in Mountbatten ändan miassn und danoch hotn da Kenig zum Marquess
of Milford-Heaven anonnt. A die deitschn Vawondtn vu sei Frau, Maria Teck hobn
donn englische Odlstitl aholtn. Da Kenig selba bezeichnet sich selba zwor als
vollkommn britisch, weat oba trotzdem vu seine Untatanen sea skeptisch
betrochtet, voa ollem nochdem ea sein Vetta Albert vu Schleswig-Holstoa
vateidigt hod, dea britische Gfongenenloga beaufsichtigt hot. Oamol, ois da
Premieeminista David Lloyd George oamol zum Kenig bstellt woan is, soll dea
sogor gsogt hobn: "Mecht wissn, wos mia mei kloana deitscha Freind z' sogn hot".
Ois George's Cousin, Tzar Nikolaus II. in Russlond zum Obdonkn zwungen woan is,
hot George eam es Asylrecht vaweigat, wohrscheinlich weng dessen deitscha, in
Großbritannien vahosstn Frau Alix. Ea schrieb seim Cousin, dass es bessa fia eam
waa, wenn ea decht in Frankreich oda Spanien Zuaflucht suachat, wos
offnsichtlich bedeitet, dass ea koa Intresse dron kopt hot, eam z' höifn.
Nochdem George imma mea unta öffentlichn Druck grotn is, hot ea die deitschn
Flaggn, de traditionell, weng da Heakunft vum britischn Kenigshaus, in da St.
George's Chapel in Windsor aufkängt woan, obnemmen lossn. Endgüitig zum
Umschwenkn hots oba eascht sei Kommentar zum in da Times vaeffentlichtn Artikl
vu H. G. Wells brocht, in dem behauptet woan is, da Hof sei "fremdländisch
geprägt": "I bi vielleicht wenig ibazoignd, oba I wüü vadommt sei, wenn I a
Fremdlända bi!". Am 17. Juli 1917 is es Haus Windsor proklamiat woan. Da Kenig
hott damit fia sich und fia olle Nochkommen vu da Queen Victoria auf deitsche
Nomen und Odlstitl vazichtet. Sei Vetta Wilhelm II. hot donn driba in
Deitschland gspottet, ea tat sich scho drauf frein die Auffiahrung vum Stickl
Die lustign Weiba vu Sachsen-Coburg-Gotha z' sehn. Zu sei Beeadigung hot ea en
Herzog vu Sachsn-Coburg-Gotha (a a Vetta vu Georg) gschickt, dea in Nazi-Uniform
aschienen is.

Die nächstn 20 Joa hot George ruhig und ohne groaße Skandale vabrocht. Ea is fia
sei gewissnhofte Afüllung vu seine Pflichtn bekonnt gwesn, und nua zwoa
Zwischnfäll san awähnensweat: 1927 hot ea sein Titl, duach die Unobhängigkeit
Irlands, in Kenig vum Vaeinigtn Kenigreich vu Großbritannien und Nordirlond
ändan miaßn und die Weltwiatschoftskrisn ob 1929, außadem woa ea da easchte
Monarch, dea die, inzwischn traditionell gwoane, Weihnochtsonsproch ans Volk
koitn hot (1932). Zu seim ältestn Sohn hotte ea a ziemlich zwiaspältigs
Vahältnis. Dessn Vabindung mit a 2-mol gschiednen Amerikanarin hot ea ois a
Sakrileg betrochtet. George hot sich oiwei gweigat Wallis Simpson z' empfongen
und ea hot a sei Frau schwöan lossn des nia z' toan, wenn ea a mol tot waa. Üba
sein Sohn hot ea mit vüü Weitblick sogn kenna: "Wenn I tot bi, donn weat sich
dea Bua innaholb vu 12 Monat ruinian".

Da Kenig woa eigntlich nua mäßig gebildet und recht wenig b'lesen, sei Freizeit
hot ea ois begeistata Philatelist zuabrocht. Er hot die Briefmorknsammlung vum
englischn Kenigshaus aufbaut (Royal Philatelic Collection), de heit oane da
weatvoistn ibahaupt is und noch George's Tod is sie in Stootsbsitz ibagongan. Ea
hod Raritätn vo Briafmarkn aus olla Welt kafft, und nua oa oanzigs Moi soi ea
ibabotn woan sein, und des woa bei da Vasteigarung da British Guiana 1¢ magenta,
de Arthur Hind griagt hot. Die Begeistarung fia des Hobby hot zum Schluss sogoa
zua Ausbreitung vu dem Hobby in Großbritannien gfiaht.

Im Gegnsotz zu sein Vota, dea ois weltgewondt goitn hot, woa ea eha phantasielos
und pedantisch, oba genau wia sei Vota woa a ea a extrema Raucha, wos eam long
schware gsundheitliche Probleme bereitet hot. Sogor noch sei Lungenoperation hot
ea stork weita gracht, sodass sich sei Zuastond imma weita vaschlechtat hot, bis
sei Leiborzt Lord Dawson, mit da Zuastimmung vu da Queen Mary, sei Leidn vakürzt
hot, idem ea iam a Übadosis Morphin gebn hot. Sei Sorg is in da keniglichen
Gruft da St. Georges-Chapel in Windsor beigsetzt woan. Spata is dea no in a
Hochgrob ibafüaht woan, in dem donn 1953 a Queen Mary beigsetzt woan is.



https://bar.wikipedia.org/wiki/FC_Bayern_Minga

Da FC Bayern Minga (amtle: FC Bayern München) is da greßte und eafoigreichste
Fuaßboivaein af da gonzn Wejd. Da Vaein hod 270.329 Mitglieda (Stand 27.
November 2015). Da Vaeinssitz is z'Minga in da Säbener Straß 51. Die greßtn
Rivoin in Bayern san de Sechzga, wobei de aba zuazeit in da zwoatn Liga spuin,
und de Clubbara. Bayern Minga is da Rekordmoasta (fimfazwang moi) in
Deitschland. Außadem hams scho fünf moi de Champions League gwunna und zwoa moi
an Wejdpokal. Da Philipp Lahm is da Kapitän. Am längsten bei Bayern woa da
Mehmet Scholl, dea wo 2007 afghert hat.

Spuistättn is d Allianz Arena, wo de Bayern seit 2005 dahoam san, davor is as
Olympiastadion gwesn.

Da Felix Magath wor bis zum 31. Jenna 2007 Traina, danoch wieda da Ottmar
Hitzfeld, dea wo scho friara amoi Traina vom FCB wor. In da Saison 2008/09 wor s
Jürgen Klinsmann Traina. Dea hod aa scho moi beim FC Bayern gspuit. Am 27. Aprui
2009 is a entlossn worn. Fian Rest vo da Saison hod da Jupp Heynckes as Amt vom
Cheftraina ibanumma. Vom 1. Juli 2009 bis zum 10. Aprui 2011 wors da Louis van
Gaal, dea kimmt aus Holland. Es is aba dann nimmer gschaid glaffa und sei
bisheriger Cotraina Andries Jonker hod dem sei Oarbat bis zum End vo da Saison
10/11 iwanumma und nachat wieda da Jupp Heynckes. Cotraina is etz da Hermann
Gerland (bishea 2. Moschoft). Vo da Seson 2013/14 bis 2015/16 is da Pep
Guardiola da Trainer von di Bayern gwen und hod de deitsche Meistaschoft dreimoi
und an deitschn Pokal dreimoi gwonna. Seit 2016/17 is da Carlo Ancelotti da
Cheftrainer

Nebnam Fuaßboi werdn aba a no andre Sportoartn gspuit: Basketboi, Eishockey,
Schach, Handboi und Turna.

De Bayern trogn de Hoamspui in da Allianz Arena z Minga aus. Zua Zeit gheat des
Stadion aa zu 100 Prozent em FC Bayern Minga. As Stadion fosst 75.000 Zuschaua.
Bei de Hoamspui leicht des Stadion außn in Roud.



https://bar.wikipedia.org/wiki/Bev%C3%B6karungsdichtn

D'Bevökarungsdichtn gibt au, wiavui Einwohna in am bestimmtn Gebied
duachschnittli auf ana bestimmtn Flächneinheid, meistns am Quadratkilometa, lem.
Ausgrechnt wiad de Zoih, in dem ma d'Bevökarungszoih vu ana Region duach'd
Owaflächn vo dera Region teud. An hochn Weat hom voa oim de Städt.

S'Umgekeahte, d'duachschnittliche Flächn pro Einwohna in am Gebied, nennd ma
Arealitätsziffa, de meistns mid m²/Leid ois Einheid ougem wiad.

De hechste Bevökarungsdichtn vu da Lända vu da Wöd hot Monaco mid iwa 18.000
Leid pro km², in da Mongolei sans ned amoi 2 Leid pro km². Grönlaund is no dinna
bsiedlt, owa ka söbstständiga Staat aa ned; duat is de Bevökarungsdichtn 0,025
Leid pro km². Da vamutlich hechste Bevökarungsschnitt, dens je gem hot, woan de
1.900.000 Leid pro km² in da Walled City, heid a Tei vu Hong Kong.

D'Aussogekroft vu dem Weat is oft ned sondalich hoch. In Ägyptn zum Beispüi is
da Laundesschnitt 72 Leid pro km², owa da Groußtei vum Laund is a Wüstn und
iwahapt ned bewohnt, Kairo is dafia stöinweis extrem dicht besiedlt.



https://bar.wikipedia.org/wiki/Woid

Da Woid (ma sogt a Hoiz, Lou, Foast, Weul oda Hoat dazua) is a Grundstickl, auf
dem a gaunza Hafa Baam steht. Es gibt vaschidane Oatn vo Woid. Außadem is a ois
Nutzwoid aa wichtiga Wiatschoftsfaktor. Ausm Woid kimmt nämigs as Hoiz. Nemam
Hoiz is da Woid aa nu guad zan Spaziangeh, oiso ois Erholungsgebiet recht
wichtig.

Ma muaß oba aufpassn, waumma mim Hund spazian geht, wei d'Jaga hom des ned so
gern, wonn do d'Hundsviecha umteifin. Drum muass ma sein Hund im Woid aubindn.
D'Jaga taugts im Woid a recht, wei duatn so vui Wuid wohnt, wos donn schiaßn
kinnan. Do kimmt donn a glei nu de negste Funktion vom Woid. Er is Lemnsraum fia
recht vui Viecha. Do gibts Hirschn, Reh, Modan, Fegl, ziemich vui Nogeviecha,
Wuidsaun und no aundans Viechzeigs.

Donn gibts nu an Schutzwoid. Der is auf de Beag oman und soid de Leid, de duatn
wohnan, voa de Lawina schützn. A aundana Schutzwoid is de Au. Da Woid saugt beim
Houwossa recht vui Wossa auf, wos aa guad is fia de Bewohna, weis donn beim
Houwossa weniga pumpn missn.

Im Woid komma a schwammal und Beern brocka geh, wos oiwei nu vui Leid gern doa.
Es gibt an Gmoawoid und an Privatwoid.

Da Woid is aa wichtig fia'd Luft. De Pflonzn brauchan zum lem nämigs as
Kohlndioxid, und des homma grod gnua a da Luft. De Baam bindn des, mochan mid
eanara Photosynthese an Zugga draus und gem donn an Sauastoff wida in d Luft o.
Deszwegn is as Hoiz jo aa fias Hoazn bessa ois as Öl odas Gas, weis koa extrigs
Kohlndoixid produziad, sondan nua des ogibt, wos da Baam in sein Lem a so
gspeichad hot. Untam Strich kimmt donn ongeblich Null aussa.

Heidsdogs gibts in Middleiropa mehra Woid ois im Middloita. In de Ochzgajoa woas
recht schlecht fian Woid, wei d'Industrie domois a so vui Dregg ad Luft lossn
hot, und des hot an Sauan Regn gmocht. Der hot de Baam umbrocht. Heid is wieda
bessa. Wos aa nu fian Woid gfähli is, des sand a boa Käfa. De fressn de Baam o,
und donn is da Baam noch a poa Joa hi. Des is grod fia d'Wiatschoftwoida
schlimm, wei de a Monokuitur hand, und des is fian Käfa as Schlaroffnlond. Donn
muass da Woidbau mim Gift kemma, wos aa wieda bled is.

Monchmoi wead da Woid oba a ned wirtschoftlich gnutzt. Des is donn da Foi, wuan
a schlecht zan bewiatschoftn is (wei a bled liegt) oda wauns a Naturschutzgebiet
is. Urwoid gibts in Middleiropa koan mea. Oba ma bemüht se, dass mas wieda
hikriagt. Wenigstns so a bissl. In so an Woid duad ma a wieda Viecha eini, des
sunst nimma gibt, wei s scho ausgrott wuan san. Des wad da Wuif, da Lugs, da
Bär, da Auf und d'Wuidkoddan. An Biba hod ma scho wieda recht oft inzwischn. A
duadn wos koan Urwoid mochan.

A da Au is oiwi recht feicht, wei de is imma am Ufa vo am Fluss. D'Au huift
deszweng a bei ana Iwaschwemmung, weis as Wossa recht guad aufsaugn ko. Leida
gibts nimma so vui Auwaida, drum is beim Houwossa donn oiweids recht
problematisch fiad Owohna.

Duatn stengan nua Laabbaam und wei de mehra Plotz zan Wogsn braucha, is duatn a
weng liachta ois an Nodlwoid. Duat wogsn a mehra Stauan unta de Baam. Im
Laubwoid stengan a oft recht oide Baam, weid Laabbaam recht long zan Wogsn
brauchan. Des wad d Oach, d Buacha und d Eschn.

Beim Nodlwoid kennt ma scho beim Nom, dass nua Nodlabaam drinstengan. Friara
hods so an Woid nua auf de Berg gem, weid Nodlbaam eigatlich aufm Berg ghean.
Heit gibts oba a recht vui Nodlwoid im Flochlond, wei de Feichtan so schnö
wogsn. Des is fei praktisch fia d Hoidzindustrie. Im Nodlwoid is oiwei recht
finsta, weid Baam recht dicht stengan. Duadn gibts a ned so vui Greppad und
Wied. Im Nodlwoid wogsn Feichtan, Teanna, Lärchn und Feahn.

Es gibt in aundane Lända a nu an Regnwoid. Der wogst iwaroi duadn, wos hoaß und
feicht is. Der is fiad Luft bsundas wichti, wei a so grouß is. Oba wei grod in
dene Lända d'Leid recht oam hand, wead da Regnwoid oiwei mehra oghoizd, damid de
Leid an Grund homd und a Hoiz zan Baun und Kochn. Wei da Bodn oba recht moga is
fiad Londwiatschoft, miaßn d'Leid noch a poa Joah wieda a neichs Stickl Woid
umhaun. Des geht donn oiwei so weida. Do probiat ma zowa, dass ma de Leid huift,
oda dass ma a Naturschutzgebiet draus mocht, oba des glongt ned.

Donn gibts in hoaße, driggane Gegandn nu d'Steppn. Ma sogt a Busch dazua. Do
stengan d'Baam nur recht vaoanzld umadum, dafia gibts recht vui Stauan.

Da Sumpfwoid is nu wos eigns. Ma sogt a Mangrovn dazua. Den gibts iwaroids, wos
hoaß is und wos vui Wossa gibt, oiso in Südasien und in Teile vo Middlamerika.
Da Mangrovnwoid wogst oiwei duad, wo a groußa Fluss as Meer einirinnt.

An Woid im Polargebiet hoaßt ma Taiga. Des hand meistns Nodlwejda mid a poa
Biran dazwischn. Nur de hoidn den longen, koidn Winta aus. Soichane Wejda gibts
in Sibirien, in Skandinavien und in Nordamerika.

Auf da Sidhoibkugl in Siidamerika, in Australien, Neiseeland und auf Tasmanien
gibts a nu bsundana Baam.



https://bar.wikipedia.org/wiki/Trojana

A Trojana oda Trojanisches Ross is a Programm oda Skript, des wo oscheinend an
Nutzn fian Owenda stifdt, im Hintagrund owa ohne Wissn vom Nutza Schodn
vuasocht.

Da Nama kimmt vom Trojanischn Ross aus da Griachische Mythologie. Des woa a
hejzans Ross, des wo de griachischn Belogara ois Gschenk tarnt hom und desweng
vo de Trojana in de Stod Troja zaht woan is. In Wiaklichkeit san owa griachische
Kämpfa drin ghuckt, de wo Troja in Untagong brocht hom.

De moastn Trojana enthoidn oda installian Hintatialn oda Rootkits
(Adminbaukostn), des is oba koa conditio sine qua non. Es gibt a Trojana, de wo
koane Hintatial enthoidn und beispuisweis systematisch Owendadatn vasendn.

Vui Antivirenprogramme scanna en Rechna aa auf Trojana. Es gibt oba koa
Antivirenprogramm, des wo olle Trojana eakennt. Omdrei is da Schutz nua donn
wiakungsvoi, wenn da Trojana no ned gstartet is. Wenn da Trojana beispuisweis
scho a Hintatial installiert hod, nutzt aa s Lescha vom Trojana nix mea.
Aussadem gibts Trojana, de wo s Antivirenprogramm deaktivian oda so manipulian,
dass nimma eakonnt wean.

A Firewall und ähnliche Programme schitzn ned direkt gegn de Installation vo an
Trojana. Monche Firewalls kena oba auf ned autorisiate Netzweakkommunikation
aufmeaksom mocha oda Autostarteinträg ibawocha. Es gibt aba an Hauffa Trojana,
de wo de Firewall deaktivian oda ibalistn.



https://bar.wikipedia.org/wiki/Sezessionsgriag

Da Sezessionskriag (aa Amerikanischa Biagakriag) woa da vo 1861 bis 1865
wearande milidärische Konflikd zwischa dene aus de Voeinigte Stootn ausdrena
Siadstootn (da Konfedaration) und dene in da Union vablimna Noadstootn.

De Uasach woa a diafe wiatschaftliche, sozioe und bolitische Spoitung zwischa de
Noad - und Siadstootn, voa oim in da Sklavnfrog. Seit 1830 hom se de Konflikde
oiwei voschäaft und hom schliaßle zan Kriag gfiat, ois de moastn Siadstootn aus
da Union ausdredn san, wia da Abraham Lincoln zan US- Bräsedent gwejd woan is.
Midm Bschuss vo Fort Sumters duach de Konfedariatn am 12.Aprui 1861 hod da Kriag
ogfangt und afkeat hoda im Wesandlichn mid da Kapidulation da
Nord-Virginia-Armee in Appomattox Court House am 9. Aprui 1865. De olaleztn
konfedariatn Druppn hom am 23. Juni 1865 in Texas kabiduliat.

Am Ofang voum Kriag hod koana gwißd, wos fia Middl und Strategian ma owendn soi.
Easchd no da Schlochd bei Manassas ( 1.Schlochd am Bull Run), de da Siadn gwunna
hod, hom de im Noadn bschlossn a schlogkräftigs Heer afzstejn. De Fira im Noadn
hom gmeakt, das da Kriag ned so schnej goa sei wead.

Im Siadn hod ma no da Schlochd gschaud, de Genzstootn Kentucky und Missouri
bolitisch und milidärisch z inwoivwian, owa am End vo 1862 hod mas afgehm.

Im Ostn hod de Union eascht amoi vasuacht midm Hoibinsl-Fejdzug (engl.:
Peninsula-Campaign) vo Meaz bis August 1862, de Haubtstod da Konfedariatn,
Richmond, Virginia, eiznemma. Des hod da konfedariade Genaroi Robert E. Lee
vahindat, dea no sein Eafoig bei da Siem-Dog-Schlochd bei Manassas ( 2.Schlochd
am Bull Run) mid da Nord-Virginia-Armee in Maryland eidrunga is. De easchde
Inwasion vo da Union hod mid da Schlochd am Antietam (a Schlochd bei Sharpsburg)
gend. Nom Sieg am Antietam, hod da Lincoln de Emanzibatzionseaklerung, de olle
Sklafna in de Stoodn de rebejan, vo 1. Jenna 1863 o fia frei eaklead, de Sklafna
in da Union owa ned, valesn. Des hod an Noadn an moaralischn Voadoi voschaffd
und hods Großbritannien und Frankreich unmegle gmochd fian Siadn eizdretn. S
Kriagszui voum Lincoln woa owa owei no de Widaheastäung da Union.

De Noadstootn hom 1863 hoibad Tennessee bsezt und den Vakeasknodnbunkt in
Vicksburg, Mississippi aobat. Etz woa de Konfedaration teit, wei de Union an
gsamtn Laaf voum Mississippi kondrolliad hod. Im Ostn hod da Genaroi Lee im
Fruahjoa a bo schbekdagulere Eafoige kobt. Ea woit de Union zwinga Druppm vum
belagatn Vicksburg zan obziang, a milidärischs Pad heastejn und an
Vahandlungsfriadn midm Noadn, drum hoda Maryland und Pennsylvania ogriffa. Owa a
de zwoate Invasion af Unionsgebiad, is bei da Schlochd vo Gettysburg gscheidat.

De Niadalong da Konfedaridn bei Vicksburg und Gettysburg im Juli 1863 woa a
Wendebunkt im Kriag. Am Joaend woa de Frontlinie im Ostn am Flissal Rappahannock
in Virginia, im Westn woa Tennessee teit und da Mississippi in da Händ vo de
Noadstootn. Ois a de Hefn im Siadn vo da Noadstootnflodill blokiat woan san, hod
des grawiarande Auswiakunga af de Industria und de ganze Vasoagung kobt.

1864 hod da Bresident Lincoln an Genaroi Ulysses S. Grant, da Siega vo
Vicksburg, zan Owabfejshowa vo da Union gmochd. Grant hod glei im estlichn und
westlichn Kriagsgbiad gleichzeide ogriffa. Da estliche Fejdzuag voa Petersburg,
Virginia, den da Genaroi sejba bfeligd hod, woa fiad Katz und hod aussa grouße
Valuste koa eideidigs Eagebnis brochd. Ois da Genaroi William T. Sherman Atlanta
im Westn eignumma hod, hoda an Lincoln de Widawoi gsichad. Sherman is
oschliaßand zan Mea maschiad, duach Georgia und Carolina und hod so de
Konfedaration nomoi gschboidn. Etz is Virginia mid da Haubtstod Richmond a vo
Siadn hea eigschlossn gwen.

1865 hom de Konfedariatn nomoi vasuachd de Niadalog obzwendn, owa wiadschafdle
woans am End, era Amee kunt nimma vasoagt wean, net zlezt wega da Griagsfirung
voum Genaroi Sherman, der ois Voakempfa zan Totoin Kriag guit. Am 9.Aprui 1865
hod de Noad -Virginia Amee unta da Firung vo Genaroi Lee, bei Appomattox Court
House ere Waffn nidaglegd, olle ibrign Ameen san bis zan Summa gfoigd.

No Kriagsend is bis 1877 de Reconstruction gfoigd, da Widaafbau und de
Widaeigliedarung da Siadstootn in d Union. Am 18. Dezemba 1865, is da
13. Vafassungszuasatz in Krafd dren, in dem a de Sklafarei ogschoffd woan is.

Aus da Sichd voum Siadn is owa bam Konflikd ned primäa um d Sklafnfrog ganga, a
um de Rechde da Oanzlstootn. Sezessionistn woan da Ibazeigung, de Oanzlstootn
hom midm Beidrid za Union ned ia Suwaränitäd afgehm und kinna jedazeid wida
ausdren, aussadem ko de Union koan Oanzlstoot a bstimmds Gsejschofdssüstäm
voaschreim. A Bundesstoot hods Rechd a Bundesgsedz wos eam ned bassd af seim
Gebiad z anullian. Wen da Bund de Nullifikationsdoktrin voweigad, no blaibd dem
Stoot de Sezession. Und häd des ois ned scho bei da Grindung da Union goidn, wos
in da Vofassung vo 1787 s Eigandum vo Sklafn garandiad, no wan de Siadstootn
niamois eidren.

Tadsechle hods a in de Noadstootn koa Meaheid fiad Oschaffung da Sklafarei gem,
de Abolitionistn woan oawei in da Mindaheid. A da Abraham Lincoln, da
Bresidendschoftskanedad vo da Republikanischn Batai fias Woijoa 1860, is ned
fiad Oschoffung da Sklafarei eidren, sundan nua fia a Bschrenkung in dene
Stoodn, wos scho exisdiad hod. Owa da Lincoln is in zea Siadstootn ned amoi af
de Woizedln gstandn, wos zoagd wia weid de Gengsezlekeid scho fuatgschrittn woa.

Afgrund da Industrioisierung in de Noadstootn is de Produkdiavitäd da Lohnoawada
stei ogstieng, de Wiatschofd bsundas im diafn Siadn dageng is af Broduktion
billiga Rohstoff ogwiesn, wos de billegare Sklafnhoitung beginstigd hod.
Eiwandara san weng da bessan Oawatsbedingunga liaba in Nordn ganga und im Siadn
hods an Oawatskräftemangl gem.Drum a de Ohengekeid voum Siadn vo da Sklafarei.

A andara Streitbunkt zwischa Noad und Siad woa de Schutzzoibolidik, de zua
gräßtn Vofassungsgriasn, da Nullifikationsgriasn vo 1832/33 gfiat hod.

Im Siadn woans oame weiße Doglöna und Bauan, a gloane Middlschicht vo Handweaka
und gloane Blandaschnbsitza mid a bo Sklafn. A gloane Owaschicht vo de
oideigsessna groußn Blandaschnbsitza hods a gehm.De effandlichan Schuina woan
vakimmat, grod de vo da Owaschicht san in de Briwatschuin guad ausbuid
woan.Innahoi da weißn Gsejschoft im Siadn, is drodz da untaschiadlichn Lemsweis
kam za Spannunga kumma. Se san olle gschlossn hinta da Institution Sklafarei
gstandn.

Reconstruction wiad de Fase da Widaeigliedarung da Siadstootn in de Union da
Voeinigtn Stootn vo Amerika gnennt. No im Kriag umara 1863 hod ma ogfangt und
dauad hods bis 1877.

De Reconstruction umfasst unta andam de bolidische und wiatschaftliche
Eigliedarung da Stootn, de strofrechtliche und gsejschoftliche Behandlung ira
Firaund den verfassungsmassign und gsetzlichn Status da Ex - Sklafn. Des ois hod
za gwoittätign Ausanandsezunga gfiad und in de friara 1870 Joa hod ma gmeakt,
das ma des vo de Bresidentn Lincoln und Johnson ogschdrebde Zui ned eareicha ko.
De Reconstruction hod mid dem Kombromiss 1877 gend, das de Siadstootn da
zweifehaftn Bresidentschoft vo Rutherford B. Hayesin zuagstimmt hom, wen dafia
olle US-Druppm de emoign Siadstootn valossn.

Im Amerikanischn Biagakriag san umara 620.000 Leid ums Lem kumma. De Kriagskostn
woan mea wia 8 Milliarden Dolla. S Heea da Union woa am End voum Kriag iba 1
Million Mana grouß und d Flottn hod 671 Schiffe kobt.

Wesen und Bolidik hom se nom Siag voum Noadn in da USA vaändad. De Macht voum
Bund is weida ausbaud woan, de easchde nationale Eikommanssteia, de easchde
oigmeine Weapflichd und a eaweidade Zuaständekeid da Bundesgrichde san eigfiad
woan. Da Siag vo da Union hod a de bolidische Voaheaschoft voum Noadn und da
Rebublikana gfestigt. Da nexde demogratische Bresident woa da Grover Cleveland,
dea 1884, easchd 20 Joa nochm Biagagriag gwejd woan is.



https://bar.wikipedia.org/wiki/Rum%C3%A4nien

Rumänien (rumänisch: România) is a Republik in Middleiropa, de 850 km vo da
Pannonischen Tiefebene bis zum Schwoazn Meer longt.

Rumänien liegt in Middleiropa und grenzt (vo Sidn im Uahzoagasinn) an Buigarien,
Serbien, Ungarn, de Ukraine und Moldawien. Rumänien gheat voiständig zua
gmäßigten Klimazone vo Middleiropa.

Da Nam Romania war im Latein vo da Spätantike a Kurzbezeichnung fia des Remische
Reich. Des Kenigreich Rumänien is eascht unterm Karl vo Hohenzollern-Sigmaringen
ois Kine Carol I. ghoaßn) am 10. Mai 1877 komplett vo da Tiakei selbstständig
worn. Nach'm Easchtn Wejkriag hot Rumänien Teile vo Ungarn (Simbiagn) kriagt. Im
Zwoatn Wödkriag war Rumänien Vabündeta vom Adolf Hitler. Da Kine is gstürzt worn
und des Land unta kommunistische Herrschaft kemma. Da kommunistische Diktator
Nicolae Ceauşescu is durch a Revolution gstiazt und am 25. Dezemba 1989
daschossn worn. Rumänien is heit Mitglied vo da NATO und da Europäischn Union.

Ds haitige Lãnd setscht si mehr oda weniger aus de olten Geganden Simbiagn,
Wallachei, Moldawien, der Dobrudscha und in Banat zãmma.



https://bar.wikipedia.org/wiki/Philosophie

As Woat Philosophie kimd ausn Griachischn (φιλοσοφία) und hoast Liab zua
Weisheit (vo sophia, Weisheid, und philos, da Freind). De Philosophie definiad
si ned wiad andan Wissenschaften iwa an Gegnstandsbereich oda a Methodn, sondan
de Definizion sejm is scho ebbas philosophisch.

Ouganga is de Philosophie z Eiropa im 6. Joarhundad vou Kristus z Kloaasien mid
da sognenndn Ionischn Natuaphilosophie (Thales, Anaximenes, Anaximander): De
Naturphilosophn ham nochn Uagrund, Uastoff, Element (griachisch archè) vo da
Wejd gfrogd. Dabei hod si de griachische Philosophie in Obgrenzung und Dialog
zur Mythologie entwickld. Thema vom Mythos is emfois a Gsamtdeitung vo da Wejd,
wobei si awa de Philosophie auf koane außarationalen Autoritetn (wia zum Beispüi
Gedda) stitzt, sondan bloß auf vaninftige Argumentation bzw. Denga (en so
genenndn Logos).

D'Philosophie werd in vaschidne Gebiete untateit, wobei de wichtixdn Metaphysik
(Theorie iwa de Realitet ois Gsamts), Logik (Wissenschoft vom Logos, vom
foigerichtign Denga und Schliaßn) und Ethik (Wissenschoft iwas richtige Handln)
han.



https://bar.wikipedia.org/wiki/Fu%C3%9Fball-Weltmeisterschaft_2002

Die Endrundn zua 17. Fuaßboi-Wödmastaschoft (offiziö 2002 FIFA World Cup
Korea/Japan) woa a Fuaßboitunia, des wos von 31. Mai bis 30. Juni 2002 in
Südkorea und Japan austrogn woan is. Zum easchtn moi hod a WM-Endrundn in Asien
stotgfundn, und aa zum easchtn moi woan zwa Lända an da Ausrichtung beteuligt.
Brasülien is noch an 2:0-Eafoig im Finale üba Deitschland Wödmasta woan.

Insgesamt ham 198 Lända on den Qualifikazionsspün teugnumma. Fia de Endrunde hom
si 32 Nationen qualifiziad. 15 aus Eiropa, fümfe aus Südamerika, drei aus Noad-
und Mittelamerika, vire aus Asien und fümfe aus Afrika. Fraunkreich woa ois
Wödmasta zum letztn moi direkt qualifiziad. Holland und di Tschechei san so wia
Östareich und d'Schweiz in da Qualifikazion gscheitad.

Bis jez hots no nie a Wödmastaschoft mit so vüle Stadien gebn. Des Eröffnungsspü
woa in Seol in Südkorea, des Finale in Jokohama (Japan). Des Stadion in Yokohama
woa aa des greßte. Do haum 70.000 Leid einepasst. Des klaanste woa in Daejeon
fia 40.407 Leid.

Torschitznkenig is da Ronaldo von Brasilien wuan. Ea hot ocht Gois gmocht. Da
Olli Kahn is ois besta Spüla auszeichnet wuan. Ea woa damit da easchte Goimau
dea des gschofft hot. Besta junga Spüla woa da Landon Donovan. Den Feaplee-Ewoad
hot Belgien gwunnan, untahoitsamste Maunnschoft woa Südkorea.



https://bar.wikipedia.org/wiki/Drahdiwaberl

A Drahdiwaberl oda Drahdiwawal, aa Dralla is a Spüzeig, des wos auf ana Untalog
um a senkrechte Axn draht wiad und do a Weu de Ausrichtung hoid und aufm
Untagrund umadumwaundat. Drahdiwaberl ghean zu de ötastn Spüzeig iwahaupt.
Drahdiwaberl woan owa ned nua a beliabts Kindaspüzeig, se san aa fias Glicksspü
und fia Woasogarei vawendt wuan. Des Drahdiwaberl-Prinzip kummt aa in da Technik
zua Aunwendung.

A Drahdiwaberl is urspringlich a hözans Puppal gwen, des wos si um de eigane Axn
draat hod. Des Puppal hod es Motiv vom Draha, ana beliabtn Danzlmusi, auf
gnumma. Späda is draus aa da Naum fia a ochteckadn Dralla wuan, des wos auf de
Seitn "Augn" wia ban Wiafen ghobt hod (vau 1 bis 7) und auf da ochtn Seitn es
Waberl oda es Mariandl drauf (ois Joker). Im Lauf vau da Zeid is "Drahdiwaberl"
aa zan Synonym fia olle Dralla wuan.

Drahdiwaberl kummt vo "Drah di Waberl", wos sovü wia "Drah di Barbara" haasst.
"Waberl" kummt aus da Kindasproch, wos bei Kindaspüzeig friacha efta da Foi woa.
Zum Drahdiwaberl Spün wiad oft a Kindaliad gsungan:

Dea Text wiad in Bayern aa gean zu ana beliabtn Danzlmusi gsungan, im "Woidjaga"
(Waldjager), a klassischa Draha. Da Text weicht a weng vom Kindaliad ob (mit "is
mei Oide buglad worn", in zig Variationen).

Drahdiwaberl is aa da Naum vo ana vo de easchtn Weana Rockgruppn, wo in da
Aufaungszeid aa da Hölzel Hansi (bekaunt unta Falco) und de Jazz Gitti mitgmocht
haum.



https://bar.wikipedia.org/wiki/Buagamoasta

In Bayern wead da Buagamoasta vo de Biagarinnen und Biaga vo ana Gmoa direkt
gwöid. Sei Amtszeit bedrogt sechs Joa. Da Buagamoasta vatritt sei Gmoa nach
außn, fiahd an Vorsitz im Gmoa-, Moakgmoa- bzw. Stodrot und voiziagt seine
Beschlüss. In greisfreie Gmoana und in grouße Kroasstädt fiada de Bezeichnung
Obabuagamoasta oder Obabuagamoastarin.

In dene Gmoana mit mehr ois 5.000 Einwohna isa in da Regl Beamta auf Zeit.
Gmoana, de wos zwischn 5.000 und 10.000 Einwohna hom, kina bis zum 67. Dog voa
ana Buagamoastawoi duach Gmoarotsbschluss bstimma, dass da easchte Buagamoasta
Ehrenbeamta is. In Gmoana, de wos bis zu 5.000 Einwohna ham, is da Buagamoasta
grundsätzlich Ehrenbeamta, aussa, da Gmoarot bschliaßt bis zu 67 Dog voa da Woi,
dass da Buagamoasta Beamta auf Zeit sei soi.

De gsetzlichen Grundlogn fia de Rechtsstöllung vo de Buagamoasta findn se in da
Bayerischn Gmoaordnung (BayGO) und im bayerischn Gsetz iba kommunale Woibeamte
(KWBG).

In Östareich is es in die Loundesvafossunga va die Bundeslända greglt, ob da
Buagamoasta direkt oda indirekt gwöid wiad. In da Steiamoak zum Beispü gibs agla
de Gmoarotswoi, und da Buagamoasta wiad oftn vom neign Gmoaroud gwöht. In Wean
is da Buagamoasta automatisch a da Loundeshauptmou.



https://bar.wikipedia.org/wiki/Augschburg

Augschburg (amtli: Augsburg) is d Haptstod vom boarischen Regiarungsbezirk
Schwobm. Se is mid meah ois 286.000 Eihwohna (Stond: 2015) noch Minga und
Niamberg de drittgreßte Stod in Bayern.

Da Nam gehd af de remische Provinzhaptstod Augusta Vindelicorum zruck, de wo 15
v. Kr. untam remischn Kaisa Augustus ois Castra grindt worn is. Domit gheat de
"Fuggeaschtod" za de ejtastn Städt vo Deitschland.

Dea Naturpark Augsburg – Westliche Wälder (aa Stauden gnennt), a groß
Woidgebiet, grenzt unmiddlboa an Augschburg. Oba aa s Stodgebiet hod vui
Greanflächn. Dafia hod de Stod an Eiropäischn Preis Greanste und lebenswertaste
Stod dahoidn. Augschburg is aa da gresste kommunale Woidbesitza in Bayern und
dea drittgresste in Deitschland.

Augschburg hod offiziej 42 Stodbeziak, de wo 17 Planungsraime buidn. De
Stodgliedarung gibts scho seit 1938. De Gsamtflächn vo da Stod is ca. 147
Quadratkilometa, damit liegt Augschburg an da 39 Stej unta de deitschn
Großstädde.

Augschburg is a Dreiflissestod: Da Lech is des gresste fliaßande Gwässa und wead
duachn Zuafluss vo da Wertach (ba Wolfzonau) vabroadt. Da dritte Augschburga
Fluss is de Singold, de wo in da Stod ins weit vazweigte kinstliche Boch- und
Kanalsystem mindt. Daduach is Augschburg aa a Stod vo Bruckn: Mit insgsamt 500
Bruckn iwatrifft de Stod sogor Venedig.

Augschburg is 15 v. Kr. vo de Rema ois Augusta Vindelicorum grindt worn. Damit
is nach Trier de zwoatejteste Stod in Deitschland. Olladings hods scho friara a
poor kejltische und germanische Siedlunga gem. Z Haunstettn hod ma Urnengräba
aus da Bronzezeit gfundn. Wei do da Lech mit da Wertach zammafliasst, wor des
recht guad fia Siedlunga geignet, zwengan Wossa und zwengan Bodn.

Um des Remaloga, des wo vor da Zeitnwende oglegt worn is, hod si im easchtn
Joahundat n. Chr. de Siedlung Augusta Vindelicorum buidt. Da Kaisa Hadrian hod
am Ort 121 n. Kr. des remische Stodrecht valiehn. Augschburg wor aa de Hauptstod
vo da remischn Provinz Rätien, es is owa ned genau bekonnt, wanns dazua eanannt
worn is. Vor Augschburg hod Kempten (Cambodunum) de Funktion inne ghobt.

Am End vo da remischn Herrschoft um 450 san de Alamannen in de Gegend eigfoin.
Scho in da Spadantikn is Augschburg zan Sitz vo an Bischof worn. Des Matyrium vo
da Afra vo Augschburg foit aa in de Zeit.

Nochdem de Bedeitung vo da Stod im Fruahmiddloida zeascht ognumma ghobt hod, is
noch da Schlocht am Lechfejd 955 wieda gstiegn. Dobei hod da Bischof Ulrich vo
Augschburg an Kaisa Otto I. ghoifn, de Ungarn sidli vo da Stod z schlogn.

Im Middloida woa Augschburg oane vo de reichstn Städd in Eiropa, wo a de Fugga
und de Welsa erane Ladn ghabt ham.

Am meistn bsuacht wead de Fuggarei, a middloitaliche Armensiedlung. Da Dom Unsa
Lieba Frau und de Basilika St. Ulrich und Afra san wichtige Kiacha. In da Näh
vom Rathaus san a poor sengasweate Brunna. Oft bsuacht wern aa de
Maximilianstraß und aa de Annastraß. Bekannt is aa de Augschburger Puppnkistn.

In Augschburg hods net nur mehrane große Brauarein (wia zum Beispui de Brauerei
Riegele), sondan a mehrane DAX-Firma wia Siemens oda MAN, d'KUKA oda d'EADS.

Z Augschburg gibts an bekanntn Fuaßboivarein, an FC Augschburg. Seid 2009 werd
in da neia "SGL Arena" gspuit, vorher wor da Varein im "Rosenaustadium" dahoam.
Da FC Augschburg is da Rekordmoasta vo da "Bayernliga" und spuit seit 2006 in da
Zwoatn und seit 2011 in da Easchtn Fuassboi-Bundesliga.

Mit TSV Schwaben Augschburg gibts no an zwoatn Fuassboivarein mit Tradition, dea
wo zeitweise in da Bayernliga gspuit hod.



https://bar.wikipedia.org/wiki/Tschechische_Sproch

Tschechisch (Čeština) is a westslawische Sproch, de wos vo zwööf Mülleonan Leid
auf da Wööd ois eanare Muadasproch (Staund 1999) gredt wiad. Zehn Mülleonan vo
dena lebm in da Tschechischn Republik, wo s aa de Aumbtssproch is. Seidn 1. Mai
2004 is aa Aumbtssproch in da EU.

De Sproch, de wos im Tschechischn am nächstn is, warat is Slowakische. A jeda,
dea wos aane vo de zwaa Sprochn vo klaa auf redt, kaun aa de aundare wenigst a
bisl vasteh. Vo da Schrift hea lossn se de zwaa Sprochn mit a poa Buchstobm
ausanaund hoidn. Nuar im Tschechischn gibts ř, ě und ů; nuar im Slowakischn
findt ma ä, o, ľ und ŕ.

Nebm da Schriftsproch, de wos in easchta Linie bei offiziölle Auläss gredt wiad,
gibt s a oigemeine Umgaungssproch, is gwenliche Tschechisch (Čeština obecna). In
Behman haum de meistn duatigen Mundoatn kaan großn Eifluß meah. In Mährn san de
oidn Mundoatn no bessa banaund, duat findt ma no an stoakn sprochlichn
Untaschied zwischn de aanzlnan Regionan.

De oidn Tschechischn Mundoatn lossn si in via Grubbm deun (Zweng de Numman schau
noch auf da Koatn rechts):

Im Standartdeitschn hod ma friara fia olle de Sochn "Behm" oda "behmisch" gsogt.
Im 20. Jhdt. haum si daun in da Hochsproch de Begriffe "Tscheche" und
"tschechisch" fia de Sproch und de Leid, de wos a so redn, duachgsetzt. "Behm"
und "behmisch" stengan nua meah fia s historische Laund "Behman".

Aundascht is in de boarischn Mundoatn: do sogt ma heid no "Behm" oda "behmisch"
fia olle Tschechn und eahnare Sproch.

Tschechisch güüt ois aane vo de schwaastn Sprochn in Eiropa. A wesentlicha Grund
fia des is - nebm da Grammatik - da Schwund vo de Vokale. Es gibt vüü
tschechische Weata, de wos kaane Sööbstlaute haum. Auf de Tua kumman soichane
Gsatzln zaumman ois wia „Strč prst skrz krk“ (Streck in Finga duachn Hois) odar
aa „Vlk zmrzl, zhltl hrst zrn“ (Da Wuif is dafruan, er hod a haundvoi Keandln
owagwiagt). Auf da aundan Seitn gibts recht vüü Zischlaute; am meistn bekaunt is
des ř (r und ž auf amoi gredt).

Tschechisch schreibt ma mit lateinische Bugstobm. Auf das ma bei de Konsonanten
a greßas Lautspektrum, und bei de Vokale de Längan doastöön kau, kumman ois
Sundazeichn Hakal (háček), Beistrich (čárka) und Ringal (kroužek) dazua.

De klaanan schreibt ma aafost olle a so. Es gibt nua zwaa Ausnauman: aufn
Computer odar auf da Maschin schreibt ma ď und aa ť; mit da Haund kaun aa dˇ und
tˇ gschriem wean.

So, ois wias do stengan, sans aa in an Telefon- oda Weatabiachl suatiat. Č, Ch,
Ř, Š, Ž san eigane Bugstobm. Des haast sovüü, ois das im Tschechischn 31
Buchstobm hod. Ě, Ů und Ý findt ma gaunz söötn am Aufaung vo an Wuat. Grod, waun
amoi wos groß gschriem wiad, nochat siecht mas efta (zan Beispüü MĚSTO).

Hauptweata wean in da Regl klaa gschriem; Ausnauman san da Sotzaufaung und
Peasonannauman.

Fremdweata wean oft bohemisiad (auf tschechische Buchstobm umgschriem). Beispüle
san víkend, džus und džem, de wos vo de englischn Weata weekend, juice und jam
kumman und aa des sööwe haaßn.

Des Tschechische hod kuaze und launge Sööbstlaute. Auf de Laungan is a čárka
obmad.

Es gibt owar aa de zwaafochn Sööbstlaute ou, au und eu, vo de owa nua des ou
echt tschechisch is. Des au kummt nua bei Fremdweata odar ois Interjektion bei
Schmeaz. Eu findt ma in fremde Weata, oda waun grod zuaföllich a e und a u
zaumkumman.

Aa waun zwaamoi da sööwe Vokal zaummankummt, redt mas extrig. Des haast, ma redt
„samoobsluha“ (=Sööbstbedienung) ois 'samo-obsluha und net 'samobsluha.

De Konsonanten wean aufdeut in hoate, waache und mittlare. Des is fia de
Deklination vo de Hauptweata wichtig, weu a jede vo de drei Grubbm eigane
Deklinationsmusta hod.

Tschechisch is a stoak flektierende Sproch, so ois wia s Lateinische, maunge
romanischn Sprochn und aa de meistn aundan slawischn Sprochn. Deklinationen und
Konjugationen haum – aus deitschsprochiga Sicht - recht kompliziade Musta und
gengan oft bis in Wuatstaumm eine, wos aar a Grund is, dass Tschechisch ois
schwaare Sproch güüt.

De Hauptweata wean noch drei Geschlechta - Maskulinum, Feminimum und Neutrum -
untadeut. Ois bsundare Fuam kummt no bein Maskulinum des „Männlich belebt“, des
wos fia Maunna und fia Viecha mit an männlichn Geschlecht güüt, dazua.

Verben san in sechs Konjugationsglaassn untadeut, wöchane ma iwa de Endungan im
Infinitiv seng kau.

Ma untascheidt stoake und schwoche Adjektive. De stoakn haum a
geschlechtsspezifische Endung (Maskulinum: -ý; Femininum: -aa; Neutrum: -e), de
schwochn hean bei olle Geschlechta mit –í auf. Im Komparativ wean stoake
Adjektive in schwoche umgwaundlt.

Artikl und Personalpronomen föön oft, weu de haundlnde Peason oda Soch duach de
Endung vom Verb doagstööd wiad. Grod bei aana bsundan Betonung, oda wauns kaa
Verb gibt, weans heagnumma. Beispüü: Muž prácuje. = (Da) Mau hacklt. Owa: Ten
muž prácuje = Dea Mau haacklt.

Is Tschechische hod 7 Fölle: Nominativ, Genitiv, Dativ und Akkusativ ois wiar im
Deitschn; dazua kumman no Vokativ, Lokativ und Instrumental. Da Vokativ is da
Aunredfoi, den wos ma vawendt, waummar a Peason dirket auspricht, z.B. „Ahoj
Milane!“ (Servas Milan!). In Lokativ vawendt ma bei Uatsaungobn, z. B: „Na
univerzitĕ (Nominativ. Univerzita)“, in Instrumental, waumma wos mid wen oda mid
an Gegnstaund mocht, z.B. „Jedu autem (Nominativ: auto)“ – „i foah midn Auto“.
De letzn zwaa Fölle kennan owar aa so wia da Genitiv, da Dativ oda da Akkusativ
mid Präpositionan oda Zeitweata vabundn sei, z.B. da Lokativ bei da Präposition
„o“ (iwa): „mluvím o olze (Nominativ: Olga)“ – „i red iwa d Olga“. A Bsundaheit
is aa da Genitiv Plural, wöchana daunn vawendt wiad, waunns um a Menge vo fümfe
oda meah geht, z.B. trí piva – drei Bia, owa: pět piv = fümf vo de Biare.

De Deklination vo de Hauptweata und Pronomen hängan im wesantlichn oo vom
Geschlecht („männlich belebt“ hod dabei a aundares Musta ois wia „männlich“) und
vo da Endung (hoata, waacha oda mittlara Konsonant; Vokal). Aussadem gibt’s no
an gaunzn Schiwwe Ausnauman, so ois wia Viecha, de wos auf –ře aufhean oda
Fremdweata, de auf –um aufhean. De Deklination vo de Pronomen und Adjektive
richt si nochn Musta vo de Hauptweata.

Im Tschechischen hods drei Zeitn: Präsenz (Gegnwoat), Präteritum (Vagaunganheit)
und Futur imperfekt (Zukunft). Präteritum und Futur imperfekt wean mid
Hüüfszeitweata ausm Verb „být“ (sei) doagstööd.

A Bsundaheid san de vaschiedanan zeidlichn Aspekte, de wos mit Suffixe und
Präfixe doagstööd wean. So gibts .z.B. in da Zukunft nebman imperfektiven aa an
perfektiven Aspekt, wöchanen ma si a wengl so vuastöön kau, ois wiar im
Englischn de Fuam: I am going to..

In Imperativ gibts in Singular und Plural, da Konjunktiv wiad mid Hüüfszeitweata
ausm Verb „být“ ('sei) doagstööd.

Da easchte belegte Aufaung vo da tschechischn Sproch woa de Urtschechische Zeit,
de vom 9. Jhd. bis ins 12 Jhd dauad hod. Litaratursprochn woan domois in Behman
und Mährn Latein und Oid- Kirchnslawisch. Es gibt aus dera Zeit kaane iwaliefadn
Dokumente, de wos in aan Aufguß auf Tschechisch gschriebm san. Olladings kumman
nebm Uats- und Peasonannauman scho aanzlne tschechische Weata in lateinische
Texte vua. De – vo Linguistn augnummane – Voikssproch in Behman und Mährn woar a
Oat Urslawisch mid an regionaln Eischlog.

De easchtn duachgängig auf Tschechisch gschriewanan Texte gibts daunn om Aufaung
vo da Oidtschechischen Zeit, de wos vom 12 bis ins 15 Jhd dauat hod.

Augfaungt midn 12 Jhd. hods se de Sproch vom Urslawischn imma weida wegga
entwicket. es hod an Hauffn Lautvaschiawungan gebm. Zwaa Beispüle san: es is da
Laut ř entstaundn, is g hods se in etliche Fölle in Richtung h varändat (Bsp.
Glava – hlava „Koopf“, gora – hora „Beag“). Is Kirchnslawisch hod sei Bedeitung
valuan, Latein is ois Kanzlei- und Wissnschoftssproch bliemb. Schee laungsaum is
a Schriftsproch aus de domolign Mittlbehmischn Mundoatn entstaund, es haum si
berufliche Fochausdrick und a Dichtung entwicket. De easchte behmische
Rechtsschreiwung hod no kaane Hakal und Ringal ghobt, ma hod se mid de
vuahaundanen lateinischn Buchstobm ausghoifn. (z.B. rz fia ř, zz fia ž). Da
Reformator Jan Hus hod se recht ausfiahlich mid da tschechischn Grammatik
ausanaunda gsetzt In dera Zeit san aa de easchtn diakritischen Zeichn – Vuagänga
vom háček und vo da čárka - aufkumma. De Diakritika wean oigemein in Jan Hus
zuagschriem; owa si s wiakli sööwa ausdengt hod, waaß ma net. Is Tschechische
hod domois an großn Eifluss auf aundare slawischn Sprochn ghobt. De Idee mit de
diakritischn Zeichn is vom- Slowakischn, in Poinischn, in Sorbischn, in
Krowodischn und Slowenischn – iwanumma wuan. Aum End vo da Oidtschechischn Zeit
gengan aa schee laungsaum de oidn Vagaunganheitsfuaman Aorist und Imperfekt
beule (a weng so ois wia bein

In da Mittltschechischn Zeit, vom 16. bis ins 18. Jhdt, geht da Eifluß vom
Tschechischn ois Aumbtssproch zruck. A bsundara Eischniid woa de Schlocht am
Weissn Beag, noch dera de Hussitn eahnare Mocht in Behman und Mährn valuan haum.
Ois Vawoitungssproch hod si Deitsch duachgsetzt. Trotz oidem is de tschechische
Sproch owa net untagaunga. Es hod a duachaus guat entwickets litararisches Lebm
gebm, fia de Slowakn im domolign Owa- Ungarn woar is Mittltschechische de
Schriftsproch. Da bekaunntaste Schriftstölla aus dera Zeid is da Johann Amos
Comenius. Gengas End vom 18. Jhdt. hod owa de Tschechische Literatuar a weng
stagniat.

De Reaktion auf de Stagnation woa da Aufaung fia de Neitschechische Zeit – vom
18 Jhdt. bis heid. In da tschechischn Intelligenz is a neichs Intaresse
aufkumma, dass ma si mid da Tschechischn Sproch wiedar a wengl ausanaund setzt.
Des easchte wichtige Weakl woa 1809 des tschechische Grammatikbiachl vom Josef
Dobrovský. Sei Kolleg Josef Jungmann hod 1834 – 1839 mid sein
Tschechisch-Deitschn Weatabiachl de Grundlogn fia d modeane Tschechische
Schriftsproch glegt.

Zwischn de Tschechn und de deitschsprochign Vööka - bsundast aa Östareich und
Oidbayern- hods scho seidn Aufaung vom Middloita an Bevöökarungsaustausch gebm.
Zweng dem gibts aa recht vüü Weata, de wos vo aana Sproch in de aundare
ummagschwappt san. Is Tschechische is ollaweu untar an Eifluss vom Deitschn
gstaundn. Easchte Beispüle fia des gibt’s scho im 14. Jhd.: in da
oidtschechischn Satire „Mastičkář“ (da „Soibmtandla“) finden si Eischübe wia
z.B. „ wo pistu kwest“. Net olle Tschechischn Linguistn woan iwa des recht
begeistat. Scho da Ján Hus hod iwa seine Laundsleid grantlt: ......hodni by byli
mrskánie Pražené i jiní Čechové, jenž mluvie odpoly česky a odpoly nĕmecky,
řiekajíc .....hantuch za ubrusec, šorc za zásteřku.....(Uandlich mid da Peitschn
ghaut ghearatn de Prager und aa de aundan Tschechn, weu se redn hoiwat deitsch,
hoiwat tschechisch; se song... Haundtiachl stod ubrusec, Schiazn stod zásteřka,
.... Auf dar aundan Seitn haum si owar aa scho midtlhochdeitsche Dichta mit da
Tschechischn Sproch beschäftigt. Wernher der Gartenaere schreibt z.B. in sein
„Meier Helmbrecht“: zuo der muoter sprach er sa, beheimisch dobraytra (zua Muada
hod a so gsprochn, auf behmisch: dobre jitro (=An guadn Morgn). Aa de boarischn
Dialekte haum im Lauf vo de Joahundate etliche tschechische Weata iwanumma. In
Wean und Umgewung hod sbis ins 20. Jhdt. eine a Mischkulanz zwischn
Boarisch/Weanarisch und Tschechisch gebm, is Kuchlbehmische.



https://bar.wikipedia.org/wiki/Sankt_Petersburg

Sankt Petersburg (russ. : Са́нкт-Петербу́рг, Sankt-Peterburg, in Russland oft
ois : Пи́тер Piter obkiazt), 1924 bis 1991 Leningrad ( Ленинград) gnennt, is mid
uma 4,9 Mülliona Eihwohna (2010) noch Moskau de zwoatgresste Stod vo Russland
und ane vo de gresstn Städt vo Eiropa.

De Stod woa vom 18. bis ins 20. Joarhundat de Haptstod vom Russischn Reich, is a
eiropaweit wichtigs Kuituazentrum und beheabergt in wichtigstn russischn
Ostsee-Hofn. De Innenstod is UNESCO-Wödeabe.

Peda da Große hod de Stod nochn Apostl Petrus, sein Schutzpatron, benaunt und
ned wia oft aungnumma noch si söwa.

Nochn Ausbruch vom Easchtn Wejdkriag is de Stod 1914 in Petrograd (weatlich:
Pedastod) umgnennt worn. Und späda nochn Dod vom Lenin hod de Stod ob 1924
offiziö Leningrad ghassn. Nochn Zaumanbruch vo da Sowjetunion is 1991 duach a
Voiksobstimmung knopp entschiedn worn, dass de Stod offiziö wieda St. Petersburg
hasst. Des umliengnde Vawoitungsgebiet (federative Eihheit) Oblast Leningrad
(russ.: Leningradskaja Oblast) hod noch dea Voiksobstimmung owa sein bisherign
Nauman behoidn.

De foigende Ibasicht zagt de Eihwohnazoin nochn jeweulign Gebietsstaund. Bis
1944 haundlt sa so meistns um Schätzunga, vo 1959 bis 2002 um
Voikszejungseagebnisse und fia 2010 (Eihgmoanunga) um a Berechnung. In da Tabön
wiad de Aunzoi vo de Eihwohna in da Stod söbst ohne de Eihwohna im Voaortgiatl
aufgfiat.



https://bar.wikipedia.org/wiki/Russische_Sproch

De russische Sproch (friacha aa: Grossrussisch; im Russischn: русский язык) is
de slawische Sproch mit dena meisten Sprechan und güt ois Wödsproch. Sie büdt
zaumen mitn Ukrainischn (friacha aa Klaarussisch), in Weißrussischn und dem
Russischn de Gruppn vo de ostslawischn Sprochn und wiad mitn kyrillischn
Alphabet gschriem, mit bestimmtn russischn Bsundaheitn. De russische
Standardsproch basiat auf dena mittlrussischn Mundoatn vo da Gegend um Moskau.

Russisch wird haid vo zirka 240 bis 280 Milliona Menschn gsprochen. Es is in da
gonzen ehemalign Sowjetunion weitverbreitet, auch in Osteuropa kenna viele Leit
russisch sprechn.

Noad-estlich vo ana Linie vom Ladogasee üba Nowgorod und Jaroslawl bis
Joschkar-Ola. De Mundoat is duach a kloa ausgsprochans unbetontes „o“ (оканье –
Okanje), a gutturals „g“ und a hoats „t“ charakterisiat.

De Neadliche Grene valauft vo Sankt-Petersburg üba Nowgorod und Iwanowo bis
Nischni Nowgorod und Tscheboksary, de südliche vo Welikije Luki üba Moskau bis
Pensa. In dem Gebiet neadliche ois wiara südliche Sprocheignoatn. Im Westn is
des unbetonte „o“ a „o“, im Ostn a „a“ (аканье – Akanje).

Im Bereich südlich von Welikije Luki üba Rjasan bis Tambow. Do spricht ma s
unbetonte „o“ ois „a“, a frikativs „g“ und a waaces „t“.



https://bar.wikipedia.org/wiki/Ro%C3%9F

Roß (Pl.: Ressa) oda Hauspfead (lat.: Equus ferus caballus) san weit vabroadde
Hausviecha. Ressa gibts af da ganzn Wejd in vui vaschiedanan Rassn. So wern
schwaare und grosse Ressa Koidbliadla gnennt und sportliche Ressa Woarmbliadla
(dees beziagt si nua afn Charakta und ned afs Bluad). Ressa de gleana san wia
148 cm (wobei de Greas an da hechstn Stej vom Rugga (sog. Widarist) gmessn
werd), nennt ma Ponies.

A Roß is de domestiziate Form vom Wuidpfead (Equus ferus), des wos mitm Esl und
am Zebra vawandd is und zamma de Famij vo de Pfead (Oahufa, Equidae) buidn.

As Roß is a wichtiga Faktor in da Entwicklung vo da Menschheit gwen und is aa
imma nu. Gaunz am Ofong homd de Urmenschn as Roß nur zan Essn hergnumma. Weis do
a so vui gem hod, homs sa se a nix denkt und oft gaunze Herdn iwad Leitn
owigsteßn, damit se de Viecha darennan. Spada, wia donn Pfei und Bogn afundn
wuan is, hod des Metzgan donn aufghead.

Donn hod de sognennte "Hausviechaweadung" ogfongt. Wei oba s Rindviech, s Schof
und d'Goaß oafocha zan hoidn woan, hod se as Gwicht zeascht amoi auf de Oatn
valogat. As Roß woa ois Fleischliefarant nimma so wichti. Irgadwonn is ma donn
draufkemma, daß eigadlich ned bled wad, womma nimma söba sei Zeigl trogn muaß,
sundan des wem ondan auflona duad. Do hods Roß wieda a wengal gwunna, weis
schnölla woa ois de Rindviecha. Sicha homd se domis a scho Kinda amoi aufn Bugl
vo so am Roß aufigsitzt und a Gaudi dabei ghod, wonns donn groß und schnö gwen
han. So deafad donn as Reitn entdeckt wuan sei. As Reitn woa deszweng vian
Menschn a so wichti, wei a schölla vo A noch B kemma is. Da Hondl hod si
vobessad und da Kriag is a gfählicha wuan. Ohne Roß heds de großn Eroberungen
ned gem kinna.

Donn hod ma gmerkt, dass ma as Pferd ned nur zum Trogn und zum Reitn hernemma
ko, sundan a zan Zoign. Oiso hod ma Wogn baut. De homd se mid da Zeit imma bessa
entwickld. Am Ofong woans nu oaagsad und kloa und fian Kriag. Des Gschirr hod de
Ressa oba d'Luft odruggt. Oba wia gsogt, ma hod de Wichtigkeit kennt und imma
mehra Oabat einigsteckt. An Mittloida woa donn wieda a kloane wirtshafdliche
Revolution. Ma hod nemigs as Kummet entwicklt. So hod des Roß bessa schnaufn
kinna wonns zoigt hod. Und so homd de Leit gmerkt, daß a Roß vui bessa fiad
Landwirtschafd geeignet is, ois wia a Ochs. Es hod zwoa ned a so vui Kroft wia
der, oba es is schnölla und obat gleichmäßiga. As Roß woa donn bis zum Zwoatn
Wödkriag eigatlich des wichtigste Transportmittl, bevor die oigemein
Motorisierung eigsetzt hod.

Heid wead as Roß nur mehr in de ärmaren Gegendn vo da Wöd ois echte Oabadsviecha
eigsetzt. A da westlichn Wöd und bei de Araber is mehr a Liabhoberei, a Luxus
und a Sport. Voaoim de Koitbliata homs nochm Kriag recht schwa ghod, wei mas
nimma braucht hod. Heidztogs weand e oba a wieda interessant. Voaoim im
Tourismus sands recht beliebt fia Kutschfoatn und zan Schlittnzoign. Und a im
Reitsport segt mas imma efta. In monche Lända, zan Beischpü in Frankreich und in
Bejgien weans goa nu zua Fleischproduktion zicht.

As Roß gibts - stommeseschichtlich gsegn - scho vui länga ois an Menschn. De
ödasdn Fund sand uma 60 Mio. Joah oid. Des Viech hod freili no ned a so
ausgscheigt wia de Ressa heid. Es woa so groß wiera kloana Hund und is an
domolign Regnwoid in Nordamerika entstondn. Des hod ma Eohippus hyracotherium
ghoaßn. Es hod a nu koana Huaf ghod wia heid. Iwa a Londbruckn is des kloana
Eohippus donn noch Eurasien kemma und hod si nadiale weidaentwicklt. Wia de
Londbruckn donn voschwundn is, homd se de beidn Stämme untaschiedlich entwicklt.
Wei se des klima donn gändat hod, homd de Ressa ihr Ernährung umstön miaßn. Es
is trockana wuan, jiatz hods oiso mehra Gros gem. Do homd de Ressa neiche Zähnt
und a aundane Vadaung braucht. Se hand greßa wuan und oiwei schnölla. A da
Steppn ko ma se jo ned so guad vosteckn. Sche longsom is fost so groß wia
heidige Ressa wuan und hod Huaf griagt. Zu dera Zeit hods bsundas vui
voschiedane Oatn gebm.

Vor 4 Millionen Joah is donn des eigentliche Roß entstondn. De neiche Gruppn
nennt ma ''Equus''. Do homd sa se a noch Zentralfrika ausbroat und homd duatn
den seitnzweig vo de Zebras gründt. De wos in Asien, Nordafrika blim hand, sand
zu sognennte Onager und Esel wuan. De, de wos in Eiropa, Mittlaren Ostn und im
Orient ausghiodn homd sand zu insare heidign Ressa, Equus caballus wuan. In
Nord- und Südamerika is as Roß dafia ausgstorim. Des woa vor uma 10.000 Joahr.

Es gibt a Theorie, daß de iwrign Ressa in Eiropa und Asien in vier Grundtypn
untateid wean kinnan. Aus de vier Urtypn leit ma donn insane heidign Rassn ob.

Typ 1 is a Steppnpferd und hod ongeblich a so ausgscheigt wia as Przewalskipferd
(des is iwrigns des oanzige no lebade echte Wüdpferdl wos gibt. Olle ondan sand
ausgrott wuan.). Des Roß woa recht guad on de Steppn und kontinentales Klima
opaßt. Ausgscheigt hods a wengal ugromt und hoizwuid. As heidige Highland-Pony
aus Schottland soid eam a nu recht ähnlich sei.

Typ 2 woa in Nord-Westeuropa dahoam. Es woa recht kloa, grod amoi 1,20 m. Hod se
oba a suba on des feichte Wedda opaßt. As Exmoor-Pony entspricht woahscheinli am
bestn dem Typ.

Typ 3 woa recht groß fia domis (uma 1,45 m) und hod in Zentralasien gwohnt. Es
woa recht zaach und sehnig. Es woa schlonk und hod a dünns Fö ghod. Hoid recht
praktisch fia de Wüstn. De Rass Achal-Tekkiner derfad aus dem Typn ausagwogsn
sei.

Typ 4. Der Typ woa kloa und dünn, wo ausm westlichn Asien und is woascheinlich
da Stommvottan vom Araberpferd. Heid gibts nu a Rassn, as Kaspische Pony, des
wos dem Typ ziemlich noh zuwe kimmt.

Aus dene Typn homd se donn wieda voschiedane Oatn aussabüd. Unta ondam da
Tarpan, der wos in Mittel- und Südosteuropa dahoam woa, donn as Waldpferd aus
Norwesteuropa, as Tundrenpferd in Sibirien und natiale des scho gnennte
Przewalskipferd. Wobei da Tarpan und as Woidpferd am Wichtigst sand fia insare
Rassn. Ausm Tarpan hand de woambliata wuan, und ausm Woidpferd de bißl ruhigaren
Koitbliata. Des woa deszweng as so, wei da Tarpan a da Steppn gwohnt hod. der
hod schnoi davorenna miaßn, wonn a Gfoah wor. Des woa de oazige Meglichkeit, daß
a davo kimmt. As Woidpferdl hod im Woid und an Moor glebt. Wonn ma do oafoch
davodeifid, donn passiert schnö ebbs. Oiso is des Roß a wengla ruhiger, woat
eascht amoi a wengal, bevors donn davotrobt.

As letzt echte Wuidpfead is as Przewalskipferd. Des hod da polnische General N.
M. Przewalski 1881 a da Mongolei entdeckt. Es woa fost ausgstorim, oba wei in de
Zoos in Eiropa a poa vo de Viecha eigspiad woan, hod ma wieda an kloan Bestond
zomzichtn kinna. Heid probiert ma a da Mongolei wieda a poa vo dene auszwuidan.
Obs wos wiad, wead ma segn.

Da Tarpan is am End vom 19. Jhdt ausgrott wuan. In da Ukraine homd a poa Bauan
zwecks Gaudi den letztn wuidn Tarpan z'Tod ghetzt, weis schaun woitn, wia schnej
de wuidn Viecha ned wadn.

An Mittloida hod ma in Eiropa wuide Ressa ois Jogd-Wuid gsegn. In Poin homs donn
am längern iwalebt, bis duadn de Bauan de letztn eigfongt und in eanre Hausressa
eizicht homd. Da letzt echte Tarpan is 1887 z Minga im Zoo gstorm. Donn hod ma
probiert, daß mas wieda zruckzicht. Ma hod aus Poin a poa vo de Ressa ghoid, in
de wo da Tarpan eikreitzt wuan is, und dazua hod ma nu a poa oida Rassn wia an
Konik einigmischt. So is da "moderne" Tarpan entstondn. Der is oba koa
Wuidpfeadl mehr, sondan schaugt nua so aus.



https://bar.wikipedia.org/wiki/Noadamerika

Noadamerika (amtli: Nordamerika) is da neadliche Tei vom amerikanischn
Doppekontinent.

Es is - noch Asien und Afrika - da drittgresste Kontinent vo da Eadn, mit ana
Fläch vo 24.930.000 km². De Vabindung vo Noad- und Siidamerika is de engste Stej
in Panama.

Auf da Hauptlondmasse lieng drei grosse und relativ bevejkarungsreiche Stootn.
Dazua keman no de Stootn vo Middlamerika und an Hauffa Insln bzw. Inslstootn.

Offizie is z Rugby in North Dakota da geographische Mittepunkt vo Noadamerika.
De Position is mit am 4,5 m hohn Stoaobeliskn markiat.

1 Panama liegt sowoi in Noad- ois wia a in Siidamerika. 2 De obhängign Insln
liegn in Siidamerika, wean oba weng historischa und kulturella Grind trotzdem zu
Noadamerika zejd.

De USA und ondare englischsprochige Nationen vo Amerika wean ois Angloamerika
bezeichnet. Kanada gliedat si in an anglokanadischn und an frankokanadischn
Bereich. De ondan noad- und sidamerikanischn Nationen wean unta de Begriff
Lateinamerika oda Iberoamerika zammgfosst.



https://bar.wikipedia.org/wiki/Mississippi_River

f Da Mississippi River, aa Mississippi [ˌmɪsɪˈsɪpɪ] is a 3778 Kilometa langa
Schdrom in de Vaeinigtn Stoodn. Ea kummt ausm Lake Itasca im nerdlichn Minnesota
und mind umara 160 Kilometa siadle vo New Orleans in Goif vo Mexiko eine.

Da gräßte Nemfluss is da Missouri, dea lenga ois da Missisippi is, bisa in eam
nei mind. Da Missouri und da Untalaaf voum Mississippi buidn ois
Mississippi-Missouri mid 6051 Kilometan Leng, s fiatlengsde Flusssüstäm da Erdn.

Da Mississippi fliaßt voum Noadn in Siadn owe und kimmt duach acht Bundesstoodn:
Minnesota, Illinois, Missouri, Kentucky, Arkansas, Tennessee, Mississippi,
Louisiana und ea buid de Grenz vo Wisconsin und Iowa. Z St. Louis kummt a mim
Missouri zam, nocha mim Meramec und ba Cairo, Illinois, mim Ohio.

Da Nam fia Mississippi stamd wascheinsd vo da Sproch da Algonkin-Indiana o.
Messe fia Grouß und 'sepe fia Wossa, homs gsogt. Haife song d Leid a „Voda da
Gwässa“, des is owa mea a poedische Iwasetzung. Vo da Sproch da Anishinabe kummt
Messipi fia „groußa Fluss“, ara Meglekeid. De moastn song zan Missisippi „Old
Man River“, vaewigt im Liadl Ol’ Man River voum Musikl Show Boat ausm Joa 1927.

Da Mississippi entwossad de gräßdn Tei zwischa de Appalachen, estle und de Rocky
Mountains im Westn, in Goif von Mexiko eine. Mid 3.220.000 Kwadradkilometa is
des Eizuagsgebiad voum Mississippi s fiatgräßde da Wejd.

D Kwejn voum Mississippi ligt nerdle im US-Bundesstood Minnesota im Itasca State
Park. Da Itascasää sammed in 450m Hä merare Kwejbäch und losst an Mississippi
ois finf Meta broadn Bo ausse.

Flußowäats fliaßt a duach zoireiche Sään,ois gräßtn an Lake Winnibigoshish.
Untahoi voum Coon Rapids Damm ba Minneapolis is da Mississippi schiffboa.

De Saint-Anthony-Fej z Minneapolis und a bo gloane Wossafej ba Little Falls in
Minnesota woan de oanzign nadialichn Wossafej am Owalaaf voum Mississippi. Heid
san im Flußoschnied zwischa Minneapolis und St. Louis 29 Damm- und
Schleisnbauweake, de wos in de 1940 Joa dabaud hom, mid dene 123 Hänmeta
iwawundn wean. S Zui vo dem ganzn Wergl is gwen, das ma Massnwoan voum Noadn da
USA leichda in Goif vo Mexico owe bringd.

Nerdle vo St. Louis vabind se da Mississippi mim Missouri za an broadn Schdrom.
Da gräßde Nemfluss, da Ohio, mind ba Cairo in Missisippi nei. De wichdegstn
Zuafliß am Owalaaf san Minnesota River, Iowa River, Des Moines River, Illinois
River, Missouri und Ohio.

Siadle vo da Eimindung voum Ohio lafft da Missisippi in a 80 km broade
Inlandsbuchd nei. Wega da niadrign Reliefenagie und an gringa Hänundaschiad (96
m) vo Cairo bis za Mindung in Goif vo Mexico buid da Missisippi am Untalaaf
weide Mäanda aus. Iwa de Joahundate hod se s Flussbett owei vaändat, drum san an
de Flussufan vo odrennde Oidwossa, weidleifige Aunlandschoftn enschdandn .

Im Siadn vo Louisiana mind da Schdrom in an weidleifign Dejda (Delta) in Goif vo
Mexico. Da lengsde Mindungsoam is da Atchafalaya River, dea umara 500 km vo da
Haubdmindung ozwoagt und sejm a Dejda buid. Flußowäats vo New Orleans hod se mid
da Zeid afgrund voum Sediment wos da Fluß mid bringd und dem gringa Gäzeitnhub
voum Goif, a fingafeamigs Voglfuasdejda gfoamd, wos finf Haubdoam hod. Des is
mid 28.600 km² oans da gräßdn Mindungsdejdas wejdweit. 1 bis 1,5 Milliona Tonna
Sediment bringd da Fluss am Dog dahea. Reglmassige Iwaschwemmunga hom a flachs
Schwemmland gschaffa, wos umbande fruchtboa is. De houe Oatnvuifoit in de Gwässa
beginstigd d Fischarei. Se eabringd a Million Tonna Fiesch im Joa und is de
bedeidansde in de USA. In da Landwiadschoft wean haubdsechle Reis, Bamwoi,
Zuckaroa und Sojaboona obaud.

Wichdege Zuafliß voum Untalaaf san White River, Arkansas, Yazoo River und Red
River.

Uaschpringle is da Mississippi am Volaaf voum heidign Hennepin Canal, vo Rock
Island no Hennepin und nocha an heidign Flussbett voum Illinois River bis za
seina Mindung ba Alton gfoigt. De voalezde Eiszeid (300.000 bis 132.000 Joa voa
heid) hod an Owalaaf voum Missisippi grundlegand voändad. A gschlossane Eisdeck
bam heidign Rock Island hod eam an Weg zua gmochd und an Fluss no Westn
volagad.Im Breich voum Missisippi-Dejta hod da Fluss oi dausnd Joa sei Bett
gwexld und mid seim midgfiadn Sediment de gsamde Kistnlinie vo Louisiana gfoamd.
In de leztn 5000 Joa hod se de Kistn vo Louisiana no uma 25 bis 80 km in Goif vo
Mexiko nei gschom. De Oidoam voum Fluss, de wenga Wossa gfiad hom ois da
Haubdschdrom, hom Sümbf und Aunlandschofdn buid, de ma heid Bayous nennd.

S Toi voum Mississippi hom zeaschd vaschine indianische Schdämm bsiedld. Dazua
zejn de Cheyenne, Sioux, Ojibwe, Potawatomi, Ho-Chunk, Fox, Kickapoo, Tamaroa,
Moingwena, Quapaw und Chickasaw. Vo 700 bis uma 1600 woa do de
Mississippi-Houkuidia, de ois oanzige Gsejschoft im Amerika nerdle vo Mexiko
fesde Städ dabaud hod. De gräßde woa Cahokia, in da Nat voum heidign St. Louis,
wos mid za. 20.000 Eiwona bis zan Joa 1800 de gräßde Stod z Nordamerika woa.

Am 8. Mai 1541 hod da schbanische Endecka Hernando de Soto ois easchda Airopäa
den Fluß gfundn. Rio de Espiritu Santo hodan gnennd. 1673 san da Louis Joliet
und da Jacques Marquette za a groußn Exbedition afn Missisippi afbrocha. Ois
easchda Airopäa is da René-Robert Cavelier, Sieur de La Salle 1682 an da Mindung
voum Fluss okumma. Ea hod ole Ländareian de am Fluss gleng san fia Frankreich in
Bsiedz gnumma und hods zu Ean voum franzesischn Kine Ludwig XIV Louisiana
gnennd.1699 hod ma s Fort La Balize zua Kontroi da Flusseifoat grind.

Wei se in de Aunlandschoftn Pejztia wia da Biba afkoitn hom, hod se s
Mississippi-Toi boid zan Zändrum fian noadamerikanischn Pejzhandl ausbuid.

Im 18. Joahundat hom de Ufa voum Fluß efda an Bsiza gwexld. Zeaschd woas ois
Kolonie Louisiana voischdande in franzesischa Händ. No da Niadalog Frankreichs
im simjarign Griag und dem Friadnsvodrog vo Baris 1763, is da Mississippi Grenz
zwischn britischn und am 'schbanischn Kinereich woan. Sei rechds Ufa hom d
Schbania griagt, s linke de Brietn. Bis 1783 homs de Brietn poitn. Nom Griag
gega de Voeinigdn Stoodn hod England de Gebiade estle voum Mississippi an de
Amerikana odren miassn. Easchd 1803 isa s westliche Ufa za USA kumma. Saidem is
da Mississippi a reina amerikanischa Fluss und stejd koa Grenz mea zwischa
vaschina suwaräna Stoodn doa.

1810 hod afn Mississippi de Dampfschifffoat ogfangd, 1812 is da easchde
Schauferaddambfa voum Robert Fulton im Linienvakea zwischa New Orleans und
Natchez gfohn.1850 woans 740 Dampfschiff. De moastn san zwischa New Orleans und
Louisville gfohn. Voa oim Bamwoi hod ma no New Orleans transboadiat und vo do no
Airopa..

Da Mississippi hod se za wiadschofdlichn Lemsoda gmausad und fia vui Siedla is
St. Louis a wichdega Knodnpunkt gwen, weis vo do iwan California Trail oda
Oregon Trail, no Westn ganga is. Memphis und New Orleans woan ned grod
bedeidande Schdandoate fiad Wiadschofd, sundan a Zendren voum amerikanischn
Sklafnhandl.

Im amerikanischn Biagagriag woa d Kontroi voum Mississippi a wichdegs Zui vo
beide Patein gwen.

1927 hod da Fluss de gräßde Fluadkatasdrofa vauasacht, ois am Untalaaf za.
70.000 km² Land bis za 9 Meta hou iwaschwemmd und 700.000 Leid ewakuiad wean hom
miassn. 1993 hods wida a Joahundathouwossa gem, wou za. 80.000 km² Land unta
wossa woan. 2011 woan de gräßdn Iwaschwemmunga seid 1927.



https://bar.wikipedia.org/wiki/Kunststoff

Unta Kunststoff, Plastik oder Plaste vastähd ma organische, polymere Festkeapa,
oiso feste Materialien, de wo syhthetisch oda hoibsynthetisch aus monomern
organischn Molekuin oda Biopolymern hergstejd wean. De langa Molekuikettn aus
dena Plastik afbaud wead, bestenga aus ana Onandareihung vo monomern
Grundbaustoana. Es miassn owa ned imma de gleichn Monomere sei. Ma untascheidt
do zwischn drei groußn Gruppn vo Kunststoffn:

Zum easchdn moi hod da Leo Hendrik Bakeland aus Belgien 1907 an voisynthetischn
Kunststoff heagstoid. Ea hod undda am hoha Druck und in a gscheidn Hitz Phenole
und a Foamaldehyd zammgmischt wira wos gsuacht hod wos ma statt am Schellack
heanema kon. Gnennt hod as Bakelite, und ma hods in a jede Foam giaßn kena.
Ausgheadt wars ned empfindli gega Hitzn und Seiren, awa weils gor so hart war is
gscheid spröd gwen. Bei de Autobauer und in da Elektoindustrie hod mas friara
vui heagnumma, voa ollem weils guad gega an elektrischn Strom isoliad. Aa heid
kon ma in ganz oide Heisa nu Liachschoidda aus dem Matrioi findn, und aa da as
Ghäus vom Voiksemfenga is draus gmacht worn.

An näxdn Meilnstoa in deara Entwicklung hod da Hermann Staudinger glegt. Ob 1917
hod a mid da Idee dass Kunststoffe aus Makromolekui aufbaud san de Grundlog vo
da modeana Polymeaforschung glegt. Fia Sei Arbat hod a 1953 na aa an Nobelbreis
fia Kemie griagt.

De naxde bearige Sach war wia ma in da middn vo de 1950er Johr mid da
Rohstoffbasis wegga vo da Koin kemma is. Ma hod beim desdillian vo Eadoi zum
Heizoi nemhea nu leichde Benzinfraktiona kriagd de wo ma in dene Mengen so ned
bacha hod kinna. Aba wia ma de nacha zu Polyolefine vaarbatn kinna hod san de
Kunststoffe schnei imma billiga worn.

1963 san da Karl Ziegler und da Giulio Natta mit am Nobelbreis fia Kemie
auszeichned worn. Und zwar weils de Metallocen-Katalysatoan eafundn hom. Damid
hod ma voa ollem Polyethylen und Polypropylen nu billiga heastoin kinna, ma
braucht seiddem koane so hochn Drück nimma. De Systeme wean bis heid
weidaentwicklt und san de Grundlog fia de heid wichtigsdn Massnkunststoffe.

Es gibt vui vaschiedene Verfahren Kunststoffe z vaarbatn. De Produkte kennan
fertig zum vakaffa an Endvabraucha sei, Hoibzeig de no weidavaarbat wean miassn
oda Fertigteile de mitananda oda mit andan Materialien zu Fertigprodukte
zammbaut wean.

De Produkte, de wo in da Industrie herstoid wean, lossn si noch da
Fertigungsmethode eintein in:

 Gottfried W. Ehrenstein (Hrsg.): Polymer Werkstoffe. Hanser, Minga 1999, ISBN
3-446-21161-6.

 W. Hellerich, G. Harsch, S. Haenle (Hrsg.): Werstoffführer Kunststoffe. Hanser,
Minga 2004, ISBN 3-446-22559-5.



https://bar.wikipedia.org/wiki/Internationals_Phonetischs_Alphabet

Es Internationale Phonetische Alphabet (IPA) is a phonetischs Alphabet. Mit dean
ko'ma olle menschliche Sprouchn lautmasse recht gnau bschreim und afschreim.
Entwicklt houts de International Phonetic Association. Es IPA is haint des
Lautschriftsystem, wos om waitern vabroitt is.

De IPA-Zaichntabölln nutzt unter ondern Bouchstom von lateinischn und von
grichischn Alphabet, tolwais in ara ogwondeltn Form. A jeds Zaichn stejt dou fir
oan Laut oder des bschreibt an schou ogema Laut gnejer.

D Sunderzaichn von Alphabet han in Unicode in Beraich vo U+0250 bis U+02AF (IPA
Extensions) afgnumma worn. De normaln Zaichn asn Lateinischn find'ma vo U+0020
bis 007E (Basic Latin), de bsundern lateinischn vo U+00C0 bis U+024F (Latin-1
Supplement und Latin Extended), dej asn Grichischn vo U+0370 bis U+03FF (Greek
and Coptic). D Zaichn, dej wou an Laut gnejer bschreim, vo U+2B0 bis U+036F
(Combining Diacritical Marks). Ejamol nimmt de International Phonetic
Association Zaichn dazou, wegga, oder enderts.

D Vokale wern unterschin nouch da Stöllung von da Zunga (vorn - zentral - hint),
von Mund (offa - mittl - gschlossn) und vo de Lippm (grundet = gru. - ungrundet
= ung.). Ondere Noma fir offa und gschlossn (su hoissts a ban IPA) han tejf und
houch nouch da Stöllung von Unterkifer und da Zunga vo da Hejch her.

Nasal kinna d Vokale aa gsprocha wern. Waiters kinnas olle kurz und long sa. Des
wird in IPA mit de Zousozzaichn gschrim, dej wern Diakritika und
Suprasegmentalia ghoissn. Mit deane kinna aa ondere Feinheitn dougstöllt wern.

A IPA-Zaichn firn zentraln a-Laut, wej'a in Standarddeitschn und in an Tol
boarische Dialekte firkummt, gits koans. Deratweng wird entweder es Zaichn firs
vordere a gnumma: [a], oder da vakleanerte Grousbouchstob firs a: [a].

D Konsonantn wern unterschin noun Artikulationsort (bilabial usw.), nou da
Artikulationsoart (Plosive usw.) und nouch de Luftstroummechanismen. De maistn
Konsonantn han dou pulmonal, des hoisst das'ma asschnauft, wem'mas spricht.
Niat-pulmonale Konsonantn han d Ejektive, d Implosive und d Klick. Stimmhafte
(okirzt 'sth.) und stimmlouse (okirzt 'stl.) Konsonantn wern aa unterschin.

De dunkl hinterlegtn Földer song, das'ma des physiologisch niat assprecha ko.
Baispülswais gejt a glottaler Nasal gorniat, wal ba ran Vaschlus vo de
Stimmlippm koa Luft niat durch d Nosn asstrejma ko, usw.

D Diakritika und d Suprasegmentalia han Zousozzaichn. Mit deane wird d Assprouch
vo oanzlne Lautt, vo Lautfolng, Sülm, Werter, Wendunga und Setz gnauer bschrim.
In de druntern Tabölln werns ner oafach dougstöllt, Gnauers und Baispül findts
in de Listn vo de IPA-Zaichn.

D Diakritika, wouse min Haptzaichn vabindn, stenga standardmasse unter dean.
Wenn des ower a Unterleng hout, nou ko es Zousozzaichn iwers Haptzaichn gstöllt
wern. Asgnumma han nergrod d Diakritika fir knarrad [a̤] und fir behaucht [a̰],
wal dej bedeitn driwergstöllt wos ondersch, nemle zentralisiert [ä] und
nasaliert [ã]. D Zentralisiert-Tipfala derfa niat mit d Umlautzaichn vo de
Normalalphabet vawechslt wern, fir dej Lautt gits ondere IPA-Zaichn: [ø œ y ʏ æ
ɶ]. A Tol Diakritika stenga aa hintern Haptzaichn.

D Diakritika fir ghum [e̝] und gsenkt [e̞] wern aa fir a por Konsonantn
hergnumma, mit ara extra Bedeitung: [ⱱ̝] und [β̞] (dej stenga in da drowern
Konsonantntabölln).

Fir a por vabundane gits aa extra Unicode-Zaichn: [ɚ] (U+025A), [ɝ] (U+025D),
[ɫ] (U+026B) und de maistn Nasalvokale. Ower normalerwais hans ar in Unicode
zommgsetzt asn Haptzaichn und n Zousozzaichn. D Unicode-Nummern vo deane
siat'ma, bol'ma min Mauszoicher af a Tabölln-Zölln fort und a wengl af derer
blaibt.



https://bar.wikipedia.org/wiki/Hofbr%C3%A4uhaus

As Hofbräuhaus guit ois s berihmtaste Wiatshaus vo da Wejd und ois Woarzeichn vo
Minga. Es steht in da Oidstod "am Platzl" und wor friaa da Sitz vo da
Hofbräu-Brauarei.

As Hofbräuhaus is wejdweit a Synonym fia boarische Gmiatlichkeit und zimftige
Musi, fia boarisches Bia und Spezialitetn. Seit mea wia 400 Joar gheat Minga,
Bia und Hodbräuhaus zamm.

Da bayerische Herzog Wilhelm V. hod anno 1589 an Bau vom Hofbräuhaus ois
Brauarei in Auftrog gebm. Da easchte Zweck wor, an Wittlsbocha Hof mit Braun-Bia
z vasoagn, so is aa da Nama entstandn. Voahea is as Bia teia in Niedasaxn, Saxn
und Hessn zuakafft worn. Ois Standoat is da Plotz gwejd worn, wo s ehemolige
Hennahaus ('Hühnerhaus') gstandn is.

Im Zwoatn Wejdkriag is as Hofbräuhaus 1945 ba am Bombardement vo Minga duach de
Alliiatn fost voistendi zasteat worn. De Rekonstruktion is bis zua 800-Joarfeia
vo Minga 1958 obgschlossa gwen. Bis heit is as Hofbräuhaus a Magnet fia
Touristn. Dog fia Dog keman 35.000 Bsuacha. Da Freistoot Bayern nimmt so Joar
fia Joar zwoastellige Millionbedreg eih.

Anno 2004 is in Las Vegas in da USA unta Lizenz a Hofbräuhaus nochm Vorbuid vom
Mingara Hofbräuhaus baut worn.

As Hofbräuhaus wor vo seine Grindung o im Bsitz vo de boarischn Herrscha. Anno
1852 hod da Kini Maximilian II. s Hofbräuhaus an an bayerischen Stoot ibagebm.
Heit hoassts offiziej Staatliches Hofbräuhaus am Platzl.

As Hofbräuhaus-Liad is a wejdbekannts Stimmungsliad, wo zan Repertoire vo jeda
Bloskapejn gheat. Da Refrain geht so: In München steht ein Hofbräuhaus - oans,
zwoa, gsuffa. Dees Liad is 1935 vom Wilhelm „Wiga“ Gabriel aus Berlin komponiat
worn.

A Zitat vonam Liad hod 1981 zan Skandal gfiat, ausglest duach de Mingara Band
Spider Murphy Gang. Dees Liad fangt so o: "In München steht ein Hofbräuhaus –
doch Freudenhäuser müssen 'raus". Dabei gehts um Doppemoral in da Gsejschoft und
um Prostitution. Obwoi vui Radiostationa dees Liad boykottiat hom, is de Single
750.000 Moi vakafft worn und hod fia de Spider Murphy Gang an Duachbruch brocht.

Da Alois Hingerl, de Haptfigur vom Mearchn "Ein Münchner im Himmel", wor sei
fiktivs Lebm lang Stammgost im Hofbräuhaus. Noch seim Afenthoid im Himme is a
wieda ins Hofbräuhaus ganga und hod do driba sein Aftrog vom Heagod vagessn.

Da Lenin hod si wearend seina Emigration aa lengare Zeit in Minga afghoidn. Im
Dogebuach vo seine Lebmsgfeatin Nadeschda Krupskaja steht dazua:



https://bar.wikipedia.org/wiki/Graz

Graz is de Laundeshauptstod vo da Steiamoak. Se is noch Wean und vua Linz mit
280.200 Einwohna (2016) de zweitgräßte Stod vo Östareich und a bedeitende
Universitetsstod. De Statutarstod Graz, de wos sowoi Gemeinde ois aa Beziak is,
woa im Joa 2003 Eiropäische Kuituahauptstod. Graz hod aa an |Eiropapreis valiehn
griagt. De Oidstod vo Graz gheat zum UNESCO-Wödkuituaeabe.

Da Nauman Graz kummt ausm slowenischn Gradec, voun grad = Buag und ec = die
Nochsübn voun "kloa".

Graz liegt an da Mur im Siidostn vo Östareich, im Nordtäu vom Graza Beckn und is
vo drei Seitn vom Graza Berglaund umgem. De Stod is, in südwestliche Richtung,
uma 200 km vo Wean entfeant. De näxtglegane Großstod is Marburg in Slowenien, de
wos ca 50 km weit weg is. Graz is de Laundeshauptstod vo da Steiamoak, in ana
greanan und woidreichn Gegnd.

Wäu Graz vo drei Seitn duach Berg gschützt is und nua geng Siidn offn, is de
Stod klimatisch begünstigt und stähd a weng unta mediterranan Eifluss. Graz hod
mea Tog, wo de Sun scheint und hod wenga Wind und Reng wia Wean; aa de
Temparatuan san meaklich müda. Duach de klimatischn Voatäu is owa a de Smoggfoa
hächa, besundas im Winta.



https://bar.wikipedia.org/wiki/Benedikt_XVI.

Benedikt XVI., biagalich Ratzinger Joseph Alois (* 16. Aprui 1927 z Marktl,
Obabayern, Bisdum Bossa, afgwoxn in Aschau am Inn, Tittmoning und Traunstoa),
war Papst und s Owahapt vo da remisch-katholischn Kircha und vom Stoot vo da
Vatikanstod.

Da Ratzinger Sepp is am 16. Aprui 1927 in Marktl, am obaboarischn Derfe ned weid
vo Oideding, geborn worn; sei Voda Joseph wor Gendarmeriemoasta und sei Muada
Maria Kechin. Tauft worn isa glei am sejm Dog, wos a Karsamsdog gwen is, mit am
Taufwossa, wos fias Osterfestl frisch gweiht wor - drum hoda spada a oiwei wiada
gsogt, dassa a bsundans Vahejdnis zu deram Gheimnis vom Osterfestl hod. Wiara
zwoa Joar oid gweng is, is sei Famij nach Dittmoning zong, wos a ondane kloane
Stod an da Soizach is, und drei Joar spada af Traunstoa. Do hod da Ratzinger
Sepp an gresstn Tei vo seina Kindheit zuagbrocht. Sei Umfejd wor diaf religies
prägt, ois Kind wor a Ministrant. Sei Grossonkl wor da Priesta, Landdogs- und
und Reichsdogsobgeordnete und Schriftstöller Georg Ratzinger (1844–1899).
Herstamma deand alle zwee Ratzinger (da Papst üwa sein Vadda) ausm Ratzingerhof
z Riggaren (Pfarrei Schwanenkirchen).

1951 isa nacha z Freising zum Priester gweiht worn und is boid drauf aa Doktor
gworn. 1958 hoda an Lehrstui fia Dogmatik und Fundamentoitheologie in Freising
kriagt. Spada hoda aa in Bonn, Münster, Tibingen und Rengsbuarg glahrt, owa 1977
hot des ois a End ghobt, no hod nemli da Papst, da Paul da Sechste, gsogt, dass
da Ratzinger Sepp Erzbischof vo Minga und Freising wern soi. Ois a soichaner
issa aa scho boid Kardinal gworn und hod 1978 zwoamoi an neian Popst wejn derfa
- bam zwoatn Moi is da Wojtyla Karol da Gwinner gwen, der wo dann an Naman
Johannes Paul da Zwoate ognomma hod und dem sei engster Vatrauter da Ratzinger
Sepp spada worn is.

Da Papst Johannes Paul II. woit glei am Ofang vo seim Pontifikat, an Kardinal
Ratzinger zan Präfektn vo da Glaumskongregation eanenna. Weira eascht andathoib
Joar Erzbischof z Minga wor, hod a um Bedenkzeit betn. Easch wia da Johannes
Paul II. drei Joar spada de Beruafung wiedahot hod, hod a zuagsogt. Vo 1981 bis
zu seina Woi ois Popst wor da Ratzinger nacha Präfekt vo da Glaumskongregation
mit am Stob vo 40 Mitorwatan. Mit da Aufnohm vo dera Tätigkeit isa vatikanischa
Stootsbiaga worn, hod owa sei deitsche Stootsbiagaschoft bhoidn.

Ois easchta deitscha Papst seit Hadrian VI. (1522–1523) und easchta boarischa
Popst iwahaps, is sei Woi vor oim in Deitschland und Bayern gfeiat worn. De
Buidzeidung hod sogor gschriem: „Wir sind Papst!“ (Mia san Popst!).

Boed noch saena Waeh is a Medallion mit saem Porträt in der Galerie vo de Päpste
in da remischn Basilika San Paolo fuori le mura zu saene Voagänga dazuagmojt
wordn (vorn im rechtn Seitnschiff, meistns is s a(nglaecht): Da had a scho zu
Lebzaetn sein Platz in da Kirchngschicht.

Zwoamoi wor da Papst scho in Deitschland, oamoi affm Wejdjungeddog in Köln, s
andamoi in Bayern, des hoaßt z Minga, Rengschburg, Oidäding und ganz kurz z
Marktl. Z Regnsbuarg hoda a Redn ghoitn, de wo vui Muslime ned gfoin hod, weila
do an oidn ostremischn Kaiser zitiat hod, der wo gsogt hod, da Islam hätt nix
Guats ned brocht.

Bislang hoda Benedikt zwoa Enzyklika gschriam, d'oane iwa de Liab (Deus caritas
est = Da Herrgod is de Liab), und de ander iwa de Hoffnung (Spe salvi = Aufd
Hoffnung hin samma grett). 2007 hoda as Motu Proprio Summorum Pontificum
rausbrocht, wo er an oidn, tridentinischn Messritus wiada offiziej zuaglossa
hod.

Benedikt XVI. hod si ois Papst fiara neies Woppm entschiedn, wo vom Andrea
Cordero Lanza di Montezemolo entworfn worn is. Sei Woppm enthoit Symbole, wo si
scho in seim erzbischeflichn Woppm gfundn ham, wia zan Beispui an Korbiniansbean
ausm Stodwoppm vo Freising. Iwaroschend wor de Entscheidung stott da sonst
iblichn Tiara (Papstkrone) de beschefliche Mitra (Bischofsmitzn) z setzn, damit
soit signalisiat wean, dass da Popst unta de Bischef a primus inter pares warad;
oiso de Betonung af a kollegiales Fiarungsprinzip so wias de Christn vo de
easchtn Joarhundate praktiziat ham.

Da Ratzinger hod scho iwa 600 Schriftn vavosst. A Großteil vom Weak vom
Ratzinger wead ab 2008 im Herder Valog in ana af 16 Bend oglegtn Buachrei nei
edidiat.



https://bar.wikipedia.org/wiki/WikiLeaks

WikiLeaks (aa Wikileaks, englisch leaks ‚Lecks‘, ‚Lecha‘, ‚undichte Stejn‘) is a
Netzportal, af dem Dokumente anonym vaeffentlicht wean, de wo duach Gheimhoitung
ois Vaschlussoch, Vatraulichkeit, Zensur oda af sunstige Weis in eanara
Zuagänglichkeit eigschränkt san. De Dokumente ham bislang imma a gross Interesse
in da Effenlichkeit bewiakt und za kontroversn Diskussiona gfiat.

Des Projekt gibt o, dena zua Seitn steh z woin, "die unethisches Verhalten in
ihren eigenen Regierungen und Unternehmen enthüllen wollen." Dazua is noch
eignan Ogom a System "für die massenweise und nicht auf den Absender
zurückzuführende Veröffentlichung von geheimen Informationen und Analysen
gschoffa worn.

Da Grundgedankn vo WikiLeaks is de Idee vom frein Zuagang za Informationa, de wo
effentliche Oglegnheitn betreffa. Damit wean friare Projekte zua Feadarung vo
Informationsfreiheit wia zan Beispui Cryptome oda CL-Netz weidagfiat. Da Nama
vom Projekt geht drauf zruck, dass zeitweise die Kommentiarung vo vaeffentlichtn
Inhoidn in am Wiki beorwat wean hod kena, wos heit owa nimma meglich is. Da
englische Begriff 'leaks' steht fia ‚Lecks‘, ‚Lecha‘ oda ‚undichte Stejn‘ und
vaweist af de Dokumente, de wo ned zua Vaeffentlichung bstimmt gwen san.

Da Historika Karl Schlögel hod drauf higwiesen, dass de Bolschewiki und de USA
nochn easchtn Wejdkriag an Kampf gegn de Geheimdiplomatie vo da „oidn Wejd“
gfiat hättn. So waradn vo stootlichn Stejn in Russland und USA olle vorhandanen
Dokumente aussagem worn, oisdann genau des, wos WikiLeaks heit gegn an Wuin vo
de Stootn mocht. Da Schlögl vaweist do afs 14-Punkte-Programm vom Woodrow
Wilson, wo da easchte Punkt hoasst: „... die Diplomatie soll immer aufrichtig
und vor aller Welt getrieben werden.“

Tracy Schmidt vom Nochrichtnmagazin Time moant, dass si WikiLeaks za am
journalistischn Weakzeig entwickln kennt, des wo genau so wichtig warad wia da
ebmso wichtige Freedom of Information Act. WikiLeaks sejm betrocht si aa ois
Zualiefara fia investigativn Journalismus.

Thomas Thiel kritisiat in da FAZ de Anonymität und de fejlande Kontroin vo
WikiLeaks. Duatn dad ma aa Dokumente vaeffentlichn, de wo als Fejschung kloar
eakennbor waradn.



https://bar.wikipedia.org/wiki/Portugiesische_Sproch

De portugiesische Sproch (portugiesisch: português) is a Sproch ausm romanischn
Zweig vo de Indogermanische Sprochn und buidd mitn Spanischn, Katalanischn und
weidan Sprochn vo da iberischn Hoibinsl de Iberoromanische Sprochgruppm. Zamma
mitn Galicischn in Nordwest-Spanien gehts af gmoasame Ursprungssproch zruck,
dees Galicisch-Portugiesische, wo si zwischn Spodantikn und Friamiddloita
entwicklt hod. Noch da Herausbuidung vo da Stootlichkeit vo Portugal ham si
daraus de boadn heitign Sprochn entwicklt. Heit guit Portugiesisch ois
Wejdsproch.

De portugiesische Sproch hod si wejdweit im 15. und 16. Joarhundat vabroadd, wia
Portugal sei Kolonialreich afbaut hod, wo zan gresstn Tei bis ins Joar 1975
iwadauat hod und Brasilien, Tei vo Afrika und Macau (bis 1999) in Kina umfosst
hod. Do draus hod si eagem, dass Portugiesisch heit de Amtssproch vo mearan
unobhengign Stootn is und dazu in vuin ois Zwoatsproch gleant und gredd wead.
Neman eigentlichn Portugiesischn gibts aa no eppa zwanzg Kreolsprochn af
iwawiegend portugiesischa Basis. Duach de Auswandarung aus Portugal in de letztn
Joarzehnt is Portugiesisch in mearan Stootn vo Westeiropa und in Nordamerika zu
oana wichtign Mindaheitnsproch worn.

Portugiesisch is alloanige Amtssprache in Angola, Brasilien, Mosambik, Portugal
und São Tomé und Príncipe. Zamma mit ondan Sprochn is Portugiesisch Amtssproch
in Osttimor (mit Tetum), Macau (zamma mit Kinesisch). Af Kap Verde und in
Guinea-Bissau is s zwor Amtssprache, owa ned de wichtigste Sproche. A wichtige
Sproch, owa koa Amtssproch, is Portugiesisch in Andorra, Luxnbuag (aufgrund vo
da Zuawanderung vn portugiesischn Orwadskreftn vo eppa zehn Prozent vo da
Bevejkarung gredd), Namibia und Sidafrika.

De Gmoaschoft vo de Portugiesischsprochign Lenda (CPLP) is a internationale
Organisation vo ocht unobhengign Stootn, vo dena de Amtssproch Portugiesisch is.
Portugiesisch is aa a offizieje Sproch vo da Europejischen Union, vom Mercosul,
vo da Afrikanischn Union und vo a boa ondan Organisationen.

De portugiesische Sproch hod a sea komplexe phonetische Struktur, wos fia
Sprochwissenschoftla bsondas interessant mocht. De Sproch hod mea wia 9 Vokale,
5 nasale Vokale (de manche Linguistn ois Allophone vo Vokale betrochtn), 10
Diphthonge, 5 nasale Diphthonge und 25 Konsonantn.

Dees Portugiesische Alphabet vawendd 23 Buachstobm vom lateinischen Alphabet –
A, B, C, D, E, F, G, H, I, J, L, M, N, O, P, Q, R, S, T, U, V, X, Z – und mocht
aussahoib vo Nama koan Gebrauch vo K, W, und Y. 2009 is in Brasilien a neie
Rechtschreibung eigfiat worn, de wo aa de Buachstobm wieda enthoidn duat.

A boa Hiweis zua Aussproch vom brasilianischn Portugiesisch, wias eppa z Rio de
Janeiro gredd wead:

In da friaran portugiesischn Literatua hod de Poesie de hexte Bedeitung ghobt.
Oana vo de berihmdastn Dichda vo Portugal is da Luís de Camões (* 1524; † 1580),
wo mitm Epos De Lusiaden oans vo de wichtigstn Weake gschoffn hod. Sei Bedeitung
wead ned zletzt doduach illustriat, dass de portugiesische Entsprechung zan
deitschn Goethe-Institut Instituto Camões hoasst und da Nationalfeiadog vo
Portugal („Dia de Portugal“ – Dog vo Portugal) afn 10. Juni, en Dodesdog vom
Nationaldichda glegt worn is.

Ondare wichtige Autorn san da Romancier Eça de Queirós (1845–1900), da Dichda
Fernando Pessoa (1888–1935), dar brasilianische Dichda und Romancier Machado de
Assis (1839–1908), da brasilianische Romancier Jorge Amado (1912–2001), und da
Literatuanobelpreisdrega José Saramago (1922–2010).



https://bar.wikipedia.org/wiki/Obapfoiz

D Obapfoiz oda Owerpfolz (amtli: Oberpfalz) is oaner vo de sim Regierungsbeziak
vo Bayern. D Haptstod vo da Owerpfolz is Rengschburch.

D Owerpfolz ligt im Ostn vo Bayern und grenzt on Tschechien und on d
Regierungsbezirke Owabayern, Nidabayern, Mittlfronkn und Owafronkn.

Da Regierungsbezirk Owerpfolz umfosst de drai kroasfraia Stedt Omberch,
Rengschburch, d Wain und de sim Londkrois Omberch-Sulzboch, Chom, Neimakk,
Neistadl, Rengschburch, Schwondorf und Tirschnraat.

In grejsstn Tol vo da Owerpfolz wird nordboarisch gredt, in Sidn und Siidostn
nordmittlboarisch, ner in da Stod Rengschburch westmittlboarisch. Nordboarisch
wird aa in Echerlond, in mittlestlinga Eck vo Owerfronkn, in sidestlinga Eck vo
Mittlfronkn, in Owerbayern nerdlich vo da Doana, und in sidlinga Owern Vogtlond
gredt, Nordmittlboarisch aa in nerdlinga Niderbayern.

Voras ligt da Nordgau, der hout schou in 7. Joarhundert nouch Christus zon
Herzogtum Bayern ghejert. Da Nordgau wor ower grejsser wej de haintiche
Owerpfolz, da Westn von Nordgau ghejert haint zo Mittlfronkn, da Nordn zo
Owerfronkn, da Nordostn (es Echerlond) zo Tschechien.

1329 is da grejsste, nerdliche Tol vo da Owern Pfolz, wejs durtmols ghoissn worn
is, min Hausvatroch vo Pavia vo Bayern glejst und da Rhainpfolz zousprocha worn.

1628 is de Owere Pfolz offiziöll wider Bayern avalaibt worn, nouchdean daßs 1621
mit Gwolt daowert worn is.

Es Gebejt nerdle vo da Doana wor nu in easchtn Joartausad kam bsidlt, des wor a
unwegsoms, woldreichs Lond. Ner a por boarische Sidlunga und in Ostn slawische
Sidlunga houts durtmols gem. Eascht von 11. Joarhundert o han an Haffa boarische
Sidler inn Nordgau zung. Dej hom se mit de Slawen, dej wou schou durtn worn,
gmischt. Spejter han von Westn her nu frenkische Sidler dazoukumma. Dej olle hom
is Lond graitt, des hoisst es Hulz ghaut und es Lond urbor gmocht. De vüln
Ortsnoma mit -richt, -ried, -reuth (a Rait is a graitter Ploz) beleng des.



https://bar.wikipedia.org/wiki/Napoleon_Bonaparte

Napoleon Bonaparte, ois Koasa Napoleon I. (franzesisch Napoléon Bonaparte oda
Napoléon Ier; * 15. August 1769 z Ajaccio af Korsika ois Napoleone Buonaparte;
† 5. Mai 1821 z Longwood House af St. Helena im Sidatlantik) wor a franzesischa
General, Stootsmo und Koasa.

Wearend da Franzesischn Revolution is da Napoleon in da Armee afgstiegn. Ea woa
militearisch recht begobt. Duach Fejdzig in Italien und Egyptn is a ois Offizia
populea worn. Des hod a ausgnutzt und hod am 9. Novemba 1799 duach an
Stootsstreich de Mocht in Frankreich ibanomma. Vo 1799 bis 1804 wor a Easchta
Konsul vo da Franzesischen Republik und nacha bis 1814 Koasa vo de Franzosn. De
Stootsform wor oba koa reine Diktatur, es hod aa vui modeane bzw. plebisziteare
Elemente gebm.

Da katastrophale Ausgang vom Russlandfejdzug anno 1812 hod z guada letzt zan
Stuaz vom Napoleon gfiat. Noch ana kuazn Vabannung af da Insl Elba is a fia 100
Dog wieda an de Mocht zruck keman. In da Schlocht ba Waterloo hod aa oba ois
valuan und deshoib hod a sei Lebmsend af da Insl St. Helena (im Longwood House)
in da Vabannung vabringa miassn.



https://bar.wikipedia.org/wiki/Martin_Luther

Da Martin Luther (* 10. Novemba 1483 z Eisleben, Grafschoft Mansfeld;
uaspringlicha Bana Luder; † 18. Feba 1546 emdo) wor a Priesta, Augustinamench
und Theologieprofessor, wo de protestantische Reformation begrindd hod.

Da Luther hod im Laff vo da Zeit sein Glaam imma steaka an an Jesus Kristus, am
"fleischwordanan Woat vom God" orientiad. Danoch woit a de Fejentwicklunga im
Kristndum, de wo s aus seina Sicht gebm hod, iwawindn.

Da Luther hod seine 95 Thesn ogschlogn. Dees hod de Grundlog vo da Reformation
buidd und do draus is nacha de [evangelische Kiachn entstandn. Ea hod a de Bibel
vo Latein ins Deitsche iwasetzt, owa so wia's de Menschn gredt hom, wei a
einheitliche Sproch hot's domois nu ned gem. Ma sogt a oft, da Luther hod am
Voik aufs Mai gschaut. Wei ea gmant hod, das jeda Mensch frei is, hom de Bauan
des missvastandn. Se hom gmant, se warn vo da Leibeignschoft befreit. Da Luther
hod owa gmant, dass ma frei im Glaam is. Daraus san a de Bauanafstend enstandn.

In seine letztn Joar is da Luther zuanehmend antisemitisch worn und sogoa
valangt, dass jidische Haisln und Synagogn zasteat wean und s Gejd vo de Judn
konfisziat wead. Dees hod za oana kontrovers Sichtweisn vom Luther gfiat.



https://bar.wikipedia.org/wiki/Liacht

S' Liacht is dea Tei vo da elektromagnetischn Strahlung, den a Mensch mim Aug
seng ko. Physikalisch is da wichtigste Untaschied zua am UKW-Radiosignal oda zua
Röntgenstrahlung de Frequenz. Trotzdem nimmts Liacht traditionej in de
Wissnschaftn a Sondastellung eih, weis fian Menschn de oanzige
elektromagnetische Strahlung is, de a ohne technische Huifsmittl direkt erfahrn
ko. Wissnschaftlich hod ma se scho in da Antikn mit am Liacht ausanandagsetzt.
Eascht recht spaad is ma draufkemma, dass a andane Strahlung gibt. Und no spada,
dass an Haffa Strahlung am Liacht recht ähnli is und de gleichn physikalischn
Gsetzn untaliagt. Da Bereich vom sichtboan Liacht ko feina untateit wern und
zwoar iwa de Farb. Des sigt ma recht schee beim Rengbong, in physikalische
Experimente nimmt ma dafia a Prisma hea. De Farbn, de ma do sigt nennt ma de
Spektralfarbn.

De vaschiednen Artn vo elektromagnetischa Strahlung ko ma noch da Wellnläng
untateiln. A bstimmte Wellnläng ko ma a in a Frequenz oda in de Energie vo ihrm
Photon umrechna. Fia de vaschiednen Farbn han des foignde Werte:

S' gibt physikalische Vasuche, de oan glamm lassn, s'Liaht dad aus Teilchen
bsteh. Andane Vasuche leng nah, dass se um a Welln handln dad. De Theorie mit da
Welln ergibt a de Bschreibung iaba de Wellnläng und Frequenz. De Teilchen nend
ma Photonen, obs a Liacht oda a andane Strahlung han, ergibt se iaba ihr
Bewegungsenergie, de gibt ma in Elektronenvolt o. In da klassischn Physik miaßad
ma se aba entscheidn, obs a Teilchen oda a Welln is, weis do ned beids
gleichzeitig sei ko. Da angewandtn Physik is des eingle egoi, Haptsach ma ko mid
dem Welln- bzw. Teilchen-Modell de jeweilign Vasuach daklern, Sachan vorhersong
und neie Geräte entwickln, de dann a so funktionian wia vorhergsogt. In da
Quantnphysik sigt ma des ähnli, do gehd ma davo aus, dass as Liacht gleichzeitig
an Welln- und an Teilchen-Charakta hod. Wos jetzad wirkli is, entscheid se
eascht wenn ma an Vasuach macht. Je nach Vasuach zoagt se as Liacht ois Welln
oda a ois Teilchen. Aba niamois ned ois beids gleichzeitig.

Eingle kunnt ma de Liachtsteakn wia bei olle andan Strahlunga a in Watt ogem.
Doss beim Liacht aba a imma ums Schaung mit de Aung geht gibts a eigne Einheit
fia de Liachtsteakn, as Candela. Do werd de spektrale Empfindlichkeit vom
menschlichn Aug mit berücksichtigt. So hod a greans Liacht bei gleicha
Strahlungsleistung a hähane Liachtsteakn ois a roads, weis Aug fia grea am
empfindlichstn is.

D'Viacha hom recht untaschiedliche Aung. Fui kenna go koane Farbn untascheidn.
Manche seng a Bereiche im Infraroad und Ultraviolett, de da Mensch ned seng ko.
Im Großn und Ganzn is da Bereich vo elektromagnetischa Strahlung dea zum Seng
heagnumma werd bei olle Lebewesn recht gleich. A de Pflanzn nutzn fia de
Photosynthese as Liacht und ned irgndwelche andan Strahlunga.

De ois prägnde Liachtquejn is d'Sun. De send an Haffa elektromagnetische
Strahlung aus, aba wos bei uns af da Eadn okimmt hod sein gräßtn Oteil im
sichtbarn Liacht. Oiso is am effektivstn, de Art vo Strahlung zum Nutzn, fia de
Pflanzn ois Energiequejn und fia de Viecha zum Schaung. As Liacht vom Mond is am
Sunnaliacht recht ähnli, wei der spiaglt ja nua as Liacht vo da Sun. Weis nochts
a bei Mondschein recht dunke is, hod da Mensch scho imma gschaugt, wia ra a
Liacht sejba macha ko. S' Feia is a Meglichkeit de a ois Kerzn und Fakln gnutzt
wern ko. Neiane technische Liachtquejn han:

Das ma as Aug so leicht teischn ko, hod fia d'Technik den Vorteil, dass ma mit
drei Grundfarben am Aug olle Farbn vorgaukln ko. Bei Bildschirm is des de
additive Farbmischung, do gibt ma zum eingli schwarzn Hintagrund

in untaschiedliche Vahejdnis dazua. Wenn ma olle drei Farbn zsammmischt, leicht
da Buidschiam weiß. Bei da substraktivn' Farbmischung beim Druckn aufm Papier
werd aus'm Weiß vom Hintagrund mit

S'Liacht und de Dunklheit ois "koa Liacht" wern gern ois Symbolpaar fia
positiv/negativ bzw. guad/bäs heagnumma. In da Bibl werd vazejd, dass da Jesus
se sejm ois "da Wejd ihra Liacht" gseng hod.

In fast olle Religiona sogd ma, jemand warad erleuchtet wenn a a bsondane
religiöse Erfahrung gmacht hod.



https://bar.wikipedia.org/wiki/Fluss

A Fluss is oiwei a Siaßwossa, des wos rinnt und recht broad und long is. Des is
da Untaschiad zum Bachal. Oba aus am Bachal ko a Fluss wean, wonn nua gnua
aundane Bachal dazuakemman und so mehr Wossa do is.

Da Fluss is wichtig fiad Ökologie. Easchtns wei a a Wossaspeicha is, zweitns wei
man zum umanondafoahn nehma ko, drittns fiad Fiisch und aundane Viecha zan
wohna. Fian Mensch is a nu wichti, wei ma damit a Elektrizität mocha ko, und
zwengam Transport. Außadem homd se oft am Ufa vo de groußn Flüsse vaschidane
Kuiturn entwicked. Des ko deszweng gwen sei, wei duadn da Bon recht fruchtboa
woa, und wei ma aufm Wossa weid umanonda kemma is, wos guad fian Hondl woa. Wos
auffoid, is, dass Fliss eigadli imma gaunz oide Noman homd, de ma heid goa nimma
vosteht. Bei a poa hod ma den Nom a eideitschd. Meistns hoda si da neiche Nom
oba den Sinn vom oidn Nom ghoidn.

Da zweitgreßte Fluss vo Eiropa is de Donau. De fongt in SidwestDeitschland im
Schwoazwoid au, geht donn duach Bayern, bei Bassa rinnds donn gmeinsom mim Inn
und mid da Ilz noch Östareich eini und vo duadn üwa Ungarn, Serbien und Rumänien
eini ins Schwoaz Meer.



https://bar.wikipedia.org/wiki/Deutsche_Nationalbibliothek

De Deutsche Nationalbibliothek (DNB), ehemoijs Die Deutsche Bibliothek (DDB) is
de zentroij Archivbibliothek unn des nationalbibliografische Zentrum vo da
Bundesrepublik Deutschland; se eafuijt domit de wesentlichan Deile vo de
iablichaweis oana Nationalbibliothek zuagschriebanan Aufgomn.

Da gsetzliche Sommeijauftrog vo da DNB umfosst ob 1913 in Deitschland
vaeffantlichte Medienweake (auf da Grundlog vom Pflichtexemplarrecht) sowia ab
1913 im Auslond vaeffantlichte deitschsprochige Medienweake, Iabasetzungan vo
deitschsprochige Medienweake in ondane Sprochn unn fremdsprochige Medienweake
iaba Deitschland. De Publikationan wean easchlossn, archiviat unn zua
Präsenznutzung (Präsenzbibliothek) breitgsteijt. Außadem easteijt de Bibliothek
de Deutsche Nationalbibliografie unn untahoijt Sondasammlunga (Deutsches
Exilarchiv 1933–1945, Anne-Frank-Shoah-Bibliothek, Deutsches Buch- und
Schriftmuseum).

Zsamma mit da Sammlung Deutscher Drucke unn de Sondersammelgebiete buijt de
Deutsche Nationalbibliothek a vateijde Nationalbibliothek fia Deitschland. De
Loatarin vo da DNB fiat an Titl „Generaldirektorin“, seit 1999 ist des
d'Elisabeth Niggemann. Ia Voagänga is da Klaus-Dieter Lehmann gwen.

Zua Gschicht vo da Nationalbibliothek sieg de oanzelnan Standoat unn de
Zsammafossung in da Begründung zum Gsetz vo da Bundesregiarung iaba de Deutsche
Nationalbibliothek.

A jede in Deitschland publiziate Vaeffantlichung muass da Bibliothek in zwoa
Exemplare zuagsandt wean (Pflichtexemplar). Vo dera grundsätzlichn Pflicht gibts
oba zoijreiche Ausnoman, de im Gesetz seiba unn aufgrund entsprechanda
Eamächtigungan in a Rechtsvaoadnung unn in de sognenntn Sommeijrichtlinien
gregelt san. Zum Beischpui miassn Fuijmweake, sofean ned de Musi im Voadagrund
steht, unn soijchane Druckweake ned obgliafat wean, de a nua voariabagehande
Bdeitung homn (Warenbesteijkatalog, Fluagbladln, Weabedrucksochan und Ähnlichs).
Vo de obliafarungspflichtigan Druckweak wead je oan Exemplar in Leipzig unn oans
in Frankfurt am Main gsommeijt. Fia aufwändig heagsteijte Medien, de in gringa
Stickzoij aufglegt wean, kinnan de Valega an Zuaschuss zu de Heastellungskostn
vo de obgliafatn Pflichtexemploar eahoijtn. Im Noamalfoij oba hot de
Nationalbibliothek an Ospruch auf unentgeltliche Iabalossung vo de Medien. De
Bibliothek kaft (olladings nua in oam Exemploa, des in Leipzig aufbwoahrt wead)
ausländische Publikationan iaba Deitschland unn Iabasetzungen ausm Deitschn
(Germanica) sowia im Auslond easchienane deitschsprochige Weake.

Im März 2002 homn Die Deutsche Bibliothek unn da Böasnvarein vom Deitschn
Buachhondel a Vareinboarung zua Obliafarung, Sommlung, Archiviarung unn
Vazeichnung vo eana Netzpublikationan droffan. Se siegt de freiwuijige
Oblieferung vo Netzpublikationan vo de Vealog voa.

Deazeit (Stond: Oktoba 2006) is oba no ned kloa, wia dera Neireglung insbsundane
in Bzuag auf interaktive, nedköapaliche Publikationan wia Weblogs, Homepages unn
Foren zua entsprechan wa. In soijchane unkläatn Fejjn wean de entsprechandn
Publikationan vo da Deutschen Nationalbibliothek voagmeakt unn eascht ogfoadat,
wenn a Archiviarung technisch megli is. A Hondlungsbedoaf fia de Uaheba
soijchana Netzpublikationan liagt laut da Deutschen Nationalbibliothek voaeast
ned voa.

De Deutsche Nationalbibliothek is a roane Präsenzbibliothek. De Bständ deafan
oijso nua im Lesesoij bnutzt wean. A Lesaausweis kriagt a jeda, dea des 18.
Lemnsjoa voijent hot unn an omtlichan Ausweis voalegt. De Joareskoat kost 38
Euro (Stond Mäaz 2007). Es gibt a Bschränkung vo de gleichzeiti eisehboan Weake.
Oanzalne Atikl oda Kapitl kennan aa geng a Gebüa oijs (digitale) Kopie bsteijt
wean. (A veagleichboara Dienst is da SUBITO-Dokumentenliafadienst.)

De Deutsche Nationalbibliothek bteiligt se on da Weitaentwicklung vo
bibliothekarische Reglweake unn oabat on Noamdatein (Gmoansame Noamdatei, GND)
fia bibliographische Datn mit.

Da Nom Deutsche Nationalbibliothek wead deilweis kritisiat . Im Gengsotz zua de
Nationalbibliotheken vo ondane Lända bginnt des Sommeijgbiat im wesentlichan
eascht mim Eascheinungsjoa 1913, ejjdane deitschsprochige Litaradua wead duach
mehrane Bibliotheken im Rohman vo dem Programm Sammlung Deutscher Drucke
eawoamn; Litaradua vom Auslond wead repräsentativ voa oijm vo de
Sondersammelgebietsbibliotheken gsommeijt. Klassisch liagt de Aufgob emnfoijs
bei da Nationalbibliothek, weshoijb bishea in da Fachlitaradua von a veateijtn
Nationalbibliothek gsprochan woan is . Insbsundane de boadn groaßn
Univeasalbibliothekn vo Deitschland, de Staatsbibliothek zu Berlin unn de
Bayerische Staatsbibliothek, bweatn de Nomansändarung ehea negativ, weils den
Eidruck homn, dass doduach eanane Roijn im Breich vo da Litaraduaveasoagung in
Deitschland ned ausreichand gwiadigt wead. Noch a gmoansaman Eaklärung vo de
Leita vo da Deutschen Nationalbibliothek unn vo de Staatsbibliotheken in Berlin
unn Minga ändat de Umbenennung jenfoijs „nichts an der arbeitsteiligen
Wahrnehmung nationalbibliothekarischer Aufgaben im Sinne des bewährten Modells
einer Virtuellen Nationalbibliothek, das seine Leistungsfähigkeit und Reputation
eascht aus der gemeinschaftlichen Aufgabenwahrnehmung gewinnt“ .



https://bar.wikipedia.org/wiki/Bamberg

Bamberg (middloitalich: Babenberg, frenkisch: Bambärch) is a greisfreie Stod im
bayrischn Regiarungsbeziak Obafrankn. Bamberg is Universitets-, Schui- und
Verwoitungsstod und aa Sitz vom gleichnamign Erzbisdum. De Stod is in da
Landesplanung ois Obazentrum vom westlichn Obafrankn ausgwiesn und is Mitglied
in da Metropolregion Niamberg. De sengansweate Oidstod besitzt den gresstn
unvaseat dahoidanen historischn Stodkean in Deitschland und is seit 1993 ois
Wejdeabe in da Listn vo da UNESCO eintrong. Dazua is Bamberg iwaregional bekonnt
fia sei vuifejtige und oangstendige Biatradition.

De oide frenkische Kaisa- und Bischofsstod ziagt si iwa a Toisenkn, duach de wo
de Regnitz fliasst. Se valosst Bamberg in nordwestlicha Richtung und mindd siem
Kilometa vom Stodzentrum entfeant bei Bischberg in an Main. Nach Sidn ziagt si
des Regnitztoi bis nach Niamberg, im Ostn liegt de Frenkische Schweiz, im
Nordosten und Westn des Maintoi, im Nordwestn de Hassbeag und im Westn da
Steigerwoid. Des Stodgebiet grenzt an de umliegendn Gmoana (vo Nordn ogfanga im
Uazoagasinn) Gundelsheim, Memmelsdorf, Litzendorf, Strullendorf, Pettstod,
Stegaurach, Bischberg, Oberheit und Hallstod.

De ejdastn Relikte vo da Bamberga Vorgschicht san vamutle Bamberga Getzn. wo im
19. Joarhundat gfundn worn san. Im Joar 902 is zum easchtn Moi a „Castrum
Babenberch“ aufm heitign Domberg gnennt worn. Es gheat am ostfrenkischen
Gschlecht vo de ejtan Babenberga, wos Lehn 903 in ana bluadign Fehde mit de
rheinfrenkischen Konradina valorn ham. Bei da sog. Babenberger Fehde san drei
babenbergische Briada gstorm. De Besitzunga san an an Kine gfoin und dena
Babenbergan bis 973 dahoidn bliem. Kaisa Otto II.] hod dees Castrum seim Vetter,
am Herzog vo Bayern, Heinrich am Zänker gschenkt.

1007 wor de Grindung vom Erzbisdum Bamberg duachn Kaisa Heinrich II., an Bua vom
Heinrich am Zänker. Im sejm Joar hod a an easchtn Dom baun lossn. Dea is im Laff
vo da Zeit owa zwoamoi obrennt und duach an heitign, ausm 13. Joahundat
stammendn Bau dasetzt worn. A Aufstand vo de Biarga im 16. Joarhundat geng de
Mocht vom Fiaschtbischof is eafoiglos bliem. Unta de Fiaschtbischof Lothar Franz
vo Schönborn und Friedrich Carl vo Schönborn hod de Stod in da Barockzeit a
kuitureje Hozad dalebt.

Im Dreissgjaarign Kriag hod de Stod unta de schwedischn Truppn stoark glittn, im
Siemjaarign Kriag duach preissische und zua Zeit vom Napoleon duach franzesische
Truppm.

Stod und s Stift san im Frieden vo Luneville am Kurfiarschtndum Bayern ois
Kompensation fia an Valust da Pfoiz an Frankreich in Aussicht gstejt worn. No
vor da endguitigen Fixiaerung im Reichsdeputationshauptschluß beginnt Bayern am
2. September 1802 des Territorium vom Hochstift militearisch z besetzen und
erkleat des Gebiet am 29. Novemba endguitig zu a bayerischen Provinz.
Fiaschtbischof Christoph Franz vo Buseck is zrucktretn und hod damit des End vo
da Sejbstendigkeit vo Bamberg bewiakt.

Während da Märzrevolution in de Joar 1848/1849 war Bamberg a Hochburg vo de
radikaln Demokraten, weshoib de Stod bei da Regierung z Minga ois bsunders
radikal goltn hot. Bekannteste Persönlichkeitn warn de Anwälte Nikolaus Titus
und Ignatz Prell und aa da Arzt Heinrich Heinkelmann und da Journalist Karl
Heger. De ham de sogenannten 14 Bamberger Artikel, an Grundrechtekatalog,
valesn.

Am 25. und 26. Mai 1854 ham ocht deitsche Middlstootn (Bayern, Sachsen, Hannova,
Württemberg, Baden, Kurhessen, Großherzogdum Hessen und Nassau) z Bamberg de
„Bamberger Konferenz“ obghoidn, wo sa sie iwa eana Stejung zu de zwoa Grossmächt
Österreich und Preissn vastendigt ham. Nochm Easchtn Wejdkriag is am 7. Aprü
1919 de kuaz voahea gwejde Bayerische Staatsregiarung (Kabinett Hoffmann) in da
Auseinandersetzung um de Münchna Räterepublik af Bamberg gflicht, vo wo aus sie
militearische Untastitzung zua Niadaschlogung vo da Räterepublik ogfoadat hod.
Nochdem de Räterepublik vo da Reichswehr und vom Freikorps gwoitsam beendet worn
is, is am 14. August 1919 de Bamberga Vafossung ois easchte demokratische
Vafossung fia Bayern untazeichnet worn. Nochm End vom Zwoaten Wejdkriag gheat
Bamberg zua Amerikanischn Besotzungszone. Vo da Militeavawoitung is a DP-Loga
fia sognennte Displaced Person oglegt worn.

De wechselnde Wossafiarung vo da Regnitz stejt seit Joarhundatn a Bedrohung fia
de Stod dor. Im Juli 1342 reisst des Magdalenenhochwossa a Bruck mit si. Woi des
greßte Hochwossa wor am 2. Feba 1784, wo de Haisln am Ufa im Miihviadl zum Opfer
foin. Aa de Bruckn san stoark bschedigt woan. Bsondas de eascht 1756
fertiggstejte Seesbruck, de heitige Kettenbruck, mit ihra barockn Ausstottung is
duach Eisschoin und mitgerissane Baamstämm zasteat worn.

Im Stodgebiet san Hochwassamarkn u. a. in da Langen Straße, am Hozatshaus
(Hochzeitshaus), in da Fischerei und an da Woikmih (Walkmühle) zum findn. Dort
san aa de Vagleichswerte vom letztn großn Hochwossa vo 2004 vazeichnet.
Weitgehendn Hachwossaschutz bietn seit 1964 s Jahnwehr und s Hoachwossasperrtor
bei Bug.

De Zeit is dokumentiat duach de eppa anno 1830 im Antiquariatshandl auftauchtn
Prozessaktn, wo si heit in da Manuskriptnsammlung vo da Stootsbibliothek Bamberg
befindn. Ob de Aktn oiwei voistendig san, deaf bezweifet wean. Bis 1623 san 300
Leit in Bamberg ois Hexn oda Hexa higrichdd worn. De Vafoigung und Hirichtung vo
Leidln und und vo ganzn Familien ham unta Bischof Johann Georg II. Fuchs vo
Dornheim, da Hexnbrenna gnennt (1623–1633), ian Hehpunkt dareicht. Dornheim hod
1627 z Bamberg des Drudenhaus baut. Im August 1628 is aa da domolige Buagamoasta
vo da Stod, Johannes Junius, in des Gfengnis kema. Vor seina Hirichtung hoda in
am Obschiedsbriaf an sei Dochta gschriem: „Unschuldig bin ich in's gefengnus
kommen, unschuldig bin ich gemarttert worn, unschuldig muß ich sterm …“

Scho am 24. August 1421 is da Zaubara Jakob Vogler vom Pleydenstein auf 10 Joar
- 20 Meiln vo Bamberg entfeant - vabannt worn.

Datei:Bamberg um 1900.jpg|thumb|Bamberg um 1900 vo da Altenburg aus]] De 1647
grindde Universitet is 1803 afghom worn, besteht oba weita ois
„Philosophisch-Theologische Hochschui“. Ausbaut duach oi universitern Fakulteten
nimmt sie im Wintasemesta 1946/1947 ab Leabetrieb af. Energischa Initiator wor
da domalige Rektor Benedikt Kraft. Ea beruaft namhafte Professorn, wo bishea z
Königsberg oda Breslau gleat ham, und aa Richter vom Reichsgricht in Leipzig.
Vui ausm Kriag zruckkeate ehemolige Soidotn ham da ia Studium ogfangt, dees vo
Semesta zu Semesta daweidat worn is. Da Ausbauplan zaschlogt si nacha,
Rengschburg wead de viate bayrische Landesuniversitet. 1972 is de Bamberger
Hochschui ois Gesamthochschui wiedagründet und 1979 zua Universität erhoom worn.
De noch iam Grinda gnennde Otto-Friedrich-Universitet Bamberg beheabeagt
geistes- und sozialwissenschaftliche Fakulteen und aa a Fakultet fia
„Wirtschaftsinformatik und Angewandte Informatik“. Deazeit (2007) wead da
Fachbereich Sozialwesn afglest und in de Hochschui Coburg integriat.

Dees 1. Keniglich Bayrische Ulanen-Regiment „Kaiser Wilhelm II. (Spitznama
Sekt-Ulanen), wo zeascht z Dillingen und spoda z Augschburg kaserniat gwen is,
is af Bamberg valegt worn und wor im Easchtn Wejdkriag on da Reiterattacke vo
Lagarde beteiligt.

Im Middloita und da friahn Neizeit is de Bevejkarung vo Bamberg nua langsam
gwoxn und nacha duach de Kriag, Seichn und Hungersnot oiwei aa wieda zruckganga.
So san 1349/1350 duach de Pest und de oschliassndn Judnpogrome – de jidische
Bevejkarung is fia an Ausbruch vo da Epidemie vaantwortle gemocht worn – vui
Bewohna gstorm. Im Dreissgjaarigen Kriag is de Bevejkarung vo Bamberg auf 7.000
Eihwohna im Joar 1648 gsunkn. Vorm Kriag sans no 12.000 gwen. Mit am Beginn vo
da Industrialisierung im 19. Joarhundat is dees Bevejkarungswochsdum bschleinigt
worn. Ham 1811 eascht 17.000 Leitln in da Stod glebt, so sans 1900 scho 42.000
gwen.

Bis 1939 is de Bevejkarungszoi af 59.000 gstiegn. Kuaz nochm Zwoatn Wejdkriag
ham de vuin Flichtling und Vatriema aus de deitschn Ostgebietn da Stod innahoib
kuaza Zeit an Zuawox um 16.000 Leit af 75.000 Eihwohna im Dezember 1945
eibrocht. Im Joar 1953 is de Bevejkarungszoi af 77.000 gstiegn, bis 1972 is
nacha af 69.000 gsunkn. Oagmoaunga am 1. Juli 1972 bringa an Zuagwinn vo 7.207
Leit auf iba 76.000 Eihwohna. Am 30. Juni 2006 hod de Eihwohnazoi fia Bamberg
70.063 betrong, 2014 71.952 Leit.

De foigende Ibersicht zoagt de Eihwohnazoin. Bis 1811 sans voa oim Schätzunga,
nacha Voikszählungsseagebniss (¹) oda amtliche Fortschreibunga vom Statistischn
Landesamt. De Ogobm beziang si ob 1871 auf de Ortsonwesende Bevejkarung, ob 1925
auf de Wohnbevejkarung und seit 1987 auf de Bevejkarung am Ort vo da
Hauptwohnung. Vor 1871 is de Eihwohnazoi methodisch ned oaheitli eafosst woan.

1958 hod de Stod Bamberg fia de hoamatvatriema Sudetendeitschn ausm Gebiet um de
tschechische Stod Troppau (Opava, Tschechien) de Patnschoft iwanumma.

Bamberg is wia Rom auf siem Hügeln (Stephansberg, Kaulberg, Domberg,
Michaelsberg, Jakobsberg, Altenburg, Abtsberg) erbaut und deshoib aa manchmoi aa
Fränkisches Rom gnennd. Da Bamberg im Zwoaten Wejdkriag weitgehend vo
Bombarderungen vaschont bliem is, bietet de Oidstod bis heit des nahezu
unvaändert Bild da ursprünglichen Dreigliadaung in geistliche Bergstod (im
Umfeld vom Kaiserdoms, bürgerliche Inselstod (zwischn de zwoa Flußarmen da
Regnitz) und da Gärtnerstod. Ibaragt vom Dom stellt de Stod a denkmalgeschütztes
Ensemble zwischn middelalterlicher und barocker Baukunst dar. 1993 is de Oidstod
in de Liste des Weltkultur- und Naturerbes da Menschheit da UNESCO aufgnumma
worn. In da Begründung hoaßt's, Bamberg repräsentiere in oanzigartiger Weie de
auf a Grundstruktur vom Friahmiddloita entwickelte middeleiropäische Stod. Des
in de UNESCO-Welterbeliste aufgenommene Areal umfasst de drei historischen
Stodzentren, Berg-, Insel-, und Gärtnerstod mit a Gesamtflächn vo in ebba 140
Hektar. De 100-Euro-Gedenkmünze aus Goid vom Joar 2004 aus da Reihe
UNESCO-Welterbe zoagt a historische Stodansicht vo Bamberg. Umfangreiche
Aktivitäten im Bereich da Denkmalpflege ham zu am guadn Restaurierungszustand
gführt. Im Juli 2005 hot de Stod Bamberg a eigens Dokumentationszentrum Welterbe
ois Koordinierungs- und Anlaufstelle zu alle Belange vom UNESCO-Welterbe
eingrichtet.

De a bissal außahoib vom Querboikn stengade Kira St.Jakob werd ois des gesenkte
Haupt vom Jesus deidt. No a imaginäres Kreiz buidt da Grundriss vom Dom; s
gsenkte Hapt vom Jesus werd duach a außahoib vo da Linie ogeordnetn Scheitlstoa
im Westchor vom Dom dorgstejt.

De im Joar 1993 in de Liste des Weltkultur- und Naturerbes da Menschheit
aufgenommene Stod Bamberg besitzt in da Kernstod üba 1200 Baudenkmale

De Immunitäten warn geistliche Frei- oda Sonderbezirke da Stifte mit Ummauerung
und eigener niederer Gerichtsbarkeit, in dene ab dem 12. Joarhundert fast de
Hälfte da Bamberger Bevölkerung glebt hat.

Da Basketballverein Brose Baskets is 2005 (als GHP Bamberg), 2007, 2010, 2011
und 2012 Deitscher Basketball-Moasta, in de Joar 1993 (als TTL Bamberg), 2003
(als TSK uniVersa Bamberg) und 2004 (als GHP Bamberg) Vizemoasta und 1992, 2010,
2011 und 2012 (als TTL Bamberg) Deitscher Pokalsieger. Aufgrund da fanatischen
Anhänger vom Verein und da breiten Begeisterung innahoib da relativ kloana Stod
is Bamberg bei den deitschn Basketball-Fans unta da Bezeichnung „Freak-City“
bekannt. Da SKC Victoria is achtfacher deitscha Moasta im Kegeln vo de Manna,
fünfmal Pokalsieger des DKBC, viermal Weltpokalsieger, dreimal Eiropapokalsieger
und zwoamoi Champions-League-Sieger. De Damen vo da SKC Victoria san viermoi
deitscha Moasta, zwoamoi Pokalsieger, oamoi Eiropapokalsieger, zwoamoi
Weltpokalsieger und zwoamoi Champions-League-Sieger. De Schachspuia vom SC 1868
Bamberg warn dreimal Deitscha Moasta (1966, 1976, 1977) und oamoi Deitscher
Pokalsieger (1983/84). Da Tauchclub war 2004 Deitscher Vize-Moasta und is
amtierender Deitscher Moasta im Unterwasserrugby.

Da Bridgeclub Bamberger Reiter is noch 1994, 1998, 2003, 2006 und 2007
amtierender Bundesligamoasta 2008, deitscha Teammoasta 2005 und 2006, Gewinner
vom Eiropäischen Championscup da Landesmoasta 2006 (Sieg am 15. Oktober 2006 in
Rom). 2007 is da 3. Platz beim Eiropäischen Championscup da Landesmoasta
erreicht worn. Sabine Auken (geb. Zenkel) is dreifache Weltmoastarin, amtierende
Vizeweltmoastarin und bei de Damen aktuelle (März 2008) Nr. 1 da Weltrangliste.
Da Bamberger Club is damit der erfolgreichste deitsche Bridgeclub da letzten
Joar. Erfolgreichster Fuaßboivaein is da 1. FC Eintracht Bamberg, der 2006 aus
da Fusion vom 1. FC 01 Bamberg und dem TSV Eintracht Bamberg entstandn is. Noch
zwoa Joar in da Bayernliga steigt da Vaein 2008 in de Regionalliga Süd auf. De
erfolgreichste Zeit vom Vorgängervarein 1. FC 01 Bamberg war aba in de
1950er-Jahr. Zwischn 1990 und 1993 erringt aa da zwoatejdeste Fuaßboivaein SC 08
Bamberg a baar bemerkenswerte Erfolge (Bayernliga und Achtelfinale im DFB-Pokal
1991).

In da Biastod Bamberg gibts heit no nein traditioneje, eignstendige
Privatbrauerein und a Gasthausbrauerei (Ambräusianum), wo fia a oanzigortige
Biavuifoit sorng. A bsundare Spezialitet is dabei des Bamberga Rauchbia, des vo
de zwoa Brauereien Brauerei Spezial und Schlenkerla braut wead und sei rauchigen
Geschmock duach de Vawendung vo greichatn Moiz dahoit. Driwa hinaus existian in
Bamberg zwoa grosse Handlsmälzareien und a Brauereimaschinenfabrik. Deshoib zejd
des Braugeweabe zu am wichtign Standboa vo da lokaln Wiatschoftsstruktur.

A weidane Spezialitet vo Bamberg san de Bamberger Heanla oanaseits ois
Croissant-oartigs Gebeck und andaraseits ois Eadepfesortn.

Im Joar 2006 worns z Bamberg eppa 47.000 sozialvasicherungspflichtige
Bscheftigte. Wichtigste Industriebranchn is de Kfz-Zuliefaindustrie (51 % vo de
Industriebescheftigtn 2004), gfoigt vo da Elektrotechnik und am
Ernearungsgwerbe. Da traditioneje Wirtschafdszweig da Gmiasgeatna, wo de Stod
seit Joarhundatn pregt, is oiwei no lebendig. Danem spuit da Tourismus fia de
Wirtschaft vo da Stod a wichtige Roin. De wichtigstn gweablichn Orbatgeba in da
Stod mit mea wia 400 Bscheftigtn san (Stand: 10/2005):

De Wassavasorgung vo da Stod wor friara duach Brunnen gsichat. Des san
iwawiegend Brunnen af Privatgrund, vo denas rund 300 gem hod. Seit de 1970a Joar
is Bamberg – nem seine eigna Wossabrunnen – on de Fernwossavasorgung Obafrankn
(FWO) oogschlossn. De speist seit Friahjoar 1975 Wossa aus da Ködeltalsperre ins
steddische Wossavasorgungsnetz eine.

De Stod is Tei vo da Biaregion Franken on da Grenz zwischn Wein- und Biafranken.
Vo ehemois 68 historischen Braustetten z Bamberg gibts (2009) no acht Brauereien
mit oida Tradition z Bamberg: Brauerei Mahr, Brauerei Fässla, Brauerei
Schlenkerla, Brauerei Spezial, Klosterbräu Bamberg, Brauerei Greifenklau,
Brauerei Keesmann und de Brauerei Kaiserdom im ehemois sejbstendigen Stodtei
Gaustod. A Gasthaus-Brauerei, des Ambräusianum, de Röstmalzbierbrauerei und de
Vasuchsbrauerei vo da Mälzarei Weyermann ham 2004 eaeffnet. Bis 2008 hod no de
Maisel-Bräu existiat. In da Stod Bamberg bestenga dahea zua Zeit ejf Brauareien,
wo Bia vakaffa. Danebm gibts no de kloane, zoirechtlich zuaglassane Brauerei
Robesbierre, wo owa koa Bia vakafft.

Im Joar 1907 hods an sognenntn Bamberga Biakriag gebm, bei dem a Boykott vo da
Bevejkarung de Brauarein zwunga hod, a Biapreiseahehung vo zehn auf ejf Pfennig
wiea zruckznehma.

Bamberg is mit am Binnenhafn am Main-Donau-Kanal (Regnitz), zwoa Autobohna (A
70/E48 und A 73) und am ICE-Bohhof ins Vakeasnetz eibundn.

Vo 1897 bis 1922 hod de Elektrische Straßnbahn Bamberg AG an Stodvakea
obgwicklt. Heit gibts iwa 22 Buslinien, wo des Stodgebiet nahezu ganz eafossn.
Aa ogrenzende Gmoana (Bischberg, Gundelsheim, Hallstod, Memmelsdorf und
Stegaurach) deckt des Liniennetz ab.

De Aufnohm vom da Stod und vom Landgreis Bamberg in an Vakeasvabund Grossßraam
Niamberg soi vorrausichtlich 2010 eafoign

Im Fernvakea liegt Bamberg an da Nord-Sid-Streckn Leipzig–Niamberg und wead im
Zwoastundn-Takt vo ICE-Ziig ogfahrn. Wearend de Vabindung in Richtung Berlin
aktuej iwa Saalfeld und Jena valafft, werd sie nach Fertigstejung vo da
Schnejfoarstreckn Niamberg–Erfurt voraussichtlich ab 2015 iwa Erfurt gfiat.

Main-Donau-Kanal aa RMD-Kanal oda Eiropa-Kanal, is da historische Nochfoiga vom
Ludwig-Donau-Main-Kanal.

Da Flugplotz Breitenau is oana vo de ejtastn no in Betrieb befindlichn
Landepletz vo Deitschland. Scho 1912 is do da eascht Motorfliaga glandd. S Joar
1909 werd ois echta Ofang vo da Luftfahrt z Bamberg ogsegn. Zu dem Zeitpunkt
beginnt Willy Messerschmitt zsamma mit dem Stodbaumoasta Friedrich Harth mit da
Entwicklung vo Flugzeig.

S Aufseesianum is 1738 von Domkapitular Jodocus Bernhard Freiherr vo Aufseß
gstiftet worn. Do is 1973 da Roman Das fliegende Klassenzimmer von Erich Kästner
vafuimt worn.

Ebenfois in Betrieb is s Maria-Ward-Internat in Tregaschoft vo de Englischen
Fräulein (seit 1717).

Zwoa weidane kiachliche Internate san End vom 20. Joarhundat gschlossn worn: des
Ottonianum (1866–1999, in dezesana Tregaschof) und s Marianum (1918–1988, in
Tregaschoft vo de Karmeliten).

Bamberg is da Drehort vo bekonntn Fuimen und TV-Serien wia z. B. Endlich
Samsdog!, Das Sams, Sams in Gefahr, Das fliegende Klassenzimmer (1973) und vo de
Kriminalserien Pfarrer Braun (mit Ottfried Fischer), Der König mit Günter
Strack, 2007 de Neivafuimung vom Meachn Zwerg Nase, 2009 Die Unbedingten und
Schwarzer Strand vo Hans W. Geissendörfer, 2010 Resturlaub vo Tommy Jaud.



https://bar.wikipedia.org/wiki/Aserbaidschan

Aserbaidschan (aserbaidschanisch Azərbaycan) is a Binnenstod in Vorderasien, wo
zwischn am Kaspischn Meer und am Kaukasus ligt. As heidige Stodsgebiet is so
grouß wia da neadliche Teil vo da historischn Region Aserbaidschan, da siadliche
Teil davo ligt am Iran. Aserbaidschan grenzt am Noadn an Russland (Dagestan), am
Noadwestn an Georgien, am Sian an Iran und am Westn an Armenien sowia – iba d
Exklavn Nachitschewan – a d Diakei.

D Hauptstod vo Aserbaidschan is Baku (aserbaidschanisch Bakı), a wichtige
Hafnstod am Kaspischn Meer. D Fläch vom Lands is 86.600 Quadratkilomeda grouß.

Ling duad Aserbaidschan am Kaukasus und grenzn duads an Russland (Dagestan),
Georgien, Armenien und an Iran. A da Autonomen Republik Nachitschewan, de wos a
Exklavn is, hod Aserbaidschan a ejf Kilomeda lange Grenz mid da Diakei. D
Republik Aserbaidschan ligt bei 44 bis 52 Grod vo da estlichn Läng her und bei
38 bis 42 Grod vo da neadlichn Brean.

Aserbaidschan hod a Flächn vo 86.600 Quadratkilomeda, 5.500 davo is d Autonome
Republik Nachitschewan. Um de 20 Brozent vom Staatsgebiet hand seit am Afang vo
de 1990a-Jea vo de Einheitn vo de Karabach-Armenier bsetzt, davo Bergkarabach
und seine Vabindungswegal noch Armenien.

Eba 18.000 Viechaoatn gibts do, davo 102 Seigetiere, wia zum Beispui Bären,
Wejf, Wuidseie, Hirsch, Gazejn, Schakale, Luchse, Leopardn und Hyänen, obara
Reptilien und Nagetiere. D Spinnenfauna vo Aserbaidschan is guad undasuacht, bis
iaz hod ma nämle um de 690 Oatn scha nochweisn kinna.

D Republik Aserbaidschan hod 9.165.000 Eihwohna (Stand Juli 2011). 53,1 Brozent
vo da Bvejkarung wohnand a da Stod. As Wachstum vo da Bvejkarung hod 2010 1,3
Brozent bedrong. 23 Brozent vo da Bvejkarung hand unda 14 Jea oid.

95 Brozent vo da Bvejkarung vostengand se ois Aserbaidschaner. Da Rest (5
Prozent) hand Talyschen, Russen, Ukrainer, Kurden, Awaren, Mescheten, Tataren,
Türken, Armenier (in Bergkarabach), Georgier, Lesgier und Kaukasiendeutsche.

D grässtn Städ hand (Stand 1. Jenna 2005): Baku 2.045.815 Eihwohna, Gəncə
303.268 Eihwohna, Sumqayıt 265.150 Eihwohna, Mingəçevir 95.453 Eihwohna,
Qaraçuxur 72.989 Eihwohna und Şirvan (bis 2008 Əli Bayramlı) 70.220 Eihwohna.



https://bar.wikipedia.org/wiki/W%C3%B6dall

Unta Wödall oda Univeasum (dt.: Weltall oda Universum) vastähd ma de gsaumte
Materie und Energie, vom elementarn Stickal [Teilchen] bis za de Galaxien. Des
wos mia vom Wödall seng kena, is da kloaste Teu, de baryonische Materie. Owa
daun gibts no de uma 95 % de ma se ned recht vuaschtön kena. Zaumkoitn wead dea
va ins vaschtehbore Teu vom Univeasum vo via Kräft. Owa wiaso se des Univeasum
oiweu schnölla ausbroat is ins nu unbekaunt.

Se is de schteakste Kroft und wiakt netta im Atomkean. In eam hoits de je drei
Quarks in de Protonen und Neutronen und aa de Zwoa zaum. De Protonen san positiv
glodn und dadn se dahea zweng da Coulombkroft oschtessn owa des vahindat aa de
schtoake Keankroft.

So bled se des auhead, owa de Schweakroft (Gravitation) is de mid Obstaund
schwechste Kroft vo de Viare. Ia Reichweitn is owa unbgrenzt, owa vamuatli
onemad mit da Entfeanung. De Gravitation wiakt owa üwaroi im Wödall. Se zoagt se
in da Wexlwiakung vo de Massn (Keapa) aufanaund. Des bedeit olle Festkeapa ziagn
se gegnsoatig au. Und dahea is se a fia de Büdung vo Festkeapa wia de Nöwö,
Fixschtean, Planetn, Sunnasystem, Galaxien und Galaxienhauffn vaauntwuatli.

De Prozentaugom vo de Massn san noch de leztn Messungan vom Meaz 2013. De
Prozentaungobn vo da Grafik danem san leida ned am leztn Schtaund.

Olle uns bkauntn Enagieteu mochan nua eppa 4,9% vom Univeasum aus. Und davo de
uns sichtbore Materie ( Sunna und Planetnsystem, schwoaze Lecha und
Schteanschtaub,..) davo so umma 35%.

De bringts af eppa 26,8% Auteu vom Universum. Se is da Grund warum se de aissan
Schtean vo de Galaxien se fost genau so schnö ums Zentrum draan wia de Innan.
Und aa das de Galaxien de Schtean ned davoschiassn. Den se hoit de Schtean in
eanara Umlaufbauhn den mid dea vü gressan Massn wiakts mid ira Gravitazion af de
Galaxien ei. Am Aufaung vom Univeasum hods nua de dunkle Materie und de
baryonische Eneagie gem. Owa boid, wia se de messbore Hintagrundschtrohlung
zoagt, hod se wos neix ausbüdt.



https://bar.wikipedia.org/wiki/Schmei

Schmei is a fein zribna Tabak, wo ma si in de Nosn affe schiabt. Da Schmei wead
z Bayern aa Bries, Schnupf, Schmeizla, Schmoizla, Dawak oda Nosnlega gnennd.

S Schnupfa vo Medikamentn und Tabak woa bei vuin Vejkan af dera Wejd bekannt,
scho bevoa da Tabak in Eiropa eigfiat woan is. Es is schriftli belegt, dass scho
voa iwa 1000 Joa zua Zeit vo da Tang-Dynastie (618-907) Arzneimittl gschnupft
woan san. Ob dafia aa Tabak vawendd woan is, woaß ma ned mit letzta Sichaheit,
es wiad oba von Forschan vamutet. Sicha is, dass ab da Ming-Dynastie (1368-1644)
Schnupftabak ogwendd woan is.

Nach Eiropa is da Schmei owa vo Amerika kema. Zum easchtn Moi hod a Eiropäa des
Tabakschnupfen 1496 bei de Indiana auf Haiti gsegn und driba gschriem; des woa
da Mönch Romano Pane. Imma wann de Kenige de Getta um Rat gfrogt ham, hams
Schmei (in da Indianasproch Cohabba) gschnupft. Danoch hams glei eanare Visiona
ghobt.

1561 hot da Jean Nicot, franzesischa Gsandta am portugiesischn Hof, Tabakblattln
und Saatguat nach Frankreich und an den Kenigshof brocht. De franzesische
Kenigin Katharina vo Medici is glei drauf zur begeistatn Schnupfarin woan. Si
hot an Schmei gegn Kopfwäh und Migräne vawendt und so es Schnupfn hoffähig
gmocht. Deshoib hot ma an Schmei a lange Zeit "Puiva vo da Kenigin" (poudre de
la reine) gnennd.

Im 17. Jh. is des Schnupfn vo einign Vatretan vo da Obrikeit bekempft woan. Da
Papst Urban VIII hot Schnupfan mid da Exkommunikation droht und 1643 hot da Zar
Michael s Schnupfn unta de Strof Nosnobschneidn gestejd. Auf da andan Seitn woa
Kenig Ludwig XIII aa Ohänga vom Schnupfn.

1677 is Sevilla de easchte Schnupftabak-Manufaktur vo da Wejd entstandn, ois
kenigliche Tabakfabrik. Se hom duatn schwaan Tabak aus Kuba, domois no a
spanische Kolonie, vaorbat. In iara bestn Zeit um 1840 hams mid 40 Tabakmuin und
1.700 Orbeita iba 1.000 Tonnen Schnupftabak jeds Joa produziat. Damid wor
Schnupftabak wirschofdlich wichtiga wia de andan Kolonialworn ois do woan Kafää,
Tee oda Rohrzucka.

Im 18. Jh. is Schmei imma populära woan. Napoleon, Kenig Georg III und Kenigin
Charlotte vo England und aa da neiche Papst Benedict XIII woan bekennende
Schnupfa. 1733 in Deitschland de easchte Schnupftabakfabrik in Offnbach am Main
entstandn, de Firma Bernard de s heit no gibt. Davor hod ma an Schmei in
Deitschland nur in Apothekn kriagt. Im 19. Jh. hod nacha s Raucha s'Schnupfa
zruckdrängt. In Bayern hod si da Schmeizla oba steaka ghoidn ois im iwrign
Deitschland.

De boarische Spezialität Schmeizla (Schmoizla) Brasil is in Bayern und
Österreich de beliabtaste Soatn. Brasil hoasst a deswegn, wei a friaha aus
gsoßtn dunklen Brasiltabakn gmocht woan is, de ma z'endlos langen Tabakzepf
("Mangotes") gflochtn hod. Und "Schmoizla" kimmt von Schmoiz, wos ma amoi
vawendt hod, damit de Bries weniga staubig gwen is. Heit nimmt ma dazu Tabaköi.

Snuff is iatz da meistvakaffte Schmei auf da Wejd und kimmt urspringli aus
England. Heit is de Firma Pöschl Tabak aus Niedabayern da wejdgresste Herstella
vo Snuff.

Ma legd se de Bries auf d Handobafläch'n (iagendwo zwischn Dama und Handg'leng)
und na hebd ma d' Hand bis kuaz vor d Nosn und na ziagd ma sauba o. Langjaarige
Schnupfa kenna do an Abschdand vo bis zu zwoa Zandemeda schaffa.

De Gschicht Ein Münchner im Himmel von Ludwig Thoma erzejd vom Alois Hingerl,
Deanstmo Nr. 172 am Mingara Haptbahnhof wiara nachm Dod im Himme af oana Woikn
frohlockn muass:



https://bar.wikipedia.org/wiki/Renaissance

De Renaissance (frz. fia: Wiedagebuat, vo ital.: rinascere "wiedagebuan wean")
woa a Kuituabewegung im 15., 16. und 17. Joahundat. Ogfangt hod ois in Italien
im Spodmiddloita. Vo do aus hom se de Idään ins iwrige Eiropa ausbroadt, natiale
ned iwaroi gleich.

Mid Wiedagebuat is des Wiedaaflebm vo Prinzipien vo da antikn griachischn und
remischn Kuitua gmoant. Dazua hod unta ondam as Studium vo da antikn Literatua,
as Afkema vo realistischa Molarei und Buidhauakunst und a grundlegende Reform
vom Buidungswesn ghead. Da Geist vo da Renaissance hod owa aa an groussn
Einfluss af Wissnschoft, Technik und Politik ghobt. Tippisch is aa, dass da
oanzlne Mensch ois schepfarisches Individuum in an Vuadagrund gruckt is
(Humanismus).

Berihmte Renaissancekinstla san beispuisweis da Leonardo da Vinci, da Tizian, da
Michelangelo und da Niamberga Albrecht Dürer. Owa aa Dichda vom Dante Alighieri
bis zum William Shakespeare ghean dazua. In da Politik san de Learn vom
Stootsphilosphn Niccolò Machiavelli populea worn. De Stod Florenz in da Toskana
guit ois Wiagn vo da Renaissance.



https://bar.wikipedia.org/wiki/Muich

Muich (in andre Gegndn sogt ma aa Mülli oda Milli oda a einfach nua Mil) nennt
ma des weiße Zeig, wos ausm Eita vo de Kia aussakimt. Muich wead gmoikn,
heitzdog nimma vo da Hand, sondan mit da Meichmaschin.

D'Muichwiatschafd is a wichtiga Standfuaß vo de Bauan im boarischn Raum. In de
Berg hods mit da Oimwiatschafd a zentrale B'deitung fia d'Landschaft.

De meistn Leit tringan d'Muich zum Kafää oda in da Fruah ind Koanfleiks. Ma ko
oba aa an Haffa andre Sachan aus Muich macha:

De Muichprodukte wern greßtnteils in da Moikarei oda da Kaaserei hergsteit.
Manche Bauan dean aba aa seiba Buddan oda Kaasn.

Freara is ma no oft jedn Doog mit da Millebitschn zum Baua ganga und hod dortn a
frisch gmoichane Muich griagt. In da Eiropäischn Union is des owa seit 1984 weng
da Gesetzgebung nimma so oafoch, weil de Bauan blos no a gloans bissl Muich
seiba vakaffa derfn. Insgsamt is de Gschicht mit da Muichwiatschafd scho recht
vazwickt, ma braucht ois Muichbaua zum Beispui aa a Muichkontingent.



https://bar.wikipedia.org/wiki/Mathias_Knei%C3%9Fl

Da Mathias Kneißl oda da Raiba Kneißl (Räuber Kneißl), vulgo Kneißl Hias oda
Schachenmülla-Hiasl (* 4. August 1875 z Untaweikatshofa; † 21. Febaa 1902 z
Augschburg) wor a legendära, boarischa Raiba in da Gegnd um Dachau.

Do woit da Kneißl noch Amerika auswandan. Es Gejd fiad Roas woit a si duach
Raibarei vadeana. Do dazua is ned kema. Zwoa Joa lang is a weng Raibarei
steckbriafli gsuacht und vo Schandarma wia a wuids Viech ghetzt woarn. Wias
nacha vasuachd hom, eam zan easchtn Moi festznehma, san zwoa Schandarma
ogschossa woarn. Owa scho drei Monat spoda homs eam zan zwoatn Moi gstejt, im
Aumacherowesn in Geisnhofa mit 60 Schandarma. Oan ganzn Dog und a ganze Nochd
homs in Hof belogad. Nacha homs a Stund lang gschossn wos nua gamga os, und
draff mid 45 Mo es Haisl gstiamd. Da Hiasl hod koan oanzign Schuss obgebn und
woar vamuatli gor ned bewoffnet. Hintan Kamin homs eam gfundn, zsammgschossn,
mearmois droffa, lemsgfeali valetzt. Ea hod de letzte Ölung kriagt und is in de
Schirurgie noch Minga brochd woarn. Do is ea via Monat pflegt, fit gmocht woarn
fian Henka. Des Volkslatt Halle hod glei noch da Hinrichtung vum Hias in Artikl:
"Eine Menschenjagd im Baierland" gschriem und gfrogt: "ob die Gendarmerie das
Recht hat, auf einen Menschen, der keinen Widerstand leistet, zu feuern."

Zan Prozess homs an Kneißl im Roistui fian miassn. Ea hod olle Vabrechn - wia
raibarische Erpressung und Doudschlog - zuagebm, aussa de Schandarmamorde. De
Gschwornan hom eam nacha fia schuidig befundn und s Gericht hod an Hiasl dann
ois Mearda zum Tod duachs Schafott vaurteit, fia de andan Stroftatn hod a no 15
Joa Zuchthaus griagt und seine biagalichn Ehrnrecht valorn. Sein bekanntestn
Spruch hod a bei da Urteilvakindigung gsogt: "De Woch fangt scho guat o". Es
wiad efta behauptet, er hätt des bei da Hinrichtung gsogt, oba de wor an anam
Freitog. Des zoagt oba aa, wia gfosst da Hiasl sei Vaurteilung und sei
Hinrichtung hingnumman hod. Des hod dena Augnzeign damois seahr imponiat.

Obwoi da Voasitznde vo dem Prozess, da Obalandesgrichtsrat Rebholz no in am
Briaf sein Minista drum betn hodt, des Urtei ned voistrecka z miassn, homs an
Kneißl 1902 in Augschburg exekutiad. Da Schoarfrichta woar da Franz-Xaver
Reichhart, a Onkl vom letztn Bayerischn Schoarfrichta Johann Reichart. De
Rechtmäßigkeid vo am Doudes-Urtei is bis zum heintign Tog umstriddn. Sogoar da
Obalandesgrichtsrod Rebholz hod ned an de Mordobsicht vum Hiasl glaabt, wei a de
Fiass troffa hod, obwoira a guada Schitz gwen is.

A Aussenseita, Widaständla, Querulant und Raiba ois Voikshejd und des in Bayern?
Natiali gibts dazua vaschiedne Osichtn und Leid de wo im Kneissl-Kult no heint a
Gfoa fia de Gsejschofd segn.

Und ned zletzt woar da Kneißl a bemearknsweata Mensch. Sei ruhigs, gfossts
Vahoidn bei seina Vaurteilung - mit seim lapidarn und legendärn Kommentar "De
Woch fangt scho guat o" - und bei seina Urteilvakindigung hod olle Owesendn
stoark beeindruckt. So wia da Boarische Hiasl is a trotz massivsda Gwoidowendung
ned z Kreiz krocha.

De Gschichtn vum Boarischen Hiasl woarn a wichtige Voraussetzung fia de
Entstehung vo da Raiba-Kneißl-Legend und da Vaearung ois Voikshejd. Scho oan
Monat noch da Vahoftung vum Hiasl hod da Amperbote Dachau vum "Kneissl-Kultus"
gschriem. Es gibt Theatastickl, Gschichtn, Liada und Fuim iwan Kneißl. Es gibt a
dunkes Bia, wo "Räuber Kneißl" hoasst und sogoar a Oldtimer Ralley in da Kneißl
Gegend im Dauchauer Land, de wo si "Räuber-Kneißl-Classic's" nennt. Grod in
letztn zwoa Joazehnt hods Interesse an eam wieda stoark zuagnumma. Da
Ringsgwandl Schorsch hod a Balladn gschriem, Biermösl Blosn hod des Kneißl-Liad
aufgnumma und 2008 is vom Rosenmüller a neia Fuim iwan Kneißl draad woarn.

I bi vo Weikatshofa, I sogs ganz unscheniad, Mei Vodda woar a Mülla, Da
Paschkoliniwiat. Mei Muadda woar a Zweigal Vom Paschkolini-Kean, Se liabt bis
heut no ollaweil Die junga Buaschn gean.



https://bar.wikipedia.org/wiki/Lyon

Lyon [ljɔ̃] (deitsch friara: Leyden, lat.: Lugdunum) is de Haptstod vo da Region
Rhone-Alpes und vom Département Rhone im Ostn vo Frankreich.

De Stod liegt am Zammafluss vo da Rhone und da Saone. Mit in ebba 500.000
Eihwohna (2013) is se noch Paris und Marseille de drittgreßte Stod vo
Frankreich. Da Ballungsraum hot rund 2,2 Milliona Eihwohna.

Lyon is 43 v. Kr. vo de Rema unta'm Noma Lugdunum ois Vawoitungszentrum fia
Gallien grindt worn. Im 11. Joarhundad is da Bischof vo Lyon zum Obahapt vo da
katholischn Kira in Frankreich eakleat worn. 1032 is Lyon mit am Kenigreich
Arelat ans Heilige Remische Reich kema. 1310 iss vo franzesische Truppn bsetzt
worn. Währnd da Franzesischn Revolution woar de Stod monarchistisch eihgstejt.
Im 19. Joarhundad is Lyon donn zua bedeitendn Industriestod worn. Lyon woar zua
Zeit vo da deitschn Besotzung im Zwoatn Wejdkriag Zentrum vo da "Résistance". De
Oidstod vo Lyon is 1998 vo da UNESCO zum UNESCO-Wödeabe eakleat worn.

Lyon is a Bistum vo da remisch-katholischn Kiach. Lyon is da Sitz vo da
internationaln Polizeibehörde Interpol und da International Agency for Research
on Cancer (IARC) IARC.

Lyon is de Hoamatstod vom Physika André Marie Ampère, vo da Philosophin Savitri
Devi Mukherji, vom Schriftstella Antoine de Saint-Exupéry, vom Koch Paul Bocuse
und vo de Wegbereita vom moderna Kino, de Briada Lumière.



https://bar.wikipedia.org/wiki/Listn_vo_de_IPA-Zaichn

Dej Listn vo de Zaichn asn Internationaln Phonetischn Alphabet dejnt ålle Lait
åls a Hülf, dej wouse niat sicher han, wej dass a Lautschriftzaichn assprecha
solln.

Ba ålle Zaichn stejt a Beschraibung und Baispül. Åls Baispülsprouchn ejerer
gnumma wern newa Boarisch und Deitsch de genginga „Schölsprouchn“, des hoisst
vor ålln Englisch, Franzesisch, Italienisch, Spanisch und Russisch. Fir an
jedern Laut solladn drai Baispül glånga; åm bessern han Baispül, dej wou en Laut
in Ån-, In- und Aslaut von aran Wort zoing.

Zerscht amol: D Assprechvariantn, wou åls Baispül ågem han, mejn niat umbedingt
standardsprouchle, iwerregional oda gor de oanzich megliche Variantn sa. Aa d
Iwersetzunga gem nergrod oa Bedeitung vo de zmejerscht polysema oda homonyma
Werter wider.

Afs Boarische wird bsunders agånga. Dej Werter han in da boarischn Umschrift
gschrim. D IPA-Schraibwaisn entsprecha deane durt und in ålle Artikl, wou d
Assprouch vo de boarischn Werter ågem is. Ba de Baispül stejt boar., wenns
praktisch iweråll in boarischn Sprouchraum asu is, und reg. boar., wenns ner
regional in boarischn Sprouchraum asu is. Wous genau vabroitt is, stejt in da
Spåltn Umschraibung. Åls a Lautgeografi (wej in Sprouchatlantn) is ower niat
denkt, sundern umkejert: „Wenn'e in an Artikl an Text mit IPA-Zaichn sia, wos
bedaitn dej, wej sprich'es as?“.

 Bloachgrej unterlegt  stengas ba dean Bouchstob, wous a Lautvariantn vo dean
sainer Bedeitung han.

 Bloachblau unterlegt  stengas ba dean Bouchstob, wous a Formvariantn vo dean
han.

D Diakritika und d Suprasegmentalia han Zousozzaichn. Mit deane wird d Assprouch
vo oanzlne Lautt, vo Lautfolng, Sülm, Werter, Wendunga und Setz gnauer bschrim.
In de druntern Tabölln werns asfialich dougstöllt, a Kurziwersicht findts in
Artikl iwers Internationale Phonetische Alphabet.

Aa des han Suprasegmentalia. Braucha tout'ma dej fia Tonsprouchn, bekånnt han
dou bsunders de chinesischn Sprouchn.



https://bar.wikipedia.org/wiki/Kaf%C3%A4%C3%A4

Da Kafää (Betonung auf da zweitn Süüm) is a stimuliarads, schwoazzes Drangl aus
grässte und gmohlane Kafääbaunan. Kafää ghead wödweit zu de beliabtastn Drangln.
Es gibt sogoa eigane Lokäu, de Kafäähaisa, wo hauptsächlich Kafää drunkn wiad.

Es wiad aungnumma, dass da Kafää sein Uasprung in da Region Kaffa im Sidwestn
vau Ethiopien hod. Duatn is da Kafää scho im 9. Joahundat eawähnt wuan. Vau
Äthiopien isa daun woascheinlich im 14. Joahundat duach Sklavnhändla noch
Arabien kumman. Grässd und drungn hod man vamutlich do eascht ob da Mittn vom
15. Joahundat. Da Kafääaunbau hod Arabien a Monopoiroin eibrocht. Haundlszentrum
woa de Hofnstod Mocha, aa Mokka gnennt, des heitige al-Mukha im Jemen.

De äthiopische Mochoart vaum Kafää is woascheinlich de uaspringlichste: Nochm
Rässdn vo de Baunln in an grossn Eisnpfandl wean de grob gmoin und in an Märsa
zastaumpft. Des Moiguad wiad mit Wossa und Zugga in da sog. Jabana (an bauchign
Tonkruag) aufkocht und in klaanan Schoin serviat.

Vaum Goethe staumt de Idää, dass ma de Baunan destillian soidat. Da Chemika
Friedlieb Ferdinand Rung hod des umgsetzt und hod dabei es Koffein entdeckt.

Im 15. Jh is da Kafää in Persien sowia im Osmanische Reich populea wuan. Um 1511
san in Mekka de easchtn Kafäähaisa entstaundn, de owa boid wieda gschlossn wuan
san, weu da Kafää unta schwaara Strofaundrohung vabotn wuan is. In Kairo is des
Drangl um 1532 nochweislich scho do gwesn. 1554 is gengan Wiedastaund vom
islamischn Klerus und vo stootlichn Stöön es easchte Kafäähaus in da Haupstod
Istanbul aufgmochd wuan. Da Murad III. hod am End vom 16 Jh. a Kafäävabot
ealossn, des wos owa zeascht nua wenig kontrolliad wuan is. Untan Murad IV. san
Kafäähaisa owa daun niedagrissn wuan und Kafäätrinka san deaoatig vafoigt wuan,
dass es sea vüü Todesopfa deswegn gem hod. Kafäähaisa san in dera Zeit efta ois
Barbierstubm tarnt wuan. Eascht im Zug vo da Reformpolitik vom Tanzimat ob 1839
is da Kafää wieda ealaubt wuan.

Uaspringlich woan Kafääpflaunzn nua in Afrika und Arabien daham. De easchdn
Aunpflaunzungen außahoib vo Afrika und Arabien hods eascht im 17. Joahundat in
Indien (Niedaländisch-Ostindien) und auf Ceylon gem. Im 18. Joahundat hom de
Hollända in Kafää noch Surinam brocht und de Franzosn noch Cayenne, Martinique
bzw. Guadeloupe und de Portugiesen noch Brasilien. Des is auf de Ausbraadung vo
de eiropäischn Kolonien zruggzfian.

Da Kafää woa uaspringlich sauteia, wegn dem hom si aa nua reiche Biaga und
Adlige des aromatische Drangl leistn kenan. Leid mid weniga Knedl hom mit an
Kafääeasotz aus Geaschtn oda Moiz vualiab nehma miassn. Vo dera Zeit hea kummt
aa da Ausdruck echta Baunankafää im Untaschied zum Easotzkafää.

Ludwig van Beethoven hod de Gwohnheit ghobt, genau 60 Kafääbaunan zum oozöön, um
si draus a Schalal Mokka zmochn.

Des easchte Experiment zua gsundheitlichn Wirkung vo Kafää hod da schwedische
Kenig Gustav III. duachgfiat. Ea hod si iwa de gsundheitlichen Gfoan vom Kafää
große Suagn gmochd und hod wissn woin, ob Kafää oda Tää gsinda is. In da zweitn
Höftn vom 18. Jh. hod a zwa zum Tod vaurteite Vabrecha, de wos eineiige
Zwüllinge woan, dazua hergnumman. Da aane hod vü Kafää dringn miassn, da aundare
vü Tää. Beide hom des Experiment und in Kenig iwalebt. Da Täädrinka is im Oida
vo 83 Joan a weng friacha gschtuam ois wia da Kafäädrinka.

Da teiaste Kaffää vo gaunz iwaroi (Alamid) kummt aus Indonesien, obar aa
klaaweis aus Vietnam. Duatn san de Flecknmusang (Paradoxurus hermaphroditus)
dahaam, De fressn des Fruchtfleisch und schlickn de Kaffääbaunln glei mid. De
kennans oba ned vadaun, de wean in de Daarm nua feamentiat und kumman oisa
Gaunza beim Viech hint wiada ausse. Da weans daunn eigsaummit, putzt, trickat
und eipockt. A kostschpülige Gschicht, wäu des Kilo kost nachan umma 800 €. Owa
de Kenna schwean, dos des da Kaffää min bestn Gschmockn is.

De Kafääpflaunzn ghean zua botanischen Gattung Coffea aus da Famülie Rubiaceae.
Es wean vua oim de zwaa Oatn C. arabica (Arabica-Kafää) und C. canephora
(Robusta-Kafää) vawendt, de wos vo Afrika stauma. Sötana aa de Oatn C. liberica
und C. excelsa. De Kafääpflaunzn kenna bis zu 4 m hoch wean, in de Plantagen
weans owa zruggschniddn. De Bliatn san weiß und de Fricht san bei da C. arabica
9 bis 11 Monat noch da Befruchtung reif, bei da C. robusta noch 6 bis 8 Monat.
Es buidn se Staafricht, de wos in eanara Foab bei da Reifung vo grean iwa gööb
noch rot wexln und zwaa Saumen, de wos Kafääbaunan enthoidn. De easchntn Eaträge
hod a Strauch noch 3 bis 4 Joa, noch rund zwanzg Joa gähd da Eatrog daun wieda
zrugg.

De jäaliche Niadaschlogsmenge muass 1500 bis 2000 mm betrogn, bei unta 1000 mm/a
wiad bewässad, unta 800 mm/a wiad Kafää glei goaned aubaut. Robusta-Kafää
braucht hächara Niadaschlogsmengen ois Arabica-Kafää. Vü Wind und vü Sun schodn,
desweg wean gean Heckn und Baam ois Schutz aupflaunzd. Dea Bodn muass
tiafgrindig, locka und durchlässig (guad „duachliftet“) sei, und aa leicht saua.

In da Regl wiad amoi im Joa geeant. Neadlich vom Äquator gähd de Eantezeit vom
Septemba bis in Dezemba, sidlich vom Aprü bis in August. In da Näh vom Aquator
kaun de Erntn aa in jeda aundaran Joareszeit sei. Se dauat bis zu 10 oda goa 12
Wochn, weu de Fricht aa am söm Strauch untaschiedlich laung fia eana Reifn
brauchn. Wauns mit da Haund brockt wean, so doss nua de jewäus reifn Fricht
gerntet wean, is des Eagebnis qualitativ bessa. Bsundas da Arabica-Kafää wiad
auf de Oat selektiv haundbrockt (Picking-Methode). A schlechtare Qualität kriagt
ma, waun de Fricht unobhängig vom untaschiedlichn Reifegrad mit da Haund oda mit
ana Maschin ogstraaft wean (Stripping-Methode). Duach Nochsoatian kaun ma do owa
aa no de Qualität a wengl vabessan. De Ostraaf-Methode wiad bein Robusta-Kafää
angwend und bein Arabica-Kafää in Brasilien und Äthiopien. Auf de großn
Plantagen in Brasilien wean Erntemaschinen eigsetzt.

Ba da Aufbereitung wean zua Gewinnung vom Rohkafää de Fruchhaut, es
Fruchtfleisch (Pulpe), da Schleim aufm Pergamenthaidl, es Pergamenthaidl und
soweit wia meglich aa es Sübahaidl entfeant. Des kaun auf a trockane, obar aa
auf a nosse Oat erreicht wean. Robusta-Kafää und brasilianischa und äthiopischa
Arabica-Kafää wean trockn beoawat, beim in de iwrign Regionen eazeigtn
Arabica-Kafää gschiacht des oisa Nossa. De Nossaufbereitung eagibt an Kafää von
ana hächaran Qualität.

Mit da Nossaufbereitung wiad meglichst innahoib vo 12 Stund, spätastns oba noch
24 Stund noch da Ernte augfaungt. Zeascht wiad mit Wossa vuagreinigt (mid da
Haund odar ana Maschin) und duach Schwemmen vuasuatiat. Daun wiad in an
„Entpulper“ de Fruchthaut und de Puipn ooquetscht, es Pergamenthaidl zammt n
Schleim bleibt an de Kafääbaunln. Duach aan Schwemmkanäu und duach Seichaln wean
de Baunln in Fermentationsbehööta transportiat. Duatn findt a Gärung
(Fermentation) stott. Dabei wiad da Schleim vaflissigt und is aso oowoschboa.
Noch 12 bis 36 Stund vo aana soichn Fermentation wean de Baunln gwoschn, zan
Trickan (Sunn, Luft, fois notwendig aa Haaßluft) ausbraat und bis zu an
Wossagehoit vo ziaka 12 % trickat. Fia de Nossaufbereitung san je Kilo
moaktfeatign Rohkafää 130 bis 150 Lita Wossa notwendich.

Es gibt sea vü Oatn, wia mar an Kafää kochn oda servian kaun. Bsundas Wean hod a
launge Tradition im Entwickln vo Kafääspezialitätn. A klaane Auswoi:

A Hefal mit 125 ml Fütakafää enthoit rund 80–120 mg Koffein. In Kafää wiad
zwengan Koffeinghoit z Recht a aktiviarende Wiakung nochgsogt, weura de Wiakung
vom Adenosin blockiat (des is a Botnstoff, dea wos in Schlof feadat). Damit ma
de aufmuntande Wiakung vom Kafää voi ausschepfn kaun, is noch an Artikl in da
Fochzeitschfift Sleep (Vol. 27, Nr. 3) sinnvolla, vü klaane Schluckal Kafää iwan
Dog (bzw. iwa de Nocht) vateut zum drinkn, stott doss mar a grossas Hefal in da
Fruah owelaad.

Nem oidn Studien, de wos auf Gsundeitsgfoan hiweisen, zaagn in letzta Zeit imma
mea Studien, dass da Kafää meglichaweis goa ned so ungsund is, wia Manche gsogt
hom, sondan dossa im Gegntäu sogoa gsundheitsfeadande Eignschoftn hod. Thomas
Hofmann, Direktor vom Institut fia Lemsmittlchemie aun da Westfälischen
Wilhelms-Universitet in Münster hod aamoi gsogt: „Die Aussage, dass Kaffee
generell schädlich sei, ist heute nicht mehr haltbar, früher hat man zum Teil
negative Wirkungen einzelner Kaffeeinhaltsstoffe auf den Gesamtkomplex Kaffee
übertragen“. Aktuölle Studien zagn aa, dass de oft aungenummane entwässande
Wiakung vom Kafää wissenschoftlich unhoitboa is.

Vü vo de positivn Efffekte vom Kafää wean auf de drin enthoidanen Antioxidantien
zruckgfiat. Noch ana US-amerikanischen Studie ausn Joar 2005 is de mit Obstand
wichtigste Quön fia gsundheitsfeadande Antioxidantien aus da täglichn Noarung
vom Genussmiddl Kafää. Aufgrund vo vagleichboan Eanearungsgwohnheitn is
aunznehma, dass aa in Eiropa Kafää a Hauptquön fia Antioxidantien doastöd.

Neiare Studien lossen aussadem an genetischn Zaumahaung fia de Foign vom
Kafääkonsum eakennen. Je noch Genvariantn kauns dabei zu ana schnön oda
laungsaumen Elimination vom Alkaloid Koffein kumma, wos wiederum Auswiakungen
auf a Infarktrisiko hom kaun.

A umfossande Doastöllung vo jingan Faschungseagebnissn zum Thema Kafää und
Gsundheit is in da Monographie Le café et la santé vaeffentlicht.

Des Deitsche Greane Kreiz fosst 2009 de untaschiedlichn Foaschungseagebnis so
zauman: Der regelmäßige Genuss von drei, vier oder mehr Tassen Kaffee übt auf
zahlreiche Organe und Körperfunktionen einen positiven Einfluss aus. Bei manchen
Erkrankungen scheint Kaffee sogar einen deutlichen vorbeugenden oder schützenden
Effekt zu haben. Grundsätzlich muss also in den meisten Fällen aus medizinischen
Gründen nicht auf Kaffee verzichtet werden. Im Einzelfall sollte man aber noch
einmal mit einem Arzt Rücksprache halten. Insbesondere gilt dies fia Frauen in
der Schwangerschaft.

Die Inhoitstoffe variian zwischen de Kafääsuatn und vaändan si aa im
Vaoarbatungsprozess.

De vüseitige Vawendboakeit woa scho im 19. Joahundat bekaunt. Im Meyers
Konversationslexikon (1888) kaun ma lesn: „Man benutzt den Kaffeesatz ferner zum
Reinigen der Nachtgeschirre und beim Abfegen braun gestrichener Fußböden. Kocht
man den Kaffeesatz mit Sodalösung aus, so erhält man durch Zusatz von Alaun zu
der filtrierten Flüssigkeit einen braunen Niederschlag, welcher als Malerfarbe
benutzt werden kann. Verkohlt gibt der Kaffeesatz eine Art von Kohlenschwarz.
Der beim Brennen des Kaffees sich entwickelnde Geruch verdeckt in
ausgezeichneter Weise die üblen Gerüche frisch getünchter Kalkwände, frisch
lackierter Thüren, beim Räumen von Düngergruben, in Kinderstuben etc.“.

As Lesn im Kafääsotz is a bsundare Fuam vo Voiksspiritismus zum Woasogn iwa de
Zukunft und wiad in Aunlehnung an de Geomantie Kafäädomantie gnennt.

Brasilien woa da gräßte Kafääproduzent vo da Wöd mit 2,178 Mio. Tonnen greanan
Kafääbaunln, des wos uma 28,1 Prozent vo da Wödeante ausgmochd hod, de wos 2007
bei 7.742.675 Tonnen pro Joa glegn is.

In greßtn Kafääkonsum vo da Wöd hom de Skandinavia. Spitznreida in da
Vabrauchsranglistn is Finnland mit 12 Kilo Kafää pro Joar, wos rund 5 Tassen pro
Dog und Peason san. Deitschland liegt an 12. Stö mit 6,4 Kilo und Österreich an
13. Stö mit 6,1 Kilo, des entspricht knopp drei Tassn. Kafää gheat damit in
Österreich und Deitschland zu de beliabtastn Drangln.

Intressant is da Zaumanhaung zwischen Kafäävabrauch und da Zoi vo de
duachschnittlichn Sunstundn in an Laund. Kafää duat in Pegel vom
stimmungsvabessandn, lichtobhängign Botnstoff Serotonin im Hian in de Heh
bringa, genau so wie wia de Sun.



https://bar.wikipedia.org/wiki/Johann_Wolfgang_von_Goethe

Da Johann Wolfgang von Goethe, gadelt 1782 (* 28. August 1749 z Frankfurt am
Main; † 22. Meaz 1832 z Weimar), is ois Dichta, Dramatika, Theataleita,
Naturwissenschofta, Kunsttheoretika und aa ois Stootsmo oana vo de bekanntatn
Vatreta vo da Weimara Klassik. Sei Weak umfosd Gedichtln, Dramen und
Prosa-Literatua, oba aa naturwissenschoftliche Obhandlunga. Er guit ois da
bedeitendste deitsche Dichda und ois a ganz wichtige Persenlichkeit vo da
Wejdliteratua.

Im Goethe sei Voda is da Koasaliche Rat Johann Kaspar Goethe gwen, a Jurist, dea
wo oba nix wiakle gorbad hod, sondan seim groussn Vamegn glebd hod. Davo hod
nacha aa da Goethe profitiad. Sei Muada Katharina Elisabeth Goethe, gborane
Textor, wor de Dochta vo am Stodschuitheiss (Buagamoasta). Da Goethe hod koa
Schui bsuacht, sondan is vo seim Vodan und vo Privatlearan in oin wichtign
Sochgebietn vo seina Zeid untaricht worn. Ea hod Latein, Griachisch,
Franzesisch, Italienisch]], Englisch und Hebräisch gleant. Ea hod in seina Jugnd
aa Fechtn, Reidn und Danzn gleant. Sei grousse Leidnschoft wor as Zoachna. Fiad
Literatua hod a se scho fria intaressiad, voa oim da Homer und da Klopstock hom
eam gfoin, aa fias Theata. As domis recht populeare Puppntheata hod eam
fasziniad, wo a spoda in "Wilhelm Meisters Lehrjahre" thematisiad hod.

Olle seine Gschwista san schon in jungan Joarn gstoam, mid da Ausnahm vo seina
Schwesta Cornelia Friederike Christiane. De Remisch-Katholische Kira hod a scho
fria ois "Mischmasch von Irrtum und Gewalt" owglehnt.

1765 bis 1768 hod hod da Goethe z Leipzig Jura studiad. Ea hod se oba meara fia
Literatua intaressiad und zan Schreim ogfanga. Ea hod oba fost ois wo a gschriem
hod wieda weggagschmissn. Z Leipzig hod a as Restaurant Auerbachs Keller und de
Gschichtn vom Faust kena gleant. Auerbachs Keller is im Faust I da oanzig
real-existiarade Oat. Wengan schwaarn "Bluadstuaz" (woarscheinle
Schwindsucht/Tuberkulose) hod a am End vo 1768 sei Studium untabrocha und is af
Frankfurt in sei Ejtanhaus zrugg. Do is a vo seina Muada und seina Schwesta
pflegt worn.

Anno 1770 is a af Strassburg ganga, um sei Jura-Studium owzschliassa. 1771 hod
da Goethe nacha z Frankfurt in akademischn Grad "Licentia docendi" (Lizenziat)
eawoabn, sei Dissertation is nämle weng "Ketzarein" ned ognumma worn. Ea hod
nacha a kloans Onwoitsbiro afgmocht oba ois junga Onwoit jedn Foi valoan und hod
sei Biro glei wieda zuaspean miassn.

1775 is da Goethe iwad Schweiz af Weimar kema und do Minister worn. Ea hod do de
Charlotte von Stein kenagleant. 1786 bis 1788 is s Goethe af italienische Roas
ganga, nacha hod a ois Dichdafiascht z Weimar glebt. Ea hod de Christiane
Vulpius kenagleant, de a aba erscht 1806 gheirat. Im Dezemba 1789 is sei Suhn
August geboan worn, dea wo ois oanzigs von finf Kinda as Kindesoita iwalebt hod.
1791 hod a de Leitung vom Hoftheata z Weimar ibanomma. Wichtig is in dera Zeit
aa de Freindschaft mitm Friedrich Schiller. Zwischn 1806 und 1809 entstengan de
Wahlverwandtschaften und a easchte Version vom Faust. 1816 is sei Frau
Christiane noch ana lengan Krankheit vastoam.

Anno 1823 - wia ra se grod easchd vo ana schwaarn Heazkrankheit dahoid ghobt hod
- hod a se woarscheinle zan lezdn Moi valiabt. Es wor de 19-jaarige Ulrike von
Levetzow, de wo ra mid iara Muada z Koarlsbod kena gleant hod und de wo im
74-jaarign Goethe an Koab gem hod. Um in Frust z vaorbadn hod a af da Hoamroas
de Marienbader Elegien gschriem, vialeicht oane vo seine scheenstn Schriftn. In
seine lezdn Lemsjoar hod a meara zruggzogn glebt. Ea hod in zwoatn Tei vom Faust
fiate gschriem und hod an umfangreicha Briafwexl gfiaht. Da junge Dichda Johann
Peter Eckermann hod lange Gspräche midm Goethe dokumentiad und so an Haffa
Lemsweisheitn vom Goethe fiad Nochwejd festghoidn.

Ea wor bis z lezd wissnschoftle intaressiad. Es woit beispuisweis unbedingt
wissn wia de Pflanzna woxn. No a boar Wocha voa seim Doud hod a diktiad:

Anno 1832 is da Goethe gstoam, woarscheinle an an Heazinfakt. Sei lezda Spruch
soi „Mehr Licht!“ gwen sein. Begrom is a in da Weimara Fiaschtngruft. Sei
Wohnhaus und sei Goartnhaus z Weimar san inzwischn UNESCO Wejdkuituaeabe worn.

As easchde Weak mid dem wo da Goethe bekannt worn is, wor de Tragedie Götz von
Berlichingen (1773). Anno 1774 is nacha de Novejn Die Leiden des jungen Werthers
aussakema und hod eam mid an Schlog berihmt gmochd. De Gschicht vom Werther, dea
wo se in a Frau valiabt hod und se nacha sejm hoamdrahd hod, wor woarscheinle da
easchde literarische Bestseller vo da Wejd. Des Weak guit aa ois Initialzindung
vom Stuam und Drang, de easchde Stuafa vo da Romantik. Fia seine Zeidgenossn is
des aa sei Lem lang sei Haptweak bliem.

In seina easchtn Zeid z Weimar hod da Goethe Wilhelm Meisters Lehrjahre
gschriem, sowia de Dramen Iphigenie auf Tauris, Egmont, Torquato Tasso und de
Fabe Reineke Fuchs. Wearend seina Freindschoft midm Schiller hod a voa oim
Wilhem Meisters Wanderjahre vafossd, sowia de Idylle Hermann und Dorothea, de
Remischn Elegien und des Versdrama Die natürliche Tochter. In seina lezdn
Schoffnsperiodn, nochm Doud vom Schiller anno 1805, is da Faust I easchiena
sowia de Wahlverwandtschaften, de West-östlicher Diwan, sei Autobiografie Aus
meinem Leben: Dichtung und Wahrheit und de Italienische Reise ("Italienische
Roas).

Faust II hod da Goethe easchd in seim Doudesjoar fiategschriem. Des Weak is
posthum vaeffentlicht worn, genau so wia da sognennde Urfaust, den wo a scho in
den 1770a Joar gschriem ghobt hod.



https://bar.wikipedia.org/wiki/Indogermanische_Schprochfam%C3%BCli

De Indogermanische Schprochfamüli, dt.: Indogermanische Sprachfamilie, is
wödweid de greßte Schprochfamüli. Mid umma 220 nu lebande Schprochn und iwa
3.000.000.000 Leid de oane davo ois Muaddaschproch redn. Indgermanische
Schprochn san a de am weidastn vabroate Zwoatschprochn. Ausgaunga sans vo ana
Protoindoeiropäischn Schproch de owan Kaukasus und 'schwoazn Mea gred wuan is.
Dene Leid hom se daun nochn Sidn, Ostn und Westn ausbroat. Weus vo da
Vuabvökarung Wuat iwanumma und se a reimli trennd hom, san zeascht de Dialekt
und im Laf da Zeit a de Schprochn und Untaschprochfamülin (Schprochgruppm)
endschtaundn.

De Schprochn entwückin se a nu Heid weida, wia des Pensylvania-Deitsch oda de
Burenschproch. Es san owa a Neiche endschtaundn, wia de Pidginschprochn oda des
Kreolische de za an großn Teu mid Indogermanischn Schprochn zamgsezt san.

Die Bezeichnung langues indo-germaniques is vom dänischn Geografn Conrad
Malte-Brun (1775-1826) eingfiaht woan und hod se im deitschn Sprochraum gegn dea
internazional gebraichliche indoeiropäisch durchgsetzt. Im Begriff
"indogermanisch" stecka de Sprochgrenzen, de wo domois durchs indische und
durchs germanische ognumma woan san (germanische Sprochn, wias isländische, im
Westn und indische Sprochn, wias Hindi, im Ostn).

Za da indogermanischn Schprochfamülie ghean ned nua de nu Heid Lebandn. Fria
gaunz wichtige Schprochn san scho laung ausgschtuam, wia de Anatolischn. De
Tocharischn oda de Thrakischn owa a Schprochn wia de moastn Italischn,
Köitischn, des Illyrische oda a des Phrygische.

Tocharisch is a eigana Zweig vo de indogermanischen Sprochn, der wos aus zwoa
iwerlifade Sprochn bsteht. Boade sand vur mehr ois tausend Joar im heindigen
Ostchina (Turkestan) gsprocha wurn.



https://bar.wikipedia.org/wiki/Gejd

Gejd (vom indogermanischn ghel=Goid und dem ohb. gelt, Vagejtung, Vagitung,
Eikommen oda Weat), (dt.: Geld), is jeds oigmoa onakannte Tausch- und
Zohlungsmiddl. Es a Begriff fira Weatquivalent. Im praktischn Brauch is Gejd a
Zwischntauschmiddl, damit ko ma Socha und Leistunga kaffa.

De Grundidee vom Gejd kimmt vom Tauschhandl. Bevoa s Gejd gem hod, is a Soch oda
Leistung mit oana andan Soch oda Leistung tauscht woan. Wea mea Droad ghobt, ois
wiara braucht hod, hod des beispuisweis fia a Goass eitauschn kina, vo oam, wo
mea Goass ghobt hod ois wiara fia sei Vasoagung nedig ghobt hod. Mit da Zeit san
Zwischntauschmittl imma beliabta woan, weis leichta z Transportian und z Handhom
woan, wiar z.B Goid, Suiba, Schmuck, Gwiaze usw. Draus hod si des Gejd
entwicklt.

Des easchte Land, wos Gejd gem hod, woa s Land Lydien, wo in da heitign Tiakei
glegn is. Des is ebba 650 Joar voa unsara Zeitrechnung gwen. De Gejdminzn woan
kloane Stickln vo am weatvoin Metoi mit am genau festgletn Gwicht, af des wo a
Lew drauf prägt gwen is.



https://bar.wikipedia.org/wiki/Elizabeth_T._Spira

D'Elizabeth Toni Spira (* 24tn Dezemba 1942 in Glasgow) is a östareichische
Feanseh-Journalistin und Fümemocharin, de foa oim duach ihre legendean Dokus
„Alltagsgeschichten“ beriamt is.

De Spira is duach und duach a Weanarin, owa wai iare Ötan Judn woan, de foa de
Nazi aus Östareich noch Schottlaund gflicht san, iss in Glasgow auf d'Wöd kema.
Desweng schreibt si ia Foanaum offiziö a mid am Z, wia im Englischn. Ia Fota woa
da Weana Schriftschdöla Leopold Spira und ia Muada de Eva Spira, geb. Zerner.
Noch'n Kriag is de Famülie schau im 1946a Joa zruk noch Wean iwasidlt, wo de
Elizabeth in'd Voiksschui und ins Gymnasium gaunga is. Danoch woits Journalisdin
wean und hod Publizistik schdudiad.

Iare easchdn beruflichn Eafoarungen hods bai faschidane Zeidungen und
Zeidschrifdn gsommit. Im 1972a Joa hods ois Redaktearin baim profil aungfaunga.
Im söbn Joa iss a s'easchte Moi mim ORF in Kontakt kema, fia dens seid dem oiwai
wida Magazinbaidreg und Dokumentazionen drad hod. Unta aundam woas 1973
faauntwoatli fia de domolige Sendung „teleobjektiv“. Im 1985a Joa hod de Spira
s'easchte Moi a Foign fu de „Alltagsgeschichten“ drad, ana Sendung de schbeda zu
iam Marknzaichn woan is. Dabai hods gauns noamale Leit auf da Schdroßn
interviewt und iwa Gott und de Wöd redn lossn. De Sendung, in dea de Leit
meistns Weanarisch reden, is dailwais ois sensible Sozialstudie aufgnuma woan,
dailwais ois amüsante Untahoitung. Maunche Leit haum si owa a muads aufgregt
driwa und „Skandal“ gschrian, wai de Spira de Leit redn hod lossn, wia eana da
Schnowi gwogsn is. Se hod a wüde Schbrich und oage Aussogn in iare Dokus drinnan
lossn und ned wia sunst oft aussa gschnidn. So san in iara Sendung ned nua olle
Oatn fu Weana Schmäh foakema, fu galant charmant, bis untasdes Schubladl, sondan
a politische Statements jenseits fum Mainstream. Da Spira is oft fuagwoafn woan,
das se de Leit sogoa ausländafaindliche, sexistische und homophobe Soga hod sogn
lossn, jo sogoa Nazi-Schbrich. Des is owa as Konzept fu iara Sendung gwen, das
si de Leit ausredn losst, a waunns oage Sochn dahea redn. Dawai is si söwa oiwa
a Rode gwen, sogoa roda wia de Sozi. Ia Fota woa fria bai da KPÖ dabai und si
söwa woa a oiwai a Sympathisantin.

Im 1997a Joa hods zusätzli zu de Alltagsgeschichtn a neichs Sendungsformat fian
ORF konzipiert, de „Liebesgschichten und Heiratssachen“. Fum Stil hea ähnlich,
geds in deara Sendung drum, das si Leit mödn, de an neichn Partner suachn. De
schdön si söwa foa und wea intressiad is, kaun daunn ans Feanseng schreim und
Kontakt aufnehma. Mit deara Sendung iss a mea duach gauns Östareich groast und
hod ned nur Leit in Wean und Umgebung gfümt, wias bai de Alltagsgeschichten mea
da Foi woa. De Liebesgschichten san sogoa aussahoib fu Östareich populea woan
und san unta aundam auf ARTE grend.

In lezda Zeid iss a weng ruag woan um de Spira. Iare legendean Sendungen, wia de
„Alltagsgeschichten“ fu da Donauinsel, fum Brunnenmoakt, im Bad, baim Hairichn,
am Würschtelstand, im Waschsalon, in Favoriten oda in Kaisermühlen, schdaummen
olle nu aus de 80ga und 90ga-Joa. In da Zwischnzeid hod de Spira an Haufn Brais
griagt, unta aundam in Österreichischen Staatspreis für Kulturpublizistik, de
Goldene Romy und in Nestroy-Ring. Berühmt is a ia Auftritt in da Nette Leit Show
mim Phettberg, wo amoi si de Interviewte woa. 2010 hods noch lengara Pause wieda
a Staffel, mitlerweile de 14te, fu de Liebesgschichten drad.



https://bar.wikipedia.org/wiki/CSS

Vorlage:Infobox Dateiformat/Wartung/MagischeZahl fehltVorlage:Infobox
Dateiformat/Wartung/Website fejt

CSS (Cascading Style Sheets) is a deklarative Stylesheet-Sproch fia strukturiate
Dokumente. Damit wean Formatvoalogn gmocht, wo fia HTML- und XML-Datein vawendd
wean. Des hoasst, dass da Inhoit vo da Gstoitung trennt festglegt is.

A Stylesheet deaf beliebig vui soichane Regln enthoitn. De foigende Tabejn gibt
de wichtigstn Selektorn wieda, mit dena Elemente (moast HTML-Elemente) ausgwejd
wean kena. A voiständige Iwasicht vo oin Selektorn findd si fia CSS2 wia aa fia
CSS3 auf w3.org.

Des p-Tag mocht den Text, dea wo dazwischn steht, zu am Obsotz. Wei eam de
Klasse „note“ zuagwiesn wead, wead a vo am CSS-kompatibln Browsa wia foigt
dorgstejt:

Do wead da Deklarationsbereich oin p-Elementn zuagwiesn, wo des class-Attribut
mit am Wert note besitzn. Dadat ma des p im Selektor weglossn, waradn olle
Elemente vo da Klasse note betroffn, beim Weglossn vom .note olle p-Elemente.

A wichtigs Prinzip vo CSS is de Vaeabung vo de Oagnschoftswerte an untagordnete
Elemente und de Kombination vaschiedena Stylesheets (Kaskadeneffekt). De kena
dabei aus vaschiednan Quejn stamma: vom Autor vom Stylesheet, am Browser (User
Agent) oda am Nutza.



https://bar.wikipedia.org/wiki/Baskische_Sproch

De baskische Sproch, baskisch Euskara (aa: euskera, eskuara, üskara) – wead im
Baskenland (Euskal Herria), in da spanisch-franzesischn Grenzregion on da
Atlantikküstn, vo eppa 700.000 Menschn gredd, davo iwa 500.000 in Spanien. De
Zoi vo de Leit, wo des aussahoib vom ogstammtn Sprochgebiet ren, is ned
uneaheblich, vor oim in Eiropa und in Amerika. Wann ma de zwoasprachign Leit
midzeid, kimmt ma auf ziaka 1.240.000 Leit, de wo Baskisch kinan.

Des Baskische is nochm iwawiegendn Urtei vo da einschlegign Forschung mit koana
andan bekonntn Sproch genetisch vawandd. Se is oiso a sognennte isoliate Sproch,
wearend olle andan heitign Sprochn vo Eiropa entweda zu de indogermanischen, de
uralischen oda de Turksprochn ghean.

De Bezeichnung Basken stammt vom Lateinischen vascones, a Nama, wo urspringli
fia kejtiberische Gruppm gnutzt worn is, obwoira etymologisch mit da Wuazl eusk-
in Zammahang steht. De Eignbezeichnung vo de Basken is Euskaldunak, obgloadd vom
Sprochnama Euskara (des hoasst oiso sovui wia ‚Baskischsprecha‘).

Des Baskische is heit de oanzige nedindogermanische Sproch vom westlichn Eiropa
und de oanzige isoliate Sproch vom gsamtn eiropejischn Kontinent. Scho daduach
nimmts a affollende Sondaroin ei. Baskisch hod si im westlichn Pyreneengebiet vo
Spanien (in de Autonomen Gmoaschoftn Baskenland und Navarra) vo Frankreich iwa
Joartausende gegn vaschiedane indogermanische Sprochn behapdd, drunta s
Kejtische, s Lateinische und de heitign romanischn Sprochn. Es is sicha ned
foisch oznehma, dass des Baskische da letzte iwalebende Vatreta vo da
oideiropejischn Sprochgschicht is, wo vorm Vordringa vom Indogermanischn in
weitn Tein vo Westeiropa vabroadd wor. Ob des Oidbaskisch oda Vaskonisch in
Eiropa a vorindogermanische Gmoasproch wor, is umstrittn. Es scheint owa sicha z
sein, dass vaschiedane vorindogermanische Sprochn gebm hod, wo nua zum Tei mitm
Vorlaifa vom heitign Baskischn vawandd worn.

Ois a friahe Form vom Baskischn ko des Akquitanische (in Sidfrankreich) gejtn,
wo owa nua in eppa 500 Persona- und Gettanama af lateinisch gschriebanen Grob-
und Weihinschriftn iwaliefat is. Sowoi de Nama ois a de minimal identifiziaborn
morphologischn Partikln zoagn a Vawanddschoft mitm heitign Baskischn (z. B.
aquitanisch nesca „Wossanymphe“, bask. neska „Diandl“; aquit. cison „Mo“, bask.
gizon „Mensch, Mo“; -en(n) aquit. und bask. Genitivendung).

In Frankreich wead Baskisch vor oim im westlichn Tei vom Department
Pyrénées-Atlantiques mitn ehemolign Provinzn Labourd, Basse-Navarre und Soule
gredd. Aussahoib vom Baskenland gibts aa in de USA, de lateinamerikanischn
Lenda, Australien, de Philippinen und in andan Tein vo Eiropa a gressane Onzoi
vo Lait de wo Baskisch ren.

Am Ofang vo unsara Zeitrechnung is s Baskische nochweislich neadlich und sidlich
vo de Pyrenäen und in weitn Tein vo Nordspanien gredd worn. Nach da remischn
Herrschaft hod si des Sprochgebiet weida noch Sidwestn bis in de Provinz Rioja
Alta ausdehnt. De estlichstn baskischen Dialekte (Aquitanisch) san friah vo de
romanischn Sprochn vadrängt worn. Im Middloida hod si des ländliche schriftlose
Baskische nur schwaa gegn de aufstrebendn romanischn Schrift- und Kuituasprochn
(z. B. Navarrisch und Okzitanisch) behaptn kena. Im Sidn hods Baskische seitm
10. Joarhundat gegn des weida vordringende Spanische, hod owa heit eppa an sejm
geographischen Umfang wia im 16. Joahundat, obwois in de letztn zwoa Joarhundatn
in de industriejn Kerngebietn, owa aa in de Randzonen vom Baskenland an hortn
Iwalebmskampf fian hod miassn.

Ausm zentraln Dialekt vo Gipuzkoa und af da Basis vo friahan
Standardisiarungsprojektn hod de Baskische Akademie unta da Leitung vo Koldo
Mitxelena (Luís Michelena) seit 1968 an Sproch- und Schriftstandard gschoffa
Euskara Batua (Einigs Baskisch). Seit 1980 san mea wia 80 % vo oin baskischn
Publikationen – immerhin eppa 5000 Titl – in da standardisiatn Sproch gschriem
worn. Da Standard setzt si aa langsam ois gsprochene Hochsproch duach.

De Etabliarung vo Schrift - und Sprochstandards (Euskara Batua, ‚einigs
Baskisch‘) und de Demokratisiarung vo Spanien seit 1975 und bsundas de Vafossung
vo 1978, wo am Baskischn an Status vo ana regionaln Amtssproch nebman Spanischn
in de Provinzen Vizcaya, Guipúzcoa, Álava und Tein vo Navarra gebm hod, san
optimale Voraussetzunga fia de Stabilisiarung und weidane Entwicklung vom
Baskischn in Spanien. Dazua kimmt de feste Vawuazlung vom Baskischn in da
baskischn Bevejkarung und a auspregts ethnisches und sprochlichs Bewusstsein.
Des gibt am Baskischn a guade Zukumftsperspektivn, obwois vo weniga wia 1
Million Lait aktiv gredd werd.

Es gibt bislang koan Nochweis iba de Vawanddschaft vom Baskischn mit andan
Sprochn. Baskisch is deshoib nochm Stand vo da wissnschaftlichn Forschung a
isoliate Sproch. Trotzdem gibts imma wieda Hypothesn iwa megliche
Vawanddschaftn. R.P.G. Rijk (1992) beschreibt des Forschungseagebnis lapidar:
„Trotz all der Tinte, de auf seine genetische Verwandtschaft in den letzten
hundert Joarn verwendet wurde, ist de Sache immer noch unklar.“

Des Baskische untascheidd si grammatikalisch total vo de heit benochbortn
romanischn und oin indogermanischn Sprochn: es hod a Suffix-Deklination (wia
agglutiniarende Sprochn, z. B. de uralischn und turkischn Sprochn, koa
grammatischs Gschlecht und a aissast formenreichs und kompliziats Verbalsystem.

Des Vokalsystem is dreistufig und unterscheidd koane Vokalquantitetn; de Vokale
san /a, e, i, o, u/. De Konsonantn san in da foigenden Tabejn dorgstejt.

De Laute san in da IPA-Form ogem, in Klamman dahinta in da baskischn
Orthographie, fois de vo da IPA-Form obweicha. S Orthographische x entspricht
eppa an boarischn sch. De Aussproch vom orthographischn j [x] is eppa wias
boarische ch, schwankt owa zwischen ch und dsch; de Doppekonsonantn [tt], [dd]
und [ll] wean palatal ausgsprocha, oiso eppba wia tj, dj bzw. lj. Eiklammate
Phoneme ham koan voistendign Phonemstatus, so kimmt /f/ nua in Lehnweatan vor,
/c, ɟ/ is af an speziejn Kontext (Koseform) bschrenkt und /ɲ/ ko fost imma ois
Kontextvariantn vo /n/ bschriebm wean. Aa wenn /h/ vo vui Lait on da Obaflechn
ned artikuliat werd, handltsa si systematisch gseng um a Phonem vom Baskischn.

De numerusfreie Grundform (Transnumeral) wead ob und zua ois indefinit
bezeichnet. Es handlt si owa ned um a spezifisch indefinite Form, sondan um a
Abstraktion vom Numerus. so is de Bezeichnung definit fia de ned-transnumeralen
Formen ned ganz korrekt, obwois sea vabroadd is. Mange Sprochwissnschoftla redn
deshoib aa vo individualisiat. Da Beispuisotz: Garfield katua da. ‚Garfield is a
Kotz.‘ zoagt kloar, dass sa si ned um a Definitheitszeichen handlt.

Des Baskische vawendd a Vigesimalsystem (Zwanzga-System), z. B. 40 = 2 x 20,
60 = 3 x 20, 80 = 4 x 20, 90 = 4 x 20 + 10. Restln voam System gibts aa im
Franzesischn und Bretonischn.

De Flexion vom Nomen is im Baskischn grad iwasichtili im Vahejtnis zua
kompliziatn Verbalmorphologie. Grammatika ham im 18. Joarhundat ned wenga ois
30.952 Formen vo am onazign Verb zejd. De Uasoch liegt do drin, dass de Formen
vom finiten Verb im Baskischn ned nua an Bezug af de jeweilige Person vom
handlndn Subjekt ham (des is in indogermanischn Sprochn da Normalfoi: du
liab-st, ea liab-t usw.), sondan dazua af de Person vom direktn und vom
indirektn Objekt vo da Handlung und ob und zua aa no af de Person vom Ogreddn.

A poar Formen vom Präsens vom Verbum ukan = ‚ham‘ (3sg = 3. Person Singular
usw.) ois Beispui:

Des Baskische unterscheidd a sog. oafoche (oda synthetische) Konjugation, wo de
Formen direkt vom Verb buidd wean (wia z. B. des boarische Präsens ‚ea liabt‘)
und a zammagsetzte (analytische oda periphrastische) Konjugation mit Huifsverbn
(wia z. B. des boarische Perfekt ‚i hob gliabt‘).

De sog. oanfoche Konjugation findd nua fia a kloane Gruppm vo haifi vawenddn
Verben Owendung. Oafoch konjuiat wean de Verben izan ‚sein‘, ukan ‚hom‘, egon
‚sein‘, etorri ‚kema‘, joan ‚(zuigricht) geh‘, ibili ‚umadumgeh‘, eduki ‚hom,
hoidn‘, jakin ‚wissn‘, esan ‚sogn‘. Im literarischn Baskischn wean no weidane
Verben oafoch konjugiat, wia ekarri ‚bringa‘, erabili ‚benutzn‘, eraman ‚trogn‘,
etzan ‚liegn‘, iraun ‚dauan‘. Da Otei vo de sog. oafochn Verben wor in friachan
Sprochphasn gressa, Texte ausm 16. Joarhundat enthoitn eppa fuffzge. Heit weans
ois Mittl vom ghobanan Sprochstui vawendd. Oi andan Verben wean periphrastisch
(d. h. mit Huifsverben) konjugiat. De oafoche Konjugation besitzt heit nua no
zwoa Tempora – Präsens und Präteritum – und oan Imperativ.

A voiständigs Schema vom Präsens vom haifig gnutztn Huifsverb ukan ‚ham‘ mit am
festn direktn Objekt in da 3. Sg. 'es' und am variablen Dativ-Objekt zoagt
foigende Tabejn:



https://bar.wikipedia.org/wiki/Afghanistan

Afghanistan, offiziell Islamische Republik Afghanistan (Paschtu/Dari (Persisch):
Afghānestān), is a Binnenstood in Siadasien a da Schnittstei vo Siad- zu
Zendralasien, dea wos an Iran, Turkmenistan, Usbekistan, Tadschikistan, Kina und
Pakistan grenzt. Drei Viadl vom Land hand Bergregionen wo grod schwa zum
dareicha hand.

Afghanistan is a Binnenstoot mid arana strategischn Bedeitung a dera Region. As
Land seiba is zum gresstn Teil a Gerbirgsland. Wenga ois wia 10 Brozent vo da
Landesflächn lingand unda 600 m da Meereshähn. D Gebiag vom Hindukusch (bis
7500 m Hähn) und as Sefid Kuh dastreckt se iba weide Teile vo de 652.090 km² vo
da Landesflächn.

De Joareszeitn: De windalichn Westwinde bringand oft an mäßign Niederschlog, am
Summer is oba gscheid drucka und grod am eissastn Siadostn vom Land soagt da
Monsun fiaran Reng. Am Winda schneibts wega da groußn Hähn vom Land oft a a de
Deja.

80 % vo da Bvejkarung vo Afghanistan wohnand aufm Land und grod 20 % hand
Stodara. De gresstn Städt hand Kabul (2,4 Mill. Einwohna; ois Agglomarazion 4,9
Mill. Ew.), Kandahar (362.000 Ew.), Herat (355.000 Ew.), Mazar-e-Scharif
(290.000 Ew.), Dschalalabad (156.000 Ew.) und Kunduz (113.000 Ew.).



https://bar.wikipedia.org/wiki/Wearung

A Wearung (Standarddeitsch: Währung vom mittlhochdeitschn Wort werunge, des haßt
Gewährleistung) is normalaweis des stootliche Göidsystem in an Lond, kau owa in
Ausnohman a des Göidsystem vo Private seî. Im Spezielln gehds dabei um
d'Festlegung, wos fir Münzn und Scheine vawendt wern. Mid de meistn Wearungen
hondln s'an de intanazionaln Devisnmärkte. Wearungen bestengan imma aus ana
Haupteinheid (zum Beipüi Euro) und ana Untaeinheid (zum Beispüi Cent). Af da
Wöid gibts derzeid üwa 160 offizielle Wearungen, owa nur zwa davo, da US-Dollar
und da Euro, göitn ois intanazionale Leitwearungen.

De offizielle Wearung in Deitschland, Östareich und in a bo anderen EU-Ländern
hoaßt Euro. A in Siidtiroi, des jo zu Italien gheat, zoiht ma mitm Euro. Aundare
bekaunte Wearungen san da US-Dollar, de Pfund Sterling und da Schweiza Fraunkn.

Seit 2002 gibts an Euro jetz scho als Wearung, davor war in Deitschlaund de
D-Mark und no friaha war de Reichsmark. In Östareich hot ma friaha da Reih noch
mit Guidn, Kronen und Schilling zoiht, kurz ah mit de Reichsmark. Italien hot de
Lire ghobt.

Vaschiedene Wearungen hom untaschiedliche Werte, untaschiadliche Münzn und/oder
Scheine und an Kurs zuanaunda. Des hoaßt um anadhoib Euro griagt ma zum Beispü
uma 1 britischn Pfund, oba hundatmoi so vü Yen aus Japan.



https://bar.wikipedia.org/wiki/Toronto

Toronto is mid zirka 2,6 Milliona Eiwohnar de gresste Stod vo Kanada und de
Hauptstod vo da Provinz Ontario. Si ligt im Golden Horseshoe (Goidans Huafeisn),
ana Region mid iwa 12,8 Millionen Aiwoner (2011), de se hoibkroasfermig ums
West-End vom Ontariosee bis za de Niagarafälle hiziagt. Ebba oa Drittl vo da
Bevöikerungszuanom vom gonzn Lond is in de letztn Joar auf den Grossraum
entfoin. De Aiwonerzoi vo da Metropolregion (Census Metropolitan Area) is vo 4,1
Millionen im Joar 1992 auf 5,1 Millionen im Joar 2006 gsting. De Metropoiregion
(Greater Toronto Area) hod 2010 iwa 6,2 Milliona Eiwohna ghobt.

De Stod ligt am nordwestlichn Ufer vom Ontariosee, dem mid 18.960 km² Flächn
kloanstn vo de fimf Grossn Seen. Durch de Aigmoandung vo aner Raih vo Vursted,
de beraits mid Toronto vaschmoizn gwesn sand (Etobicoke, Scarborough, York, East
York und North York), is Toronto am End vo de 90er Joar merfoch vagressert worn.
s Zentrum mi'm Aikaafs- und Bankndistrikt befindt se in da Nachn vom See. De
Hauptaikaafsstrossn is de Younge Street.

Toronto is as Wirtschoftszentrum vo Kanada und wöidwait oana vo de fiahrendn
Finanzplätz. De Bersn in Toronto (Toronto Stock Exchange) zöid za de siem
gresstn vo da Wöid .

De ejtastn Spurn vo menschlicha Besiedlung im Gebiet vom heitign Toronta san
11.000 Joa oit. Indiana san nach da letztn Eiszeit vom Siidn ans Nordufa vom
Ontariosee zogn. De Wyandot-Indiana ham den Ort Tarantua gnennt. Des hoasst:
Ort, wo am Wossa Baam stengan bzw. spada Treffpunkt.

Auf dem Gebiet vo Toronto ham vui First Nations glebt, vor oim direkt am Ufa vom
Ontariosee. Ab an 18. Joahundat woans de Seneca, Mohawk, Oneida und Cayuga, de
wo zu de Irokesn zejn.

Toronto liegt am Noadwestufa vom Ontariosee und is a Tei vom
Quebec-Windsor-Korridor, des wo des an dichtastn bsiedlnte Gebiet vo Kanada is.
Zua Metropolregion (Greater Toronto Area, GTA) ghean aussa s Stodgebiet via
Regionalvawoitungag (Regional Municipality):

Neadli vo da Stod liegt a wichtigs, ekologisches Greagebiet (Greazug), 1900 km²
grosse Park Oak Ridges Moraine.

Toronto wead im Westend vom Humber River, im Ostm vom Don River und vo an Haufa
Nebmflissn duachflossn. Da Natuahofn vo Toronto is duach Sedimentation
entstandn, genau so wia de Toronto Islands. De Fliss und Bachal hom vui
bewoidete Schlucht aussabuidt, de wo de Stodplanung stoark beeinflussn.

S Oide Toronto (Old City of Toronto) hod bis 1997 bis zu 240 Stodtei ghobt. Noch
da Eingliedarung in Metropolitan Toronto; heit sans nua no 6 (Stodtei bzw.
Gmoandn).



https://bar.wikipedia.org/wiki/Schriftstella

Schriftsteja oda Schriftstella san Leit, de as Vafossn insbsundane vo
literarische Text ois an bruaflichn Schwaapunkt setzn. Da Begriff Schriftstella
(Houdeitsch: Schriftsteller) is im 17. Joarhundad aus „(in) a Schrift stejn“ im
Sinn vo „vafossn“ buidt worn unn easetzt seitdem ois Bruafsbezeichnung de
Fremdweata Skribent unn Autor. Noch de Gebriada Grimm leit se Schriftstella noch
1616 vo am Concipientn ob, dea fia ondane rechtliche Schreim afgsetzt hod, unn
de Owendung vom Woat Schriftsteller fia oan, dea bruafsmeßig a literarische
Tetigkeit ausibt, wead easchtmois 1723 blegt. Se zitian u. a. aa no Immanuel
Kant, fia dem oana, dea zum Publikum im eiganan Nama spricht, Schriftsteller
bzw. Autor gnonnt wead sowia Friedrich Schiller, fia den da Begriff
Schriftstella den vom Schöngeist obglest hod, weahnd Joachim Heinrich Campe
Schriftstellarei unn 'schriftstellan ois „niedrige, owa desweng no ned
vaweafliche Weata“ ogseng hod. Wia scho in de nochfoingdn afgfiade
Definitionsproblem wead de rechtli ned gschitzte Bruafsbezeichnung wengan iram
gottungs- unn genreibagreifndn Charakta monchmoi sogoa in an Gengsotz zua
Bezeichnung Autor brocht.

Obwoi se's oane vom ondan obleit, wead monchmoi zwischn de Bezeichnunga
Schriftsteja unn Autor untaschien. Autor is a jeda, dea an Text vaeffantlicht -
glei wejcha Oat in wejcham Medium aa imma - unn dofia Uahebarecht gejtnd mocha
ko. De rechtli ungschitzte Bzeichnung Schriftstella suacht do a Obgrenzung, de
jedoch no am deazeitign Sprochgebrauch ois ondane ois eihdeitig is - se hängt vo
am jeweilign Umfejd ob, in dem doss de Bezeichnung gnutzt oda sogoa eihgfoadat
wead. So is ned z'letzt zwischn am Sejbstvaständnis unta Autorn unn da Benennung
duach ondane z'untaschein

Autorn, de gsundat draf Weat leng, ois Schriftsteja bezeichnt z'wean, vabindn
des ned sejtn mid am Leistungsnochweis, dea se noch da Ozoih eana ned in am
Sejbst- oda Zuaschussvalog vaeffantlichtn Biacha, dea Häh vo da jeweis vakafftn
Aflog unn da etwaig kritischn Afnohm duach de Rezensentn bemisst. Untastrichn
wead des aa no duach de Option, sein Lemsuntahoit ausschhliaßli mid de
Buachvaeffantlichunga zu bstreitn. Des wead monchmoi aa mid da Sejbstbezeichnung
Freia Schriftsteja kenntli gmocht - obglei, vo seah wenign Ausnohma amoi
obgseng, se aa nua sejtn alloa vo de aus Buachvaeffntlichunga eawiatschoftetn
Tantieman lem kinnan, sondan se unn eanane weidane Oabat on de Manuskript duach
Lesungan, Voaträg, Onträg fia Stipendien unn ondane immahi Litaratua nohe
Oabeitn finanzian miassn. („Frei“ moant do oba aa, oijs Autor net on an Valog
gbundn zu sei – weij des fia de kinstlarische Freiheit sea bdeitsam, fia an
Lemnsuntahoit oba aa vo Nochdeij sei ko, is doraus net meah ois a
Zuastondsbschreibung obzlesn.) Ongsichts vo dem Gfejj zwischn dem houn Onspruch
unn da Lemnswiaklichkeit derfatn se in Deitschland bestnfois hundat vo mehrane
tausnd in Schriftstellavabändn oaganisieatn Autorn ojs Schriftsteller bzeichna.

Obwoih a Schriftstejavabond wia da gweakschoftliche Verband deutscher
Schriftsteller Autorn (unn Iabasetza!) vo olle Gattunga unn Genres vasommejt unn
se im DGB donem ledigli da Journalistnvabond (dju) ois eingständige Oaganisation
etabliat hod, wead mid da Bzeichnung Schriftsteller aa no monchmoi a „ehrenvoll“
gmoante Eihschränkung af Autorn vo da Belletristik vabundn. (Lyrika dageng
nennan se Dichta, wos donn wiedarum ois a se von am Schriftsteller obhebande
„Ehrenbezeichnung“ gmoant is.) Noch dera Lesoat waa oba sejbst a Kindabuach- unn
Fantasyautorin wia de Joanne K. Rowling koa Schriftstejarin, wei Kindabuach- unn
Genrelitaradua zwoa Prosa owa in am engan Sinn koa Belletristik dostejt – vo de
Sochbiacha gonz z schweing.

Es is jedo z beobochtn, doss de Autorn unn Autorinnan vo da jingan Generation
zua dem Begriff a unvakrompftas Vahejtnis homn unn ois Vafossa vo Text glei
wejchana Oat schlicht vo eana Schriftstejarei lemn woin kennan. Zuadem san nua
no de wenigstn Autorn bzw. Schriftsteja Puristn, wos eana Thema oda de Gattung
ogeht, sundan se vasuachn iah Auskumma duach a "Crossover" in vaschiadane Genres
unn Medien zu sichan. So gibt's net wenige Romanautorn, de Gdicht unn
Kindabiacha, owa aa Theaterstickl unn Fuimdrehbiacha vafosst homn.

Je noch Umfong im Umgong mid da [Literadua]] guijt fia de Effantlichkeit im
Oigmoanan a jeda ois Schriftstella, dera Buach glei wejchana Oat vaeffntlicht
hod. Schriftstella wead dobei vamutli schlicht vo Schriftnheastella obgleit, wos
etymologisch (sieg de Eihgongsealeitarunga vo gonz omn) zwoa foisch is, da
umfossndn Zuaoadnung noch owa am etymologischn Uasprung ois Easotz vo dem
Fremdwoat Autor näha kimmt ois wia aa imma geoatete weatande Untascheidung
zwischn de beidn Bezeichnunga.

Bei de Rezensentn vom Feuilleton wead emnfois kaum no a weatnd gmoante
Untascheidung zwischn am Autor unn am Schriftstella droffn. Trotzdem wead de
Bezeichnung ois Schriftsteja innahoib vo a Rezension vo monche Autorn wiar a
Rittaschlog woahgnumma. Wobei as Oseng in da Effntlichkeit vamuatli mid dem
Eafoig vo am Buach zamhänga mog, wos in da Regl iwa de Nennung in de Medien
(Rezensiona, Interviews mid am Autor, biografische Obhondlunga usw.) vamiddlt
wead. Denn ned a jeda Vakaufseafoig muass as Oseng steigan, fois a ned aa medial
afgnumma wead.



https://bar.wikipedia.org/wiki/Sahara

De Sahara is mit 9 Miljonen Quodratkilometa d'greßte Trocknwüstn vu unsam
Planetn und noch da Eiswüstn in da Antarktis de zwoatgreßte Wüstn übahaupt. Im
Noadn vu Afrika gleng, glaungts vum Atlantik im Westn bis ins Rode Mea im Ostn,
vum Middlmeea und im Atlasgebiage im Nordn bis ind Sahelzone und zum Niger im
Siidn. D'Sahara is aunnähand trapezföamig mit ana Läng vu bis zu 5000 Kilometa
laung und ana Breadn vo 1500 bis 2000 Kilometa und damit is's fost so groß wia
Eiropa und bedeckt mea wia a Drittl vu Afrika. Es is oba net möglich a genaue
Grenz zwischn da Sahara und da Sahelzone zum daziang weil de Wüstn si noch Siidn
hi ausbroat. Genauso stöid de Sahara a Kuiturgrenzn doa, weil nördli davau san
arabische Lända und im Siidn faungt Schwoazafrika au.

A waun ma olle Büdln vu Saunddünen im Schedl hom, is des nua a zimli klana Teil
vu da Sahara. Greßtnteils bestehts nämli aus Kies und Stoana; Sandwüstn mochan
so um de 15 Prozent vu da Flächn aus. In da Sahara gibts außa bei a poa Oasn, im
Toi vum Nil, dea da anzige wiakliche Dauafluss is, und beim Niger, dea de Sahara
grod hoid straaft, kaum Wossa, drum song de Araba baḥr bilā māʾ (بحر بلا ماء‎,
"Mea ohne Wossa") zu da Sahara. Sahara (صحراء‎, DMG ṣaḥrāʾ) söbst kimmt aa ausm
Arabischn und hast "göblich gfaabt" und "Wüstn"; mid ṣaḥrāʾ al-kubrā (الصَحراء
الكُبرى‎, "[gscheid] größe Wüstn") is aa d'Sahara gmoant. In da Sproch vu de
Tuareg hoaßt d'Sahara Tinariwen, wos d'Meahzoih vu "Wüstn" is und aa "laare
Plätz" haaßn kau. Und eigntli stimmt des mid da Meahzoih aa, weil d'Sahara is
eha a Zsaummnsetzung vu mearare Wüstnteile wia a anzige riesige und einseitige.

Lända mit "Saharazugaung" sant Ägyptn, Libyen, Algerien, Tunesien, Marokko,
Mali, Niger, Tschad, Sudan, Mauretanien und Westsahara, wobei Westsahara eigntli
vu Marokko besetzt is und nua vu a poa Lända ois Staat auneakaunnt wiad.

De Sahara liegt im südtropischn Hochdruckgiatl in da Umgebung vum Nördlichn
Wendekreis und is damit a Wendekreiswüstn, so wia zum Beispü aa de Arabische
Wüstn. Heit geht ma davo aus, dass de Gengd, wo ma jetzad de Sahara findt,
friaha mearere Trocken- und Feuchtperiodn duachgmocht hot. Des erklärt aa de
Fossilienfunde und de Föismolareien, de Foascha imma wieda gfundn hom. De
Föismolareien zang Viecha, de wos heitzdog guate 1500 Kilometa weida im Siidn
lem. Ma findt aa vü oft üwa tausnd Kilometa launge Wadis - des san ausgschwoabte
Flussbette, wo voa mearare Joa ständig s'Wossa gflossn is, heid oba netta nu
noch Regnfälle. Unta dem Gaunzn is oba a schene Latschn Grundwossa, de a guate
Miljon Joa oid sei deafat, song amerikanische Wissnschoftla. S'Grundwossa fliaßt
gaunz laungsaum (a bis zwa Meta im Joa) vu Nubien aus Richtung Nordn.

Unta da Obaflächn vu da Sahara findt ma oba an großteils kristallinen Untagrund,
den ma obaiadisch oba fost niagnds seng kau; aun da Obaflächn dominian große
Saund- und Koikstoaplatoos. Da übawiegende Teil vu dera Wüstn liegt auf soiche
Platoo auf 200 bis maximal 800 Meta Hächn; es gibt oba aa Senkn, de mea wia
hundat Meta untadn Meeresspuigi gengan, so etwa in da ägyptischn Kattarasenkn.

In da Sahara gibts zwoa greßare Beagmassive, des san sAhaggar- oda Hoggargebirge
und s'Tibestimassiv. Da hechste Punkt liegt 3415 Meta hoch und haaßt Emi Koussi.
Des is a Vulkan im Tschad, dea wos nu aktiv is. Aundare Gebiage, de ma nu nenna
soite, san sAir und Ennedi. Vü vu de anzlnen Beag san de Restln vu am ehemoling
Platoo, des wos duach de Vawittarung (Saundschliff, Soizsprengung und
Temparatuauntaschiede) zbreslt is. De Kerndln vu am zbresltn Beag wean daun mit
da Zeid zsaummgwaht und saummin si daun zu de riesign Saunddünen vu ana Erg.

De karaktaristische rötliche Foab vum Saund kimmt vu Eisnoxidvabindungen. Oba
ned da gaunze Saund hod sein Uasprung in Gebiage. Da Saundschliff zbreslt ned
netta in Stoa sondan aa Knochn und Kadava, de wos olle weng da Vawittarung am
Gleichmochungs-Prozess untawoafn san. Außadem sprengan de vaschiedanen Oatn vu
füsikalischa Vawittarung de Föisn und Platoos und soang so aa dafia, dass da
Saund net weniga wiad.

In da Sahara haum Wissnschoftla ziemli vüi Meteoritn-Einschlogkrata gfundn, vu
denen da greßte - da Kebira-Krata an da Grenz zwischn Ägyptn und Libyen - üba
dreißg Kilometa broad is. Im Oigemeinen is de Sahara - spezjell de Ténéré-Ebene
- nem da Antarktis da wichtigste Meteoritnfundplotz in da Wöid. Des is a so,
weil de Trocknheit in dea Gegnd de Meteoritn joahundatelaung konserviat.

Gewässa, de ma nenna muass san freili amoi da Nil und da Niger gaunz im
Siidwestn, übrigens beides Fremdlingsflüsse, bei denan intensive Launwiatschoft
betrim wiad. Da anzige natialiche See is da Tschadsee gaunz am südlichn Raund,
dea wos in de vagaungenen Joazehnte oba gewoitig gschrumpft is. Da Nassersee is
freili a Stausee vum Nil, beim Niger gibts kan See oba dafia a Binnendelta.
Außadem gibts untaiadische Flüsse de vum Atlasgebiage ind Sahara rinnan und duat
sötn an d'Obafläche kemman, wo daun Oasn entsteh kinan. In Oasn und in
Gebiagstäla findt ma vaoanzlte greßare Wossalöcha.

D'Sahara is oiso ka gleichmäßigs Saundmea sondan eigntli a Aunanaundakettung vu
teils komplett untaschiedliche Wüstntypen, de si grundsätzli moi in drei bzw.
via Kategorien eiteiln lossn: Des san de Föiswüstn (Hammada), Gröiwüstn (Serir)
und Saundwüstn (Erg). A viata Teil in da Wüstn, den ma ned üwaseng deaf, san de
Oasn, de insgesaumt mea wia 2% vu da Flächn ausmochn.

Hammada kimmt vum arabischn und haaßt leblos, obgstoam, erloschn. Hammadas san
Föis- und Stoawüstn, de wos 70% vu da Sahara ausmochan. De Stoana san meistns
aus Koik, Saundstoa, Granit und Basalt. Weng da kantign, blockign Obaflächn
isses schwa, mit am Auto oda mit am Lostviech duach a Hammada zu duachquean.
Außadem san Hammadas de lebnsfeindlichstn und wossaäamstn Teile vu da Sahara.

Serire (berbarisch: floche Senkn) san Gröi- und Kieswüstn, de wos um de 10% vu
da Sahara bedeckn. De anzlnen Stoana hom an Duachmessa vu zwoa Milli- bis sechs
Zentimeta.

Erg haaßt auf arabisch Dünenmeer und is de Bezeichnung vu de Saundwüstn, de a
Sextl vu da Sahara bedeckn. De anzlnen Dünen wern bis zu 300 Meta hoch. Da feine
Saund is a Oat Wossaspeicha, weswengs am Raund vu Ergs de meistn Brunnen zum
findn gibt.

Gem duats Quell-, Grundwossa- und Flussoasn wobei in da Sahara im Grundwossa de
wichtigste Rolle zuakimmt. De greßte Oasn is des Toi vum Fluss Nil weit im Ostn
vu da Sahara. Aundare greßare und bekaunnte san s'Fajum-Beckn, Dachla und Siwa
in Ägyptn, Timbuktu in Mali und de Kufra-Oasn in Libyen. Olle Oasn zsaumm ergem
a Flächn vu 200.000 Quadratkilometa.

Außadem wiad de Sahara vu stoake Wind (Passat und Würwistiame) dominiat. De
Winde transpoatian an Haffn Saund mit se und soang damit anaseits fian
Saundschliff und außadem fia de Dünenbüidung. Nochdem de Passate in Saund
westwäats wahn, san de Dünen im Westn s'Produkt vu da Vawittarung im Ostn.
Außadem wahn de Wind in Saund sogoa tausnde Kilometa weida indn Amazonas in
Südamerika, wo ma in Saund braucht damit da Bodn fruchtboa bleibt. A aundana
bekaunnta Wind is da Schirokko, dea wos in Saund vu da Sahara noadwäats blost
und dabei an Haffn Saund mitnimmt, dea wos bis Middleiropa kemma kau.

De klimatischn Effekte trogn natiali zu da Wüstnbuildung bei. Do is in easchta
Linie de Innatropische Konvergenz zum erwähnen, wei de vauasocht, dass üba am
Wendekroas de Luftmassn obsinkn und daduach se duat de Woikn auflösn. Daduach
kau d'Sunn duat unghindat obabrenna. A Phänomen, des wos mit de klimatischn
Gegebnheitn zsaummhängt, san de Fata Morganas.

Uasprüngli entstaundn is de Sahara daun voa drei Miljardn Joa. De Ursahara is
oba a guads hoibs Dutznd Moi ibaschwemmt woan; voa ana hoibn Miljarde Joa hots
goa Korallnriffe gem, wo heit Wüstn is. Drum findt ma in bestimmte Teile vu da
Sahara vasteinate Koralln, Fisch und aundare Mearesviecha. Voa mea wia 70
Miljonen Joa muaß de Gegnd vu da Sahara fruchtboa gwesn sei, weil in da Sahara
ziemlich vü Dinosauriaskelette vu Oatn ummanaunda lingan, de wos in ana aridn
Wüstn net übalebt hättn. Voa sim Miljonen Joa woa d'Sahara zmindest teilweise a
Wüstn, wos duach Fossilien in Bodnprobn ausm Tschadbeckn belegt wiad. Oba sogoa
unta dera Schicht hod ma Saundstoaoblogarungen gfundn, de nua duach
Windvawahungen in ana Wüstn zstaund kemma sei kinan.

Voa sim Miljonen Joa hot da Sahelanthropus tchadensis glebt, dea a Mittlding
zwischn Off und Mensch in da Menschheitsentwicklung sei kinat. A Schädlfund vu
so am Sahelanthropus im Tschad is fia d'Paläoanthropologie ana vu de wichtigstn
Funde in dem Joatausnd gwesn. De ötestn wirkli menschlichn Spuan san zwoa
Miljonen Joa oid. Voa ana Miljon Joa hod do da Homo erectus gjogt und gsaummit.
De Epoche is vu ana Trocknperiode abglöst woan.

Voa uma 13.000 Joa, glaum de Wissnschoftla, woa de Sahara so wia heit a
Trocknwüstn und zwoa nu a greßane wia heid, weils weida indn Siidn gaunga is.
Seit ungefäa 10.000 Joa san de Oasn in da Sahara duachgehend bewohnt. Voa
ochtahoibtausnd Joa hom se daun de Tropn guade 800 Kilometa noch Noadn vaschobn,
woduach de Sahara zua Savanne woan is. Mit de Tropn san aa de Leid mitgwaundat
und daduach san vu Siidn und aa ausm Orient Jaga und Saummla kemma, de si in dea
Gengd woigfüht hom und mim Ockabau ogfaunga hom. Aus dera Zeit lingan nu Unmengn
vu Weakzeig wia Faustkeile und Launznspitzn im Wüstnsaund.

De Neolithische Revoluzjon hot do übrigns zeitgleich mit dea am Nil und
Mesopotamien stottgfundn, oba zu Städtegründungen homses in da Sahara net
gschofft. De meistn Föisnmolareien und -ritzareien staumman aus dera Zeit,
insgesaumt san de Molareien vum Pleistozän bis Chrsti Gebuat gmocht woan. Je
nochdem waun de oanzlnen Szenen gmoint woan san, siacht ma aa wia se de Sahara
laungsaum vu ana blühenden Gegnd in a Ödnis vawaundlt hod.

Bis ungefäa 4000 v. Kr. isses daun nämli wieda trickana wordn, desweng hant de
Leid ins Niltoi und aundare Oasn gflüchtet. Duatand san de friahan Nomadn
sesshoft woan und haum im heidign Ägyptn a Hochkuitur entwückit, de uns de
Stoapyramidn in Giseh und unzählige Tömpin hintalossn hot. De Oidn Ägypta hom
zwoa de Oasn bewiatschoftet, de Wüstn söiba oba net besiedlt und nua söitn
Karawanen weide Streckn duach d'Wüstn gschickt. Damit denen nix passiat san bei
markantn Punktn Amphoren aus Ton mit Wossa indn Saund eigrom woan. Dass eana de
Wüstn net gaunz oa Ding woa zaagt aa, dass da Gott Seth net netta da Gott vu da
Wüstn sondan aa vum Unwetta, Chaos und Gewoit woa; gleichzeitig woa dea oba aa
fian Schutz vu de Oasn zuaständig. De öitestn Restln aus da pharaonischn Zeit de
ma in de Oasn gfundn hod, san de Gräba vu Oasnvawoita (ungefäa 2250 v. Kr.) und
denen eana Palast in Dakhla. Späda san daun aa große Tömpin fia de Götta in de
Oasn baut woan - bekaunnt is voa oim s'Orakl in Siwa woan.

De Sahara is weita trickana woan und da Ackabau und de Viehzucht duat is imma
mea zruckgaunga. Schliaßli hot daun um 700 v. Kr. nu s'Kamöi Einzug gnumma und
s'Pferdl ois Haupt-Transportviech obglöst. Spätestns mit de Ptolemäa woa de
sognaunnte Pfeadezeit voabei.

Spätestns obm 5. Joahundat voa Christus is im zentraln heitign Libyen
s'Garamantn-Reich entstaundn, bei dem d'Oasnwiatschoft und da Transsaharahaundl
d'Grundlogn woan. Des Reich hot zeascht mit de Griechn, daun mit de Röma
ghaundlt. De Griechn und aa de Fönizia san nämli imma netta am Raund vu da
Sahara blim, de Röma hom in Atlas übaqueat und san im Nil auffe bis indn Sudan
gfoigt. Unta de Röma hom de Oasn an wiatschoftlichn Aufschwung ealebt. Wia daun
Westrom oba untagaunga is, hom de Garamantn plötzli kan Handlspartna mea ghobt
und nu dazua san de Grundwossavoaräte zruckgaunga, woduach aa d'Oasnwiatschoft
problematisch woan is. De Garamantn ia Lemsgrundlog is zastöat gwen und eana
Reich schliaßli vu arabische Invasoan eaobat woan. Es wiad vamutet dass de
Tuareg Nochkommn vu de Garamantn san.

Um 700 noch Christus san de Araba kemma, de wos des Haundlssystem vu de
vagaungenen Joahundate unta römischa, fönizischer oda ägyptischa Herrschoft
weida ausbaut hom. Ma hot Goid und Soiz vu da Sahelzone indn Nordn expoatiat und
vu duat Pferdln und Haundwerk noch Siidn vakauft. Fian Karawanenhaundl hod ma
großes Netz aufbaut, des duach Befestigungsaunlogn (Ksour) voa Eindringlinge und
Banditn gschützt hot. Vü vu de Ksour (Oazoi: Ksar) in da Sahara san aus Lehm
baut, meistns homs a gscheide Vateidigungsmaua, schware Tore und a Moschee
ghobt. Seit dera Zeit nämli is da Islam d'Hauptreligion in da Sahara.

Wia daun de Portugiesn mit de Haundlsreisn duachn Atlantik ogfaunga hom, is des
System vu de Araba marginalisiat woan und de Wüstn hot iasinnig an Bedeutung
valoan.

Mitm End vum 18. Joahundat is d'Sahara fia d'eiropäische Wissnschoft und fian
Expoathaundl intaressant woan. Dabei isses de Briten darum gaunga, in sichan
Zuagaung zu de Mäakte in Zentralafrika zum findn, damits duat eanare
Featigprodukte unta de Leid bringa kinan. Freili haum se si aa eahofft, dass se
in dera Gegnd Rohstoffe findn. Im Vagleich zu aundare Gegndn is d'Sahara vu de
Kolonialmächte oba eha vaschont blim, weils eascht mit de spädan Erdöi- und
-gasfunde wiatschoftlich intaressant woan is. Außadem hom de Tuareg mit ana
gwiftn Taktik laung eafoigreich Widastaund gleist, hom se daun oba doch de
Fraunzosn being miassn. Nochdem Ägyptn 1922 unobhängig woan is, san zwischn 1950
und 1960 de aundan Lända dazuakemma. De heiding Grenzn san greßtnteils mitm
Lineal zong und teilweis umstrittn, wia de libysch-tschadische.

In de letztn Joazehnte hots imma öfta Dürre- und Hunga-Katastrophn in da Sahara
und nu ärga im Sahel (des "Ufer" vum Meer ohne Wossa im Siidn). Des hängt
hauptsächli damit zsaumm, dass de Sahara weita wochst, weil de Erosion in de
Raundzonen aus Savanne Steppe und aus Steppe Wüste mocht. De Leit flüchtn davo,
verstärkn damit oba den Effekt unta Umständn, wauns de letzt Bam nu schlägan und
im Bodn damit in Hoit wegnehman. De Erosion wiad meistns aa duach de Menschn
ausglöst, indem weng da Übaweidung s'Weideviech de Wurzln vum Gros voa lauta
Hunga ausm Bodn ausgrobt.

Wia Afrika fia d'Europäa af amoi intaresant woan is, hom de aungehendn
Kolonialmächte imma wieda Expedizjonen ausgschickt, damit da Kontinent eafoascht
und kartografiat wiad. So woas aa in da Sahara. Ana vu de wichtigstn
Expedizjonsleita woa da James Richardson, a Missionar dea wos 1851 im Sudan
gstuam is. Dem sei Begleita, da Heinrich Barth hod sein Job daun üwanumma. Da
Barth woa a Geograph und Archäolog, dea a fümfbändigs Weak gschrim hod, des fia
wissnschoftliche Disziplinen wia d'Ethnologie heid nu a wichtige Quön is, wauns
um d'Sahara vum 19. Joahundat geht. A aundara bedeitnda Foascha woan de Franzosn
Henri Duveyrier und Burthe d’Annelet, dea wos in de 30a-Joa botanische
Untasuchungen gmocht hod und dem sei Weak ausschloggebnd dafia is dass ma de
Vaändarungen in da Vegetazjon seid de 50a-Joa richtig eischätzn kau.

De greßan Ethnien in da Sahara san de Araba, Berba und Mauren. Tuareg und Tubu
san kleanare Gruppn, de wos in de zentraln Beagmassive lem, oba aa de san schau
großteils Moslems wia de Araba und Mauren. A Problem fia de Tuareg und aundare
Völka is de politische Zeagliedarung, de wos eana s'Lem und de Waundarungen
schwa mochn, woduach a stoaka Trend in Richtung Sesshoftigkeit eakennboa is.
Außadem kemmans mit de Regierungen net imma zrecht, weil heit oft genau de an da
Mocht san, de wos friaha an de Tuareg eanare Sklavn woan und do imma wieda klane
Stichelein oda aa Untadrückung und Büagakriage voakemman.

Duat, wo wiakli nua Wüstn is und ka Wossa, Eadöi oda so wos, lebt oba eigntli ka
anziga. Im Niltoi und -delta, wos jo eigntli a Flussoasn in da Sahara is, lem
oba üba 70 Miljonen Leid. Nua oa Prozent vu da ägyptischn Bevöikarung lebt in da
Wüstn, de oba mea wia 90% vu da Flächn ausmocht. Weil da Plotz im Niltoi imma
knoppa wiad gibts Projekte, damit de Leid zuakünftig woaundas aa
laundwiatschoftlich tätig sei kinan. So wiad ausm Nassersee Wossa ins Neiche Toi
pumpt, wo a neiche Oasn gschoffn wiad.

In de Oasn gibt a spezjelle Aunbaumethode de wos ma Stockweakbau nennt. Gaunz
untn wern Droad, Gmias, Gwiaze und Kraida aubaut, a Schicht drüwa wochsn
Obstbaam, de voa oim Zitrusfricht und Granatöpfi trong. Drüba kemman de Wüpfin
vo de Dattlpalmen, de im Rest in Schottn spendn.

De Nomadn lem vu eanare Viecha, de in Herdn vu Wossaloch zu Wossaloch waundan.
D'wichtigan Viecha san de Dromedare, Lammpin und Geaß. De Dromedare san eanare
Lostviecha, mid denen ma, ohne dass's saufn miassn in ana Wochn 150 Kilometa
hatschn kau; d'Lammpin und Geaß gem eana Müli und Fleisch. Außadem wean eanare
Exkremente trickat und ois Brennmaterial heagnumma oda aa vakauft.

Soiz findt ma in austrickate friahare Soizseen, de a schene Krustn hintolossn
hom. De Soizseen woan wiedarum de Reste vu de ehemolign Ozeane, des voa Miljonen
Joa gem hod. De Krustn wiad ausgrom und s'Soiz in große Brockn obtranspoatiat;
friaha hom des de Karawanen vu de Tuareg gmocht, denen eana wichtigste
Haundlswoah ebm s'Soiz gwen is, des se im Sahel geng Hirse eitauscht hom - heid
sans oba meistns scho Lostwäng de des üwanemman, weils schnölla san und af an
Losta mea auffigeht wia af a Karawane. Daduach sinkn aa de Einnauhmen de wos de
Tuareg mitm Soiz vadeana kinan.

Metalle de ma findt san Kupfa, Mangan, Eisn, Uran, Blei, Woifram, Titan, Zinn
und Phosphat. S'Eisn zum Beispü wiad bei Fort Gouraud in Mauretanien oobaut, wos
ans vo de greßten Obbaugebiet vu da Wöid is. Am lukrativstn is d'Sahara in
Algerien und Libyen, wo ma Eadöi und Eadgas gfundn hod. Drum is des
wiatschoftliche Intaresse an de zwa Lända freili am hechstn vu da gaunzn Sahara.
Duach Vasuachsbohrungen is ma zwoa net imma af Erdöi gsteßn, dafia hod ma
zuafälligaweis aa imma wieda untaiadische Seen (mit Wossa) gfundn.

Infrastruktua is foa oim duat zum Findn wo iagnda Industrie is. D'libyschn
Wüstnstroßn san fost olle asfaltiat, aa in Ägyptn san einige wichtige
Vabindungen wia de noch Abu Simbel owe duachasfaltiat. Lingan de alfaltiadn
Stroßn in ana Saundwüstn, is des oba a enoama Wartungsaufwaund, weils de
Foabauhn imma wieda zuawaht. Drum kinan so Stroßn unta Umständn länga gsperrt
sei, wia's Aufaung vu dem Joahundat af da Streckn Assuan–Abu Simbel aa da Foi
woa.

So kimmt da Fennek zum Beispü gaunz ohne Wossadringa aus und aa de Dromedare
brauchn netta olle zwoa Wochn wos zum Dringa und kinan im Notfoi aa Soizwossa
saufn. Da Dornschwanz, a Agamenoat, dea sei Hautfoab an de Temperatua aupassn
kau, nimmt in seim untaiadischn Bau Wossa üba d'Luftfeichtigkeit auf. De meistn
Viecha vabringan an Tog unta da Eadobaflächn, weil netta a poa Zentimeta unta da
Obaflächn is's schau weit kühla.

Trotzdem gibts Regionen wia de Libysche Wüstn wo ma mea oda weniga goa koa Viech
findn wiad. Typische Wüstnviecha wia Käfa, Skorpione, Warane, Schlaungen und
sunstige Echsn findt ma in de mearan Plätz vu da Sahara. Säugetiere de wos des
Klima aushoitn kinan san da beispüsweise Nogetiare, Fledamais, Hüänen, Schakale,
Daxe und Fuxal. Große Raubtiare wia Geparde findt ma kaum, gaunz sötn san
außadem aa de Wüstnkrokodile, Raubvögi findt ma schau öfta. Stöinweis kemman aa
Mufflons und Antilopn voa.

Drei Viatl vu da Wüstn san komplett ohne Vegetazjon, fost da gesaumte Rest is a
Wüstnsteppn, de vu iare Pflaunzn aa vü obvalaungt. Guade Beispüile dafia, dass
ma si oba an de Vahöitnisse aupassn kau, san Gräsa und Gstrauchat oda oigemein
Sukkulentn. De Saumen vu de Saharapflaunzn san in da Regel so, dass se eascht
duach richtig vü Wossa zum Keimen aufaungan, damit de neiche Pflaunzn net
datrickat bevoa's söba Saumen produziat hot. Wauns gscheit gschledat hot, bliaht
de Wüstn daun oba so richtig auf. Aundare Strategien san kloane Blattln, damit
net vü Wossa vadunstet (d'Photosynthese übanimmt s'Chlorophyll im Stöngi) oda a
umfossnds Wuazlsystem, des si auf bis zu 100 km² ausbroatn kau und bis 35 Meta
ind Tiafn geht. Einige Pflaunzn bringan's zsaumm, dass's mit spezjelle Drüsn in
eanane Bletschn Soizwossa vaweatn kinan. Beispiele dafia san da Dattlbam und
Tamariskn.

Launge, bis üba 30 Meta launge Wuazln wia's de Schiamakazien hom san aa a
Übalebnsstrategie. Bam san oba eigntli sötn und oft steht in am riesigen Gebiet
genau oana. A soichane Schiamakazie woa da berühmte Arbre du Ténéré im Nordn vum
Niger: Des woa da anzige Bam vu da Wöid, dea in Koatn mit am Moßstob vu
1:4 000 000 reglmäßig eizeichnt woa. Wia den a Lostafoara in de 70a-Joa umgfoan
hod, homdn d'Leid duach an Metoi-"Bam" easetzt, damit se si weidahin orientian
kinan.



https://bar.wikipedia.org/wiki/Peking

Peking oda Beijing (kinesisch 北京 Běijīng) is de Haptstod vo da Voiksrepublik
China. De Gschicht vo Peking reicht 3000 Joar zruck. Da Nom bedeidt Neadliche
Haptstod. Peking is a sog. regiarungsunmittlbore Stod, d.h. dass s direkt da
Zentralregiarung untastejt is und damit hods de gleichn Rechte wia Provinzn,
autonome Gebiete und Sondavawoitungszonen.

As Vawoitungsgebiet vo Peking hod 16.807 Quadratkilometer (ebba a wengal greßa
ois wia Schleswig-Holstein) und 17,6 Millionen Einwohna (Joaresend 2009). Es is
koa zammahängends Stodgebiet, sondan eha mit ana Provinz vagleichbor. Wen ma nua
de Kernstod nimmt, nacha hod Peking 7,7 Millionen Einwohna mit Haptwohnsitz
(2007). Da Ballungsraum (mit Vororte) hod 11,8 Millionen Einwohna (2007).

Zweng da langan Gschicht gibts z Peking an Hauffa kuiturelle Sengswirdigkeitn:
Da Tiananmen-Platz (Platz vom himmlischen Friedn), de Vabotene Stod mitm
ehemolign Kaisapalast (1987 vo da UNESCO zum Wejkuiturerbe gmocht), da neie und
da oide Summapalast und vaschiedne Tempe, wia z. B. da Himmestempe, da Lamatempe
und da Konfuziustempe.

Peking, wias im Boarischn hoasst, kimmt wohrscheinli aus am Chinesischn Dialekt,
auf Hochchinesisch hoassts Beijing.

"Beijing" bedeidt Neadliche Hauptstod. So wia "Nanjing" Sidliche Hauptstod und
"Dongjing" (Tokio, Japan) Estliche Hauptstod hoasst.

Im Gebiet vom heitign Peking hom scho vor 500.000 bis 230.000 Vatreta vom Homo
erectus glebt. De san aa heit ois Peking-Menschn bekannt, wei in de 1920a und
1930a Joar´´ar Ibarestln vo dena gfundn worn san.

Im Joar 1987 is de Fundstätt vo da UNESCO in de Listn vom Wejdkuiturerbe
aufgnomma worn.



https://bar.wikipedia.org/wiki/Pazifik

Da Pazifik, aa Pazifische Ozean oda Stuia Ozean gnennt, is da grässde und
diafste Ozean vo da Wejd.

Ea is vom Ferdinand Magellan ois "friedle - pazifis" gennt woan, wei da Ozean
auf seina Roas so stui und ruahig wor. Es gibt oba afn Pazifik recht vui Wind
und Stuam.

Da Pazifische Ozean is da grässde vu olle drei Ozeane (Pazifischer Ozean,
Atlantischer Ozean, Indischer Ozean) und eastreckd si vum Noadn, vo de Aleuten,
bis zua Antarktis (Sidpolarmeea) im Sidn, und im Westn de gonze ostasiatische
Gstod, de sidostasiatischn Inslgruppn (Indonesien, Papua-Neuguinea) und de
Ostgstod vo Australien entlong bis in Ostn, de gsomte Westgstod vom
Amerikanischn Kontinent entlong.

Wirtschoftlich gseng is da Pazifische Ozean heit es wichtigste Gwassa, weil do
de grässdn Hondlsvabindunga laffn (Nordamerika - Asien, Asien - Eiropa (iwan
Panamakanai), haptsächlig ausglest duach de Position vo de ostasiatischn Stootn
ois Billigproduktionslända, oiso ois Lända de wo si ideal fian Export eigna.

De Insln im Pazifik lossn si genarej in de drei Gebiet Mikronesien, Polynesien
und Melanesien untateiln.



https://bar.wikipedia.org/wiki/Patent

A Patent (vo lat. patens, patentis – „offn legend, effentlich mocha“) is a
hoheitl erteits gwerblichs Schutzrecht af a Erfindung. Da Inhoba vom Patent hods
Recht, andan de Nutzung vo dera Erfindung zu vabiatn.

Patente wean fir Erfindunga erteit, de wo nei san, af oana erfindarischn
Tätigkeit basian und gwerblich owendbor san. (§ 1 Abs. 1 PatG). De Erfindung is
in da Patentomejdung so zum offnborn, dass a Fachmo des ausfiahn ko.

Wissenschaftliche Entdeckunga, Theorien und mathematische Modelle, ästhetische
Formschepfunga, Pläne, Regln und Verfahrn via gedankliche Tätigkeiten, Spuia oda
geschäftliche Tätigkeitn und Programme via EDV-Anlagn und die Wiedagob vo
Informationen wean in dem Sinne ned ois Erfindungen agseng. Drotzdem ko ma dafia
a Patent griang, wenn koa Schutz via soiche Sachan ois soichas begehrt weiad,
sondan wanns a konkrets technischs Problem läsn.

Außadem ko ma af chirurgische und therapeutische Behandlunga und
Diagnoseverfahrn koa Patent griang, wei ma sogt, dass des ned gwerblich
owendbare Sachan sand.

Um a Patent z'kriagn, muss man de Eafindung bai am nationalen Patentamt oder
beim Eiropäischn Patentamt omejdn. Fia de Omejdung braucht ma an Antrag, a
Beschreibung vo da Eafindung, Patentansprich, wo drinn städ, wos gschützt wean
soi, und eventuell Zeichnunga. Natürlich muas ma a Gebiahrn zoin.

Wenn oana des Patent fia sich heanemma mächt, so muas ea an den Patentinhaber
Lizenzgebührn zoin, de zum aushandln san.

Wenn jemand ned damit einverstandn is, dass a bestimmte Sach patentiat is, weil
ea zum Beispui des heanemma mächt, oba koane Lizenzgebiahrn zoin mog, so kann ea
innahoib oana bestimmtn Frist gegn des Patent Einspruch erhebn. Wenn de Frist
scha voabei is, muas ea a Nichtigkeitsklage erhem, damit des Patent vanichtet
wiad.



https://bar.wikipedia.org/wiki/Kymrisch

Kymrisch, aa Wejsch oda Walisisch (kymrisch: Cymraeg oda y Gymraeg; englisch:
Welsh) is a kejtische Sproch und ghead, zamm mid'm Bretonischn und'm Kornischn,
zua britannischn Untagruppm vo de kejtischn Sprochn. Kymrisch wead in Wales vo
rund 750.000 Menschn gredt. Domid is de kejtische Sproch mid de moastn
Muaddasprochla. In Wales is Kymrisch, nem an Englischn, Amtssproch und
Schuisproch.

De Prognose zua Eahoitung vom Kymrischn is guad, wei's Kymrische in oin
Gsejschoftsschichtn gredt wead und in oanign Londestein vo Wales de Leit de
Kymrisch redn, de Meahheit san. Iwa de letztn Joar is da Otei vo de Leit wo
Kymrisch redn konstant bliem. Seit Wales a eigans Parlament, de National
Assembly for Wales / Cynulliad Cenedlaethol Cymru, hod, san de Moßnohma zua
Feadarung vom Kymrischn no intensiviat woan. Außadem is des Kymrische da Stoiz
und s identitätsstiftnde Element fia vui Walisa, sejbst wenns de Sproch nimma
kenna.

A Bsondaheit vom Kymrischn (wia'ra vo de ondan inslkejtischn Sprochn) san de
Olautmutationa (engl.: initial mutations, kymr.: treigladau). Unta bstimmtn
Bedingunga wead da olautnde Konsonant vo am Woat duach oan ondan af greglte Ort
easetzt.



https://bar.wikipedia.org/wiki/Ingenieurwesn

As Ingenieurwesn oda de Ingenieurwissnschoftn (engl. engineering, dt.
Ingenieurwissenschaften, Ingenieurwesen oda technische Wissenschoftn) san
Wissnschoftn und Owendungstechnikn af natuawissnschoftlicha Basis, de wo si midn
Dafindn, Entwickln, Konstruian, Baun, Wartn und Vabessan vo Struktuan,
Maschiina, Systema, Weakzeig, Komponentn, Weakstoffn und Vafoarn befosst.

De klassischn Ingenieurwissnschoftn san as Bauingenieurwesn (inkl.
Vamessungswesn), da Maschiinbau und de Elektrotechnik. Historisch recht wichti
san aa da Beagbau, as Hittnwesn (Metoikunde) und as Markscheidewesn. De
Architektua is a Vabindung vo Ingenieurwsen und Buidnda Kunst. Dazua keman
Enagietechnik, Sichaheidstechnik, Haus- und Gebaidetechnik, as
Kemieingenieurwesn, de Vafoarnstechnik, de Umwejdtechnik und de Feinweaktechnik.

As Wiatschoftsingenieurwesn kombiniad Wiatschoftswissnschoftn,
Rechtswissnschoftn und und de oane oda andare Ingenieurwissnschoft za an
interdisziplinärn Studium.

Umstriddn is, ob de Informatik bzw. as Software Engineering scho a
Ingenieurwissnschoft is.



https://bar.wikipedia.org/wiki/Gmias

A Gmias is a Gruppm vo Pflanzna oda aa Tei davo, de wo ma essn ko. Des Woat
Gmias is a kulinarischa Begriff, koa botanisch eideitige Definizion. Desweng is
de Ogrenzung aa vo Tradiziona obhengig und werd oft subjektiv troffa. Olle Tei
vo Pflanzna, de ned vahoizn, sondan noch oam oda mehran Joar obahoib vo da Erdn
obsterm, kennan Gmias gnennd wern. Schwammal zejd ma noamalawais aa zum Gmias
dazua. Andrasaits wean Niss, Kraidln und Gwiaz und des, wos kulinarisch unta
Obst lafft, ned zum Gmias grechnd. Droad im Sinn vo Kerndln, aus dene ma a Mej
mocht, genauaso Rais, werd ned ois am Gmias zuagherig empfundn. Maiskoim, de
botanisch aa zum Droad zejn, wern dageng scho ois Gmias wohrgnumma.

De Obgrenzung zwischn Obst und Gmias is ned ollawei eidaitig. Zeaschtamoi zejn
zum Obst haptsächle de Tei voara Pflanzn de ma in da Botanik Frucht nennd. Bei
de Paradeiser und de Gugumma gehts oba scho los. Botanisch sand des Fricht,
kuiturej gseng zejd mas zum Gmias.

Gmias is moast bloos oajarig oda de Planzn trogt jenfois blos oamoi. As Obst
dageng kimmt eha vo Baama und Staudn, de vahoizn und wiedahoid an Ertrog bringa.

Ois Ohoitspunkt ko ma aa nemma, dass Gmias eha kocht werd, wo ma Obst eha ohne
waidane Vaorbatung essn ko, wails scho vo si aus gschmakig is, moast siass oda
saua. Gmias schmeckt teiweis ned so aromatisch, desweng duat ma oft aa nu a
Gwiaz, wia Kraidln oda Gwiazpuiva, eine. Des mittlhochdeitsche Woat gemüese hod
se vo dem Woat Mus obgleit', wos nix andas hoasst wia "Brei aus kochte Pflanzn".

Im Judndum is de Untascheidung aa wichtig wei ma je nochdem an andan Segn iba
des Essn sprecha duad.



https://bar.wikipedia.org/wiki/G%C3%B6sn

Gösn (Culicidae), aa Staunzn, Schnouggn oda Mugg(n), san a Famülie vo de
Insektna aus da Uadnung vo de Zwafliagla. Wötweit gibt s meah wia 3500 Oartn vo
Gösn. In Eiropa kumman 104 Oartn vua, vo denan fost olle aa in Middleiropa
dahaam san.

Mid eahnan spezialisiadn Mundweakzeig, an stechatn Saugrissl, kennan d Weiwal
duach d Haut vo eahnare Wirtn duachestechn und Bluat saugn. De Proteine
(bsundast aus Hämoglobin und Albumin) und Eisen (aus Porphyrin-Vabindungan wia
Häme), wos dabei midgjausnt wean, san wichtig fia de Produktion vo de Eia.
Aunsunstn hawan de Weiwal vo de Gösn, genau a so wia d Mandln, an Nektar und
aundare zuckerhoitige Pflaunzn- oda Fruchtsaftln. Vüle Gösnoartn san auf
vaschiedane Wirtn oda Grubbm vo Wiatn spezialisiad. Etliche san aa Iwaträga vo
infektionskraungheitn, wia zum Beispü Malaria oda Denguefieber.

De staummesgschichtlich gseng ödaste bis jetz bekaunnte Gösn kennt ma aus
Eischliss (Inkluse) vo an ziaka 79 Müllionan Joah oidn Fosssü aus Bernstaa. A no
urspringlichare Schwestagrubbm vo de Gösn is in 90 bis 100 Müllionen Joah oidn
Bernstaa dahoidn.

Doss des so saumässig beisst, waunn ma gstochn wiad, liegt an de Proteine, wos
de Gösn eispritzt, damit des Bluad ned stockt, und de wos a alleagische
Reaktiaun auslesn. Antihistaminika (gibzt in da Abodegn) kennan hööfn, und es
gibt no hundattausnd Hausmittln, de aa hööfn (odar aa ned). Vuahea eischmian is
oba auf jen Foi gscheida.



https://bar.wikipedia.org/wiki/Buigarien

Buigarien oda Bulgarien (buig.: България [bɤ̞ɫˈɡarijɐ]) is a Republik in
Sidosteiropa, de an Griachaland, Mazedonien, Rumänien, Serbien und an de Tiakei
grenzt. Buigarien liegt am Schwoarzn Meer.

Buigarien wor lang a Zarnreich, des wo si militarisch mit am Byzantinischen
Reich messen hod kinna. Mit am Niedagang vo Byzanz is aa Buigarien a Tei vom
Reich vo de Osmanen worn. Buigarien hod si nach mit russischa Huif vom
Osmanischen Reich am 3. Meaz 1878 fia unobhängig erklärt, onakannt worn is des
am 22. Septemba 1908 worn. Im Erschtn und Zwoatn Wäidkriag hod des Land auf da
Seitn vo de Middl- bzw. Achsenmächt kämpft. Nachm End vom Zwoatn Wäidkriag is
Buigarien unta sowjetischn Einfluss kemma und is Tei vom Warschaua Pakt worn.
Des End vo da kommunistischen Ära is 1990 durch freie Wahlen eigleidt worn.
Seitdem san politische und wirtschoftliche Reformen gmacht worn. Buigarien is
seit 1. Jenna 2007 Mitglied vo da Eiropäischn Union.

Uma 88 Prozent vo de Eihwohna ghean da buigarisch-orthodoxn Kira o, uma 10
Prozent san Moslems. Ethnisch san uma 85 Prozent vo de Eihwohna Buigaren, uma 10
Prozent Tiakn (Voikszejung 1992: 822 000), uma 3-4 Prozent san Roma (Voikszejung
1992: 288 000) und buigarische Moslems, de Pomaken (Voikszejung 1992: 65 500).
In de Städt lem 65 Prozent. Es gibt a Landflucht und negative Wachstumsratn.



https://bar.wikipedia.org/wiki/Breiss

Breiß is a Schimpfwort, des einglich fia Norddeitsche heagnomma wead. Synonyme
Schimpfwäata fia Breissn im Sinn vo Norddeitsche han no Nordliacht oda
Fischkoobf. De Grundfoam Breiss ko ma ano mit andre Woerta zamdoa um de
Boshaftigkeit zum vasteakn. Recht oft wean do Woerta vom Land gnumma,
"Saubreiss" und "Mistbreiss" san blos a boa. Manchmoi weads a ois glatts Gengtei
vo Bayer heagnumma, quasi fia olle Ned-Bayern innahoib und aa aussahoib vo
Deitschland. Wanns aso iaba die urspringli Bedeitung veaallgemeinad wead, head
ma a manchmoi was vom "amerikanischn Saubreiss", am "japanischn Saubreiss" und
so weida.

Da Ausdruck Breiss kimmt vom Voik vo de "Preussen" de unta Otto vo Bismarck de
östareichische Voamachtsstellung im deitschn Gebiet beendt und iwanomma hom.
Dabei homs ziemli s moaste neadlich vom Main eignomma. Bayern, Baden und
Württemberg und da sidliche Teil vom Hessen (do is nua wo sidlich vom Main
iwabliem) hom se dageng zsamgschlossn.

Dea Ausdruck Saubreiss soi zwar aus dera Zeid kema, hod oba ogebli seine Wurzln
no weida zruck in dera Zeit wo Österreich genga Bayern Kriag gfiaht hod (zur
Zeit vom Napoleon I.) und de Östareicha de Bayern Saubayer nochgruafa hom ums
zum dratzn.

De Moanunga wos a echta Breiss is, genga aussananda. Vui moana de Grenz war de
Donau, de in dem Zsammhang aa "Weißwuascht-Äquator" gnennt wead. Oft werd a da
Moan ois Grenz ogseng. S gehd ned danach, wo de betroffne Person etzad wohnt,
sondan woheas stammt. Gean wead dea Ausdruck heagnomma, wens um an Deitschn
gehd, dea jetzad in Bayern wohnt, koa boarisch red und vastehd und voa oim aa
mid da boarischn Lebnsoart ned zrechtkimmt. De Feindseligkeit gegaiaba de
"Breissn" kimmt fia vui Bayern vo dem Eindruck, daßd Breissn so dean, ois obs
vui schlaua waradn ois wia de Bayern.

Aus östareichischa Sicht ko gsogt wean, dass de Preissn in de Gebiete wohnan, de
wo aussahoib vo Oidbayern, Schwobm, Bodn-Wiattmberg (sidlich vo Stuggart) san.
Fia de Östareicha san des de Deitschn schlecht hi. De Bayern und de Schwobm
(Alemannen) siagt da Östareicha im Oigmoanan ois eingständige Vejka o, de wo bei
da Bundesrepubblik Deitschland dabei san. Manche Östareicha, Bayern und
Südtirola dadns ned schlecht findn wann aus Oidbayern, Östareich und Sidtiroi a
sognennte "Oipnrepublik" entsteh dadad - wei des hoid kuiturell und
mentalitätsmäßig guad zammpassn dad.



https://bar.wikipedia.org/wiki/Bitcoin

Bitcoin (inoffizölle Obkürzung: BTC) is a Open-Source-Softwareprojekt für die
gleichnomige digitale Währung auf Peer-to-Peer (P2P) Basis, wos 2009 vom Satoshi
Nakamoto ins Leben gruafn wurden is. Über sogenonnte Bitcoin-Adressn konn ma Göd
anonym von oana Wallet-Datei (englisch fia Gödtoschn) bzw. an speziölln Service
übers Netzwerk an ondere Adressen überweisen.

Im Gegensotz zu ollen ondaren Währungen gibts ka zentrale Institution, die Göd
ausagibt. Stottdessen wern Bitcoins durch Rechenleistung generiert. Durch a
definierte Obergrenz' von existierende Bitcoins konn ka unendliche Inflazion
stottfinden.

Bitcoin is a Umsetzung der cryptocurrency, ana Idee von Wel Dai aus da
cypherpunks mailing list. Seit da Debattn um WikiLeaks Mitte 2010 bzw. da
Sperrung von WikiLeaks-Konten bei Visa, Mastercard und vor ollem PayPal is
Bitcoin als Alternative diskutiert wurdn.. Im Gegnsotz zu WikiLeaks akzeptiert
z.B. die Electronic Frontier Foundation scho BitCoins ols Spende.

Die Technik is zeascht amol 2008 in am Whitepaper vom Satoshi Nakamoto
vorgeschlagn wurdn. Jeda Nutza der Software kriagt a Wallet-Datei, in der sich a
öffentlicher und a privater Key befinden. Da öffentliche Teil dient dobei ols
Adress zum Senden und Empfongen, der private Teil autorisiert die Transaktionen.
Aufgrund zufölliger Generierung entholten die Adressn koane Informationen über
sein Besitzer und zum besser'n Austausch gibts a lesbare Form von 33 Zeichen.
Sölbstvaständlich konn dodurch jeda Nutza theoretisch unendlich vüle Konten
besitzen, da jede neiche Generierung von an Schlüsselpoor da Erstöllung von an
Konto gleicht, wos es ermöglicht für jedn Zweck ah neiches Konto zu erstölln, um
no mea Anonymität sicherzustölln.

Die Validierung von die Transaktionen mochen die Nodes vom Netzwerk. Bei jeda
Transaktion wird da eigne öffentliche Schlissl durch den von seim neichen
Besitzer austauscht und mit an privaten Schlissl signiert. Über den Tiger-Tree
Hash wird jede Transaktion in da Datenbank festgehoitn, um doppeltes Ausgeben zu
vahindern. Peers findet des Programm hauptsächlich durch den IRC-Channel
#bitcoin auf irc.lfnet.org.

Neiche Bitcoins werdn durch die Lösung von gonz komplexe mathematische Aufgobn
vateilt auf des Rechnernetz generiert, wobei die Obergrenz von olle jemols
existierenden Bitcoins auf 21 Millionen festgleg is, wobei jede Bitcoin 8 Moi
teilt werden konn. Des ergibt a gesomte Anzahl vo 2 , 1 x 10 15 {\displaystyle
2,1x10^{15}} Einheitn. Neiche Bitcoins berechnen si durch die Formel (6 * 50
Bitcoins/Stunde) * (eig'ne CPU Gschwindigkeit / Summe da totalen CPU
Geschwindigkeit vom Netzwerk), womit die Generierung von 50 Bitcoins auf an
hondelsüblichen Computer uma 1 Joar dauern würd. Doher lohnt si die Generierung
im großn Stil nur mit GPUs oda größeren Computernetzwerken, wölche ollerdings
wegem dem Strompreis (noch) in kan Vahöltnis zum Morktwert der Bitcoins stehen.

Es gibt scho oanige Webseitn, die an Umtausch von Bitcoins in ondere
Währungen(z.B. US-Dollar oda Japanische Yen) ermeglichen und dodurch des Pendant
zu Börsen san. Außerdem gibts Händler, die vaschiedene Leistungen oda Woren für
Bitcoins onbieten, vo Web Hosting bis zu Gwand oda Büchern. Durch den
dezentralen Ansatz konns kane Schwonkungen oda Instabilitäten geben.

Die Anzohl von Bitcoins entwickelt si noch da geometrischen Reih, schätzungsweis
2033 wird die volle Anzohl an Bitcoins erreicht sei. Ob dem Zeitpunkt beginnt
die Deflation, wois koane neichen Einheitn mehr geben konn.

Außer durch Zensur durch a Regierung oda föhlender Akzeptanz da potentiellen
Nutza kennan Bitcoins net an "Wert" valieren. Durch Anonymität und
kryptografischen Vafoarn weadsjedoch net möglich sei sogenonnte cryptocurrency,
also Kryptowährungen, aus dem Internet zu vabonnen, wies z.B. mit ondaren
Ansätzn va elektronischen Währungen (z.B. e-gold) passiert is. Dei san olladings
a vor oim zum Gödwoschn gnutzt wurdn.



https://bar.wikipedia.org/wiki/Andn

D'Andn (Anden) san de lengste Gebiagskettn vu da Wöd. Si erstreckt si vum Nordn
vo Südamerika (Venezuela, Kolumbien) oiwei da Küstn entlaung bis owe noch
Feuerland (Chile, Argentinien). Aa Ecuador, Peru und Bolivien hom eanane hechstn
Berge in de Andn, de si üba insgesaumt 7500 Kilometa ausbroatn.

De Andn bestehn aus meahrare parallel liegnde Kettn, zwischn dena se tiafe Täla
oda gewoitige Hochebenen kennan. An maunche Stön san de Andn 600 Kilometa broad,
zum Beispü beim Altiplano, wo aa da Titicacasee liegt, des is da hechste
beschiffbore vu da Erdn.

Da Aconcagua, da höchste Beag vu Amerika, dea an da Grenz zwischn Argentinien
und Chile liegt, is gleichzeitig mit knopp unta simtausnd Meta Hächn da hechste
außahoib vu Asien. Vü vu de Güpfin san ehemolige Vulkane, wia da Chimborazo
(6310 Meta), dem sei Güpfi dea Punkt is, dea am weidastn vum Erdmittlpunkt weg
is.

Aufgefoitet hom si de Andn voa 60 Millionen Joa. De Andn san reich an Minerale
wia Süba (in Potosí) und Kupfa. A Goid, Schwöfi und Salpeta findt ma in de Andn.



https://bar.wikipedia.org/wiki/%C3%96sterreich

Östareich oda Estareich, aumtlich Österreich, is a demokratischa Bundesstoot in
Middleiropa. Durch sei Vafossung is Östareich seid 1920 a semipräsidiale
parlamentarische Republik. Da Bund hod seit 1922 nein Bundeslända: Burgnlaund,
Keantn, Nidaöstareich, Owaöstareich, Soizburg, Steiamork, Tirol, Vorarlberg und
Wean (des wos aa de Bundeshaptstod is). Da Begriff "Östareich" is in seina
oidboarischn Foam Ostarrichi zum easchtn Moi anno 996 dokumentiad wuan.

Nochdem Östareich nochn Zweitn Wödkriag wieda unobhängig wuan is, hod des Land
1955 sei dauande Neitralität eakleat. Danoch is da Stoot wieda in internationale
Organisationen aufgnumman wuan: beispüsweis 1955 ind UNO und 1965 ind OECD. Seid
1995 is Östareich Midglied vo da Eiropäischn Union.

Östareich liegt zwischn Rhein bzw. Bodnsee im Westn und da pannonischn Tiafebane
im Ostn, zwischn da Behmischn Masse und da Thaya im Nordn und de Karawankn und
im Steirischn Higlland im Sidn. Ois Binnenstoot grenzt Östareich im Nordn aun
Deitschland und de Tschechei, im Osten aun de Slowakei und Ungarn, im Sidn aun
Slowenien und Italien und im Westn aun de Schweiz und Liachtenstaa.

Rund 60 % vom Stootsgebit san bergig und hom an Auteu aun de Ostoipm (vua oim
Tiroia Zentraloipm, de Hochn und de Nidan Tauan, de neadlichn und sidlichn
Koikoipm und in Weanawoid, desweng wiad des Laund aa ois Oipmrepublik
bezeichnet. Neadlich vo da Donau ligt in Owa- und Nidaöstareich es Granit- und
Gneisplateau, a Teu vom oidn Rumpfgebiag vo da Bähmischn Masse, vo dem de
Auslaifa bis in de Tschechei und Bayan einegengan; drenta da Ostgrenzn schliassn
de Klaanan Karpatn au.

De grossn Ebanen lingan im Ostn entlang vo da Donau, vua oim es Oipmvualaund]]
unds Weana Beckn min Marchföd, sowia in da sidlichn Steiermoark, de wos oft aa
„Steirische Toskana“ gnaunt wiad.

Es Burgnlaund, estlich vom Oipm-Karpatn-Bong, geht in de Pannonische Tiafebane
ausse und hod sowoi laundschoftlich ois wiar aa klimatisch stoake Änlichkeit zum
estlichen Nochbarn Ungarn, wo s bis 1921 jo aa no dazua ghead hod.

De häxtn Beag in Östareich san Dreitausenda und liegn in de Ostoipm. Mid 3.798 m
is da Grosgloggna in de Hochn Tauan] da häxte Beag. Es gibt mid de Nemgipfen iwa
70 Dreitausenda in Östareich.

Da grässte See is da Neisiedla See im Burgnland, dea wos mid za. 77 % vo seiner
Gsamtflächn vo 315 km² auf östareichischm Gebiet liegt (da Rest gherd zu
Ungarn), gfoigt vom Attasee mid 46 km² und im Traunsee mid 24 km² in
Owaöstareich. Aa da Bodnsee mid seine 536 km² am Dreiländaeck]] mid Deitschland
(Freistoot Boarn und Land Baden-Württemberg) und da Schweiz liegt zuaram klaanan
Teu auf östareichischm Stootsgebit. Olladings san de Stootsgrenzn aufm Bodnsee
ned exakt bstimmt.

Fian Fremdnvakea im Summa hom de Seen nebm de Berg a grose Bedeitung, bsundas de
Keantna Seen und de vom Soizkammerguad. De bekauntasten san da Weathasee, da
Millstätter See, da Ossiacher See und da Weissensee in Keantn. Weidane Seen san
da Mondsee und da Woifgangsee an da Grenz zwischn Soizburg und Owaöstareich.

Da grässte Teu vo Östareich, 80.566 km² wiad iwa de Donau zum Schwoazn Mea hi
entwässad, netta a klaans Gebit im Westn iwan Rhein (2.366 km²) und im Noadn iwa
de Elbe (918 km²) zur Noadsee hi.

De Mur entwässad in Soizburga Lungau und de Steiermoark; se mindt in Krowozien
in de Drau, de wos wiedarum Keantn und Osttiroi entwässan duat. De Drau mindt in
Krowozien aun da Grenz zu Serbien in de Donau.

Da Rhein entwässad de grässtn Teu vo Vorarlberg, durchfliasst an Bodnsee und
mindt in de Noadsee.

De Lainsitz ist zwoa af Grund vo iara Gräss ned vo Bedeitung, is owa netta da
aanzige östareichische Fluss, dea wos vo Nidaöstareich iwa de Tschechei zua Elbe
hi entwässad.

Östareich bsteht aus nein Bundeslända (Wean, Nidaöstareich, Owaöstareich,
Soizburg, Kearnten, Tiroi, Steiermork, Vorarlberg, Burngland). Ocht Bundeslända
(ohne Wean) gliedan si in 84 Beziake, de wos widarum in Gmoana unterteut san,
sowia in fuffzehn Statutarstädt, de wos de Beziaksvawoitung söwa ealedign.

Des mid Obstand grässte Siedlungsgebiet in Östareich is de Metropolregion Wean
mid ana Eiwohnazoi vo guade 2,4 Mio. (Staund 2008). Somid konzentriad se mea ois
wiara Viadl vo da Bevökarung vom Stoot in da Hauptstodregion.

Weidare grässare Stodregionen umgem de Landeshauptstädt Graz (Steiermoark), Linz
(Owaöstareich), Soizburg (Soizburga Land) und Innsbruck (Tiroi). Zua de wichtign
Städt zöön aussadem (vo West noch Ost) Födkiach, Dornbirn und Bregenz
(Vorarlberg), Villach und Klongfuat (Keanten), Wös (Owaöstareich), St. Pötn und
Weana Neistod (Nidaöstareich). Insgsamt haum runde 200 Gmoana vo untaschiedlicha
Gräss des Recht, si Stod zum nennan; netta bei de 15 Statutarstädt is des vo
vawoitungsrechtlicha Bedeitung. A grosses Problem, vua oim in wirtschoftlich
schwoche Gegndn, is de Owaundarung vo da ländlichen Bevökarung in de
Bollungsraim.

Auf östareichischn Stootsgebiet findt se min Klaawoisatoi a funktionale Enklave
vo Deitschland. Es ghead zwoa zu Vuaarlbeag und grenzd geografisch aa direkt
drau, mau konn owa weng da topografischen Log min Auto nua iwa Deitschland
hikumman. A weidare funktionäule Enklavn vo Deitschland is de Gmoan Junghoiz in
Tiroi, de vo Östareich aus z darreichn is und netta duachn 1.636 m hochen
Sorgschrofen mid Östareich vabunden is. De Saalforste san östareischischs
Stootsgebit, stengan owa privatrechtlich im Eingdum vom Freistoot Boarn.

A funktionale Enklavn vo Östareich hods friaa aa auf schweizarischn Stootsgebiet
gem. De Schweiza Gmoa Samnaun is a lange Zeid aufm Strossnweg ned vo da Schweiz,
sondern netta iwa Östareich (Tiroi) zum darreichn gwesn. Des hod dazua gfiat,
dass de rätoromanische Sproch im 19. Joahundad aufgem und dafia a tirolarischa
Dialekt augnumman wuan is. Middlarawäu gibts zwoa a schweiza Strossen noch
Samnaun, es gibt owa noch wia vua a Zoifreizone. An änlichen Status wia Sammnaun
hod bis 1980 de Gmoan Spiss im östareichisch-schweiza Grenzgebit ghobt. Sie is
lange Zeid aus netta iwa Samnaun aus zum dareichn gwesn und hod mid ana stoakn
Owandanrung zum kämpfm ghobt, weu de Gmoa im Gengsotz zua de andan Enklavn kaum
a wiatschoftliche Entfoitungsmeglichkeit ghobt hod.

Grosse Varianzn in da Topographie hom in Östareich a vüföitige Flora und Fauna
ausbüdt. Zu eanaran Schutz san sechs Nationäulsparks und a Schippl Naturparks
eigricht wuan. Etlichs vom östareichischn UNESCO-Wödeabe san ois Natuaeabe
ausgwiesn.

Östareich gherd zu an Grosstäu da Middleiropäischen Floraregion au, netta as
estliche Nidaöstareich und Wean unds neadliche Buagnland, sowia a poa
inneroipine Trockentäler ois Exklavn zöön zur pannonischen Floraprovinz, de wos
in westlichen Täu vo da pontisch-sidsibiarischn Floraregion doastöd. Beide
Regionen san a Täu vo da holarktischen Flora.

In Östareich gibts a hoche Oartnvüfoit vo Pflaunzn. Es gibt do mea Oartn ois wia
in Deitschland. Des liegt do drau, doss Östareich an Auteu vo vaschiedane
Natuaraime hod, de wos si stoak untascheidn: Pannonien, Behmische Masse, Oipm,
Keantna Beckn- und Toilaundschoften, Oipmvualaund und Rheintoi. 1.187
Pflanzenoarten (40,2 %) stengan auf da rodn Listen vo gefeadatn Oatn.

Bsundas es Edlweiss, da Enzian und de Aurikel göten ois nationäule Symbol -
obwois ned fia ganz Östareich typisch san und nua im Oipmgebit auftredn - und
san auf östareichischn Euro-Minzn obüdt.

Rund 45.870 Viechaoartn kumman in Östareich vua, davo san 98,6 % wiabelose Oatn.
10.882 Oarten san bishea auf a megliche Bestaundsgefeadung beuatäut wuan, davo
san 2.804 Oatn aufd nationäule rode Listn vo gefeadete Oarten gsezt wuan.

Im Oipmraum san vua oim Gamsn, Hiaschn und Greifvegl dahaam, in da Donauebane
und am Neisiedla See mea de Sterch.

Da Westn vom Land untaligt in da Regl weniga strengan Gegemheitn, de Winta san
meist müüda und de Summa eha woam. Duatn liegn aa de nidaschlogreichsten Gegndn.
De geografischen Gegemheitn suang dodriwa fia a weidare Klimazone, es oipine
Klima, wos in de Beag in Winta strenga ois wia im tiafa gleganan Osten ausfoin
losst. Weidare Bsundaheitn san geleengtliche Nord- und Sideifliss, de wos
aanaseits polare Ködn, andraseits sogoa an Sahara-Staub midbringan kennan.

Ganz oigemein wiad Östareich dessweng zum middleiropäischn Iwagangsklima
zuagrechnet, mid Ricksichtnaume auf de Oipm im Zentrum und im Westen und mid da
pannonischn Tiafewane im Ostn.

Waun a stabüüs Hoch ausn Ostn wiakt (Ideaifoi „Omega-Hoch“ in da Fuam vom letztn
Buachstom vom griachischn Alphabet), kau ma mid an laungan, ungetriabtn
Sunnaschein und mid bis zu zwaa Wochn Hitzn rechnan. Im Winta bewiakt des Hoch
aa an Sunnaschein, oba mid ana klirradn Ködn (bis −20 °C). De Sunnascheindaua is
um ziaka 10 bis 20 Prozent länga ois wia in Noaddeitschlaund.

Duach de Oschwächung vom ozeanischn Klima vo West noch Ost nimmt aa de
Nidaschlogsmengan in da söwign Richtung oo. Desweng is in Wean da Nidaschlog
netta no hoib so hoch ois wiar in Soizburg, und in de estlichn und sidestlichn
Laundestäu mocht se es pannonische Kontinentalklima bemeakboa, des in da
Sidsteiamoak und täuweise im sidlichn Keatna Seengebiet mediterran beeiflusst
wiad.

Gaunzjährig zeichnan se de Gebiete entlaung vom Oipmhauptkaum duach an hochn
Nidaschlog aus, weu bei aana Tiaffdrucklog aa feichta Luftstrom ausn Noadn oda
Sidn aufgstaud und ois Nidaschlog wieda obaud wiad. Des bewiakt im Winta grosse
Schneemengan in Beag und Toi sowia in de Noad- bzw. Sidstaugebiet, im Summa
dagegn kennan grosse Regnmengan zu Murn und Iwaschwemmungan fiahn. De
niaderschlogreichstn Gegndn san as gsaumte Oipmvualand und es Tirola Untaland,
es Aussafern und da Bregenzawoid. Duat foin bis zu 3.000 mm Reng oda Schnee pro
Joa (Durchschnit 900 mm). De Gebiet mid de niadrigstn Nidaschlogsmengen san des
neadliche nidaöstareichische Weiviadl (Pulkautoi) sowia a poa klaanare
Landstrich im neadlichen Buagnlaund mid 400 bis 500 mm Joaresnidaschlogsmenge.

De easchte Voikszöhlung, de wos ma so nenna kau, hod in Östareich-Ungarn
1869/1870 stottgfundn.

Bis 1953 san Flichtling und „Displaced Persons“ zum grossn Teu in eana Haamad
zruckganga oda weidagwandad, desweng is de Eiwohnazoi af 6,93 Müllionan
zruckganga. Hoche Geburtniwaschiss hom de Eiwohnazoi seidhea auf an neichn
Häxtstaund im Joa 1974 af 7,6 Müllionen auwoxn lossn. Zum Joaresbeginn vo 2009
hod Östareich an Bevökarungsstaund vo 8,35 Millionen eareicht, vua oim afgrund
vo da Zuawaundarung.

Es heitige Bundesgebiet und vua oim Wean san scho in de fuchzig Joa vuam Easchtn
Wödkriag des Züü vo vün Zuawandaran aus de vaschiednan Teu vo da
Östareichisch-Ungarischen Monarchie gwesn, bsundas aus Behmen und Mäarn. De
Zuawanderung hod bewirkt, dass Wean 1910 mea ois wia 2 Müllionan Eiwohna ghobt
hod. Im Easchtn Wödkriag san Bewohna vo Galizien, drunta vü Judn, vua da
russischen Armee noch Wean gflohn.

Min Zafoi vo Östareich-Ungarn und da Grindung vo da Tschechoslowakei 1918 san
hundadtausende Tschechn wieder zruck in eana Haamat. In da östareichischn
Republik hod daun de Auswaundarung de Zuawaundarung iwawogn. 1938/39 hom 140.000
jidische Biaga Östareich valossn miassn, um eana Lem z rettn.

Seitm Beginn vom stoakn Wiatschofts- und Woistandswoxdum, des wos Östareich seid
de fuchzga Joa zuan woihobdn Land gmocht hod, hod se de Wandarungsbillanz
umdraad: Gostorwata san augwuam wuan, späda san imma wieda Flichtlingswöön iba
Östareich gschwappt, z.B. wearend in Jugoslawienkriag. Aa aus da Tiakei san vü
Wiatschoftsflichtling noch Östareich kumman.

In de letzden Joa hod a vastärkte Zuawaundarung aus Deitschland noch Östareich
eigsetzt, weil de Chancen auf an Orweitsblotz - eppa in da Turismusbranche - ois
gressa ois wia dahaam empfunden wern. Min Beginn vo 2007 san de deitschen
Stootsbiaga mid 109.000 Leit, noch de Serbn, de Montenegrina und de Tiaken, de
drittgrässte ausländische Bevökarungsgruppm in Östareich gwesn. Midn 1. Jenna
2008 hom 124.710 deitsche Stootsogherige in Östareich gleebt und woan somid es
easchte Moi de gresste Ausländergruppn, 2010 hod se de Zoi erneit auf 192.470
gsteigad.

De Serbn göten nem de Tiakn ois de grässde Migrantengruppm vom Land. De
Gsaumtzoi vo Östarreichan mit serbischa Obstaumung wiad auf rund 400.000
gschätzt. Noch da östareichischen Voikszöhlung im Joa 2001 hom domois an de
177.000 Serbn in Östareich (serbische Migranten und serbischstämmige
Östareicha), davo knoppe 80.000 in Wean, glebt. Laut neichare Schätzungen lem
iwa 125.000 Seabn in Wean. De easchtn Serbn san scho zua Kaisazeit noch Wean
kumma. In grässara Zoi san Serbn in de 1960a, 1970a und 1980a Joa ois sognennte
Gostorwata eigwaundat.

Östareichische Tiakn (tiakisch: Avusturya´daki Türkler) wean sowoi de Tiakn mit
tiakischa Stootsaughearigkeit ghaassn, de wos in Östareich lebm ois wia de
östareichischn Stootsbiaga mid am tiakischn Migrationshintagrund, wia ma heit so
sogt. Zuazeid (Stand 2009) sans – noch de Deitschn und Serbm – de drittgresste
Migrantngruppn in Östareich (guade 150.000, ohne de Tiakn mid östareichischn
Poss).

Laut Prognosn vo da Statistik Austria soidatn se de Gebuatn- und Steaberatn in
Östareich no fia rund 20 Joa de Woog hoidn. Eascht daun wiad de Steaberatn iwa
da Gebuatnratn liegn. Duach Zuawandarung wiad de Bevökarung bis 2050 owa auf
guade 9,5 Müllionan steign.

Fia Wean schauts a bissl aundas aus, do wiad a grässas Woxdum prognostiziat.
Wean kunntat 2031 wieda a Zwaa-Müllionan-Stod wean.

De durchnitliche Lemseawoatung in Östareich woa 2005 bei de Fraun 82,1 Joa und
bei de Menna 76,4 Joa (1971: Fraun 75,7 Joa, Menna 73,3 Joa) betrong. De
Kindasteawlichkeit is bei 0,45 % glegn. De Freitodratn is in Östareich
tradizionö hoch: Rund 400.000 Östareicha hom Depressiaunen, rund 15.000 pro Joa
probian si söba zum umbringan; de Zoi vo de Suizidentn is in Östareich doppet so
hoch wia de vo de Vakeasdodn: Olle sechs Stund stiabt a Östareicha durch sei
eigane Hand.

→ Hauptartike: Boarische Sproch → Schau aa: Portal:Boarisch, Hianzisch,
Weanarisch, Keantna Slowenen, Wossakrowodisch (Buagnlaund-Krowodisch)

Deitsch is laut am Artikl 8 vo da Bundesvafossung (Bundesvafossungsgsetz/B-VG vo
1920) de Stootssproch vo da Republik Östareich. Es Östareichische Deitsch - a
hochsprochliche nationale Standardvarietät vo da plurizentrischn Deitschn Spoch
- is de Muadasproch vo rund 98 % vo de östareichischn Stootsbiaga. Es
östareichische Hochdeitsch untascheidt si im Woatschotz und da Aussproch, owa aa
duach grammatikalische Bsundaheidn vom aumtlichn Hochdeitschn, des wos in
Deitschland, da Schweiz, Luxnbuag, Lichtnstaa oda aundan Deitschn Sprochgebietn
gredt wiad. Es Österreichische Wörterbuch, in dem da Woatschotz zaumgfosst is,
is 1951 vom Unterrichtsministerium iniziad wuan und steht seidhea ois amtliches
Reglweak iwan Duden.

De traditionölle Umgaungssproch ist fian gross Teu vo de Östarreicha Boarisch.
Es wiad n seine Variationa fost im gaunzn Bundesgebiet (bis af Vorarlberg und im
Tirola Ausserfern) gred. Durtn vawendn zirka 300.000 Leit des Alemannische ois
Oidogssproch.

Vo de autochtonen Voiksgruppm, de wos guade 2 % vo de östareichischn Stootsbiaga
ausmochan, hom nua de Keantna Slowenen, Buagnlaundkrowoden sowia de
Buagnlaundungarn an Auspruch auf an muadasprochlichn Untaricht und de Vawendung
beim Beheadnvakea. Des güt zum Teu obar aa fia de Steiamoak.

Aa des Romanes, wos de Sproch vo de Roma is, is a stootlich aunakaunte
Mindaheitnsproch. Emso vahoit sa se min Tschechischn und in Slowakischn.

No im Ergebniss vo da Voikszöhlung 2001 hom si 73,6 % vo da Bevökarung zua
remisch-katholischen Kiachn bekaunt und 4,7 % zua ana vo de evangelischn Kiachn
(iwawiangd Augschburga Bekenntnis, sötana Helvetischs Bekenntnis). Rund 180.000
Christn, des san 2,2 % vo da Bevökarung, san Midglieda vo orthodoxe Kiachen
gwesn. Zua Oidkatholischn Kiachn hom se guade 15.000 Glaibige bekaunt, des san
guade 0,2 % vo da Bevökarung. Wia aa in Deitschland san de Midgliedazoin
ricklaiffig, am End vom Joa 2009 hod de Zoi vo de Katholikn mid 5,53 Mio. vo
8,376 Mio. Eiwohna nuamea 66 % oda guade zwaa Drittl vo da Bevökarung betrogn.
Relativ grässa is da Rickgang bei de evangelischn Kirchen gwesn, grod amoi 3,9 %
hom se im Joa 2008 no ois Midglieda zua ana vo de Evangelischn Kiachn in
Östareich bekaunt.

Zum Judndum hom se 8.140 Leit bekaunt. Davo lem guad 7.000 Leit in Wean.
Insgsamt diafads in Östareich rund 15.000 Judn gem (Augom vo: Israelitische
Kultusgemeinde Wean). Zum Buddhismus, dea wos in Östareich 1983 ois
Religionsgmoaschoft aunakaunt wuan is, bekennan se guade 10.000 Leit. Zum
Hinduismus, dea aa a eitrogane religiese Gmoaschoft is, bekenna si laut
Voikszöhlung 2001 3.629 Leit.

Rund 12 % vo da Bevökarung (za. 1.002.400 Leit) ghean kaana vo de in Östareich
gsetzlich aunakauntn Religionsgmoanschoften au. Schätzungen ergem an Prozentsotz
vo 18 - 26 % Atheisten und Agnostika, des san ungfea 1.471.500 bis 2.125.500
Leit). Es wiad augnumma, dass dea Prozentsotz owa weid hecha is.

Af Grund vo de politischn, sprochlich-kuiturön und ideologischn Bedingungan is
Östareich seitn Middloita meist ois Teu vo ana deitschn Identität aufgfosst
wuan. De Entwicklung vo an eignständign östareichischn Nationäubewusstsein hod
eascht geng de Mitten vom 20. Joahundad zua eigsetzt. Da Iwabegriff
„östareichische Nation“ hod se ois Bezeichnung fia kollektive kuiturölle,
soziale, historische, sprochliche und ethnische Identitäten von do aun eibiagad.

Easchte Aunsätz fia a östareichische Identität san scho im Fruahmiddloita
entstandn. Späda, zua Zeit vo da Habsburga Monarchie, hod se de Identifikation
vua oin auf de Dynastie bzw. den Monarchn bezogn. Des hod nochn Zusaumanbruch vo
da Monarchie zu ana „fundamentaln kollektiavm Identitätskrise“ gfiad, de unta
aundan ois Grund fia des Scheitan vo da Easchtn Republik vastandn wiad und de
schlisslich aa zum Auschluss ans Deitsche Reich gfiad hod.

Boid nochn Auschluss und wearendn Kriag hod se laungsam de östareichische
Identität entwicklt, de wos vua oin duach de Oppositionshoitung zum NS-Regime
und im Hinblick auf de Kriagsnidalog zum erklean is. A wichtige
Identifikationsroin is vom östareichischn Wiedastand gengan Nationalsozialismus
ausganga. Da deitsche Politologe Löwenthal Richard hod dazua in Spruch prägt:
„Die Österreicher wollten Deutsche werden - bis sie es dann wurden“ prägt.

Auf aan bradn Basis hod se es östareichische Nationalbewusstsein owa eascht
nochn Kriagsend entwicklt. Dazua hom politische und gsöschoftliche Erfoige wia
da Obschluss vom Stootsvatrog und da Wiatschoftsaufschwung in de 1960er Joa
beitrogn.



https://bar.wikipedia.org/wiki/Zweiter_Weltkrieg

Da Zwoate Wödkriag (aa: Zwoata Wejdkriag) hod vum 1. Septemba 1939 bis zum 2.
Septemba 1945 dauad, in Eiropa wor a scho am 8. Mai 1945 aus. Er woa da zwoate
auf globala Ebane gfiate Kriag, wo sämtliche Groußmächt vom 20. Joarhundat
beteiligt gwen san und is da gresste Konflikt mid de meistn Dodn in da Gschicht
vo da Menschheid. Er is da oanzige Kriag, in dem sowoi atomare (von de USA in
Japan) ois aa biologische und chemische Woffn (oi zwoa vo Japan in Kina)
eigsetzt worn san (ABC-Woffn).

Auslesa woa in Eiropa da Ongriff vom Deitschn Reich auf Poin ohne
Kriagserklärung am 1. Septemba 1939. De Ausweitung vom Kriag auf de USA und
Asien is duachn japanischn Ongriff auf Pearl Harbor (Hawaii) am 7. Dezemba 1941
gscheng. 1945, am 9. Mai, hot da Generoi Wilhelm Keitel de bedingungslose
deitsche Kapitulation untazeichnet. De Japana hom am 2. Septemba 1945
kapituliat.

In de zwanzga und dreißga Joar vom zwanzigstn Joarhundat hod da Faschismus in
groußn Tein vo Eiropa imma mehr an Bedeitung gwunna. Da Benito Mussolini hod mit
seim Marsch auf Rom 1922 de Mocht in Italien an sich grissn. 1936 hod Italien,
des enge Beziehunga mitm Deitschn Reich ghobt hod, Ethiopien ogriffa, 1939 homs
Oibanien annektiat.

In Spanien homs vo 1936 bis 1939 in Spanischn Biagakriag austrong, und zwoar
zwischn da Voiksfrontregiarung, de haptsächli vo Republikana, Sozialistn und
Kommunistn gstejd worn is, und vo Onhänga vo oana, vom Generoi Franco gfiahdn
Militärrevoltn. D'Franzosn und d'Russn hom da "Voiksfront" Woffn und
Kriagsmaterioi gliefat, de Deitschn und d'Italiena hom an Franco mit seine
Nationalistn untastitzt. De deitsche nationalsozialistische Regiarung hod extrig
fian Franco de Legion Condor gschickt, de wo entscheidnd zum Sieg vom Franco
beitrong hod.

In Deitschland is da Nationalsozialismus seit de dreißga Joahr zua Massnbewegung
ogwoxn. Am 30. Jenna 1933 is ia und eanane rechtskonsavativn Vabündetn de Mocht
ibagehm worn: Da Adolf Hitler is vom Reichspresident Paul von Hindenburg zum
Reichskanzla ernonnt worn. Der hod donn aus Nationalsozialistn und
Deitschnationaln as "Kabinett Hitler" buidt. De Revision vo da internationaln
Ordnung vom Versailler Vatrog, scho a friarers Zül deitscha Regiarunga, woar as
Programm vo de Nationalsozialistn und eanane Vabündetn. Mitm Wiedaonschluss vom
Saargebiet ans Deitsche Reich 1935, an Einmarsch ins entmilitarisiate Rheinland
1936, in Onschluss vo Östareich und de Obtrennung vom Sudetnland vo da
Tschechoslowakei im Münchna Abkommen 1938, san de easchtn zwoa Züle weitgehnd
erfüd und vo da englischn und franzesischn Appeasement-Politik beginstigt worn.
Sogoa nochm Eihmarsch in de sognennte "Resttschechei" im Meaz 1939, hods aa bloß
Proteste vo de Franzosn und Englända gem, gmocht homs nix. Glei danoch hod
Litauen wegam politischen Druck as Memelland an Deitschland zruck gem,
d'Slowakei is a eigena Stoot worn und woar duach am Schutzvatrog eng an
Deitschland bundn. D'Englända und d'Franzosn woitn de deitsche Expansionspolitik
eihgrenzn und ham de Poin und de Rumänen a Garantieerklärung gem, a weng späda
is donn in a förmlichs Bündnis umgwondlt worn.

Im August 1939 hod Deitschland mit da UDSSR ibaraschnd an Nichtongriffspakt
gschlossn, späda bekonnt ois "Hitler - Stalin Pakt". In am geheimen
Zuasotzartikl homs ned nua de Aufteilung vo Poin, sondan aa no de Aufteilung vo
ganz Eiropa in sognennte Ineressnssphärn ausgmocht.

De Expansionspolitik vo de Japana hod in de dreißga Joar ogfangt, nochdem de
japanischn Militärs oiwei mehr in da kaiserlichn Regiarung zum Song kriagt ham.
Se ham gmoant, sie seiadn de "Schutz -und Ordnungsmocht" vo de ostasiatischn
Vöika gechan Westn und kanntns dementsprechnd beherrschn. De Japana woitn de
Rohstoffvorkommen und Orbata, de wo de andan (Ostasiaten) ghabt hom. De hättns
nämli fia ihr Wirtschaft braucha kenna. Zeascht homs de Mandschurai vo Kina
erobat und bsetzt und as Protektorat Mandschuko umgwandlt, wei de Mandschurei
domois stoak industrialisiat woar. Weis donn zu internationale Proteste kumma
is, sans 1933 ausm Voikabund aus-, und 1936 in Antikomminternpakt eidredn.

1937 hod donn da zwoate japanisch - kinäsische Kriag ogfangt. Den Ausbruch vom
Zwoatn Wödkriag in Eiropa ham se de Japana mit da Bsetzung vo Franzesisch -
Indochina und andare sidostasiatischn Gebiete z Nutzn gmocht. Auf des aufe hod
de USA und as Vaeinigte Kinireich a Embargo gega Japan vahängt und hod dern
finanzieje Middl im Ausland eigfrorn. 1940 hod Japan an Dreimächtepakt mit
Deitschland und Italien untaschrim. Wei mitm Embargo koane Rohstoffe vo de
eiropäischn Vabündetn ins Land kumma san und weis ohne Rohstoffe eanane
imperialistischn Bestrebunga nimma hättn weida duachsetzn kenna, hom de Japana
ian oanzign Ausweg im Kriag mit da USA und mitm Vaeinigtn Kinireich gseng.

Aum easchtn Septemba 1939 um dreiviatl fünfe in da Fruah hod de deitsche
Wehrmocht de Grenz zu Poin ibaschrittn. Drauf haum England und Fraunkreich dena
Deitschn in Kriag erkleat. De poinische Armee is innahoib va zwoa Wochn
nidagschlong worn und Deitschland hod in greßtn Tei va Westpoin bsetzt. De
Sowjetunion hod an Tei im Ostn annektiat (des woar so ausgmocht in
Deitsch-Russischn Nichtaungriffspakt vam August 1939).

In dem Joar hod Deitschland mit da Blitzkriagtaktik Fraunkreich, Bejgien,
Holland, Denemark und Norwegn eroowat. Außadem hod da Luftkriag um England
oogfongt, dea wo bis 1941 dauat hod.

Am 22 Juni hod die Wehrmocht Russlond oogriffa. In dem Joah san aa de Vereinigtn
Stootn inan Kriag eitretn, wej de Japana den Flottnstitzpunkt auf Pearl Harbor
iwafoin hom.

1942 woar de Wendn im Kriag, wej de 6. Amee in da Schlocht un Stalingrad valuan
gaungan is.

1943 hom de Amerikana und Englända Italien in da "Operation Husky" erobat.
Außadem hom de Alleiatn Noadafrika gonz annektiat.

Am 6. Juni 1944 san de Alliiatn in da Normandie in Frankreich eihgfoin. Des
gonze is bei de Westalliiatn unta dem Decknomen Overlord oglaffa. In de fimf
Strondobschnitt: Gold, Juno und Sword, des woarn de Strondobschnitt, wo de
Englända und Kanadia zuaständig woarn. Omaha- und Utah-Beach (Beach hoaßt
Straund) woar des Londegebiet vo de Ami. De deitsche Wehrmocht hod ois
Vorbereitung geng a soichane Londung a muaz Boiweak aufbaut, in Atlantikwoi, iba
de Läng vo da gsaumtn Noadküstn vo Spanien bis Deitschland, wos owa aa nix
gnutzt hod.

Am 20. Juli hom da Oberst Claus Schenk Graf vo Stauffenberg und a boa ondare
hohe Wehrmochtsoffiziare an Aunschlog aufn Hitler gmocht, dea oba ned gonz
hinhaun meng hod, wäj da Hitla nua leicht valetzt woan is.



https://bar.wikipedia.org/wiki/Zirich

Zirich (deitsch: Zürich) is de greaßte Stod vo da Schweiz und die Haptstod vom
Kanton Zürich, Stod und Kanton hoaßen beide gleich. In da Stod lehm 396.027
Leid, im ganzen Kanton uma 1,3 Milliona. Die meisten Zuagroasten san Deitsche,
gfoigt vo Italiener. Ma sogt, in Zürich is des Witschafdszentrum vo da Schweiz.

A Studie hod ergebn, dass Zirich die Stod mit da hechsten Lehmsqualität auf dera
Weid gwen is. Oba 2009 is damid gor gwen: Jetza is Wean de Stod mit da hechstn
Lehmsqualität. Die Limmat fliaßt durch Zirich und laaft usm Zirichsee aussi, der
mitten in der Stood liagt. Da Bahnhof is da greaßte von da Schweiz, und
angeblich da am meisten benutzde von da ganzen Weid.

De Leid redn untaranand Zürideitsch. Im Septemba hams as Knabenschiaßen, do werd
da beste Schütze unter de junga Buam ausgschossen. Ende Aprü gibts as
Sächseleitn, a oide traditionelle Zunftfeier, do werd da „Böög“, da symbolische
Winta vabrennt und da Frühling ko kimma. Des greaßte Technofestl vo Eiropa
steigt a do, de Streetparade. Des is jeds Joar und es kemma knapp oane Million
Leid. In Summa hods no so einige Festl, z. B. des „el caliente“, a
sidamerikanischs Festival, a des greaßte seinera Art in Eiropa.



https://bar.wikipedia.org/wiki/Sauastoff

Da Sauastoff is a chemischs Element mid da Ordnungszoi 8. Ookirzt weadsmim
Buchstam O (kummt asm griechischn vo Oxygenium). Es kummt neer molekular als O2
vor, des hoist dass zwoa Sauastoffatome boranad san. Wenns als O3 vorkummt dann
hoist des Ozon und is schädlich. Es gibt owa aa de ganz söltnen Allotrope O4 und
O8. Da Sauastoff kehrt aa zu de Chalogene.Da Sauastoff is im 18. Johrhundat vom
Schwedn Carl Willhelm Schelee und vom Englända Joseph Priestley unobhängig
voananda entdeckt worn.

Sauastoff is vom Schwedn Carl Wilhelm Scheele und vom Englända Joseph Priestley
um 1770 entdeckt worn. Da Schelee hod mid Braunstein (MnO²) experimentiert. Er
hod im Johr 1771 Braunstein mid Schweflsäure erhitzt und festgstüllt, dass a Gas
entsteiht, des er Feuerluft gnannt hod. Sei Manusgribt hoda owa erscht zwoa Joa
draf vaeffntlicht. Da Pristley hod im Summa 1774 Quecksülwa erhitzt und
beobacht, dass a Gas entwoicht.

Da Sauastoff hod koi Forb und koin Geruch. Er is bei Normalbedingungen a Gas und
schwahra wei Luft destswecha moint ma aa, dass wemma af an Berch afesteigt, das
d'Luft dinna wird. Im Wassa leist se da Sauastoff ner mäsich af und umso wirma
er wird, umso wenga leist'da se. Da Sauastoff is a noum Fluor da
elektronegativste Stoff. Da Sauastoff konn mid alle Metalle reagiern (Ausnahman
san einiche Edlmetalle). Einiche Stoffe fanga scho es brenna oo wenns fein
vodoolt san. Schmölzn dout'a bei 54,74 K, kocha bei 90.188 K. A Dichtn hoda vo
1,33g/l. Es gfreist zu blauen Kristalln. Fir vül Stoffe is da Sauastoff aa
oxidationsmittl owa dei Reaktionen laffa bei Raumtemparatur ner sehr langsam ob
wals Sauastoffmolekül sehr stabül is. Fihrt ma owa Wärmeenergie zou, nachad
laffa dei Reaktionen vo sölwa o.

Da Sauastoff kummt in drei Isodopen vor, dei wo han: 16O es heifigste (zu
99,7%), es 17O (zu 0,03%) und es 18O (zu 0,2%). Assadem sans alle drei stabül.
Es san aa sechs kinstliche Radioisodope bekannt, owa vo dene hod koins a lengare
Halbwertszahl wei a boar Sekundn san.

Da Sauastoff kummt im Wöltall zu 1,07% vir, obwohl a nou Helium und Wossastoff
es drittheifigste Element im Universum is. In da Sun san 0,898%, in da Erdkrustn
san 46,1% im Meer san 85,8% und im menschlichn Kerpa san 60,8% enthaltn. Zwoa
Drittl vo da Kerpamasse san ner as Sauastoff. Doudro komma seng, dass da
Sauastoffzyklos oina vo de grundlegenstn aaf dera Wölt is. Durch de
Photosynthesn vo Pflanzn entstenga pro Johr 300 Mio. Tonnen.

Im Joa wern wödweit 100 Mio. t Sauastoff fia industrielle Zweck hergstöllt. Er
is bis 1998 in blaue Gasflaschn ois technischa Sauastoff, z.B. zum Schwoaßn
vokaft worn, heid wead a in Blau/Weißa Farb fürn technischn und weißa Farb füarn
medizinischn ghandld. De Farbn beziang se auf d Schuita vo de Flaschn, de
Flaschn sejm kennan a andane Farb a hom. Nei kennzeichnede Flaschn hom zusätzle
a "N" ois Kennzeichn drauf. Hergnumma weadszum Schwöissn, in da Metallbranche,
als Teil beim Raketndreibstoff und bei voschiednen Organischn Reakttionen. Driwa
hinaus weadsa als Atemgas aagsetzt. De greißtn Exporteure san d'USA, Russland
und Deitschland.



https://bar.wikipedia.org/wiki/Nil

f Da Nil is 6852 Kilometa laung und damit da längste Fluss vu Afrika und - je
noch Sichtweise - neman Amazonas da längste vu da Eadn.

De Quön liegt in Burundi und haßt Luwironza, insgesaumt hom 10 Lända Zuagaung
zum Nil oda am Quöfluss.

Ma untascheidet an Blaun und an Weißn Nil, da Weiße kimmt vum Viktoriasee und is
länga, da Blaue aus Äthiopien und hot mea Wossa wia da aundare.

In Kartum im Sudan treffan si si und rinnan gemeinsaum zum Delta bei Kairo in
Egyptn wo a daun ins Middlmeea kimmt. Wei de Quön oiso weit weg san und in da
Wüstn Sahara ka Zuafluss mea dazuakimmt, is da Nil a Fremdlingsfluss.

Da Nil woa schau voa 6000 Joa a gscheida wichtiga Fluss. Davau berichtn a heit
nu de großn Stoapyramidn in Giseh. Dozumois woan nu de Katarakte a Problem, oba
des hot ma glöst indem ma in de 1960a-Joa an Staudaumm baut hot. Duach den
Staudaumm gibts iatzand oba in Egyptn kan fruchtboan Schlaumm mea, dea jo fia de
Oidn Egypta enoam wichtig woa. Außadem gibts iatzand a Probleme mit da
Wossaqualität und mit Kraunkheitserreger und -überträger im Flusswossa.



https://bar.wikipedia.org/wiki/Neiseeland

Neiseeland (amtli: New Zealand) is a Inslstoot im Sidwest Pazifik. Ea besteht
aus zwoa Haptinsln, da Noadinsl und da Sidinsl. Dazua keman no eppa 700 kloane
Insln. De Ureiwohna vo Neiseeland, de Maori, nenna s Land Aotearoa.

Neiseelond liegt af da Sidhoibkugl und wead in da Regln za Ozeanien zejd, im
engan Sinn za Polynesien. Neiseelond is dea Stoot, wo am weitastn vo Middleiropa
entfeant is, und liegt af da Eadkugl genau gegniwa vo Spanien.

As Klima vo Neiseelond is groaßtoals gmäßigt, des hoaßt, die
Temparatuauntaschied im Johr san relativ gring. Nua im Flochlond östlich vom
Gebirge (Mackenzie-Becken, Central Otago auf da Sidinsl oda die Rangipo Desert
auf da Noadinsl) heascht a mea oda weniga kontinentals Klima, wo die Summa scho
a 30 °C hoaß wean kinna, oba die Schneefoiwohrscheinlichkeit im Winta aa
dementsprechend heacha is. Im Nordn vo da Nordinsl heascht a subtropischs Klima.
Doo ling die Temparatuan im Winta bei 15 °C und im Summa bei 25 °C. Auf da
Sidinsl liengs so 5 - 10 °C drunta.

Di heachste Temparatua, de in Neiseelond je gmessn woan is, liegg bei 42,4 °C
und is im Feba 1973 in Rangiora und in Christchurch gmessn woan. Die tiafste
Temparatua, de je gmessn woan is, liegg bei -21,6 °C und is im Juni 1995 in
Ophir (Central Otago) gmessn woan.

Neiseelond liegg in a Zone vo storkn Westwindd, den sognonntn "Brüllendn
Viazgan" (Roaring Forties). De Windd treffn in eana Bohn aufm 40. Breitngrad nua
dreimoi auf Lond: oamoi auf die Sidspitzn vo Siidamerika, spaata toalweis auf
Tasmanien und as dritte Moi donn auf Neiseelond. Dodurch rengan sie si auf die
Berg vo da Sidinsl as vo da Tasmansee mitgnummane Wossa oo. Auf da Ostseitn vo
da Sidinsl arreichn die Johresniedaschläg fost 7.000 mm, an da Ostseitn da Berg
is es wesentlich truckana.



https://bar.wikipedia.org/wiki/Mithologie

Mithologie (fria a Sogenwöd gnonnt) is de sisdematische Bschäftigung mit de
Mithen, sei des in literarischa, wissenschoftlicha, mistischa oda religiösa
Furm. Mithologie is somit mea ois nua de Gsamtheit vo de Mithen vo an Voik, ana
Region oda aner soziolen Gruppn. Sea heifig wird dea Begriff owa genau so
verwendt, ois Gsamtheit vo de Mithen noch dea Zugherigkeit zu ana Kultua bzw.
Region. Danebn konn ma a Mithen zua vaschiedanen Themen kultuaüwagreifnd, sprich
sisdematisch, behondln. Ma erhöit donn Untadeilungen wia z.B.
Londschoftsmithologie, Astroimithologie, Zoinmithologie.

Mithologie bschäftigt si owa a mit dea Frogn noch dea Heakunft vo de Mithen und
dern Verhöitnis zu ondaren Erzäfuamen wia Legendn, Mäachen, Soge. Bsundas
Mäarchen werdn mitunter ois degradierte Mithen ongsehn. De Entwicklung vo de
Mithen ois erzöhlarische Gattung und a ihra Tronsfuamation zu Mäachen is
Gegnstond vo da Narratologie. De Entsteung vo Mithen is a Gegnstond vo da
Psichologie, bsonders vo da ehemois modernan Vökapsichologie.

Weil da Gegnstond vo de Mithen gmeinhin religjös gsehen wiad, is eana
Eafuaschung eng mit dea Religjonsgschicht veabundn. Infoamationen aus Mithen san
wichtig zua Rekunstruktion vo religjöse Vuastellungen, de manchmoi Inhoite vo
untaschiedliche mithologische Uaspringe zu an Sistem veabindn.

Zentroie Themn in dea Mithologie san de Erschoffung vo dea Woid
(Schepfungsgschicht) sowie Prozesse vo da Zeastöarung und Erneicharung (z.B.
innahoib vo da Natua, Wiedagbuat), heifig in Veabindung mit dem Kompf vo
untaschiedliche Mächtn (sowoi vo konkrete Göttagstoitn, Himmeu und Erdn, ois a
vo obstrokte, wia guad und bes, hö und dunkl) und dene eana gegnseitiga
Üwaweutigung.



https://bar.wikipedia.org/wiki/Miguel_de_Cervantes

Miguel de Cervantes Saavedra [miˈɣel ðe θeɾˈβantes sa.aˈβeðɾa] (* vamuatli 29.
Septemba 1547 z Alcalá de Henares; † 23. Aprui 1616 z Madrid) wor a spanischa
Schriftsteja und Dichda. Ea guit ois Nationaldichda vo Spanien. Wejdweit bekannt
worn is mid seim Roman Don Quijote. Des wor ned nua da easchde modeane
eiropeische Roman, sondan guit aa ois oana vo de bestn Romane vo oin Zeidn.

Da Cervantes hod a recht omteialichs Lem gfiahd. Ea is in oana vaoarmtn
Odlsfamij ois oans vo siem Kindln zua Wejd kema. In Salamanca und Madrid hod a
Theologie studiad. 1569 is a voa da spanischn Justiz noch Rom gflichdt und do
Kammadeana vom Kardinal Giulio Acquaviva worn. No im sejm Joar is a z Neapl in
de spanische Marine eidredn, de wo do stationiad gwen is. Anno 1571 hod a an da
Seeschlocht vo Lepanto teignomma, wo da Juan de Austria geng de Tiakn kämpft
hod. In da Schlocht is a meafoch vawundet worn, u.a. is sei linke Hand vastimmed
word. Ea is deshoib aa da Oahendige vo Lepando gnennd worn in owa in da Marine
bliem. Anno 1575 is a vo algerischn Korsarn (Piratn) gfanga gnomma worn und af
Algier vaschleppt worn. Easchd noch fimf Joarn is aa wieda frei kema und af
Spanien zrugg ganga. 1580 bis 1582 hod a wieda ois Soidot an spanischn
Kriagszign in Portugal und af de Azorn teignomma. Nacha wor a houchvaschuidet
und hod si desweng ois Schriftsteja und Dichda vasuacht.



https://bar.wikipedia.org/wiki/Landgreis_Marktheidenfeld

Da Landgreis Marktheidenfeld (amtli: Landkreis Marktheidenfeld) is a ehemoliga
Landgreis im bayerischn Untafrankn.

De greßtn Orte woarn Marktheidenfeld, Kreuzwertheim, Neubrunn und
Stadtprozelten.

Da Landgreis hod 1972 (im Uahzoagasinn im Noadn ogfonga) an de Landgreise Lohr
am Main, Karlstadt und Wiazburg (olle in Bayern), an den Landgreis
Tauberbischofsheim (in Bodn-Wiattmbeag) sowia an de Landgreise Miltenberg,
Obernburg am Main und Aschaffenburg (olle drei wiedarum in Bayern) gheat.

Am 1. Juli 1972 is da Landgreis im Zug vo da Gebietsreform in Bayern aufglest
und mid de domolign Landgreise Gemünden am Main, Karlstadt und Lohr am Main zum
so gnenntn Landgreis Mittelmain zammgfosst worn. Am 1. Mai 1973 hod da Landgreis
de heit guitige Bezeichnung Landgreis Main-Spessart eahoitn.

Oanige Gmoana ausm Oidlandgreis Marktheidenfeld san zu de Landgreise Miltenberg
und Wiazburg kema.

Am 1. Juli 1956 ism Landgreis bei da Eihfiahrung vo de bis heit guitign
Kfz-Kennzeichn des Untascheidungszeichn MAR zuagwiesn worn. Es is bis zum 3.
August 1974 ausgem worn.



https://bar.wikipedia.org/wiki/Laiboch

Laiboch (windisch: Ljubljana?/i [ʎuˈblʎana], deitsch: Laibach, italienisch:
Lubiana) is de Haptstod und mid 287.218 Eihwohna (2015) gleichzeidig de grässte
Stod vo Slowenien. De Stod liegt aun de Fliss Save und Ljubljanica (Laiboch) im
Laibocha Beggn.

De Stod is es politische, wirtschafdliche und kuituröle Zentrum vo Slowenien und
Sitz vo am Remisch-katholischn Erzbischof. Seidm Joa 1919 gibts de Universität
Laiboch.

Es gibt drei vaschiedane Erklearungen fia de Herkunft von dem Nauman. Da
windische Stodnauman Ljubljana kummt entweda von „ljubljena“, des haasst so vüü
wia „gliabte Stod“, oda vom lateinischn Flussnauman „aluviana“. Da boarische
Nauman Laibach diafat vom Fluss Laiboch ogleit sei, an dem wos de Stod liegt. De
Endsüüm „-och“ kummt in vüü boarische Flussnauman vua (z.B. Soizach).
Oidboarisch „-aha“ bedeitt Wossa bzw. Gwässa, vgl. des lateinische „aqua“.

In Östareich (vur oim in Kärntn und in da Steiamork) und Bayern wiad noch wia
vua de Bezeichnung Laiboch vawendt, in Preissn hod si mea oda weniga da
slowenische Nauman Ljubljana duachgsetzt. Es deitsche Auswärtige Aumt in
Deitschland vawendt beide Bezeichnungen parallöö.

Des von de Rema grindte Emona (Colonia Emona/Aemona/Iulia tribu Claudia) woa
zwoa an da Stöi vom heiting Laiboch, is owa in da Vöökawaundarung untagaungan
und is desweng nur a Vuagängasiedlung vo da heitign Stod. Laiboch is im Zug vo
da Ostkolonisazion vo Siedla ausm Herzogdum Bayern grindt wuan. Seidn
Hochmiddloita is es de Hauptstod vo Herzogdum Krain gwesn, was zum Deitschn
Reich gheat. 1276 is des Herzogdum Krain zaummt da Hauptstod an die Hobsburga
gaungan, 1461 is daunn aa Bischofssitz wuan.

Untam Napoléon Bonaparte is Laiboch vo 1809 bis 1813 de Hauptstod vo de
Illyrischn Provinzn vo Frankreich gwesn. De Bevöökarung hod im Hochmiddloita vua
oim aus Baiern bstaundn. Noch 1848 woas da kuiturölle Middlpunkt vo de Slowenen.
Bei da Voikszöhlung 1880 san de 5.658 Baiern nua mea a Mindaheit gwesn. Vuam
Easchtn Wöidkriag is Laiboch a Östareichisch-Ungarische (K.u.K) Garnisonstod
gwesn. Im Joa 1914 san do stazioniat gwesn:

Vo 1918 aun bis 1991 hod Laiboch zu Jugoslawien gheat. Nua im Zweitn Wöödkriag
woas aunda, da hod de Stod zu Italien gheat und damit zum Deitschn Reich. De
Laibocha Baian san noch 1945 emso wia de ibrign Bairisch-Slowenen wegn de
AVNOJ-Beschliss (auf Deitsch Antifaschistischer Rat der Nationalen Befreiung
Jugoslawiens) vatriem wuan. Es san obaraa vü umbrocht wuan.

81,1 % vo d' Eihwohna vo Laiboch san bei da Voikszählung vo 2002 slowenische
Stootsbürga, 7,5 % Bosnia, 3,5 % Kroatn, 3,2 % Jugoslawn (haid Serbm und
Montenegrina), 0,7 % EU-Bürga (do'z'mois EU-15), 0,6 % Mazedonia und 0,5 %
ondare.

Slowenisch is de alloanige Omtssproch vo da Stod und is vo 78,9 % ois
Muattasproch ogem worn. Weida hom 4,1 % Serbisch, 3,9 % Kroatisch, 3,9 %
Serbokroatisch, 3,4 % Bosnisch und 1,9 % ondare Sprochn ogem.

Laiboch wirkt auf da aanen Seitn wiara östareichische Stod, hod owa durch sei
Oidstod, de vüin Cafes am Fluss und 's gmässigte Klima aa a mediterrans Flair.

Da Turismus hod seid 2004 an explosionsorting Aufschwung daleebt. 's Zimmaogebot
is higeng gleich bliem, dementsprechnd hom d' Preise ozong und san mid deitsche
Grosstäd z' vagleichn.

Im Summa, speziö im August, findn vaschiedane Musikvaostoitungen in da Oidstod
und auf da Burg stott. Südlich vo da St.-Jakobs-Bruggn (Šentjakobski most)
zwischn da Zoisova cesta/Strossn und Karlovška cesta/Korlsstrossn lieng auf da
westlichn Seitn de Ljubljanica-Terassn, a beliabta Treffbunkt am Wochnend.

De Universität Laiboch (slow. Univerza v Ljubljani) is d' öidaste und
renomiarteste Universität vo Slowenien. Mid üwa 64.600 Studentn on 22 Fakultätn,
3 Kunstakademien und 1 Universitätskolleg aa aane vo d' gresstn in Eiropa.

De Univärsität Laiboch is 1919 im Zentrum vo Laiboch gründt worn. Scho im 17.
Joahrhundat hom humanistische und theologische Akademien bestondn. Unta
fronzäsischa Herrschoft (1810) is a easchte Universität gründt worn, de owa nur
kurz Bestond ghobt hod. De UNI beschäftigt haid uma 3500 Professorn und
wissnschoftliche Assistentn sowia fost 900 technische und administrative
Ogstöide. Bis zur Grindung vo da UNI Marburg (1978) und Primorska (2001) is 's
fia fost 50 Joahr de aanzige UNI in Slowenien gwesn.

De Musikakademie Laiboch (slow.: Akademija za glasbo v Ljubljani) is zomm mid da
Kunstakademie und da Akademie fia Theata, Radio, Füim und Fernsehng aane vo drei
Kunsthochschuin in Laiboch und Teil vo da Universität Laiboch. Sie is im Joahr
1939 gründt worn und is domois aus 'm Musikkonservatorium hervurgonga. Da
easchte Rektor is da Julij Betetto gwesn.

De Musikakademie is d' aanzige Musikhochschui in Slowenien und sie is
Ausbüidungsstättn fia d' Mehrzoih vo de slowenischn Komponistn, Dirigentn und
Musikpädagong. 's studiarn owa aa vüi ausländische Studentn on da Musikakademie.

Laiboch hod a wichtige Funkzion ois intanazionala Vakeahrsknotnpunkt südlich vo
de Oipm fia de Vakeahrsströme zwischn Italien und Ungarn, sowia vo Östareich
noch Kroazien. 's gibt an Autobohring sowia viar weitgehate vertiggstöide
Autobohnen Richtung Assling (Jesenice)/Karawankntunnöi, Koper, Marburg (Maribor)
und Agram (Zagreb) sowia Richtung Ungarn.

Laiboch liegt on da zwaagleising Hauptbauhn Marburg-Triest (urspringlich
Bestondteeu vo da östareichischn Südbauhn) a aagleisige Hauptstreggn fiaht iwa
Assling noch Villach. Beide Streggn san elektrifiziart und ermäglichn aa üwa de
gnonnte Städ ausse a tägliche Schnöizugvabindung Richtung Agram, Rijeka und Pula
(Kroazien). Aussadem gibt 's no a ned elektrifiziade Streggn noch Karlovac (üwa
Novo Mesto) und noch Kamnik.

Da Foahrradlvakea is im Summa bedeitnd, owa durch d Vakeahrsplanung stork
reglementiad. Es gibt a Foahrradlvabot auf zoihreiche Hauptstrossn, dodrunta is
de Slovenska cesta, da wichtigstn Gschäftsstrossn im Zentrum vo da Stod. Auf
aanzlne Obschnitte is as Vabot aufghom worn, owa ausschliasslich nur im Zaumhong
midm Bau vo Foahrradlweg. Seidm Joahr 2000 gibt 's an klaanen stodingarischn
Oitogsradlvabond.

Da Flughofm Laiboch (slow.: Aerodrom Ljubljana, engl. aa Brnik Airport) is da
intanazionale Flughofm vo Laiboch. Er liegt 26 Kilometa neadlich vom Stodzentrum
und siem Kilometa südöstlich vo Krainburg (Kranj) bei da Ortschoft Brnik.



https://bar.wikipedia.org/wiki/Krowodische_Sproch

De krowodische Sproch (dt.: kroatisch, krowod.: hrvatski jezik) ghead zum
südslawischn Zweig vo de indogermanischn Sprochn.

De krowodische Standardsproch basiat (wia aa de Standardvarietätn vom Serbischn,
Bosnischn und Montenegrinischn) aufn neištokavischn Dialekt, hod owa aa Eiflüsse
vo kajkavischn und čakavischn Dialektn. Des Krowodische wiad mitn lateinischn
Alphabet gschriem.

Weu de krowodische Staandardsproch sea ähnlich is wia de bosnischn,
montenegrinische und de serbische Standardsproch (de Sprecha vo de
Standardsprochn kena si problemlos miteinaunda vaständign), vstretn vü Slawistn
und Soziolinguistn vor oim außahoib vom ehemolign Jugoslawien de Manung, dass de
ois Varietätn vo ana anzign plurizentrischn Sproch aungsäng wean, de wos ma
Serbokroatisch nennt.

Des Wossakrowodische bzw. Burgnlandkrowodische Sproch (vo dem de
Standardvarietät iwawiegend aufn Čakavischn basiat) und des Moliseslawische (des
wos aufn štokavischen Dialekt zruckgähd) untascheidn se vü stäaka vom
Standardkrowodischn und wean deshoib ned ois Varietätn vom Krowodischn aungsäng.

Krowodisch wiad woascheinlich vo ungefäh siebm Müllionen Menschn gredt. In da
Voikszöhlung vo 2001 hom in Krowozien 4.265.081 Menschn (96,12 % vo de Eihwohna)
s Krowodische ois Muadasproch augebm. Dazu gibts aa no muadasprochliche Sprecha
in Bosnien-Herzegowina und in da Vojvodina, unta krowodischn Zuawaundaran aus
jugoslawischa Zeit in Slowenien sowia in da krowodischn Diaspora, voa oim in
Middleiropa (Deitschland, Östareich, Schweiz), Italien, Nordamerika (USA,
Kanada), Südamerika (unta aundam Argentinien, Chile, Bolivien) sowia in
Australien und Neiseeland.

Es ist de Aumtssproch in Krowozien, ane vo de drei Aumtssprochn in Bosnien und
Herzegowina sowia ane vo de sechs offiziön Mindaheitnsprochn in da Vojvodina in
Serbien.

De Dialekte vom Krowodischn wean in drei Großgruppn eiteut, de wos noch da
jeweulign Foam vom Frogewoat wos (was) (ča, kaj, što) gnennt wean:

Des Štokavische wiad aa vo de Bosniaken und da Meaheit vo de Serbn gredt und
büdt de Grundlog vo da krowodischn und aa vo da bosnischn und serbischn
Standardsproch.

De Sproch wiad mitn lateinischn Alphabet und einign Sundazeichn (duach Zuagob vo
diakritischn Zeichn) gschriebm. S krowodische Alphabet hod 30 Buchstobm:

De Buachstobm q, w, x und y ghean formal ned zum Alphabet und kumman nua in
Eigennaumen fremdsprochiga Heakunft vua. Bei Bedoaf weans wia obm zagt ins
Alphabet eisortiat. De Digraphn dž, lj und nj wean in da alphabetischn Ordnung
jeweus ois a anziga Buchstobm behaundlt. Es gibt nua a sea geringe Aunzoi vo
Weatan, in dena de Zeichngruppm zwa trennte Laute bezeichnan und deshoi ois zwa
Buachstobm behaundlt wean miassn (z. B. izvanjezični 'außasprochlich,
extralinguistisch’, wo zwischn izvan- 'außa-’ und -jezični sprochlich’ a
Morphemfugn liegt).

Weus „R“ im krowodischn zum Teu sübischn Charakta hod, gibts aa Weata ohne
Vokale. Beispü dafia waradn: „Krk“ /kr̩k/ (a krowodische Insl), „prst“ /pr̩st/
(boar. Finga) oda „krš“ /kr̩ʃ/ (hochdeitsch Karst). In da Schrift wean as
sübische und s ned-sübische R gwenlich ned untaschiedn.

Krowodisch hod an melodischen Wuatakzent (engl. pitch accent) und zöd zu de
Tonsprochn. Des bedeit, dass de Tonhächn vo de betontn Sübm und da
Tonhächnvalauf vo am Wuat a Roin spün und aa zua Bedeitung vo am Wuat beitrogn.
In da Standardsproch wiad a steiganda und a follenda Ton untaschiedn.

'Beleg: Wei im Krowodischn aa des /r̩/ an sübischn Laut doastöd, kaun da
Wuatakzent aa auf den Laut foin. Deshoib kenna de Akzentzeichn ned nua auf de
Vokale sundan aa aufs r gschriem wean.

Sprochtipologisch gseng is as Krowodische so wia de meisten aundan slawischn
Sprochn a flektiarande Sproch mit deitlich analytischn Elementn. Zauman mit de
štokavischen Standardvarietäten nimmts Krowodische a Zwischnstölung in da
slawischn Sprochfamülie ein. Im Westslawischn, Ostslawischn und Slowenischn) is
da flektiarende Charakta vom Urslawisch im Bereich vo da Nominalflexion guad
dahoidn, während de Verbalflexion zugunstn vo analytischen Konstruktionen stoak
obbaut wuan is. Demgegniwa is im Bulgarischn und Mazedonischn de Verbalflexion
vom Urslawischen bewoat wuan, während de Nominalflexion zugunsten vo
analytischen Strukturn obbaut wuan is. Im Krowodischn san de Kategorien sowoi vo
da Nominalflexion wiara vo da Verbalflexion vom Urslawischen in wesentlichn Teun
dahoidn, es Formensystem is owa durchn Obbau von Flexionsklassen und Zaumanfoi
vo Formen stoak vaafocht wuan. Außadem san maunche vo de daeabtn Kategorien nua
no in eigschrängtn Ausmoß gebraichlich und konkurrian mit neian analytischn
Konstruktionen.

Noch da Unabhängigkeitserklärung 1991 is s Krowodische in Krowozien endgütig ois
eignständige Sproch aunakaunt wuan. Da Begriff Serbokrowodisch wiad in Krowozien
offiziö ois a Relikt vo ana aufzwunganen Kunstsproch bezeichnet. In Krowozien
wiad de Distanz zum Serbischn betont. Zum an im Wuatschotz, zum aundan in
kuituarölla und historischa Sicht. Oide Weata aus da Zeit vua 1918 wean
wiedabelebt. Ma is da Aunsicht, dass de natialiche Entwicklung vo da Sproch
duach des kommunistische Regime (und diverse dubiose Sprochobkommen) glittn hod
(vua oim in Bezug auf de Reichhoitigkeit). Dazua gibts Bestrebungen, de
Grammatik zum Vaafochn (Zwadeitigkeitn zum Eliminian).

Am 14. Aprü 2005 is vom krowodischn Ministerium fia Wissnschoft, Büdung und
Spuat da „Rat zua Normierung vo da krowodischn Standardsproch“ (Vijeće za normu
hrvatskoga standardnog jezika) grindt wuan.



https://bar.wikipedia.org/wiki/Jazz

Jazz is a Musikrichtung, de wos ums Joa 1900 in USA entstaundn is. Sie is vua
oim vo Afro-amerikanan gschoffn wuan. Da Jazz is in vüfötiga Weise weida
entwicklt wuan - haifig im Crossover mid aundan Musiktraditionen und Genres.
Jetzt wean a scho Musikformen zan Jazz zöht, de oft nur a weng bis gor nimma mit
da afro-amerikanischen Tradition verbundn san.

Da Jazz wiad weng seine künstlarischen Bedeitungen haifig ois amerikanisches
Pendant zua "klassischn" eiropäischen Musik vastaundn. Außadem hod a fia vü
aundare Richtungen vo da Musik, vo Pop bis Folk, neiche Meglichkeiten gschoffn.

De Heakumft vom Wuat Jazz it unkleat. In friachn Jazz hod ma ois "Hot Ragtime"
oda afoch "Ragtime" bezeichnet. 1909 tauchd da Begriff in dem Liad „Uncle Josh
in Society“ auf: „One lady asked me if I danced the jazz …“, woarscheinlich is
damit a Oat vo Ragtime-Tanz gmaant. 1913 is da Begriff ois Bezeichnung a Oat vo
Musik belegt. Dees Wuat kummt meglichaweise aus da kreolischn Sproch (Patois),
wo „jass“ „heftige Aktivität“, im speziön Sexualvakea bedeidd. Dazua a Quön: „If
the truth were known about the origin of the word 'Jazz' it would never be
mentioned in polite society.“ [„Étude“, Sept. 1924]. (Auf Weanarisch: "Waun de
Woaheit iwa de Heakumft vo dem Wuat 'Jazz' bekaunt warad, dadads auf goa kaan
Foi in da feinen Gsöschoft ausgsprochn wean.")

Da Jazz baut schwaapunktmäßig aufn eiropäischn Tonsystem auf: Eiropäische
Melodik und Harmonik, musikalische Formen (zum Beispü Liadfuam), sowia
eiropäische Instrumente (Blosinstrumente, Klavia, Gitarrn, Kontraboss, große und
klaane Dromme, Beckn). De eiropäische Musikkuitua wiad im Jazz owa auf eigane
Weise gnutzt. Wichtig is a bsundara Rhythmik (Swing, Groove), a intensive,
spontane Interaktion (u.a. Call and Response) und a Tonbüdung, de wos si am
vokaln Ausdruck orientiat. De Kennzeichen, bsundas de Rhythmik, lossn si auf
afrikanische Musiktraditionen zruckfian.



https://bar.wikipedia.org/wiki/Inglstod

Inglstod, aa Ingoistod (amtli: Ingolstadt, lateinisch: Auripolis), is a
greisfreie Stod on da Donau in Bayern. Mid ara Eihwohnazoi vo 132.438 (zum 31.
Dezemba 2015) is noch Minga de zwoatgresste Stod vo Obabayern und noch Minga,
Niamberg, Augschburg und Rengschburg de finftgresste Stod vom Freistoot.

De Grenz vo 100.000 Eihwohna hod Inglstod 1989 iabaschrittn und is d'jingste
Grousstod vo Bayern und aa vo Deitschland. Inglstod is noch Rengschburg de
zwoatgresste deitsche Stod an da Doana und gheat zu de am schneijstn woxndn
Städt in Deitschland. 2006 hot Inglstod as 1200-joarige Stodjubiläum gfeiat.

1516 hams z Inglstod as Reinheitsgebod fia Bia vakindt, nach dem se heit no alle
Brauarein in Deitschland richdn miassn. Z Inglstod is aussadem de Audi dahoam,
da gresste Orbatgeba in da Region.

Des Stodgebiet is 133,37 km² grouss. Damit is Inglstod flächnmassi noch Minga,
Niamberg und Augschburg de viatgresste Stod vo Bayern. De gresste Ausdehnung vo
Ost af West is umara 18 km, vo Noad af Sid in ebba 15 km. De Stodgrenz is 70 km
lang.

Inglstod liegt 48° 45′ 49″ Noad und 11° 25′ 34″ Ost. De Stodgrenz is zirka 14 km
vom geografischn Middlpunkt vo Bayern, dea wo in da Nachan vo Kipfaberg is,
entfeant. Da hechste Punkt is mid 410,87 m im Stodtei Pettnhofa, de Oidstod
liegt 374 m iban Noamalnui. Da niadrigste Punkt is de Schuttereihmindung ind
Doana mit 362 m  ü NN. Z Inglstod guit wia in ganz Deitschland de
Middleiropäische Zeid, wobei de middlare Ortszeit dera gengiwa 14 Minutn
zruckbleibt.

Des Stodgebiet liegt sidli vo da Doana af a Niedaterrass aus da Wiameiszeit und
neadli auf a Hochterrass aus da Riseiszeit. Da Grund z Inglstod is iwawiengd aus
Schotta und Sand, im so ghoassna „Donau-Schwemmland“. Im Noadn und Sidn, wo s
Stodgebiet in tertiärs Higlland einereicht, findt se in de diaffan Schichtn
Siaßwossamolassn. Duach de Oblagarung vo Leess is sei Tongehoit im Laff vo da
Zeit stoark ogstieng; desdaweng han de Bedn z Inglstod bsundas doda, wo scaa no
dazua Auenloam gibt, recht loamig.

Es Klima z Inglstod wead vo ibawiegend druggane und woarme Summa und druggane
und koide Winta kontinental prägt. Mit a duachschnittlichn Niedaschlogsmenge vo
umara 650 mm im Joar is es Klima z Inglstod deitlich druggna ois wia im
Oipmvoaland. Im Gengsotz dodazua hoitn si vor oim im Hirbst, owaa aa im Winta
oft bständige Nebe und Hochnebe, de si aa im Dogeslaff ned afläsn. Desweng
braucht ma si ned wundan, wann da Vakeasfunk af da A 9 aa no an Nammidog an Nebe
mejdt. Da Wind kummt iwawiegend aus westlicha und siidwestlicha Richtung, im
Hiabst eftas aa ausm Noadostn.

De Doana duachfliaßt es Stodgebiet vo Inglstod vo Westn af Ostn auf a Länge vo
14,2 km. Da Wossastand bedrogt bei Niedrigwossa 96 cm, währnd da langjaarige
middlare Wossastand bei 218 cm liegt. Beim Joahundathouchwossa im Mai 1999 wor
da Pegel bei 748 cm. Im Bereich vo da Stod Inglstod is de Donau zwischn 80 und
100 Meta broad, wobeis bei da 1971 baudn Staustufn im Westn vo da Stod (de wo im
Normalbetrieb an Strom fiad Boh mocht) am Stausee hechstns 500 Meter broad
gstaut wern ko. Mit Ausnohm vo de Stodteile Haunwäa (Haunwöhr) und Geroifing
(Gerolfing) und da hoib-legaln Siedlung im Roudn Grias am Baggasee, de wo bei
Houchwossa Dag zwengan Grundwossaspiagl leicht a Broblem kriang kanntn, is
Inglstod in de letzten Joazehnt vo Houchwossakatastrophn vaschont bliem.

As Bestreben vo da Stod is, de Doana wieda mehr ins städtische Lem z integrian.
Dazua san im Joar 2007 an da Nordseitn vo da Doana Ufabefestigunga und Terrassn
baut worn. Af da gengibaliegenden Sidseitn is de vom Toni Amler konzipiade
Seebühne beim Klenzepark gegniba vom Neia Schloß.

De Stod Inglstod is vo drei Landgreisn umgem, de wia Inglstod zum
Regierungsbeziak Obabayern ghean. Des san im Noadn vo da Stod da Landgreis
Eichstätt, im Siidostn da Landkreis Pfaffenhofen an da Ilm und im Siidwestn da
Landgreis Neuburg-Schroomhausen. Zamm buidns de Planungsregion Inglstod (Region
10). Foignde Gmoana vom Landgreis grenzn direkt an de Stodgrenz vo Inglstod oo:
(sie wern nochm[Uhrzoagasinn ogfanga im Noadwestn gnennt):

Während de friahn archäologischn Zeigniss in de Voaoat vo Inglstod gfundn worn
san, liegt fia de Bronzezeit easchtmois a Beleg fia a Bsiedlung im Bereich da
spadan Oidstod vo Inglstod vor. Es handelt si um mehra Graba, de wo beim
„Herzogskasten“ ausgmocht worn san. Wejche Bedeitung des Gebiet an da Donau zu
dera Zeit ghabt hod, zoagt da Fund vo da umfangreichstn Grobolog vo da
Urnenfejdakuitua in Süddeitschland bei Zuchering, de wo zu de greßten in Eiropa
zejt. De bstähd aus zirka 600 Graba, de wo si af an Zeitram zwischn dem 13. und
10. Joarhundat v. Kr. vateiln. A weidas eindrucksvois Zeignis vo dera Epochn is
des aus fast 3.000 Tein gmochte Bernstoacollier, des wo 1996 bei Grabunga am
Glände vo da Audi AG gfundn worn is. Ihr End findt de houch entwickelte Kultur
im Ram Inglstod mit da Vabroadung vo da Eisenvaorbatung.

Fia de nochfoigende Hallstattzeit, de friare Eisenzeit, deitn de archäologischen
Befund in ebba de Existenz vo am Herrenhof mit Siedlung fian Bereich Zuchering
aus. Ähnliche Spuan findn si aa no in Etting und Dünzlau. Fia de „La-Tène-Zeit“
findt si mit dem 1,5 km vo da heitign Stodgrenze entfernten „Oppidum vo
Manching“ oane vo de greßten keltischen Siedlunga ibahapt. Im Stodgebiet sejba
gibts a boar kloanere Siedlunga vo de Kejtn, de wo scheinbor Nochfolgesiedlunga
vo de Niedalossunga in da Hallstattzeit san.

Mit am Fejdzug vom Drusus 15. v. Kr. und im Afbau vo da Provinz Rätien is des
Gebiet um Inglstod Tei vom Remischen Reich worn. In ebba 50 Joar noch dem
Fejdzug is bei[Oberstimm, unmiddelbar an da heidign Stodgrenz, a remischs
Kastell zua Sicherung vom 20 km Limes, der wo ebba 20 km weida nerdlich wor,
baut worn. Auf de wirtschaftliche und militärische Bedeitung vo da Region weist
net zletzt de houche Dichtn an remischn Straßn hi. Restln vom Wegnetz findn si
in Hagau, Dünzlau, Etting und Feldkirchen, wo aa da Doaneibagang gwen is. Auf
Siedlunga deitn de Restln vo mehra Landhaisa („Villae rusticae“) in Etting,
Feldkirchen und Unterhaunstod hi. De Restln vo am Wachposten san bei Zuchering
entdeckt worn.

De easchte schriftliche Eawähnung vo Inglstod findt si in da
Reichsteilungsurkundn vo Karl im Großn, da „Divisio Regnorum“ vom 6. Feba 806,
ois „villa Ingoldesstat“, da „Stätte des Ingold“, de wo si scho in da Zeit vo de
Agilolfinger entwicklt ham deafat. Inglstod is in dera Urkund zamm mit Lautahofa
ois Kenigshof bsundas aussaghoom: Olle zwoa Hef soin am zuakinftign Kaiser, am
Karl seim Suhn (Karl da Jingar) foin. Wo dea Kenigshof „Ingoldesstat“ genau
gleng is, ko bisetz archäologisch ned nochgwiesn wern. Ois woorscheinli guit aba
a Standort im Bereich vo da heitign Oidstod, wobei grad de Archäologie in
Stodtei Fejdkiacha net ausschliaßt. Im Joar 841 werd des karolingische Kammaguat
Inglstod vo Ludwig im Deitschen, im Nochfoiga vo Karl im Groußn afm fränkischn
Kenigsthron, an sein Kanzla Gozbald, am Abt vom Klousta Niederaltaich ibatrong,
so das nacha fia lange Zeit des Klousta as Präsentationsrecht fia de Obere Pfarr
(des is de Moritzkirch, nachm Patron vo Niadaoeda, im heilgn Mauritius) ghobt
hod. In da ausgstejdn Schenkungsurkund werd easchtmois de Gräss vom Ort gnennt.
Er umfosst nem am Fronhof insgsamt 34 Hubn, davo immahin 12 Hef fia kinigliche
Botn (Sintmonna) und aa zwoa Oagnkiran. Zehn Joar spada ibadrogt da Abt seine
Besitzunga im Klousta.

Vo Archäologn werd a Valegung vo da Schutter dischkriat. Geologisch gseng is a
urspringliche Schuttamindung in de Doana a boar Kilometa obahoib vo da heitign
Mindung woascheinlich. Fiar a Siedlung, wias des karolingische Kammaguad und des
niederaltaichische Kloustaguad Inglstod gwen is, is net nua a sichare und
strategisch ginstige Logn nädich worn, sondern emfois a Muihboch. A Valängarung
vo da Schutta bis zum heitign Inglstod häd boads megli gmocht und waar zuadem im
Rahma vo de damoligen technischen Meglichkeidn gleng.

Fia de Zeit zwischn dem spaden 9. und dem oogfangan 13. Joarhundat fejn
uakundliche Belege fia Inglstod. Vamuadt werd a Zastearung vo da Siedlung
während de Ogriff vo de Ungarn im 10. Joarhundat oda a groußa Brand, der wo
weite Teile vo Inglstod zasteat und damit den Ostoß fia den spadestens um 1200
ogfanganan Wiedaafbau gebm hod und aa zum dalanga vo de Stodrechdt.

Inglstod ko in dera Zeit noch da Ibanohm vom Vogteirecht iba Niederaltaich, und
somit vo Inglstod duach de Herrn vo Boong, ned ohne Bedeitung gwen sei. Nochm
Aussterm vo de Grofn vo Bogen 1242 erm de wittelsbachischen Herzeg ian Bsitz.
Daher is a Stodgrindung duach de Wittelsbacha bis zum Aussterm vo de Grofn vo
Boong 1242 ned in Frog kema. Mit de Wittelsbacha is a neia Afstieg vom Ort
meglich worn, wei do a wichtige herzogliche Zoistättn mit Bruck gleng is, de wo
de Straß af Niamberg bewocht hod. Wei de Bruck vo Neiburg bis 1247 in da Hand vo
de Pappenheim Marschälle vo Pappenheim gwen is, is de Inglstädter Bruck de
oanzige im weiten Umkroas, de wo dena wittelsbachischen Herzeg untastandn is.

Im Joar 1234 is de „Moritzkiach“ nei baut worn. Obs zu dera Zeit de Planstod
Inglstod scho gem hat, oda ob eascht Herzog Otto II. in de 1250a Joar de
Vaeinigung vo verschiedene Siedlunga zua Stod voizong hod , bleibt unklor. Sicha
is auf jedn Foi, dass es diverse Siedlunga aufm Gebiet vo dea 1312 vom Kaiser
Ludwig IV. bschtätigtn Stod gem hod, de wo emfois auf karolingisches Kenigsguat
und niederaltaichisches Kloustaguad zruck gengan. Um 1280 is a easchte Stodmaua
nochweisbor. De umschliaßt a Rechteck mit schachbrettortig oglegtn Stroßn und a
zentralen Hauptkreizung beim Schliffelmarkt und aa a Burg im sidestlichen Eck
vom Stodgebiet, dem heitign Herzogskostn. Da Stodkern war augenscheinlich scho
1258 bewohnbor, wei aus dem Joar de easchte herzogliche Urkunde datiad, de wo z
Inglstod ausgstejt worn is. Um 1250 bekommt Inglstod des Stodrecht valiehen und
spada iba des ausse des Minzrecht. Im Joar 1254 is da easchte Biaga vo da Stod
Inglstod, da Heinrich Trost, urkundli eawähnt worn.

Um 1300 is Inglstod untam Kaiser Ludwig im Baiern – wenngleich nur fia uma drei
Joar – Haptstod vom Teiherzogdum Obabaiern worn, wei da Ludwig ois Vormund vo de
Buam vom Otto III. vo Niederbayern de Teilung vo Baiern wieda zruckgnumma ghobt
hod.

Scho bei Fertigstejung vo da easchtn Stodumwollung wor a groussa Tei vo da
Bebaung aussahoib vo da Befestigung. Trotzdem hods bis in de 1350a Joar dauad
bis mit da Stodvagrässarung ogfangt worn is. A wichtige Vorarbeit dafia wor de
Zuwefiarung vom Doanahaptptorm an de Stod, de wo um 1360 obgschlossn gwen is. De
Stoddaweidarung mitm Bau vona voiständig gmauadn Stodbefestigung is 1362
urkundlich gnehmigt worn. Mit am Bau is in da Mittn vo de 1360a Joar im Ostn am
Doanaufa oogfanga worn undam End vom 14. Joarhundat is da Mauerring an da Doana
im Westn gschlossn gwen. De Orbaten am Doanaufa hom si no bis in ebba 1430
hizong.

No während am Ausbau vo Inglstod gorbat worn is, is 1392 zua Teilung vo Baiern
in de Herzogtima „Baiern-München“ (untam Johann II.), „Baiern-Landshut“ (untam
Friedrich im Weisen) und „Baiern-Inglstod“. Inglstod is daduach Haupt- und
Residenzstod vo am souveränen Herzogdum untam Stephan III. („Stephan im
Kneißl“).

Da Suhn vom Stephan III., da Ludwig VII. („da Boartade“), hod de Stodeaweidarung
mit ian 87 Tiam zan Obschluss brocht und mitm Bau vom „Neien Schloss“ und vom
„Liabfrauenminsta“ ogfangt, de wo vo franzesischa Architektur inspiriat san. Dem
Stephan sei Dochta, de Isabeau, hod an Kine vo Frankreich ghoarat. Da junge
Ludwig VII. hod emfois sei Ausbuidung am Hof vo Paris dahoitn . De Zeit vom
souveränen Inglstod is vor oim vo de Auseinandersetzunga mitm Teiherzogdum
Baiern-Landshut prägt. 1447 is Baiern-Inglstod am End an de Linie
Baiern-Landshut gfoin. Ludwig VIII. („da Bucklade“), da Bua Ludwig VII., hod si
geng sein Voda afgelehnt und eam an sein Vetta, im Heinrich XVI. ausgeliafat, wo
ra nacha 1447 gstorm is. Scho zwoa Joar vorher wor da kinderlos blieme
Ludwig VIII. vastorm.

Des End vom souveränen Herzogdum bedeidt fia Inglstod koan Bedeitungsvalust oda
wirtschaftlichn Niedagang. De Landshuada Herzeg hom vui repräsentative Bautn
wias „Neie Schloß“ weida baut und 1472 is vom Herzog Ludwig IX. (dem Reichn) vo
Niedabayern mit päpstlichem Privileg de easchte bayerische Universität grindt
worn. Da Bau vo da Universität Inglstod hod an Zuazug vo Universitätsoghearign
und a Steakung vo da Wiatschoft brocht.

Anno 1520 is des Pädagogium und 1549 des Jesuitenkolleg Inglstod grindt worn.
Hierin liegt de Grundlage fia de Bedeitung ois a Hauptort vo da Gengreformation
im Zeitalter vo da Reformation. An Haufa Jesuiten und Theologen, drunta vor oim
da Inglstädter Professor Johannes Eck ham zu de heftigstn Widersachern vom
Martin Luther zejt. So erscheint 1520 z Inglstod am Eck sei „De primatu Petri
adversus Ludderum“ (Üba [den Foi vom] Petrus-Primat (oiso am Papst) gengan
Luther), a wichtige Verteidigungsschrift vom päpstlichen Primat. Owa de
Universität Inglstod ned nua duach de theologische Fakultät bekannt worn.
Besundas de astronomischen und geographischen Forschunga vom Christoph Scheiner
und Peter Apian san dabei hervorzhem, noch dene heid zwoa Inglstädta Gymnasien
gnennd han. Mit am Werk „Annales ducum Boiariae“ vom Johannes Aventinus hod de
boarische Geschichtsschreibung ian Ursprung an da Universität Inglstod.

Nem da Universität is Inglstod bereits im 14. Jahrhundert zu am bedeitenden
Handelszentrum insbesondere fia Soiz worn. Aber aa da Weinmarkt hot a wichtige
Roin gspuit, de aba im 15. Joarhundert zugunsten vom Bier abgnumma hot. Da
Bierumsatz steigt vo 15.000 Hektoliter im 15. Joarhundert auf mehr ois 34.000 hl
im Joar 1546. Dazua beitrang hod des vo Herzog Wilhelm IV. am 23. Aprui 1516 z
Inglstod deklariade Bayerische Reinheitsgebot. Des is as ejdeste, heid no
gültige Lemsmiddlgsetz auf da Welt. Des legt de erlaubten Inhaltsstoffe vom Bia
auf Geaschtn, Hopfn und Wassa fest.

Im Joar 1537 kriagt Inglstod no a weiters Stondbein, indems zua boarischen
Landesfestung ausbaut worn is, wos mit a kuazn Untabrechung 400 Joar so bliem
is. Der Umstond bringt da Stod den Nama „de Schanz“ ei und no heit nennen si vui
Inglstädter „Schanzer“ (zum Beispui da gräßte Fuaßboivarein, schaug aa weida
untn). Untam Graf Solms, Herrn zu Münzberg, is a Renneissancefestung mit
Bollwerk enstondn, wobei de vorhandene middloitaliche Stodmauer erhoitn bliem
is. Heid erinnat no as Münzbergtor ois südwestlichsta Teil vo da Stodmaua a boa
Meta vo da Doana weg on eahn. De Bauphase dauert bis in ebba 1565. No bevor de
Arbatn beendet worn san, lieng si 1546 im Schmalkaldischen Kriag de Truppn vom
Schmalkaldischn Bund und de kaiserlichen Truppen vom Karl V. vor de Stodore fia
zwoa Wochn gengüba. Mit am Abzug vo de Schmalkalden hot de Festung de easchte
Bewährungsprobe bestandn. Aus dera Zeit kimmt aa des Sprichwort vo de boarischn
Landesfiaschtn: "München soll mich nähren, zu Ingolstadt will ich mich wehren."

Knapp 100 Jahr spada belogat da Gustav II. Adolf vo Schweden während am
Dreißgjaarigen Kriag im Friahjahr 1632 de Stod. Sei Pferd is eam während am
Erkundungsritt förmlich „unterm Hintern“ weggeschossen worn und is heit im
Stodmuseum zum seng, weils noch dem Abzug vo de Schweden in de Stod ghoit worn
is. Da „Schwedenschimmel“ guit ois ejdestes erhoitnes Tierpräparat in Eiropa. Am
30. April 1632 stirbt in de Mauern da Stod da Heerführer da katholischen Liga,
da Johann Tserclaes Graf vo Tilly, an a Verwundung, de er si in da Schlocht bei
Roa am Leech zuazong ghabt hot. De Tatsache, daß de Festung Inglstod vo de
Schweden net erobert wern hot kinna, is a wichtiger Faktor fia de schnelle
militärische Erholung vo Baiern trotz da Eroberung vo Minga und de meisten
andern bayerischen Städt. Sie war da easchte Misserfoig vom Gustav Adolf in seim
Feldzug und war gleichzeitig a Faktor fia den weitern Ausbau vo da Festung
noch'm End vom Kriag zwischn 1654 und 1662. Bereits im Spanischen Erbfolgekriag
is de ausgebaute Festung duach Truppen des Markgrafn Ludwig Wilhelm vo
Baden-Baden belagert worn, aba de Belagerung is aufgrund vom Sieg bei Höchstädt
aufghoom worn, der de Truppen fia de Besetzung Ulm benötigt worn san. In dera
Zeit Anfang und Mitte vom 18. Jahrhundert is an da Universität Inglstod vor oim
de medizinische Fakultät aufbaut worn und kriagt eiropaweite Bedeutung. So losst
zum Beispui aa de Mary Shelley, obwois nia sejba in Inglstod gwen is, iahn Dokta
Frankenstein on da Inglstädta Universität Medizin studiern. Im Umfejd vo da
Universität is am 1. Mai 1776 in Inglstod da Illuminatenorden vom Adam Weishaupt
gründet worn.

Bereits 1773 is noch da Auflösung vom Jesuitenorden des Jesuitenkolleg Inglstod
gschlossen worn. Mitm Einzug vo da franzesischen Revolutionsarmee im Juli 1799
in Inglstod valiad de Stod mit der Festung und da Universität de zwoa
wichtigsten Standboana. Ende 1799 is de Festung vo de Franzosen gschleift und a
Joar drauf is de Universität noch Landshuat verlegt worn, sie glangt vo dort am
End 1826 noch Minga, wos heit ois Ludwig-Maximilians-Universität bekannt is.

De Auswirkunga vo dera Entwicklung fia de Stod warn enorm. De Eihwohnazoi is umd
Hejftn zruckganga und a Groußtei vo da Kaufkraft in Form vo Professorn und
Offizian hod Inglstod valossn. Obwoi Inglstod 1803 an Polizeikommissär kriagt
hod und damit unmiddlbor da Regierung unterstähd gwen is (spada greisfreie Stod
gnennt), hod Inglstod de Kroaszuaghearigkeit gwexld, zeascht zum Oberdonaukroas,
spada zum Regenkroas und noch da Auflesung vo de oidn Kroas am End zu
Oberbayern.

Bereits wenige Joa noch da Schleifung vo da Festung Inglstod warns Ibalegungen
bezüglich a Neuerrichtung. De Entscheidung foit scho 1806, oba de Arbatn fonga
eascht 1828 o, nochdems de duach de napoleonischen Kriag belastetn
Staatsfinanzen zuaglassn hom. Da Bau vo da „Königlich Bayerischen
Hauptlandesfestung“ war as greßte und deiaste Bauprojekt untam Kine Ludwig I.
und hod bis 1848 guat 5000 Bauarbata bschäftigt. De Festung vo da Boarischn
Armee besteht aus finf Fronten und sechs Kavalieren. Am End soin in da Festung
guat 12.000 Soidotn sei. Des hot zua Folge, daß zum Beispui 1861 nua 7193 zivile
Eihwohna 12.750 uniformiade Eihwohna gengibastengan. Dementsprechend houch wor
as Mitspracherecht vom Militär bei da städtebaulichn Entwicklung. Jede Bebaung
im Bereich da Festung muaß bewilligt wern und des hemmt nodiale de
wirtschafdliche Entwicklung. Aba da Ausbau zua Festung bedeidt gleichzeitig aa
den Ausbau vo da Infrastruktur in Form vo ara Eisenbahnverbindung und am End a
zaghafte Industrialisierung vor oim duach Rüstungsbetriebe, wia da „Königlich
Bayrischen Gschützgiaßerei“.

Während am Easchtn Wödkriag wachst de Zahl vo de Soidodn auf iba 40.000 oo,
zudem san de Festungsbautn ois Kriagsgfonganaloga gnutzt und drei Lazarett in da
Stod eingrichtet gwen. Des hot a starke Lemsmiddlknoppheid zua Folge ghobt. Im
November 1918 is z Inglstod, wia in Minga vom Kurt Eisner duach an Arbater- und
Soidotnrot vom Boikong vom Rathaus kurzfristig a Räterepublik ausgruafa worn.
Mit de Bedingunga vom Friedensvadrog vo Verseilles und vo da Reduzierung vo da
deitschn Armee und de Rüstungsbeschränkunga stöin de Rüstungsfiama in Inglstod
eana Produktion um. Bsundas Erfoig vasprechnd scheint de Herstellung vo
Spinnareimaschina duach de „Deitsche Spinnereimaschinenbau AG Inglstod“
(Despag), aba de Wöltwiatschafdskrisn vo 1929 fiaht zua ara Reduzierung vo da
Belegschaft vo 2.500 auf 500 Arbater.

Am 27. Aprü 1933 hom de Nazis de Mocht in Inglstod ibanumma, wia da nei buidte
Stodrat zwoa NSDAP-Mitglieda zum zwoaten und dritten Buagamoasta wählt. Da seit
1930 amtierende Obabuagamoasta Josef Listl (aar a Mitglied vo da NSDAP, nochm
Kriag Stodroud vo da CSU) is bis 1945 im Amt bliem. Bis Ende Juni leng de
Stodratsmitglieda da SPD und da BVP eanane Mandate nieder. Ibagriffe vo de Nazis
richtn si in de easchtn Monat vor oim gega kommunistische Politika und Mitglieda
vo da KPD, de wo ibawiegnd in de Arbatasiedlungen im Ostn vo da Stod wohnan.
Emfois vawüstet werd as Gewerkschaftshaus. Mehr ois 50 Leit san ins KZ Dochau
deportiad worn. Bis zu de Novemberpogrome sinkt de Zoi vo de jidischen Leit
duach Repressalien und Boykotte in Inglstod vo 84 auf 46. In da Friah vom 10.
November 1938 miaßn de letztn jidischn Inglstädter de Stod innahoib vo a Stund
verlassn. Scho 1937 hebt da Adolf Hitler an Status vo Inglstod ois Festung auf,
womit de 400-jährige Gschichte ois Festungsstod no vor Beginn vom Zweiten
Wejdkriags aufghead hod. Mitm End vo da Festung konn de Stod no in de 1930er
Joar expandian und es entstengan bsunders im Siidn und Ostn vo Inglstod vei neie
Siedlungen zwischn de Festungsgürtel. 1938 is zudem de Autobahn bei Inglstod
fertig gstellt.

Obwoi Inglstod no Garnisonsstod und Standort vo vui Rüstungsbetriebe gwen is, is
de Stod im zwoaten Wejdkriag bis Anfang 1945 vo Bombenogriffn vaschont bliem.
Eascht ab Jenna 1945 werd Inglstod mehrmois Zui vo alliiade Luftangriff worn.
Schwaar troffa san insbesondere de südliche und östliche Innastod und aa da
Bereich vom Hauptbahnhof. Zum Opfer foin eahna unta ondam as Stodheater, da
Salzstadel, de Sankt-Anton-Kira, as Doanator und as Gouvernementsgebäude,
wejchane im Gegnsatz zu ondane troffane Gebäude nimma wiedaaufbaut wern. Da
vermeintlich schlimmste Valust is de Vernichtung vo da barockn Augustinakirch
vom Johann Michael Fischer. Bei ihra Zeaschtearung findn iba 100 Menschen, de in
ihra Schutz suachan, an Dood. Heid erinnern de in Bodn eiglossna Umrisse und a
Gedenkdofe aufm Viktualienmarkt no dro. Aber aa vei Wohn- und Biargahäuser foin
de Ogriffe zum Opfer, was zu a Verknappung vom Wohnraum führt. Beim Kriagsend is
Inglstod noch da Kapitulation vom Stodkommandantn am 26. Aprui 1945 vo de
Amerikaner kampflos besetzt worn. Zletzt san vo de abrückenden Einheiten vo da
SS no de Donaubruckn gsprengt worn.

De Ankunft vo in ebba 5.000 Flichtling und Vatriemne fiahrt zu a weiteren
Verknappung vom Wohnraum, was mit der Verwendung da Festungsbaun ois Unterkünfte
nur in Ansätze gelöst wern konn. Noch Würzburg und Rengschburg hod Inglstod de
dichteste Wohnraumbelegung im Bayern vo da Nochkriagszeit. Dennoch lieng da drin
wichtige Faktoren fia den Wiederaufbau. Mit am oogfangaen Wohnungsbau, vor oim
duach de „Gemeinnützige Wohnungsbaugesellschaft“, san de Räumlichkeiten in de
Kasernen und Festungsbaun frei und denan zahlreiche Unternehma ois Ersatz fia
zeaschtörte Produktionsstätten. No 1945 is vo da „Auto Union AG“ in da Stod a
Ersatzteillager gründet worn und noch da Einrichtung vo Fabrikationsanlagen in
da Friedenskaserne lafft 1949 mit dem DKW-Schnelllaster de Automobilherstellung
z Inglstod oo. 1950 foigt de „Schubert & Salzer Maschinenfabrik AG“, de bereits
1938 Mehrheitseigner da „Despag“ worn is.

Während in de 1950er und 1960er Joar in da Innastod vei Gebäude, drunta des Neie
Rathaus, entstengan, de si net in de historisch gewachsene OidStod eifügn,
wandelt si de Einstellung in de 1970er Joar. Beispuisweis is des neie Klinikum
Inglstod im Stodtei Friedrichshofen und de Haisa in da Ludwigstraß, wia vei
andere historische Bauten, renoviad worn. Bei da Gebiets- beziehungsweise
Kreisreform im Joar 1972 werd da Landkreis Inglstod aufglöst. De Stod selba
bleibt kreisfrei und werd duach Eigmeindungen erheblich vagreßert. 1989 is
Inglstod wieda Universitätsstod und werd im selben Joar zua Groußstod erhoom.
1992 werd z Inglstod de Landesgartenschau veranstaltet, de im Vorfeld zua
Entstehung des „Klenzeparks“ und zua Renovierung da Festungsanlagen am
Brucknkopf führt. 2006 feiad Inglstod des 1200-jährige Stodjubiläum.

Duach de stoarke Bevejkarungszuanahm vo 57 % zwischn 1945 und 1960 is Ofang vo
de 1960er Joar nahezua as gsamte Gebiet vo da Stod Inglstod bebaut gwen und es
gibt kaam mehr Flächn zua Expansion. Davoa is 1813 des Stodgebiet duach de
Ausgliedarung vo de Audeafa sidli vo da Donau im ehemolign Landgreis Inglstod
erheblich vakloanat worn. Ums weidare Woxdum vo da Stod zum ermeglichen, san ab
1962 zeascht de Audeafa und spada no mehra Gebiete eigmoand worn. Da greßte
Gebietszuawox hod si noch da Aufläsung vom Landgreis Inglstod am 1. Juli 1972 im
Rahma vo da Gebietsreform in Bayern eagem.

Foignde ehemois selbständige Gmoana und Gemarkunga san zwischn 1962 und 1972 ind
Stod Inglstod eigliadat woan:

Seitm Middloita und am Ofang vo da Neizeit hods z Inglstod nua a langsams
Bevejkarungswochsdum gem, des imma wieda duach de zoireichen Kriag, Seicha und
Hungersnöt untabrocha worn is. Bevölkerungszuwächs ergem si vor oim noch da
Stodvergrößerung im 14. Joarhundert und de Grindung vo da Universität Inglstod.
Da Rückgang vo da Eihwohnazahl zwischn 1762 und 1803 vo 8000 auf 4800 Leit losst
se doduach erklärn, doss zum oana da de Jesuitenorden 1773 aufglöst worn is, zum
ondan de Universität 1800 noch Landshuat valegt woan is und de Festung und
Auderfa duach de napoleonischn Drubbn während da Besetzung vo da Stod 1800/1801
gschleift worn san.

Mitm Ofang vo da Industrialisierung währnd am 19. Joarhundert beschleinigt si
des Bevejkarungswochsdum longsam. Doch grod da Ausbau vo Inglstod zua
kenigli-boarischn Hauptlondesfestung, de zeascht a starks Woxdum mit si bringt
wirkt si spada hemmend aus, wei jede Bautätigkeit im Umkreis da Stod vom Militär
obgsegnet wern muaß. Eascht noch da Aufhebung vom Festungsstatus 1938 und da
Vergreßerung vom Stodgebiet noch 1962 konn si de Stod ungehindert entwickeln.

1914 hod Inglstod 25.000 Eihwohna, bis 1959 vadoppet si de Zoi auf 50.000. De
Grenz vo 100.000 Eihwohna ibaschreidt de Stod 1989 und is damit de jüngste
Groußstod vo Bayern und aa vo gonz Deitschland. Ende Dezember 2006 ham in
Inglstod noch Fortschreibung vom Bayerischen Landesamtes fia Statistik und
Datenverarbeitung 122.167 Leit mit Hauptwohnsitz glebt – a historischer
Höchststand. Inglstod is damit noch Rengschburg de zwoatgreßte deitsche Stod an
da Donau und ghert zu den am schnellsten wachsende Städt in Deitschland.

De Bevejkarung vo Inglstod is im Vergleich mit de ibrigen bayerischen Groaßstädt
de Jingste. So hods mit 18,1 % an hechstn Otei an unta 18-jaarigen und
gleichzeiti mit 18,0 % hinta Minga (17,4 %) und Fiath (17,9 %) an
drittniedrigstn Otei an iba 65-jaarigen. Zuadem lem z Inglstod a bissal mehr
Fraun ois Mona. Da Oteil vo de Weiwaleit liegt bei 50,6 %, der vo de Monnaleit
bei 49,4 %. Seit guat 20 Joar (mit Ausnahm vom Joar 2005) zoagt de nadialiche
Bevejkarungsbewegung a positive Tendenz. Des hoaßt, dass wenga Leit sterm ois
dass nei auf d Wejd kemman. Des eaklärt teiweis des storke Eihwohnawoxdum vo
Inglstod. Hinzua kimmt, dass Inglstod in de vagangena siem Joar an
Wanderungsibaschuss vo uma 1000 Leit pro Joar vazeichna hod kina. Vo de
Zuawandeara stejn de 18 bis 25-jaarigen mit guat 40 %, gfoigt vo den 25- bis
30-jaarigen mit zirka 20 % an greßten Otei. Aa bei de Zuawandara vo de letztn
Joar hods an Fraunibaschuss.

Da Ausländerontei an da Inglstädter Bevejkarung wor 2005 bei 12,7 %, davo
wiedarum keman 26,6 % aus de EU-Mitgliedstootn. De greßte Gruppn unta de
ausländischen Eihwohna buidn de Tiakn mit 5273 Leit, gfoigt vo 3442 Leit ausm
ehemoligen Jugoslawien und 678 Italiena. Zwischn de Stodbeziake gibts grouße
Unterschiede beim Onteil vo da ausländischn Bevejkerung. So lem in de Stodbezirk
Sid und West unta 5 % ausländische Biaga, daweis in de Bezirk Nordost und
Nordwest iba 20 % san (Piusviadl). Insgsamt liegt da Onteil vo Leit ohne
deitsche Stootsonghearigkeit zum Tei deitlich niedriga ois in de ibrign
bayerischen Groußstädt.

Inglstod hod vo Ofang oo zum Bisdum Eichstätt gheat, des 741 grindt worn is und
Tei vom Erzbisdum Mainz gwen is. Politisch ghert de Stod zum Herzogdum Baiern,
des iba de Joarhunderte wegga katholisch bliem is. Ejdestes, heit no erhoitnes
vom Godshaus is de 1234 errichte „Moritzkira“, de anstelle a ejdan Kira
entstandn is. Zur Zeit vo da Glaamsspoitung is Inglstod mit dem Einzug da
Jesuiten zu am Bollwerk vo de Katholikn worn, wobei reformatorische Bestrebunga
in da Stod unterdrickt worn san. Duach de politischen Veränderungen zum Anfang
vom 19. Joarhundert is des Bisdum Eichstätt 1817/21 da neien Kirchenprovinz
Bamberg zugeordnet worn, zu ders bis heit ghert. De Pfarrgmoa da Stod san Tei
vom Dekanat Inglstod, am südlichsten Dekanat vom Bisdum Eichstätt. Nur Zuchering
mit de Pfarreifilialen in Hagau und Winden ghert zum Dekanat Pfaffenhofen vom
Bisdums Augschburg, was duach de oide Diözesangrenze an da Sandrach (ehemals
südlicher Hauptlauf da Donau) zu erklärn is. De 64.425 Katholiken (Stand 2006)
in Inglstod stellen mit 52,6 % de greßte Glaamsgmoaschaft dar und verteilen si
auf 18 Gmoan. Zudem befindn si mit dem „Gnadenthalkloster“ und dem „Kloasta
Inglstod“ zwoa Franziskanerklästa in da Stod.

Zum Anfang vom 19. Joarhundat ziang de easchtn Protestanten ind Stod. Im Joar
1824 kriang de Gmoagliada ihren easchtn evangelischen Pfarrer und kinnan mit
„St. Matthäus“ eanane easchte Kira errichten. De neie Gmoa ghert zua
Evangelisch-Lutherischen Kira in Bayern. Innerhalb dera Londeskirch is Inglstod
1935 Sitz vo am Dekanat, zu dem heit olle evangelischen Kirchengmoana ghern. Des
Dekanat Inglstod is Teil vom Kirchakreis Rengschburg. De Protestanten stejn heit
mit 22.997 Leit beziehungsweise 18,8 % de zwoatgreßte Glaamsgmoaschaft in
Inglstod dar, wobei prozentual gseng vui in de tradizionell evangelischn Stodtei
Friedrichshofa und Brunnareith wohna.

Aa de orthodoxen Christen, drunta de russisch-orthodoxe und aa de
griechisch-orthodoxe Kira unterhoitn z Inglstod Godshejsa. In da Stod wirken
driba hinaus a Reihe vo Freikircha, drunta de Evangelisch-Freikirchliche Gmoa
(Baptisten), de Freie evangelische Gmoa (Bund Freier evangelischer Gmoan in
Deitschland|FeG), de Mennonitengmoa und de Siebenten-Dogs-Adventisten (STA). Z
Inglstod is aar a Gmoa voa da Kira Jesu Christi da Heilign da Letzten Doge
(Mormonen) ansässig, genauso wia am Jehova seine Zeign.

In Inglstod hod seit am Middloita a jidische Gmoa existiat, wo scho in da
zwoaten Hejftn vom 13. Joarhundert schriftlich erwähnt werd. Des jidische
Wohngebiet mit Synagoge wor im Sidn vo da Oidstod im Bereich da heitign
Schutter- und Spitalstraß. Judnvafoigunga woan z Inglstod in de Joar 1348 und
1450, wobei si zwischn de Vertreibungen wieda mehrare jidische Familien in da
Stod ogsiedlt hom. Noch da Vertreibung vo 1450 kriang jidische Leid eascht ab
1861 wieda des Recht, si in Inglstod niedazlossn. Bis 1933 steigt de Zahl vo de
Gmoamitgliada auf 100 und es is in am Hinterhof an da Theresienstraß erneut a
Synagoge eigricht woan. Duach de Repressalien in da Zeit vom Nationalsozialismus
und insbesondere dem Novemberpogrom 1938 hom alle Oghearigen vo da jidischen
Gmoa de Stod valossn oda san vertriem woan.

Z Inglstod lem in rund 9000 Moslems, in da Meaheit tiakischa und bosnischa
Herkunft (Schätzung vom Stodplanungsamt). De verschiedna islamischen Gmoan
untahoitn Betstubm und Moscheen, drunta an markanten Neibau an da
Hindenburgstraß. In am Obschnitt vom Sidfriedhof is aa a a muslimischa Friedhof.
Am Sunndog, in 18. Mai 2008, is z Inglstod de greßte Moschee in Bayern eigweicht
woan.

An da Spitze da Stod war anfangs da „Rat“, da easchtmois fia des Joar 1309
bezeugt is. Der Stodroud besteht aus zwoa Kammern, dem „Inneren Rat“, da
eigentlichen obrigkeitlichen Stodvawoitung und dem „Äußeren Rat“, da ois
beratendes und kontrollierendes Organ fungiad und vo den Biargan da Stod gewejd
worn is. Seit 1407 is easchtmois a Buagamoasta nochweisbar, da aus de Reihen des
Inneren Rats kemma is.

Des Amt vom Buagamoasta wechslt hoibjaarig, spada viadljarig. Noch 1447 loadt a
landesherrlicha Bemta ois Pflega de Stod. Ob 1803 is in Inglstod noch und noch
de Magistratsvafossung eingfiaht worn, wobei da Magistrat ob 1818 vo de
Gmoabevoimächtigtn gwejd worn is. An da Spitzn vom Magistrat wor a Buagamoasta.
Teiweis is dena Buagamoastan da Titel Obabuagamoasta valiehn worn. Nochm Zwoatn
Wejdkriag drong fost olle Buagamoasta den Titel.

Da Obabuagamoasta und da Stodroud wern fia a Legislaturperiode vo sechs Joar
gwejd. Obabuagamoasta vo da Stod Inglstod is seitm Joar 2002 da Dr. Alfred
Lehmann vo da CSU. Er is da Nochfoiga vom Peter Schnell (emfois vo da CSU), der
de Geschicke da Stod 30 Jahr lang glenkt hat und am End seiner Amtszeit
dienstältester Obabuagamoasta vo a Groußstod gwen is. Zwoata Buagamoasta, emfois
seit 2002 is Albert Wittmann (CSU), dritter Buagamoasta seit 2008 Sepp Mißlbeck
(FW). Fia de Liste aller Obabuagamoasta da Stod Inglstod schaug aa unta: Liste
da Obabuagamoasta vo Inglstod.

Da Stodrout setzt si aus 50 gwejdn Mitgliedan, dena via Ortssprecha vo de
Stodtei Dünzlau, Mühlhausen, Hagau und Brunnenreuth und dem Obabuagamoasta zamm.
Noch da letzten Kommunalwoi vom 2. März 2008 schaugt de Sitzvateilung so aus:

Bei da Kommunalwoi 2008 warns easchtmois in Inglstod a Listenverbindung aus SPD,
Freien Wählern, den Greanen und da ödp. Wegen da fehlenden 5 %-Hürde kinnan
kloane Parteien emfois Mandate erringen. Fraktionen bilden nur de CSU, de SPD,
de Freien Wähler und De Greana. Weil de CSU bei da letztn Woi koa Mehrheid
kriagt hod, miassnse se mit de ondan zommraffa, voa oim mit de Freien Wähler.
Nem dem Stodrout existiern no 62 Gremien da Stod mit verschiedenen
Aufgabenbereichen. De naxtn Woin zum Stodroud wern im März 2014 obghoidn.

Inglstod is im „Wahlkreis 217 Inglstod“, dem danem no da Landkreis Eichstätt und
da Landkreis Neiburg-Schromhausn ooghean. Bei da Woi zum 17. Deitschen
Bundesdog]] is da Reinhard Brandl vo da CSU mit 57,2 % vo de Easchtstimma direkt
gwejd woan. Da Horst Seehofer, der wo vorher oiwei fian Wahlkreis auf Berlin
ganga is, is middlawein Minischderpresident vo Bayern.

Iba de Landesliste san no de Eva Bulling-Schröter fia de Linke und de Agnes
Krumwiede fia de Greana in Bundesdog eizong. Woiberechtigt im Woikreis 217 san
im Joar 2009 252.615 Leit gwen; de Woibeteiligung is bei 69.8% gwen.

As Woppn vo da Stod Inglstod zoagt an roat beweahten, feiaspeiadn blaun Pantha
auf suibanem Grund. De easchtn Siegl vo da Stod zoang en Heilign Mauritius ois
Schutzpatron vo da Moritzkira, da Hauptkira in da Stod. De Woi vom
Schutzheiligen geht auf de seitm 9. Joarhundat bstehade Vabindung vo Inglstod
midm Klousta Niedaoitaich, aman Heilign Moritz gweichtn Benediktinakloosta,
zruck, de im Middloita lang s Bsetzungsrecht vo da Moritzkirch ghabt ham. Ab
1314 stitzt si da Schutzpatron auf an Schuid mit am Fabewesn, am damois ois
Pantha bezoachnetn, feiaspeiadn Drackn. Ois volksetymologische Erklärung is aus
„Panthier“ im Lauf vo de Joarhunderte da Panther. Ab in ebba 1340 werd da Schuid
mit dem Panther ois alloaniges Siegel verwendt und findt si aa auf Münzen und aa
dem „Kreiztor“. De Herkunft vo dem Wesens is net mit Sicherheit nochzumweisen.
Es werd mehrheitlich oognumma, daß si da Panther vo den spanheimischen
Pfalzgrafn vo Ortenburg herleitet, der seit 1260 Nemwappn da Wittelsbacher war
und der si emfois im bayerischen Staatswappn findt. A weitere, eher legendäre
meglichkeit is de Verleihung vom Woppn duach Ludwig den Baiern im Joar 1313, mit
der er de Tapferkeit da Inglstädter in da Schlacht vo Gammelsdorf honorieren
wollt.

Wia bei allen andern deitschn Städt beginnt de Gschichte da Inglstädter
Städtepartnerschaftn noch'm zwoaten Wejdkriag, ois des Britische Generalkonsulat
in Minga mit dem Wunsch zum Aufbau vo a freindschaftlichen Beziehung zu a
britischen Stod an bayerische Städte herootretn is. Nochdem bereits mehra
Partnerschaften zwischn bayerischen und schottischen Städt gschloßn worn san,
war de 1962 geschlossene Städtepartnerschaft zwischn Inglstod und Kirkcaldy im
County Fife de zehnte ihrer Art zwischn de zwoa Regionen. An de Partnerschaft
erinnert heit unta andam a Stele im „Klenzepark“ und sie werd duach vei
Schuikindaaustausche pflegt. Im selben Joar is driba hinaus de Partnerschaft
zwischn Inglstod und da Stod Carrara im Nordn da Toskana. Zu Ehren da
Partnerstod is da Platz zwischn da Reitschui und dem Herzogskasten in
„Carraraplatz“ umbenannt und es findn si vei Skulpturen aus Carrara-Marmor im
gesamten Stodgebiet. Im Zuge vom deutsch-französischen Freundschaftsvertrages vo
1963 kimts no im selben Joar zua Unterzeichnung vo am entsprechenden
Partnerschaftsvertrages mit Grasse in Südfrankreich, womit de easchte Phase vo
Städtepartnerschaftn abgschloßn worn is. Sichtbar is de Beziehung in Inglstod
unta andam duach des 1992 im Klenzepark erricht Provence-Haus. Eascht 16 Jahr
spada is de Verbindung zua damois jugoslawischen und heit slowenischen Stod
Murska Sobota und danach dauerts weitere 16 Jahr bis 1995 de Partnerschaft mit
dem Zentralbezirk Moskau gschloßn worn is. 1998 foigt de Verbindung mit der
türkischen Stod Manisa, vo der si da Buagamoasta, a Architekt, am Entwurf da
Inglstädter Moschee beteiligt.

De momentan jüngsten Inglstädter Städtepartnerschaftn san 2003 und 2005 mit de
Städt Kragujevac und Oppeln gschlossen worn. Mit Abschluss da Verbindung mit dem
oberschlesischen Oppeln war a Städtenetzwerk aus de Städt Carrara, Grasse,
Inglstod und Oppeln entstandn, in dem jede den andern zua Partnerstod hot.
Derzeit werd zuasätzlich a Partnerschaft mit a Stod in am Entwicklungsland in
Erwägung zong.

De Stod ghert zu den wirtschafdlich am stärksten wachsenden Gebietskeapaschoftn
vo Deitschland. Dazua tragt nem da allgmoa günstign Lage in Bayern de guade
Vakeasanbindung bei. De storke Position werd da Stod regelmäße in verschiedanen
voneinanda unobhängign Studien eigramt, so in ebba im „Prognos Zukunftsatlas
2007“, wo de Stod Platz via vo insgesamt 439 Kroas und Städt erreicht hot, oda
in a Studie vo 2010, wo Inglstod sogar eiropaweit noch Luxemburg und Minga de
Region mit de bestn Zuakumftsaussichtn is.

Inglstod is stark vom Produzierendn Gwerbe prägt, was Sei hoacha Anteil vo
59,0 % (Stand 2004) an da Bruttowertschöpfung zoagt. De Dienstleistungsbereiche
kemman zsamma auf an Wert vo 40,8 %, während de Land- und Forstwirtschafd mit
0,2 % da kloanste Wirtschafdsbereich is. De Anzoi da Handwerksbetriebe is mit
1.190 im Verhoitnis zua Größe da Stod relativ gering; eanane Umsätze lieng aba
iba dem bayerischen Duachschnitt.

Obwoi si de Anzoi an Ibanachtungen seit 1994 vadoppelt, liegt Inglstod im
Vergleich zu anderne bayerische Groaßstädt in da Bedeitung vom Fremdenvakea
zruck. 2006 san in Inglstod in 42 Beherbergungsbetriem (inklusive
Jugendherbergn) 2.475 Gästebettn oobootn, de 295.674 Ibanachtungen (davon
115.163 vo ausländischen Gäst) aufzudeitn ham.

Inglstod is duach sei Funktion ois Unternehmassitz und greßter
Produktionsstandort vom Automobilhersteller Audi, dem greßten und bekanntesten
Inglstädter Unternehma, a wichtiger Standort da Automobilindustrie. Ursprünglich
hot Audi, oda korrekter gesagt, de Auto Union, ihrn Sitz in Chemnitz. In da
Sowjetischen Besatzungszone is des Unternehma verstaatlicht worn. Noch'm Kriag
fangan ehemalige Mitarbeiter da Auto Union oo, alle vora da Richard Bruhn und da
Carl Hahn, a Neigründung da Auto Union in Inglstod mit Krediten da bayerischen
Staatsregierung und Marshallplan-Hilfen vorzumbereiten. De Audi AG beschäftigt
(Stand 1. Jenna 2008) in Inglstod 31.337 Mitarbeiter, davo 19.995 Arbater, 9.903
Angstellte und 1.439 Auszubildende aus 72 Ländern da Erde.

Danem ham si vei Zualieferfiamen, wia EDAG, Peguform, Dräxlmaier oda Continental
Automotive Systems (zuvor TEMIC, ehemois Telefunken und AEG) mit am Standort zua
Entwicklung und Produktion vo Automobilelektronik, niedergelassn. A Großteil
dera Betriebe hot sein Sitz im Güterverkehrszentrum Inglstod (GVZ) im Nordwestn
vo Inglstod. De Audi AG hot zsamma mit de Zulieferbetriebe groaße
wirtschaftliche Bedeutung fia de Stod und de Region.

Inglstod und sei Umgebung san aa a wichtigs Zentrum vo da Erdölindustrie, des
nem Burghausen des zwoate und greßte in Bayern is. In den 1960er Joar san drei
Raffinerien in Inglstod und aa zwoa weitere im benachbarten Vohburg und Neistod
an da Donau errichtet worn. Alle Anlagen san und wern ohne Ausnahm vo den
Pipelines CEL (stillgelegt) und TAL (Umschlagplatz bei Lenting) mit Rohmaterial
versorgt. Eigentümer da Raffinerie im Nordosten da Stod is de Schweizer
Mineralölgesellschaft Petroplus, nochdem de Raffinerie 2007 vo Esso verkafft
worn is. Da Standort Inglstod vo Bayernoil soll 2008 stillgelegt und dafia de
Standorte Vohburg und Neustod ausbaut wern.

De EADS is vor de Tore vo Inglstod in Manching mit de Dechta Airbus und
Eurocopter und mehra Tausend Mitarbeitern stark vatretn. Da werd unta andam da
Eurofighter baut, testet und erweitert. Ebenfalls vo Bedeutung is fia Inglstod
de Bekleidungsindustrie, de mit de Firmen Rosner und Bäumler im Nordosten vo
Inglstod vertretn is.

In Inglstod is weiters da Hauptsitz da Metro-Tochtergesellschaft
Media-Saturn-Holding ois Obergesellschaft da Media Markt- und
Saturn-Elektronik-Handelshäuser. Aa de Schubert&Salzer Gruppe hot ihren
Hauptsitz in Inglstod.

In Inglstod, da Stod vom Bayerischen Reinheitsgebots ham ibades vier
Bier-Brauereien – Nordbräu, Herrnbräu, Ingobräu (Betrieb middlerweile
eingstellt) und Westpark Bräu 1516 – ihren Standort.

Des Klinikum Inglstod is des viadgreßte Krongahaus in Bayern und mit uma 3.000
Mitarbata da zwoatgreßte Arbatgeba in Inglstod.

Inglstod is a wichtiga Verkeasknotenpunkt in Bayern und hot duach sei Donau-Furt
iba Joarhunderte hinweg a wichtige strategische Bedeutung ghabt.

De bedeitsamste Straßnanbindung vo Inglstod is de sechsspurig ausbaute
Bundesautobahn 9 (A 9). De Stod is an de duach de Anschlußstein Inglstod Süd
(friahere Bezeichnung „Auwaldsee“) und Inglstod Ost/Inglstod Nord ogschloßn.
Driba hinaus verlaffa mehra Bundesstraßn duach des Stodgebiet vo Inglstod. De
B 16a, de Inglstod mit Vohburg verbindet, kreizt de A 9 im Bereich da
Autobahn-Anschlußstei Inglstod Ost/Inglstod Nord und endet in Inglstod. Im
Stodgebiet is de duachgehend vierspurig ausbaut worn. Ebenso wia de B 16a,
duachquert de B 16 Inglstod in Ost-West-Richtung. Sie is a wichtige
Verbindungsstraß noch Neiburg an da Donau und Rengschburg. Vo Nordn noch Siidn
verlafft de vorwiegend vierspurig ausgebaute B 13, de Inglstod mit Eichstätt
beziehungsweise Pfaffenhofen verbindet, duach des Stodgebiet. Vakeastechnisch vo
Bedeutung san driba hinaus de vier fia den Straßnvakea bestimman Bruckn iba de
Donau. Des san nem da Autobahnbrücke de Schillerbrücke, de Konrad-Adenauer Bruck
und de Glacisbrücke (Aufzählung vo Ost noch West).

De Autodichtn in da Stod is mit 751 PKW auf 1.000 Eihwohna de drittgreßte in da
Bundesrepublik.; da bundesweite Duachschnitt liegt bei 541 PKW auf 1.000
Eihwohna. Da hoache Wert erklärt si net zletzt daduach, daß vui Werksangehörige
vo da Audi AG, de in de umliegenden Landkreisen wohnan, Leasingwagen vo da
Audi AG fahrn, de in Inglstod zuaglassn san.

An des Bahnnetz is Inglstod mit dem Hauptbahnhof Inglstod und dem Bahnhof
Inglstod Nord fia den Personenvakea und aa mit drei Rangierbahnhöf fia den
Gütervakea umfassend oogschloßn. Im Fernvakea werd Inglstod iba de
Schnellfahrstrecke Nürnberg–Inglstod–München zweistündlich vo ICE-Zügen da
Relation Minga–Nürnberg–Berlin–Hamburg und
München–Nürnberg–Kassel–Hannover–Hamburg/Bremen oogfahrn. Im Abschnitt
Nürnberg–Inglstod–Minga ibalagern si de zu am Stundentakt. Zuasätzlich haltn in
da Hauptverkehrszeit ICE-Züge da Linie
München–Nürnberg–Frankfurt/M.–Köln(–Dortmund), de zsamma mit de andern ICE-Zügen
in de Morgen- und Abendstunden an Halbstundentakt bilden. Driba hinaus besteht a
tägliche Nachtzugverbindung München–Inglstod–Nürnberg–Flensburg–Kopenhagen mit
Kurswagen iba Berlin noch Moskau.

Im Regionalvakea vakean werkdogs stündli Regionalbahna noch Minga,
Treuchtlingen, Doanaweat/Ulm, Rengschburg und Augschburg. An de Wochenenden und
an de Feiadag besteht mit Ausnahme da Regionalbahnen noch Minga und
Treuchtlingen nur a Zwoastundentakt. Driba hinaus vakean alle zwoa Stunden Züg
vom München-Nürnberg-Express und aa in da Hauptvakeaszeit zuasätzliche Züg
zwischn Minga und Inglstod.

Da effentliche Leitnohvakea in Inglstod geht af an Bau vo ana Roßbauhn zruck, de
wo 1878 zwischn im Hauptbahnhof und da Oidstod betriem worn is. De is ab 1921
duach Omnibusse easetzt woan, wobei Pläne fia an Bau vo an Stroßnbohnetz eascht
in de 1960a Joar vawoafn woan san. Seit 1988 werd da effentliche Leitnohvakea in
Inglstod duach de Inglstädta Verkehrsgesellschaft (INVG) duachgefiat, de wo
44 Buslinien mit ana Gsamtstrecknläng vo 653 km betreibt.

Da ursprünglich nur militärisch gnutzte Flugplatz Inglstod-Manching, der seit a
baar Joar vor oim vo den ortsansässigen Unternehma Audi und EADS ibades zivil
oogflong werd, is 8 km vo da Stodgrenze vo Inglstod entfernt an da B 16. Da
nächstglenge Flughafen fia den internationalen Linienvakea is da 50 km entfernte
Flughafen Minga Franz Josef Strauß bei Erding.

Üba vei Joahundate war de Donau fia Inglstod a zentraler Vakeasweg. Mit da
Eröffnung vo da Donautalbahn is aba de Bedeutung vo da Schifffahrt fia de Stod
gsunka und des hod 1874 zua komplettn Einstellung vo da Donaudampfschifffahrt in
Inglstod gfiahrt. Trotzdem ham bis in de 1950er Joa no ab und zua Ausflugsschiff
in Inglstod oglegt. De friahre Hafenanlage war im Bereich vom Stodheater.
Während am Zwoatn Wejdkriag san vei Kriagsschiff, drunta sechs U-Boote Typ II,
mit am Schwertransport iba de Autobahn noch Inglstod transportiad, im Bereich da
heitign Schillerbrücke zu Wossa glassen und ins Schwoarze Meea ibaführt worn.
Heit is de Donau bei Inglstod a Landeswossastraß und mit motorisiaden Fahrzeign
nur mit Sondergenehmigung zum befahrn.

De oanzige Dogeszeitung vo Inglstod is da „Donaukurier“, de bei da „Donaukurier
Verlags GmbH & Co. KG“ erscheint und a Auflage vo in ebba 90.000 Exemplare
erreicht. Zusammen mit de Heimatzeitungen (z. B. „Eichstätter Kurier“ fia den
Landkreis Eichstätt), de denselben politischen, wirtschaftlichen, sportlichen
und kulturellen Teil und nur an eigna Lokalteil ham, erreicht er oi Dag de
gesamte Planungsregion Inglstod. Danem informiad täglich de Dogeszeitung
Augschburger Allgemeine in ihrer Regionalausgabe Neiburger Rundschau iba
Inglstod und de Region.

Wöchentlich erscheinan de Printmedien „Schanzer Zeitung“ und aa de
Anzeigenblätter „IZ-Regional“ (ein Tochterunternehma des Donaukurier),
„Blickpunkt Wochenende“ und „tip - Des Wochenblatt“. Im monatlichen Verlauf wern
de Stodmagazine „Gladdys“, „espresso Magazin“, „megazin“, „INVG Haltestelle“,
„Wirtschaft10plus“ aus Wttstetten, „60plus“ (ein Tochterunternehma da
IZ-Regional) und „ERCI-Panther“ publiziad. Alle zwoa Monat werd des
Familienmagazin „Family by megazin“ aufglegt.

Ois Online-Portale erscheinan des „Biargaforum“ vo bingo-ev, dem Biarganetz
Inglstod e. V. und aa de Webportale „tr3ndz“ aus Pfaffenhofen (ehemals
„megazin“), „nra“ aus Vohburg („netradioactive“), „bei-uns“ aus Beilngries
(partys-bei-uns), „bayernmatrix“, „shootyou“, „kidnetting“, „nightlifemagazine“
aus Altmannstein (Kurzform „nlm“) und „kbumm“.

Da lokale Fernsehsender, dem sei Ursprünge auf des Joa 1986 zruckgehen, hoaßt
„intv - da Infokanal“ und is 24 Stunden im Kabelnetz und ois „Stream“ ibas
Internet zum empfanga. A teilweis Ausstrahlung vom Programm erfoigt iba
Digitalsatellit auf Astra.digital im Rahmen vo am bayernweiten Pilotprojekt. Im
Sendegebiet, zu dem nem da Region 10 de Landkreise Neumarkt,
Weißenburg-Gunzenhausen und Roth gehören, lem insgesamt 675.000 Leit. INTV is in
Beteiligung vom Donaukurier. Des Funkhaus Inglstod is da lokale Rundfunkanbieter
fia Inglstod und de gesamte Region. Vo da werd da Sender „Radio IN“ inklusive
dem „Kulturkanal-Inglstod“, „Radio K1“, am kirchlichen Programm und „Radio
Pegasus“, da Welle da Universität Eichstätt-Inglstod ausgestrahlt. Danem
existiad in Inglstod no „Radio Galaxy“. „Radio IN“ und „Radio Galaxy“ san in
Beteiligung vom „Donaukurier“.

Am Bayernwerk bei Inglstod steht a Sender da Deitschen Telekom (48° 45′ 43″ N,
11° 30′ 12″ O), vo dem aus Inglstod mit Radioprogrammen versorgt werd.. Zudem
strahlt Deitschlandradio sei zwoa Hörfunkprogramme vo am Senderstandort bei
Stammham (48° 52′ 04″ N, 11° 26′ 52″ O) ab .

In Inglstod is 1472 de Easchte Bayerische Landesuniversität „Universität
Inglstod“ gründet worn, de im 19. Joahundat zeascht nach Landshut und nachad
nach Minga valegt worn is, wos heid no ois LMU weiter existiert. Inglstod muaß
noch da Verlegung vo da Universität im Joa 1800 bis 1989 warten, bis' duach de
Eröffnung da „Wirtschafdswissenschaftlichen Fakultät Inglstod“ da Katholischen
Universität Eichstätt-Inglstod (KU) wieda Universitätsstod worn is. De
Wirtschafdswissenschaftliche Fakultät WFI bietet Studiengänge in
Betriebswirtschaftslehre und Wirtschaftsprüfung oo. Im Joar 1994 is mit der
Fachhochschui Inglstod de zwoate Hochschui in Inglstod gründet worn. Sie is
deutschlandweit bekannt fia den BWL- und Wirtschafdsingenieurstudiengang.
Derzeit studieren an den Inglstädter Hochschuin in ebba 3000 Studenten, wobei a
Vergrößerung da Einrichtungen angestrebt werd. Seit 2004 is vom Zentrum fia
Hochschuldidaktik da bayerischen Fachhochschuin in Inglstod in da Hohen Schule.

Danem verfügt Inglstod mit dem Apian-Gymnasium
(mathematisch-naturwissenschaftlich und wirtschaftswissenschaftlich), dem
Christoph-Scheiner-Gymnasium (naturwissenschaftlich-technologisch und
sprachlich), dem Gnadenthal-Gymnasium (musisch), dem Katharinen-Gymnasium
(sprachlich, wirtschafds- und sozialwissenschaftlich und
naturwissenschaftlich-technologisch) und dem Reuchlin-Gymnasium (sprachlich,
humanistisch und naturwissenschaftlich-technologisch (ab September 2007)) iba
finf Gymnasien, de alle in Bayern meglichen Zweige obietn. Vo de Inglstädter
Gymnasien befindn si vier in da Innastod.

Inglstod hot weiters vei weitere allgemeinbildende Schuin. Insgesamt gibts 17
Grundschuin, zwölf Hauptschuin, davo drei Teilhauptschuin, finf Förder- und
Sonderschuin und drei Realschuin. Driba hinaus vafügt de Stod iba mehra
beruafliche Schuin, drunta zwoa Beruafsschuin, a Wirtschafdsschui, a
Fachoberschui und a Beruafsowaschui und aa 14 Beruafsfachschuin. Hinzu kemman
weitere Buidungseinrichtungen privater und öffentlicher Träga. Hierzu zejn
beispuisweise de David-Oistrach–Akademie, de städtische Simon-Mayr–Sing- und
Musischui und aa de Beruafsbildungszentren da Handwerkskammer und da Industrie-
und Handelskammer. Beziang auf de Schuikindazahlen san de Beruafsschuin gefolgt
vo den Gymnasien und Grundschuin de greßten Schularten in da Stod Inglstod.

Inglstod hot mit dem „Klinikum Inglstod“ a Krongahaus da Schwerpunktversorgung,
da dritten Versorgungsstufe mit 1103 Bettn. Es is des viadgreßte kommunale
Krongahaus vo Bayern und hot 55 Stationen, wobei de Intensivstation iba 56
Betten verfügt. Zudem is mit dem „Christoph 32“ a Rettungshubschrauber unta
Führung vom ADAC am Klinikum stationiad. Danem existiern in Inglstod drei
Privatkliniken, de „Klinik Dr. Maul“ und de „Klinik Dr. Reiser“ mit zsamma 112
Bettn und aa de Danivius Klinik fia Psychiatrie mit 87 Plätz. Vo de Kliniken
abgseng praktizieren in da Stod 151 Fachärzte, 95 Zahnärzte und 64 praktische
Ärzte. Seit 1996 gibts in Inglstod a städtisches Gesundheitsamt, des fia de
Gesundheitsaufsicht im Stodgebiet zuaständig is.

Inglstod hod insgsamt 13 Museen vo unterschiedliche Träga. Greßts und ejdastes
Museum in da Stod is vom Bayerische Armeemuseum mit ana Sammlung vo Waffn,
Ausrüstungsgengständn, Uniformen, Fahnen, Standarten, Gemäjden und Ordn mit'm
Schwerpunkt auf da Boarischn Armee. S Museum is im „Neien Schloß“ und im „Reduit
Tilly“ untabracht und deckt de Militärgschichte bis samt am Easchtn Wejdkriag
ab. Des 1973 eröffnet Deitsche Medizinhistorische Museum, des in da „Oidn
Anatomie“ untabracht is, zoagt de Entwicklung da Medizin seit da Zeit vom Oidn
Egyptn und is s oanzige Museum dera Oat in Deitschland. Nem Gengständen vo da
Chirurgie hod s Museum aa an botanischn Goatn mit ana Fui vo Arzneipflanzen.

Im Stodmuseum Inglstod zoang vui Exponate de Entwicklung da Stod und da Region
vo da Friahzeit bis in de jingste Gengwoat. Im „Kavalier Hepp“ wern nem am
Bernsteincollier aa s Stodmodell vo Jakob Sandtner und da Schimme vum
Schwednkenig Gustav Adolf ausgstejt. Seit 1998 gibts im „Kavalier Hepp“ aa s
Spuizeigmuseum. Ebenfois zum Stodmuseum gheat s Bauerngrätemuseum im Stodtei
Hundszell.

Vo de Museen unta privata Trägaschaft is bsundas s museum mobile vo da Audi AG
im Audi Forum hervorzumhem. Es zoagt de Firmengschicht beispuisweise in Form vo
iba 50 Autos und mehr ois 30 Fahr- und Motorradl.

De moderne Kunst is in Inglstod museumsmäßig vor oim duach s Museum fia konkrete
Kunst vatretn, oane vo de umfassendsten Sammlungen in ganz Eiropa. Danem
existiat no s Museum vom Buidhaua Alf Lechner.

Kloanare Museen und Dokumentationsstätten san des Hoamatmuseum Niemes-Prachatiz,
wo de Hoamatsammlung vo da Stod Niemes und vom Landgreis Prachatitz in Behmen
zoagt, de Dokumentationsstättn Marieluise Fleißer, de wo in iam Ejtanhaus
untabracht is, as Heinrich-Stiefel–Schuimuseum am Brucknkopf und as Eiropäische
Donaumuseum Inglstod mit am Ausstejungsraum im Stodmuseum und dem oidn
Messpegelhaus am Brucknkopf.

Jingsts Museum in Inglstod is as Boarische Polizeimuseum (Bayerisches
Polizeimuseum) im Turm Triva im Klenzepark, wos de Entwicklung vo da Polizei in
Bayern seitm Joar 1812 dokumentiat.

Inglstod is de Hoamat vo a boar, bekannte Musika und Bands. Dazua zejn bsundas
de Hardrock-Band „Bonfiae“ und des international populäre Dance-Projekt „Groove
Coverage“. Mit a Coverversion vom Mike Oldfield-Klassiker Moonlight Shadow hom
de in dritten Plotz in de Media-Control-Charts gmocht und hom dafia a Goidane
Schoiplottn griagt. Weidane Bands san „Slut“ und „Hotwire“. Kloanare Bands gibts
aa an Haufa, und jeds Joahr findt in da Fronte 79 da Maxi-DSL-Contest stott, bei
dem (moast jingare) Musigruppn aus da Gengd genganond otretn.

Inglstod zeichnet si duach a weitgehend dahoidne historische Oidstod mit
Bauweakn aus oin Epochen vo da Stodgschicht aus. Noch Angaben vom Bayerischen
Landesamtes fia Denkmalpflege gibts in da Stod 582 Baudenkmäler. Da
„Scherbelberg“, a historischer Trümmerberg aus de napoleonischen Kriag, und aa
da „Pfeifturm“, a ehemaliger Wachturm da Stod aus dem 14. Jahrhundert, gewährn
an Ibablick iba de Oidstod. Aus da Zeit da easchtn Stodumwallung und Stodwerdung
san de „Moritzkirche“, de „Untane Pfarr“ aus dem Joar 1234 und da
„Herzogskasten“, des oide Herzogsschloss, erhoitn . Ebenfalls aus dem
13. Jahrhundert stamman de friahesten Bestände vo de zwoa Inglstädter Klöster,
dem „Gnadenthalkloster“ und dem „Franziskanerklosta“ mit „Franziskanerkiach“,
und aa des Spital vo 1319. Vo da zwoaten Stodumwallung aus dem 14. Joarhundert
san weite Teile da Stodmaua und aa des „Kreiztor“ – oana vo de vier Haupttore –
erhoitn , des gleichzeitig Wahrzeichen da Stod is. Teil da Stodmauer san aa de
zwoa Nebentore „Taschenturm“ und „Münzbergtor“ aus dem Joar 1390. Ebenfalls aus
dem 14. Jahrhundert stammt des „Oide Rathaus“. Easchtmalig is des im
16. Jahrhundert umgebaut, letztmals 1882.

Aus da Zeit vom souveränen Herzogdum Baiern-Inglstod stamman des „Neie Schloß“
und des „Münster Zur Scheena Unsera Liabn Frau]]“, de „Obere Pfarr“. Oi zwoa
Bauwerke, de vo Ludwig dem Gebarteten in Aufdrog gem worn san, san
eindrucksvolle Beispui da Spadgotik. Auf de Inglstädter Herzog geht des 1429
gstiftetr „Pfründnerhaus“ zruck, de so ghoaßne „Hohe Schui“, in der ab 1472 de
Universität untabracht gwen is.

Nem den repräsentativen Bauten findn si in Inglstod vei sehenswerte
Biargahäuser. Des ejdeste is des so ghoaßne „Birnbaumhäusl“ aus da Zeit um 1470.
Danem des Haus vom Theologen Dr. Johannes Eck, des Sterbehaus vom Feldherrn
Tilly und vei weitere Wohnhäuser vo Inglstädter Professoren. Hervorzuheben san
do des „Kaisheimer Haus“ und aa des „Ickstatt-Haus“, des duach de höchste
Barockfassade vo Süddeitschland besticht.

Ebenfalls aus da Zeit ois Universitätsstod stammt de „Oide Anatomie“, a
spadbarocker Prachtbau im Stil a Orangerie aus dem Joar 1723, in dem de
medizinischen Fakultät da Universität untabracht gwen is. De Maria de Victoria
Kirche („Asamkirche“) is zwischn 1732 und 1736 ois Oratorium da marianischen
Studentenkongregation erbaut und guit mit eanam monumentalen Deckenfresko und
ihrer Ausstattung ois Höhepunkt des Schaffens da Brüder Asam. Mit da
„Lepanto-Monstranz“ beherbergt de Asamkirche a da wertvollsten Monstranzn da
Welt.

Vo da Festungsanlage des 19. Joahundat san emfois groaße Teile erhoitn . Hierzu
zejn de Bauten am so ghoaßnen Brucknkopf, dem „Reduit Tilly“ und den Türmen
„Baur“ und „Triva“, bei denen Leo vo Klenze an da künstlerischen Ausgstoitung
mitwirkte. Driba hinaus san vier Kavaliere, drunta „Kavalier Hepp“ und a da
Fronten und aa mehra Batteriestellungen und Flankenbatterien erhoitn . Mit am
„Theater Inglstod“ hot Inglstod zudem des jingste Baudenkmal vo Bayern.

Des vo Gunter Henn stoitade „Audi Forum“ is a Beispui fia moderne Architektua z
Inglstod.

Inglstod is a greane Stod mit zoireiche Parks, Greanologn und Wejda. Am
prägendsten is des „Glacis“, des Vorfeld vom ehemoligen Festungsgiartl rund ums
Zentrum. Sie is heit da innere Greangiatl und damit greane Lunge und
Pufferflächn zwischn am Autovakea und Wohnbebaung und Schuin. Duachzong werd sie
vo weitläufige Fuaß- und Radlwege mit guada Sicht auf a baar da ehemaligen
Festungsbautn inklusive vo am guat erhoitnen Teil vom so ghoaßnen
„Künettengraben“. Aa da gresste Park vo Inglstod, da „Klenzepark“, des Gelände
da Landesgartenschau vo 1992 am ehemaligen Brucknkopf da klassizistischen
Festung, is a Tei vom Glacis. Da Ibagang vom Park zum Woid werd im
„Luitpoldpark“ deutlich, der am Brucknkopf ois Tei vom Glacis beginnt und im
Westtei zuanehmad Woid ähnlichen Charakter oimmt.

Inglstod is bsundas duach den Eishockeysport bekannt. Da 1964 gründte ERC
Inglstod spuit seit da Saison 2002/2003 in da hechstn deitschn Eishockeyliga, da
Deitsche Eishockey Liga|DEL. Mit Ausnahme da Aufstiegsseison und am Spuijahr
2007/2008 hot de Mannschaft oi Joar de Play-offs und bereits zwoamoi des
Halbfinale vo de Play-offs erreicht. De beste Vorrundenplatzierung hod da ERC in
da Saison 2005/2006 mit Platz zwoa erreicht.

Da Fuaßboiverein FC Inglstod 04 hod in da Saison 2008/09 in da zwoaten
Fussballbundesliga gspuit, 2009/10 in a dritten, und 20115/16 spuit a spuit in
da easchtn Liga. In da Saison 2007/08 is a vo da dritthechstn Spuiklass, da
Regionalliga Süd aufgschdieng. Da Verein is 2004 duach de Fusion da
Fuaßboiabteilungen da Sportvereine MTV Inglstod und ESV Inglstod entstana. De
zwoate Mannschaft vom FC Inglstod spuit in da Landesliga Süd. De zahlreichen
Teams vo de andan Fuaßboivereine spuin in niedrigere Spuiklassen, so in ebba da
FC Gerlfing und da Türk SV Inglstod, de in da Bezirksliga Oberbayern Nord
odredn. Seit August 2010 hot da FC 04 a eigens Stadion, nachdems jahrelang im
oidn ESV-Stadion hom spuin miassn.

Baseball is in Inglstod emfois vatretn. Da Verein Inglstod Schanzer is 1985
grindt worn und zejt damit zu den ejdestn Baseboivareine in Deitschland.
Zwischenzeitli hod de Moschoft aa easchdklassig gspuit, is oba 1999 wieda in de
2. Bundesliga obgstieng.

Des greßte Fuaßboistadion in Inglstod is seit 2010 da Audi-Sportpark im
Gewerbegebiet mit iba 15.000 Plätz, in dem de Heimspiele vom FC Inglstod 04
stottfindn deana. Davoa homs im Tuja-Stadion (bis 2008: ESV-Stadion) im Stodtei
Ringsee gspuit, wo iba 11.000 Leid neibassn. Während de Olympischen Sommerspui
1972 san doda mehra Vorrundenspui im Fuaßboi ausgetrogn worn. Fia de Heimspui
vom FC Inglstod is aa no de Bezirkssportanlage Mitte gnutzt woan, de driba
hinaus jahrelang Ausdrogungsort vo de „Inglstädter Leichtathletik Meetings“ gwen
is, vo dene as letzte 2001 stattgfundn hot. Danem existiern drei weitere
Bezirkssportanlagen in de Stodbezirke Südwest, Nordwest und Nordost. Fia de
zahlreichen Hallensportarten, wia Handboi oda Basketboi, stengan insgesamt sechs
Dreifach- und vier Doppelsporthallen im Stodgebiet zua Verfügung.

Inglstod hod vui Meglichkeitn fia Vaostoitunga. Gressta Vaostoitungsraum is de
„Saturn Arena“, a Multifunktionshoin fia Konzerte und kleanere Messen. Fia
gressare Messen is des „Messegelände Ost“ nerdlich vo Mailing baut worn.

De easchtn grässan Kuituavaostoitunga vom Joar z Inglstod san de „Inglstädter
Kabarett-Doge“ und de „Inglstädter Literaturdoge“. Im Aprui foigt des „Fest zu
Georgi“, da Vakindung vom Reinheitsgebots fia Bier z Inglstod im Joar 1516. Vor
Oustan findt seitm Joar 2000 auf dem Paradeplatz vor dem Neuen Schloß des
„Brunnenfest“ statt. Im Zentrum steht da mit iba 3000 Ostereiern, Thujen- und
Buchszweigen geschmückte Brunnen mit dem Denkmal Kaiser Ludwig des Baiern, um
den si in ebba 30 Verkaufsstände gruppieren.

De Anfänge vom „Pfingstfest“ gengan auf de Verleihung vo am ewigen freien
dreiwöchigen Markt duach Kaiser Ludwig den Baiern zruck, dea olle Jahr 14 Dog
noch Pfingsten stattfindn soll. Sei heitige Form hot des Pfingstfest seit 1946.
Seit 1972 is' vom oidn Voiksfestplatz vor dem Taschenturm auf den neien, in ebba
40.000 Quadratmeter groaße Voiksfestplatz verlegt. Des Voiksfest dauert heit nur
mehr 10 Dog und hot zwoa Bierzelte und an Warenmarkt.

Im Dezember findt auf dem Blotz zwischn Stodheater und Herzogskosten da
Inglstädter Christkindlmorkt stott. Er is bereits im Joar 1570 vo Herzog
Albrecht V. ois „Jahrmarkt an Nicolai“ gewährt, womit er zu den ejdestn
Weihnachtsmärkten in Bayern gehört. Nem den iba 50 Buden is a historisches
Hoizkarussell Bestandteil vom Christkindlmarkt. Ehe er an sein iatzigen Platz
verlegt worn is, findt da Weihnachtsmarkt auf dem Rathausplatz statt.

Erwähnenswert waar vielleicht no da Barthelmarkt, as greßte Voiksfest in da
Region, wos jeds Joa am letztn Wochnend im August stodfindt. Der is zwar ned in
Inglstod, sundan in Obeaschtimm bei Manching im Landgreis Pfahofa, oba weil des
quasi direkt vor de Tore vo da Stod is, seng des de Schanzer ois oans vo de
"ihrign" Voiksfest o.

Dazua gibts no diverse Schuibibliothekn, Pforrbiacharein, oba aa de
Patientenbibliothek im Klinikum Inglstod und de Weaksbibliothek vo da Audi.

Da Nochhoi vo de medizinischen Experimente an da Inglstoda Universität wor so
groß, daß sie no 18 Joar noch eanam End de Mary Shelley zu eanam
Erschtlingsroman Victor Frankenstein owei da moderne Prometheus] inspiriad hom.
Sie losst do ian tragischn Hejdn im Inglstod vom Joar 1700 studian und forschn
und do sei legendeare Kreatur schoffa. No heit erinnad a Nocht-Gruselfiarung
duach de Oidstod do dro.

De Hoamatsod Inglstod spuit im Weak vo Marieluise Fleißer a zentrale Roin. In
Inglstod hods iba 60 vo eanara 72 Lemsjahr vabrocht, da spuin eanane bekanntestn
Stickln, ia Roman und mehra Gschichtn. De Provinz mit iare Menschn, de
kloabiagaliche Wejd vo de Handwerka, Soidotn, Schuikinda und Deanstmadln is
Thema und Neabodn fia vui vo iare Stickln. Aus iara bayrischn Vawuazlung kimmt
de Kroft vo iara Sproch. Pioniere in Inglstod is vom Rheiner Werner Fassbinder
fia des ZDF verfuimt worn. Robert Shea und Robert Anton Wilson hom de Handlung
vo iara Illuminatus-Trilogie teiweis in Inglstod spuin lossn und hom mit dea
Trilogie es Genre vo da belletristischen VerschwearungsLiteratua grindt.



https://bar.wikipedia.org/wiki/IPhone

S iPhone [ˈa͡ɪfo͡ʊn] is a Mobuitelefon vo Apple. Es is a Smartphone mit
Internetz- und Multimedia-Fähigkeitn. S iPhone wead iwa an Buidschiam gsteiat,
dea wo mit mearan Fingan bedeant wean ko ("Multi-Touch"); weidas hods no via
Tastn und an Schiebeschoita.

S iPhone is im Joa 2007 aussakema und vom US-Magazin Time glei zua "Eafindung
vom Joa" gwejd woan. Dazua hod sowoi de Nutzafreindlichkeit ois wia da
Livestyle-Faktor beitrong. Bis Meaz 2011 san scho iwa 100 Milliona iPhones
vakafft worn.

A kloana Iwablick iwa de Funktionalität vom iPhone: Kamara voan und hinten,
Internetz, E-Post, Äpps, Datenspeicha bis 64 GB und Videotelefonie.

Des iPhone wead in China vo da Firma Foxconn produziat. Es gibt vui Berichte
driwa, dass de Orwadsbedingunga do extrem schlecht san. Des fiat beispuisweis
imma wieda zu Suizidn.

Im iPhone san, im Untaschied zu ondan Mobildtelefonen, vo Greanpeace und vom
US-Vabraucha- und Umweltschutzvaband Center for Environmental Health (CEH) an
Haffa schädliche Substanzn festgstejt woan, beispuisweis bromhoitige Vabindunga
und PVC, ohne dass des in irgendoana Foam deklariat warad.



https://bar.wikipedia.org/wiki/Gschicht_vo_Afrika

De Gschicht vo Afrika, dt. die Geschichte von Afrika is a recht owexlungsreiche.
In Afrika hod a de Gschicht mid de Hominidn augfaungt. Vo dem Eadteu hom Se se
afgmocht und haum de gaunze Eadn besiedlt. Weu de Sahara in Sidn vom Mahgreb
nuadle davo otrend, haum de oanzalnan Regionan vaschidane Kuituaschtufn ghobd.

Im Nuadn hod se mid Egyptn, ane da easchtn Hochkuituan ausbüt. Vo Karthago aus,
ana punischn Pflaunzschtod, is a Haundlsimperium earicht wuan. Des de Rema in de
drei punischn Kriag zaschteat hom. Noch de Rema haum de Wandaln a kuazlebigs
Reich earicht. A wengl schpoda san de islamischn Mahgrebschtootn entschtaundn.
De haum wida in de tiakischn Barbaresknschtäd gendt.

Im Sidn hods mera Kinireich gem. Es haum se a de Bantu ausgehand vo an Schtaumm
in Zentreuafrika, noch Osten und daun in Sidn owi ausbroat und in mera Vöka
afteud.

Ois de Sahara drucka wuan is, hom se de Leid in de Oasn und zan Niluafah
zruckzogn. Am Nil hom se daun vua iwa 6000 Joah de easchtn Fiaschtndima büdt. In
da Friahdynastischn Zeit, voa umma 5000 Joah san daun easchtmolig Owa- und
Untaegyptn vaeind wuan. Egyptn hod a zeidweis Gbiat in Lybien, Kanaan und en
Sudan beheascht. Untan Ramses em Großn haums a, mid de Hethiter, in easchtn
schriftlign Friedns- und Beischtaundsvatrog agschlossn. De Heaschadynastien haum
bis 332 v.Kr. gheascht. Daun sans vo de makedonischn Ptolemäer oglest wuan. De
san daun unta da Kleopatra, 30 v.Kr. vo de Rema bsiegt wuan.

Ois da ʿAmr ibn al-ʿĀs, 640 Egyptn fian Islam eaowat hod, sans daun a in Westn
za de Berber zogn. 670 haums daun fia de neiche Provinz Ifriqiya de Schtod
Kairoan gründt. 910 san in dera Schtod de Fatimidn ande Mocht kema, de a
Sizilien eaowat haum. 972 haums des Kalifat in Kairo gründt.



https://bar.wikipedia.org/wiki/Easchte_Weana_Tiaknbelogarung_(1529)

De Easchte Weana Tiaknbelogarung (1529), dt. die erste Wiener Türkenbelagerung
(1529) bschreibt ned nua des Gscheng vua und innahob da Stod bei da Belogarung,
sundan a wias dazua kema is. Und weu des jo ned nua a Belogarung vo oana
gwenlign Stod woa, keman a de beteiligdn Heascha via. Des woa nemli a
gsaummteiropäischa Konflikt dea vo Schpanien iwa Fraunkreich, Venedig, den
Vatikan, iwa Ungarn, Behmen, Poin, Siebnbiagn, Seabien bis zan osmanisch Reich
gaunga is. Und, wia so oft, middndrin Östareich mid de Habsburga, wo vua deran
Haubtschtod se dea Konflikt in da Belogarung vo Wean 1529, zuagschpizt hod.

"I moa kaum, das a Tiak so grausli is, Daß ea dene Kristn mera Beses winschn
kau, ois se de Kristn gegnanaunda zuafign..."

Des und nu aundare Sätz hod da Humanist Erasmus vo Rottadam am Aufaung vo de
1520a Joa aun de beteiligtn Monarchn im schpanisch-franzeschin Kriag gschrim.

Bei de Tiakn hod vo 1512 bis 1520 da Suitan Selim I. gheascht. Ea is a Yavuz,
dea Geschtrenge gnennt wuan. Und schtreng woa a. Ka Suitan vua oda noch eam hod
so vü Wesir und Großwesir ogsezt und iwa de Kling schpringa lossn wia Ea. Sei
Motto woa , bschtrofn hoast , Schädl owa. Bkaunt is a aa ois Schiitnmöada. Ois
schtreng religiösa Sunnit woan des fia eam jo koane Muslim sundan Hearetika. In
sein Reich woit a aa olle Kristn umbringa lossn. Weu owa ana seina Vuagänga eana
Rechte zuagsogt , hod a davo olossn. An hechan Mufti (Religionsauslega) hod a
amoi gfrogt:

Obs den ned ealaubd wa. Zwoa Driddl Leid vo da Wöd totzschlogn, zan Bessan vom
iwalebandn Driddl?

Sei Lebm ois Suitan hod fost nua aus Kriag bschtaundn. Eiropa hod in seina Zeit
a wengl a Ruah vua de Osmanen ghobd. Da Selim I. hod se mera mid de schiitischn
Peasa und egyptischn Mameluken bscheftigt. Zeascht hod a de Peasa gschlogn und
hod eana Aserbeitschan ognumma und olle Kunsthaundweaka noch Istanbul
vaschleppt. Daun is a iwa Syrien af de Mamelukn losgaunga. Am End hod a aa
Syrien , Egyptn und in Arabien de heilign Schtättn Mekka und Medina eaowat .
Afgrund seina Eaowarungan hom de Osmanen af eanana Sidflankn koane eanschthoftn
Gegna mea ghobt und haum se so bessa af Eiropa kimman kena.

Da franzesische Kini Fraunz I. woa a zglei da Heazog vo Mailaund und hod dahea a
1519 fia de Kaisawoih kandidiat. Ea hod owa de deitschn Kurfischt nua mid umma
300.000 Guidn gschmiad.

Do hod a za de iwa 800.000 Guidn Fuggagejd vom Habsburger Koal ned zuwischmecka
megn und so is da Kaol zan remischn Kini deitscha Nazion vo de Kuafischtn gwöht
wuan. Da Fraunz hod se mid Fraunkreich vo de Habsbuaga umzinglt gfüd. Im Sidn
Schpanien, im Nuadn de 'schpanischn Nidalaund und im Ostn des deitsche Reich mid
de Habsbuaga.

In da Schlocht vo Pavia 1525, gegn de Schpania is da Fraunz gfaungagnumma wuan,
hod a Mailaund valuan und woa sogoa eppa a Joa in dera Schtod Gfaungana da
Schpania. Ma kennt ned sogn das unta de Zwee, dem Koal und dem Fraunz a große
Liab afkema wa und so hom eanane franzesch-habsbuagischn Kriag vo 1521 bis 1544
audauad.

In dera Zeit, ois da Kini Fraunz in Koal sei Gfaungana woa, hod eam sei Muadda
de Luise vo Savoyen de Regentschoft in Fraunkreich gfiat. Und de hod dem Suitan
Sülyeman an Briaf gschickt, in dem a gschtaundn is :

"Mia nehman za Dia, großa Kaisa, insane Zuaflucht, damid Du meim Suhn de
Freiheid wida vaschoffst."

Ois da Kini Fraunz freikema is hod a sufuat a Heilige Liga midm Pobst, Mailaund
und Venedig grünt. Owa ned gegn de Tiakn, sundan gegnan Kaisa Koal V. vo
Habsbuag. Ea hod a sein Gsauntn den Johann Frangipani, an gbüatign Ungarn, zan
Suitan gschickt. Dea hod eam ausrichtn lossn das iazt a guade Zeit warad das a
de Ungarn augreiffa dat. Da Suitan hod em sibyllisch gauntwuat:

"I hob vo Oim, wos am Fuaß vo mein Thron, da Wödn Zuaflucht, nidaglegt wuan is,
Kenntniss gnumma."

Und so hod de unheilige Allianz da Franzosn mid de Osmanen agfaungt. Und de hod
vo de Briafal 1526 bis nochn Friedn vo Crépy (1544), in de Zuasotzbdingungan
eascht 1547 afgheat.

In Wittnbeag hod am 31.10.1517. da Mönch Martin Luther seine 95 Thesn an da
Kiachatia augnogöt und hod damit de Revuamzion agfaungt.

Ois da Süleyman I. 1494 gboan wuan is woa nu sei Großvota da Bajazid II. da
Heascha. Sei Vota da Selim I. hodn daun scho ois sein Nochfuiga ausbüdn lossn.
Ea is ois groß gwoxn gschüdat wuan. Vo de Tiakn hod a spada den Beinaman Ḳānūnī
(da Gsetzgeba) griagd. Im Westn is a da Prechtige gnaunnt wuan. Scho am nextn
Tog vom Schteabetog vo sein Vota (15.9.1520), is ea aus Magnesia augroast und
und hod uneigschprocha den Suitansthron eignumma. Sei Regiarungszeit vo 66 Joa
hod bei de Osmanen ois des goidane Zeitoita goidn.

Scho seine Vuagänga hom Midddleiropa im Visia ghobd. Es san reglmassi de
Akindschi (Renna und Brenna) zan Plündan und Raubschotzn in de kristlign
Grenzland gschickt wuan.

Noch sein Aumtsautritt hod da Suleyman daun dem ungarischn Kini Ludwig II. a
Aubot gmocht. Da Ludwig hed de Tiakn in ana ealichn Allianz den Duachmarsch
duach Sidwestungarn noch Keantn und in de Steiamoak gschtotn soin. De Ungarn hom
oglehnt und hom a de tiakischn Botschofta umbrocht. Des hod in Suitan Bes gmocht
und de Tiakn san mid drei Heasäun vo Edirne aufbrocha. Im Juli is de ungarische
Feschtung Schabatz gfoin owa des Kriagszü woa de Feschtung Belgrad. De Tiakn hom
mid 3000 Kamö umma 300 Gschitz und Munizion midgfiat. Bei da Belogarung woa da
Suitan peasenli dabei. De kloane Bsotzung hod se hödnhoft vateidigt und se noch
schware Valust in de Zitadön zruckzogn de se daun nu zwoanzg Tog ghoitn hom. Owa
de Feschtung is am 29. August 1521 gfoin. Obwoi so de ungarische Sidflankn
afgrissn woa hod se des tiakische Heer wida zruckzogn.

Im Joa 1522 hom se daun de Tiakn za Eaowarung vo da Insl Rhodos afgmocht. De woa
schtoak bfestigt und is vo de Johannita vateidigt wuan. Noch monatelaunge Kempf
hom de ausbliatn Johannita am 26.Dezemba 1522 des eahnvoi Aubot vom Suitan
augnumma. Mid sein rittalign Reschpekt homs mid eanane Woffn und Bsitztima
unbhöligt oroisn deaffa.

Bevua da Suitan se gegn Ungarn gwennt, hod a nu vuahea de Wollachei eigschtraft
und hod de Ungarn wissn lossn das a 1526 za Eana mülitarisch af Bsuach kimmt.
Eascht za Eana, daun noch Deitschlaund und daun af gaunz Eiropa.

Bei de Ungarn is 1516 da Ludwig II (Ludvík Jagellonský oda ungar.: II. Lajos)
noch sein Votta em Vladislav II, Kini vo Behmen und Ungarn wuan. Ea woa mid da
Maria vo Kastilien vaheirat, de a Enkal vom frian deitschn Kaisa Maximilian I
Habsbuag woa. Da ea eascht 10 Joa oid woa is da Johann Zápolya sei Vuamund
gwest. 1522 is a Voimundig wuan und hod de Regiarung iwanumma.

Da machtige Johann Zápolya aus Siebnbüagn hod dem Kini zuagsogt, das ea im
Septemba mid an großn Heerbanna kemma wead.

Owa de Osmanen san scho untawegs gwest. Da Suitan Süleyman is am 23. Aprü 1526
vo Istambul zan Herr aufbrocha. Da se jo scho de Feschtung Belgrad eaowat ghobt
hom, hod ea an großn Teu vo seina Armee mid Schinakl auf da Donau flußaufweats
noch Nuadn gschickt.

Das a bei de Ungarn faninftige Leid gem hod, de bei an Kreftvahötniss vo 3/4 za
oans fia de Tiakn, fia an gfechtsmassign Rückzug gred hom und liaba af den
Heerbann vo Siebnbiagn und nu klonane Kontigent vom Habsbuaga Ferdinand zuawoatn
megn. Eana Kriagsrot hod de Situazion scho richti eigschezt. Da ungarische
Kaunzla hod nu Olle vuaghoitn, das Ungarn valuan wa, waun de moastn Herrn foin
wean oda goa aa da Kini.

De tiakische Armee woa a Schlochtn- und Sieggwente. Olle Obteulungan woan guad
aufanaunda eigschpüd. Es woa nu ned laung hea daß de Peasa vanichtand gschlogn
und a de egyptischn Mamelukn eaowat hom. Technisch woas za dera Zeit de beste
Armee da Wöd. Se hom se vo iwaglauffane kristlige Renegatn de schteakste
Artillerie aufschtön lossn. Und a des Zaumschpü vo de oanzalnan Woffngottungan
haums peafekt beheascht.

De Tiakn hom se scho gmiadli am Kaumpfplotz, schwaa grist afgschtöd. Und de
Ungarn san scho in da Fruah vom 29. August 1526. za Schlocht aufmaschiat. Und so
sans gegniwa vo de Tiakn gschtaundn, bis umma Midtog, oiweu mid da Sunn im
Gsicht und nix zan Sauffa. De Tiakn woitn nu ned kempfn, se hom nu neiche Truppn
eigwisn. Eana mobüle Feschtung, de Wognbuag woa owa scho schtoak bfestigt und
mid 12.000 vo de fanatischn Janitscharn bsezt. Vu da Wognbuag san de brittna
Akindschi gstriffa. Dahinta de tiakische Reitarei, de Sipahis. Dahinat san de
Fuaßsoidotn vo de untawoaffna Vöka locka gschtaundn.

Zmittog haum de Ungarn mid eanara schwaan Reitarei augriffa. De Siphais und de
Fuaßsoidotn haum nochlossn und san af de Soatn ausgwicha. De Ungarn hom scho
gmoant das de Schlocht scho gwunna hedn, ois an da bfestigtn Wognbuag zan
Aflaufa kema san. De Siphais und de Fuaßsoidotn san daun vo de Soatn kema und de
Kanonen und de Janitscharn haum se daun austobt. De Ungarn hom an dem Tog eppa
20.000 Mau valuan. Davo 4000 Paunzareita und a eana Kini is gfoin. 10.000
Gfaungane hod da Suitan Sülyeman oschlochtn lossn, gmoasaum mid de umligandn
Bwohna.

Des große Kinireich Ungarn hod zan Existian afghead und woa Gschicht. Da
Vörösmarty (1799-1851) hod spada des Gsetzl driwa gschrim:

Noch da Schlocht vo Mohac san de Tiakn nu bis Ofen ( Buda - Heid a Teu vo
Budapest) eaowand zogn. Im Hiabst is da Suitan hoamgroast mit eppa 100.000
vaschleppte junge Ungarn im Tross. Da Weg noch Östareich/Deitschlaund woa damid
fia de Osmanen aufgschtessn.

Da ungarische Kini Ludwig II is in da Schlocht vo Mohac gfoin . Ned nua das ea
mid ana Habsbuagarin vaheirat woa owa nu koane Kinda ghobt hod , woa sei
Schwesta, de Anna vo Ungarn und Behmen midm Eazheazog Feadinand I. vaheirat. Dea
da jingane Bruada vom Kaisa Koal V. woa.

De moastn ungarischn Magnatn hom de Habsbuaga oglehnt und hom dahea de
siebnbüaga Woiwodn (Fiascht) Johann Zápolya (Szapolyai János) am 16. Oktoba in
Stuhlweißenburg zan ungarischn Kini gwöht. Da Ferdinan is vo de behmischn
Schtänd ( Und Mähren, Schlesien) za eanan Kini eawöht wuan. In Pressbuag
(Bratislava) hom de westungarischn Schtänd den Feadinand am 16.Dezemba zan Kini
gwöht und am 24 Feba krönt. De Krowotn hom na aa 1527 zan Kini dawöht.

Weu se de Tiakn a wengl zruckzogn hom is zwischn de Magnatn untan Zápolya und de
Östareicha untan Feadinand I. za oana kriagarischn Ausanaundasezung kema, de da
Johann Zápolya valuan hod . Draf is a za sein frian Schwigasuhn dem poinischn
Kini Sigismund I. gflohn. Iwa duatige poinische (z.B. dem Hieronymus Laski) und
franzeschische Diplomatn hod a in Kontakt zan osmanischn Suitan gsuacht. Da
franzesische Kini Fraunz I. hodn mid Göd untaschtizt und a fia eam beim Suitan
intaveniat. Dahea is a wida in Siebnbüagn eigsezt wuan.

Da Suitan hod eam vaschprocha das an mid da Hüf seina machtign Heer zum Kini vo
gaunz Ungarn mocha wead. Im Gegnzug hod da Johann Zápolya de Osmanen an jahrlign
Tribut vo 100.000 Goidguidn zuagsogt. Weidas hod ea a zuagschimmt, das de
Osmanen, wauns woin hom, unghindat duach Ungarn noch Östareich maschian kenan
und se vo de Ungarn a dabei untaschtizt wean. A fuachtbora und heid
unvaschtendliga Passus vo dem Vatrog woa owa dea, das de Tiakn valaungt hom ,
das de Ungarn olle 10 Joa den 10 Teu vo eanana Bevökarung, Mandal und Weiwal,
zua beliabign Vafigung de Tiakn iwalossn miassn. Und dem hod da Zápolya
zuagschimmt.

Da Suitan Süleyman is jo scho im Fruahjoa 1528 noch oan Hüferuaf vom Zápolya zan
Födzug gegn Wean loszogn. Ea is mid seine Truppn bis in de Ebene vo Filibe (
Heid Plovdiv) zogn, wo a nu af de rumelischn Truppn gwoat hod. Owa weus a so
narrisch Gschütt hod, san de Flüß so augschwoin daß ois iwaschwemmt hom. So hods
de Ausristung, de Munizion und eanane Lebnsmiddl weggschwemmt. A de Truhan midn
Soid fia de Truppn. Sogoa da Suitan soid se in Lebnsgfoah bfundn hom. Draufhi is
da Födzug oblosn wuan. Des Unweda hod ned nua an großn materieun Schodn
augricht, sundan hod bei de Soidotn a an sölischn Knacks hintalossn. Dahea hod
da Suitan draufhigoawat das a im nextn Joa, nu bessa ausgrist und mid an nu
gressan Heer noch Nuadn ziagn kau um de Schoatn vo 1528 auszbessan kennt. Und
des woa daun da Födzug noch Wean im Joa 1529.

1528 hod da Habsbuaga Feadinand I, dem Suitan a Friednsaubot untabroat. Des hod
da Suitan Süleyman owa oglehnt ghobt. Weu na jo sei Vasall vo Siebnbiagn, da
Zápolya bitt hod, das a eam mid an Födzug höffa soid gegn de Habsbuaga. Weu eana
do des Unweta schtoak einipfuscht hod, is in Istanbul scho gmunköd wuan, das da
Allah dem Suitan sei Gnod und Untaschtitzung vaweigat hed. Den im Joa 1528 hod
da Suitan den augsengna Mufti (Religionsgleahtn) vo Istanbul ogsezt ghobt. Dahea
hod da Födzug im Joah 1529 passn miaßn. Ea is nu bessa vuabroat und es san a nu
mera Kempfa eibruaffa woan.

Da Suitan Süleyman I. is vo Istambul am 10 Mai 1529 midm anatolischn Heer
aufbrocha (Des woa am 2 Ramadan 935, nochn muslimischn Kalenda). In sein
Födzugtogbiachl schreibt da Sülyeman söwa, das saukoid und noß gwest wa und sei
Leibgardn zweng dem vü Noth und Bschweadn daleidn hom miassn. Ois Entschedigung
davia hod a eana 30.000 Aspern gschenkt. Weus a so a noß Sauwett ghobd, hod ma
da en 10 und 11 Juni grost. Am 14 hods sogoa des Zöt vom Suitan weggschwoabt.
Owa am 15 is ma vo Phillipopolis weidazogn. Am Weg noch Nuadn hom se de
Kontingent vo de rumelischn Provinzn augschlossn. Obwoi da Suiatan Sülyeman bis
Wean beim Heer dabei woa hod a nu in Adrianopl sein Großwesir Ibrahim Pascha zan
Owabeföhshowa vom Födzug eigsezt.

In da Ebna vo Mohac hod des Heer vom 13 bis zan 18.August glogat. Sein Vasaln vo
Siebnbiagn den Johann Zápolya hod a zua Ebene vo Mohac hibschtöd. De is duat a
mid eppa 6000 Mauna hikema. Ea hod se vuan Suitan nidakniat und hod eam ois
Untaweafung dem Suitan de Händ küßt. Draufhi hod eam da Suitan ewign Schutz
zuagsogt. Ois a bsundare Eahr hod eam da Suitan nu a peasenlige Leibgarde vo
Janitscharn iwalossn.

Des Heer is af a Schteakn vo umma 300.000 Mauna bschriebn wuan. Owa es wiad ned
mera ois 150.000 Kempfa, ohn de Trossleid, ghobt hom. Owa weu de Weg so aufgwakt
woan und a weus Heer bei de Iwagwerungan da Drave (sex Bruckn hod ma gschlogn)
so machtige Bresln ghobd, hod ma scho vü Trogtia valuan. Zweng dem hod ma de
großn Kanon, bis af zwoa, zrucklossn miassn und hod nua iwa 300 Schtuck vo de
Klonan midschleppa kena.

Vo Belgrad noch Ofen hod da Heazug nu guad aundahoib Monat braucht. De Schtrossn
woan 'schlecht und da Regn hod de Weg wida schtoak aufgwacht. De zwoa Schtäd san
aun da Donau glegn. Pest afn rechtn Donauafah und gegniwa af da linkn Soatn Ofen
( Buda ), heid ghean bade za Budapest. Nuadli da Donau hod des retlige Ungarn za
de Östareicha gheat. De Biaga vo Ofn san vua den nohandn tiakischn Heer
meaheitli noch Östareich oda Poin gflohn.

Regulere Soidotn woan nua umma 1000 Mau in da Schtod Ofen schtazioniat gwest
gwen. Davo woan eppa 700 deitsche Soidotn und da Rest woan Ungarn. Ois de Schtod
schnö eignumma wuan is haum se de Soidotn af de Zitadön zruckzogn. De Schtod is
duach Feia zgrund gaunga. De Oanzign Biaga de lenga Widaschtaund ghoitn haum,
woan de eppa 3500 Judn in eanara Judnschtod de da Iwamocht vazweufit a Zeitl
schtaundghoitn hom.

Am 3 Septemba 1529 Is da Suitan bei Ofen aukema und ma hod in de Weibeag sei
Loga afgschlogn. De Soidotn af da Zitadön san vom schtoakn Kanonanbschuß scho
demoralisiat gwest. Eana Kommandant, da Jonas Nadasdy woit de Tiakn so laung wia
megli afhoitn um Zeit zschindn. Dahea hom eam de Eigna Soidotn eigschpeat und
hom in Suitan a Iwagobaubot gmocht. Dea hod eana den frein Ozug garantiat. Ois
am 8.Septemba 1529 kapituliat hom und ausgruckt san, homs duach de
Janitscharngossn geh miassn. Do san de Schmehruaf hi und hea gaunga, bis a
Deitscha af an Janitscharn higschtocha hod. und so is des Haun und Schtecha
augaunga. vo de umma 1000 Soidotn haum nua umma Ziebzgi iwalebt. De san dem
Johann Zápolya iwagem wuan, dea se a nochn Foi vo Ofn ois ungarischa Kini auredn
hod lossn deafa. Owa wia weids midn Zapolay sein kiniglichn Mochtbroach gwest is
siagt ma drau, das de Osmanen ois Owabeföhshowa fia Ofen den Pascha vo Semendria
den Mohamed Beg eigsezt hom.

Zua Sicharung vo de Grenzn und de Bsezung vo de Feschtungan hod ma umma 22.000
Soidotn afgwendt. Denan eana Soid und de Middl fia eana Bwoffnung und de
Ausbessarung vo de Feschtungan hod scho 2/3 vom östareichischn Ärar (Budget)
vaschlunga. Des gresste Vateidigungsproblem woa oiweu da Gödmaungl. Des Rüstn
und Kriagfian hod oafoch zfui Göd kost.

Wia ma in Östareich eafoahn hod das de Osmanen mid an riesngroßn Heer noch Nuadn
afbrechan hod ma den Kaisa Koal V. Um Hüf bitt. Dea hod owa seine gfiachtn
schpanischn Soidotn in Italien gegnan franzesischn Kini Fraunz I. braucht. Do de
Befestigungan vo Wean und Weana Neischtod und a vo de aundan Schtädl scho recht
mislsichti woan und gegn den Bschuß duach de neichn Kanonan nix mea ghoaffa hom,
hod mas gach ausbessat und notdiaftig vaschteakt. Um de Tiakn de Iwageng iwa de
kloanan Flüss za Easchwaan hod ma af a oide Vateidigungsoat zruckgriffa, mid de
gwoxanen Vateidigungsologn (Preska) hod ma de Auwöda duach Vahau gsichat. Da
Eazheazog Feadinand I. hod dahea iwaroi um Hüf bitt. Und am Reichstog vo Speyer
hod ma eam a aa boa Truppn und Göd bewülligt. 4000 Reita und 12000 Mauna zfuaß,
owa nua za Vateidigung vo da Schtod . Des Gbiat vo Östareich hedns ned valossn
deafa. De Tiakn woan scho in Ofn, do san eascht de Reichskommisar nochschaugn
kema ob de Tiakngfoah wiakle so groß wa. Do woan de vuahea zuagsogtn Truppn nu
nedamoi afgschtöd.

Aufaungs Septemba san scho de Akindschi in de östareichischn Gbiat eigfoin, des
woan freiwüllige und leichtbewoffnate Reita und de haum koan Soid griagt, dahea
hom Se se nu vom Raubn und das de Iwafoina vasklavt und daun vakaft haum,
breichan kena. Mihail-oğlu (Suhn Michaels), a Nochkumma vom Köse Mihal
(byzantinischa Fiascht) woa a an da Aufira vo de Akindschi.

De Akindschi (Renna und Brenna-Schtuamreita) oda vo de Tiakn söwa Deli (de
Varucktn oda de Toikühnan,) oda af italienisch Guastadori (Vawiasta), vo de
Fraunzosn Faucheurs und Ecorcheurs ( Mäha und Schinda) und vo de Deitschn de
Säckmauna ghoassn wuan san. Weus ois Graubte in Säck davozaht hom. De Akindschi
hom af eanane Raubzüg vaherand gwiast und haum im gaunzn Laund Aungst und
Schrecka vabroat. In ana Broschüa vo domois hod a unbkaunta Autor de Zeun
gschrim (des schwaa lesbore oide Deitsch is ins Bairische iwasezt wuan):

„In soichana Zeit is da Säckmau ollenthoibn gaunga und da Tiakn vuatrabt, se iwa
ois gschtiazt, ois vaheat, vaschprengt und vü Voik, ob Mauna oda Weiwal a de
Kinda gfaunga, deran vü eabeamli zahockt und wia spada de gfaunganan Tiakn
auzoagt hom, bei und rund iwa dreißigtausand Peasonan ollenthoibn wegzaht. Wos
neamma geh hod megn, hom de Tiakn eawiagt und töd. Und wiaa auzogt san, so hom
se im Laund Östareich unta da Enns ois vaheat, vabrennd, vawiast und
ausplündat.“

Des Wütn vo de Akindschi woa fia de Tiakn a psychologische Woffn, den de Aungst
vo de Iwafoi is eana scho vurausglaffa. Dahea hom se de Moastn kloan Deafl,
Oatschoftn und Schtädl, scho vuahea eagem. Af de Oat san Fünfkiachn,
Schtuhlweissnbuag ohn an Schweatschtroach in de tiakischn Hend gfoin. In Gran
hod ma se sogoa gweigat, de vom Feadinand gschickte Bsozung afznema und hod se
liaba dem Suitan eagem. Komorn und Raab san vo de Bsozungan valossn wuan und
ungarisch Oidnbuag is duach Varot an de Tiakn gfoin.

Drum is de Tiakn da Weidamarsch noch Wean recht oafoch gfoin. Dahea is a scho de
Iwalegung gfoin, das des tiakische Kriagszü uaschpringli nu ned de Schtod Wean
gwest wa. Owa weu da Födzug fia se so oafoch gwest wa, hod ma den Eifoi noch
Östareich und den Augriff af de Schtod Wean probiat. Ma muß drau denga, den da
Suitan hod eascht schpod im Joa, am 22. Septemba 1529 seine Rossschwoaf vua Wean
aufpflaunzt.

De Vateidungsaulogn vo da Schtod Wean woan in an schlechtn Zuaschtaund. De
Bastionan woan vaoatad und ned fia den Bschuß mid de de neichn Kanonan auglegd.
Oiso hod ma de Bastionan so guds gaunga is, vaschteakt und a de Donauafa
vaschaunzt. De Pflosta vo de Schtrossn zua Schtod hod ma aufgrissa. De
Vuaschtäd, de scho bis zua Schtodmaua zuwagwoxn san, de hod ma gschliffa und
vabrennd.

De Tiakn hom se im Hoibkroas vua da Schtod nidalossn. In 16 Loga, vo Nußdoaf bis
Kaisaebaschdoaf woan de eppa 25.000 Zöt afgschtöd. Des Heer vo de Tiakn is mid
300.000 iwatriem augem wuan. De Kempfa vua da Schtod woan owa ned mera ois
100/120 Tausnd. Do woan owa de Akindschi und de Matrosn und Seesoidotn vo de
umma 300 Donauvasoagungschiff ned dabei. Und da Rest wean Trossleid und de
Beute- und Sklavnhendla gwest sei. Owa es woa a große tiakische Iwamocht und goa
waun ma nua de Auzoi vo de kaumpfeaprobtn Soidotn und Laundsknecht in da
belogatn Schtods heanimd. Nu dazua hom de Tiakn gwißt das da Kaisa Koal V. sein
Bruada dem Feadinand I, koa Hüf zuakemma lossn kau. Dahea hom de Osmanen mid ana
kuazn Belogarung grechnt. Owa seids eanane Loga afgschtöd haum, hod eanas Wedda
a wengl dreipfuscht. In de Nächt hods schtoak gregnd und am Tog woas saukoid.

De Janitscharn woan scho unzfridn. Se hom se de Belogarung a Wengl oafocha
vuagschtöd. Owa s`Weda hod ned paßt. Varegnd und zkoid woas eana. Se woan des
Kriagfian mea in weamane Lända gwehnd. De Essnsrazionan san a kiazt wuan. Und
weu de Akindschi ois wos ned trogn hom kena, vabrennt hom, san ausm Laund koane
Lebnsmiddl zan Hoin gwest. Dahea hom de Kriaga de Weibean und nu Aundas
vadruckt. Davo haums daun oadandli Bauchweh griagt. Und in eanane Loga is de
Ruah (Ruhr) umgaunga. De muslimischn Kempfa san zweng dem topfan und
iwamenschlign Vateidigungswühn vo de Weana scho muatlos wuan.

Und am 14. Oktowa is umma siwene in da Fruah losgaunga. De Tiakn san in drei
machtige Heersäun augruckt. Owa bei Eana woa des Pfeffa heraust. Sunst haum de
Janitscharn oiwei todasmuati augriffa, owa aun den Tog sans mera mid de Keun und
Schteckan vo eanane Aufira autrim wuan. Zmidtog san zwoa nu zwoa Minan beim
Keantnatoa in d´Luft gaunga. A Dritte hod ma nu midm Untagrom unschedli mocha
kena. Und nuamoi hod ma 26 Tonnan Puiva aussagrahmt.

In da Nocht hod daun da Suitan Sülyeman den Beföh gem, das olle kristlign Sklavn
umbrocht wean. De Janitscharn hom umma Öfi af d`Nocht eanane Loga auzuntn und in
de Feia haums olle Priesta und ödan Leid gschmissn. Frauwen und Kinda zahockt.
Nua de jungan Deandl und Buam hod ma midgschleppt, an de Schtrick um eanane
Hois.

De Akindschi hom des gaunze Laund bis zan Fluss Enns vawiast. De Weinrebn
ausgrissa, de Obstbaam umghaut, des Laund vawiast. Tausande daschlogn und nu
Mera vaschleppt.

De Schtäd hom neich bfestigt wean miassn, bsundas de Schtod Wean. De nextn
Joazehnt hod ma vü Göd braucht um des Landl und de Schtäd wida fiarezbringa. Nu
dazua weu a in de fiagaungadn Joa, de Akindschi oft in de östareichischn Lenda
eigfoin san und da Kini Feadinand reglmassi Gostgschenk (Tribut) noch Istambul
schicka hod miassn.



https://bar.wikipedia.org/wiki/Doana

De Doana, aa Donau is noch da Wolga da zwoatlängste Strom in Eiropa. Offiziej
fangts bei Donaueschingen in Bodn-Wiattmbeag o, wo's a gfosste Quejn gibt und de
Brigach und de Breg zammakema.

De Doana kimmt ba Uim af Bayern und hinta Bossa af Östareich. S naxte Land is de
Slowakei, danoch Ungarn, Krowozien und Serbien. In Rumänien is de Doana de Grenz
zu Buigarien, Moldawien und zua Ukraine, bevoas im rumänischn und ukrainischn
Doanadelta ins Schwoaze Mea mindt.

De Doana fliasst duach 6 Stootn, Deitschland, Östareich, de Slowakei, Ungarn,
Serbien und Rumänien. Fia weidane via Stootn, Krowozien, Buigarien, Moidowien
und Ukraine is s a Grenzfluss. Insgsamt san 1071 Kilometa oisdann 37 % vom
Valauf vo da Doana Stootsgrenzn.

S wead ognumma, dass da Nama Doana sein Uasprung in da kejtischn Sproch hod, de
wo amoi am Obalauf glebt ham. Belegt san dona-aw fia diafs Wossa und Do-avv fia
zwoa Wossa, wos si af de zwoa Quejfliss beziagn kennt. De konstuiate
indogermanische Wuazl hoasst *danu ‚Fluss‘ konstruiad.

Bis zan End vo da Antike hod de Doana zwoa Nama ghobt: Ister, lateinisch Hister,
griech. ῎Iστρος Istros wor de Bezeichnung fian Untalauf, Doana (Danuvius) hod da
Obalauf ghoassn. Domois wor da Zammahang iwahapts ned klor, weis koana exaktn
kartographischn Aufzeichnunga gem hod.

Da zwoatlengste Fluß vo Eiropa hod scho efta sei Flussbett gwexlt. Jo ned nua
des. Vua umma 20 Müllionan Joah is de Ur-Doana nu nochn Atlantik zua ogflossn.

Ois Afrika de Oipn und de heidign Middlgbiag oiweu hecha aughom hod und a da
Jura gwoxn is, woa da Doana da Weg in Westn hi vaschpiad und se hod in Ostn zua
ofliaßn miassn. De frian Donauquöfliss haum nu vü weida westli augfaungt ois
Heid.

Eascht ois se Middleiropa weida ghom hod und da eupäische Wuamfuatsotz weida unt
a mid Asien vaschmoizn is, is midm Doanantalauf weidagaunga, bis schpoda, hi zan
schwoazn Mea.

Da längste Nemfluss vo da Doana is de Theiß. Sechs weidane Nemfliss ham a Läng
vo mea wia 500 Kilometa: Pruth, Save, Drau, Olt, Sereth und Inn. Theiß, Save und
Drau mindn im sidlichn pannonischn Becken (Serbien und Krowozien), Pruth und
Sereth kurz vorm Doanadejta am Iwagang vo da Grossn Walachei za de moldawischn
Lända. Da Inn is da oanzige grosse Nemfluss neadle vo de Oipn.

Im Eizugsgebiet vo da Doana lieng sechs Millionenstädt: Wean, Budapest, Belgrad,
Minga, Sofia und Bukarest.

An de Doana grenzn de Gemarkunga vo zwejf Grossstädt: Uim, Inglstod,
Regnschburg, Linz, Wean, Pressburg, Budapest, Novi Sad, Belgrad, Russe, Brăila
und Galați. Za de wichtigstn Middlstäddn ghean: Bossa, Krems, Komárno, Mohács,
Drobeta Turnu Severin, Widin, Giurgiu, Silistra und Tulcea. Za de wichtigstn
Kloastädt zejn Sigmaringen, Nikopol und Sulina.

Am Laff vo da Doana liegn mearare Natuaschutzgebiet: Scho in Bodn-Wiattmbeag da
Naturpark Obere Doana, ba Bossa s Naturschutzgebiet Doanaleiten und in da Weana
Lobau da Nazionalpark Doana-Auen.

In Ungarn liegt da Nationalpark Doana-Eipel, do, wo de Drau in Krowozien zua
Doana kimmt, da Naturpark Kopački rit, in Serbien as Naturreservat Deliblatska
peščara und an da Grenz zwischn Serbien und Rumänien da Nazionalpark Đerdap.
Oanzigartig is as Biosphärenreservat Doanadejta.



https://bar.wikipedia.org/wiki/Deutschland

Deitschland (amtle: Bundesrepublik Deutschland) is a Stoot in Middleiropa. Ois
Bundesstoot wiad de Bundesrepublik Deutschland aus dena 16 deitschn Ländan
buidt. De Lända gliedan se wieda nochm Vafossungsprinzip vo da kommunaln
Sejbstvawoitung in kommunale Gebietskeapaschoftn.

Bundeshaptstod is Berlin. As politische System is fedaral und ois
parlamentarische Demokratie organisiat. Deitschland is mid eppa 81,8 Mijona
Eihwohna (2015) da bevejkarungsreichste Stoot vo da EU. Deitschland is unta
andam Mitgliad vo de Vaeintn Nationa, vo da NATO und vo de G8 (Gruppm vo de
Ocht), sowia Grindungsmitgliad vo da EU.

Da Begriff Deitschland wead in dera Foam eascht seit da Friajn Neizeit vawendt,
zum Beispui in Die Verfassung des deutschen Reiches (1667) vom Samuel von
Pufendorf. Voahea hods deitsch nua ois Eigschoftswoat gebm, in da Foam vo: a
deitsches Land oda de deitschn Lända owa ned zammagsetz; ned amoi ois das
deitsche Land.

Deitschland liegt in Middleiropa, zwischn 47°16′15″ und 55°03′33″ neadlicha
Broadn und 5°52′01″ und 15°02′37″ estlicha Leng. Im Nordn grenzt Deitschland an
Dänemark (auf ana Läng vo 67 km), im Nordostn an Poin (442 km), im Ostn an d
Tschechei (811 km), im Südosten an Östareich (815 km; ohne Grenz im Bodnsee), im
Sidn an d Schweiz (316 km; mid Grenzn vo da Exklave Büsingen, owa ohne Grenz im
Bodnsee), im Siidwestn an Frankreich (448 km), im Westn an Luxmburg (135 km) und
Belgien (156 km) und im Nordwestn an Holland (567 km). De Grenzläng betrogt
insgesamt 3757 km. Wearend im Nordwestn de Kistn vo da Nordsee und im Nordostn
de vo da Ostsee de natialichn Stootsgrenzn buidn, hod Deitschland im Sidn Ontei
on de Oipn.

De middlare jearliche Niedaschlogsmenge is 700 Millimeter (begzong auf de Joar
vo 1961 -1990). De middlare Niadaschlogsmenge pro Monat liegt zwischn 40
Millimeta im Feba und 77 Millimeta im Juni.

De tiafste jo in Deitschland gmessane Temparatua woa −45,9 Grad Celsius; se is
am 24. Dezemba 2001 am Funtensee gmessn woan. De bislang hechste Temparatur woa
40,3 Grad Celsius und is am 8. August 2003 in Nennig im Saarland erfosst woan.
De Ogobm dazua san owa zum Tei wiedasprichli.

In da Nordsee dominian de Inselgruppm vo de Nordfriesischn Insln und de
Inslkettn vo de Ostfriesischn Insln. Helgoland und Neuwerk sam aa bewont. De
Nordfriesischn Insln san Restln vom Festland, wo duach Landsenkung und
nochfoigende Iwaflutung vo da Kistn trennt worn san. De Ostfriesischn Insln san
Barriereinsln, wo duach de Brandungsdynamik aus Sandbenkn enstondn san.

Ohne menschlichn Eifluss dadat de Vegetation in Deitschland haaptsächli aus Woid
besteh. Deazeit san 29,5 Prozent vo da Stootsflöchn Woid. Damit gheat
Deitschland zu dena woidreichstn Lända vo da Eiropejischen Union(EU). Weidas
gibts no Hoad- und Moorlandschoftn sowia vegetationsoame oipine Regiona. Da
gresste Otei vom unbebautn Land wead fian Obau vo Nutzpflanzn vawendd; voa oim
Droad wia Geastn, Hafa, Roggn und Woazn; dozua kema voa oim no Erdepfi un Raps.
In mangn Flussdoin wia an da Mosl, am Main und am Rhein zum Beispui wead Wein
obaut.

De ejtastn Siadlungsbelege afn Gebiet vom heitign Deitschland san etwa 700.000
Joar oid und ma gehd davo aus, dass de Region seit 500.000 Joar permanent
bsiadlt is. Es gibt dahea in Deitschland aa bedeitende paläoanthropologische
Fundstättn: Nöchm Fundort bei Heidelberg is de Hominini-Oat Homo heidelbergensis
gnennt woan und nochm Neandertal in Mettmann da Homo neanderthalensis, dea wo
ausm Homo heidelbergensis heavoagangane Neandertaler. De Menschnoat is voa etwa
40.000 Joar dann vom Homo sapiens(moderna Mensch), dea wo aus Afrika kema is,
vadrängt woan.

In da Jungstoazeit hom se nacha Ackabau, Viechazucht und feste Siedlungsplätz
entwicket. Aus dera Zeit san bedeitende kuituarelle Funde dahoidn, wia etwa de
Himmesscheibm vo Nebra, de zoagt, dass scho um 2000 v. Kr. in da Region
Astronomie betriebm woan is.

Um 500 v. Kr. woas heitige Siiddeitschland kejtisch und s heitige
Norddeitschland germanisch besiedlt. De Germanen san im Laf vo de Joarhundate
imma weida inan Sidn gwandat. Um Christi Geburt woa dann de Donau de ungefäare
Siedlungsgrenz zwischn Kejten und Germanen. So san a vui kejtische Orts- und
Gwässanama und kejtische Lehnweata in de germanischn Sprochn kema.

Des Heilige Remische Reich (deitscha Nation), des de mehra Zeit vo de Habsburga
ois Kaiser vo Wean aus regiad worn is, hod vo 962 bis 1806 Bstand ghabt. Danach
hods durch de Kriag vom Napoleon eascht amoi a Vuizahl vo Veränderungen gem.
Nach der Niederlag vom Napoleon 1815 is Eiropa und a Deitschland nei gordnet
worn, da Deitsche Bund is entstandn. Im Deitschn Bruadakriag ist Preißn ois
Vormacht in Deitschland bestätigt worn. As Deitsche Kaiserreich is 1871
entstandn. As Kenigreich Bayern hot no etla Reservatrechte wiar a eigene Armee
ghabt. 1914 is da Easchte Wejdkriag ausbrocha, der am End a Niederlage vo
Deitschland und Östareich brocht hot. Nach da Revolution 1918 is de Weimara
Republik (1919–1933) entstandn, de durch mehrane Wirtschaftkrisn erschüttert
worn is. 1933 is da Hitler Adolf mit da NSDAP an d Macht kemma. De
Nationalsozialistische Diktatur hod bis 1945 Bestand ghabt. Während dera Zeit
san unzählige Verbrechn wia da Völkamord an de Judn (Holocaust) beganga worn.
Nach da Kapitulation vom Nazireich am End vom Zwoatn Wejdkriag is Deitschland
eascht amoi in Besatzungszonen aufteilt worn. Am 23. Mai 1949 is de
Bundesrepublik gründt worn und da Adenauer Konrad is zum easchtn Bundeskanzla
gwejd worn. Unta seina Legisladuaperiode is de Bundesrepublik Teil vo da NATO
worn, af da andan Seiddn hod de DDR zum Warschauer Pakt ghert. D Bundesrepublik
is a Grindungsmitglied vo da Eiropäischen Gemeinschaft (heit EU) gwen. De
Wiedavereinigung mit der DDR (de wo am 7. Oktober 1949 gründt worn ist) hot am
3. Oktober 1990 stattgfundn, da Bundeskanzla war zu dera Zeit da Kohl Helmut. Am
20. Juni 1991 is Bonn als Regierungssitz aufgem worn und de Regierung und as
Parlament san nach Berlin verlegt worn. 1998 is de Rout-Greane Koalition unta'm
Bundeskanzla Gerhard Schröder an d Macht kemma. Vorzeitige Neiwoin am 18.
September 2005 ham dann zu ara Groaßen Koalition unta da Kanzlerschaft vo da
Merkel Angela (CDU) gführt.

De deitsche Literatua reicht bis ins Middloita zrugg, beispuisweis an Walther vo
da Vogelweide. Ois bedeitendste deitsche Dichda gejtn Johann Wolfgang von Goethe
und Friedrich Schiller. De wichtigstn Autorn im 20. Joarhundat san de
Nobelpreisdrega fia Literatua Theodor Mommsen (1902), Paul Heyse (1910), Gerhart
Hauptmann (1912), Thomas Mann (1929), Hermann Hesse (1946), Heinrich Böll (1972)
und Günter Grass (1999) sowia im 21. Joarhundat Herta Müller (2009).

Zu de einflussreichstn deitschn Philosophn ghean Nikolaus von Kues, Gottfried
Wilhelm Leibniz, Immanuel Kant, Georg Wilhelm Friedrich Hegel, Karl Marx, Arthur
Schopenhauer, Friedrich Nietzsche und Martin Heidegger. Mearane bedeitende
philosophische Stremunga san vo deitschen Philosophn ausganga: Da Deitsche
Idealismus sowia da Marxismus. Im 20. Joarhundat wor voa oim de Kritische
Theorie vo da sogenennten Frankfurta Schui vom Theodor W. Adorno und Max
Horkheimer bedeitsam. In iara Nochfoige is da Jürgen Habermas zu am vo de
wejdweit bekonntestn lebendn Philosphn worn.

Es gibt in Deitschland mea wia 6000 Museen. Za de gresstn Museen ghean s
Deitsche Museum z Minga, s wejdweit gresste natuawissnschoftli-technische
Museum, und s Germanische Nationalmuseum z Niamberg mit oana vo de bedeitandstn
Sammlunga zua Kuitua und Kunst vo da Vor- und Fruagschicht bis zua unmiddlboan
Gegnwoart.

De Museumsinsl z Berlin mit vuin wejdweit wichtign Museen is a Schwaapunkt vo da
deitschn Museenlandschoft.

Oans vo de gresstn Attraktionen is de Wiesn z Minga, des gresste Voiksfest vo da
Wejd. Bedeitende Foschingsvaostoitunga san unta ondam da Kölner Karneval, de
Mainza Fosnocht und de Schwobisch-alemannische Fosnocht. Z Hannover findd Joar
fia Joar des gresste Schitznfest vo da Wejd stott.

Da Nationalfeiadog is da Dog vo da Deitschn Oaheit am 3. Oktoba. Des is da
oanzige Feiadog, wo da Bund festglegt hod. Olle ondan Feiadog san Oglegnheit vo
de Lända. 8 weidande Feiadog gejtn in olle 16 Lända: Korfreidog, Ostamondog,
Christi Himmefoart, Pfingsmondog, de zwoa Weihnochtsfeidog, Neijoar und da Dog
vo da Orbat.



https://bar.wikipedia.org/wiki/Android_(Betriebssystem)

Android is a Betriebssystem, des wo fia mobile Geräte wie Smartphones,
Tablet-Computer oda Netbooks zuagschnitta is. Entwickelt werd des Gonze (auf da
Basis vom Linux-Kernel) vo da Open Handset Alliance, vo denan Google des
Haptmitgliad is.

Aff dem App Store fiar Android, dem Google Play Store, san middlawei iaber
600.000 (Stand: Juni 2012) Apps vafigbor, uhnd inzwischn is es dees
Betriebssystem, des wo am moastn vo de Leit kafft werd. Wei Android a
Open-Sourc-Betriebssystem is, gibts recht vui Produzentn, de wo eanare Handys
mit Android ausstottn, unta andam Samsung, HTC und Sony.

Android is wega seim Funktionsumfang, wega seina Nutzafreindlichkeit und wega
sei große Auswoi vo Gratis-Apps im Play Store beliabt. Da grässte Konkurrent vom
Play Store, da Apple App Store, hod aa um de 600.000 Apps.

Im Somma 2005 hod Google des Unternehmen Android kaaft, des wo im Herbst 2003
vom Andy Rubin gegründet worn is und dafia bekonnt wor, dass es Software fia
Handys entwickelt und standortbezogane Dienste fovorisiad hod. Zwo Johr späta,
am 5. Novemba 2007, hod Google dann gsogt, doss se ois Open Handset Alliance des
Betriebssystem Android fia Mobiltelefone entwickeln woin. De Open Handset
Allaince hot domois mit Google 34 Mitgliada ghobt. Am 21. Oktoba, fost oiso a
Johr späta, wor Android offiziell vafügba.

De taiwanesische Firma HTC hot donn mit'm HTC Dream oben 22. Oktoba 2008 des
easchte Gerät mit Android vorgstejt. Unterm Nom'n T-Mobile G1 isses in den
Vaainigten Stooten danoch aafm Markt kemma. Die Ausstottung mit Global
Positioning System (GPS) und Bewegungssensoren hod zum Plon vo Android ghert.
Heit gibts fui Heasteller de wo Android auf deanan Geräten vorinstollian. Seitm
Jenna 2010 tuat Google mit da Nexus-Produktreihn in Zusommorbeit mit ondan
Heastejan sejbst Android-Geräte aufn Markt bringa.

De Android-Geräte san ois Touchscreen-Geräte und lossn sie mit a poa Hard- oda
Softwaretostn steian. Monche Anwendungen ko ma aa mit da Sprochstaiarung vo
Google owendn. De Standard-Obaflächn is aus drei, fünfe oda siame
Stoatbildschiamen (Homescreens) aufgbaut. Ganz om is a Leistn, de Notification
Bar. Wenn ma se runterziaht, zeigt se olle Benachrichtungen o. De kennan vo oin
meglichn Applikationen (Apps) kemma, beispielsweis vo a Mail-App wenn a neue
Mail do is. Aa kennan Benachrichtugungen vom System sejba komman, wenn
Software-Update do is zum Beispui. Wenn ma oane Benachrichtigung mitm Finger
nach links oda rechts ziaht, werd se glöscht, wenn man draufdrückt, kimmt ma
normalerweis zua App sejba. Statische Benachrichtigungen ko ma net löschn, de
gengan einfach weg, wenn se nimmer gebraucht wern. Drückt man auf den Knopf oben
rechts, kimmt ma zu den Schnejeinstellungen (Quick Settings), de wos bloß ab
Android 4.2 gebn tuat. Ziagt ma de Benachrichtigungsleistn mit zwoa statt bloß
oanem Finger runter, kimmt ma glei zu de Quick Settings.

Im Google Play Store san fui Apps de wo den Standardprogrammstarter (aa:
Standardlauncher) ersetzen. Meist ändan se do bloß wies ausschaugt und tuan a
poa naie Funktionen dazu, zum Beispui mea Stoatbildschiame (Homescreens), a
Laschn in der ma no mea Vaknüpfungen hi duat oda aa a poa nette Widgets.

Fui Heasteja duan auf dea ia Geräte zwoa Android drauf, mochn aba no a oagne
Nutzaoberflächn driba. So kimmt beispuisweis HTC mit da Sense UI oda Samsung mit
TouchWiz.



https://bar.wikipedia.org/wiki/Vereinigtes_K%C3%B6nigreich

Des Vaeinigte Kinireich (engl. : United Kingdom, kuaz: UK), Longform: Vaeinigts
Kinireich vo Großbritannien und Noadirland (engl.: United Kingdom of Great
Britain and Northern Ireland) is a souveräne Nation voa da Noadwestgstod vo
Kontinenteieiropa.

Da gresste Inslstoot vo Eiropa is a Union vo ehemois unobhengign Oanzlstootn
England, Schottland und Wales sowia Noadirland. Des Vaeinigte Kinireich hod aa
mearane Iwaseegebiet. De Kronbesitztima vo da Isle of Man und vo de Kanoiinsln
san da britischn Krone untastejt, san owa ois sejbststendige Lenda ned Bstondtei
vom Vaeinigtn Kinireich. Ois parlamentarische Monarchie untahoit des Land aa no
Beziahunga zu fimzehn Commonwealth Stootn, vo dena des Stootsowahapt da
britische Monarch/de Monarchin is.

Des Vaeinigte Kinireich bsteht aus da Haptinsl Großbritannien und eppa am Sextl
vo da Insl Irland. Um de Haptinsl lieng mearane Inslgruppm mit iwa 1000 kloanare
Insln. De wichtigstn Inslgruppm san Shetland und Orkney in da Nordsee neadli vo
Schottland, de Aissan Hebridn und de Innan Hebridn im [[Atlantik}} westli vo
Schottland, Anglesey in da Irischn See neadli vo Wales, de Scilly-Insln in da
Kejtischn See sidwestli vo England sowia de Isle of Wight im Eamekanoi voa da
englischn Sidgstod. De oanzige Landgrenz bsteht af da Insl zua Republik Irland;
de is 360 km long. Ned zum Vaeinigtn Kinireich ghean (obwois da britischn Krone
untastenga) de Isle of Man in da Irischn See de Kanoiinsln im Eamekanoi vor da
Noadgstod vo Frankreich.

Des Land hod ummara 65 Milliona Eihwohna (2014), davo hod de Haptstod London
zirka 8.539.000 Eihwohna. In Großbritannien lem a sehr vui Eihwandara vo de
ehemolign Kolonien, wia zum Beispui Inda, Pakistana und Kinesn.

Des Vaeinigte Kinireich is 1707 aus am Zsammaschluss vo de Kinireich England und
Schottland entstandn, nochdem de Stootn scho länga vum gleichn Kine regiad worn
san. Es hod im 19. Joarhundat, domois British Empire gnennt, duach de friare
Industrialisiarung de Vormochtstejung in da Wejd ealongt, aa duach de unbrochane
Seeherrschoft vun da Englischn Flottn. In da easchtn Hejftn vom 20. Joarhundat
is de Mocht vo Großbritannien mit de zwoa Wejdkriag gschwundn, obwoi de zwoa
Kriag vo Großbritannien gwunna worn san. In da zwoatn Hejftn vom 20. Joarhundat
san nacha de moastn vo de ehemolign Kolonien unobhängig worn.

Des Vaeinigte Kinireich zejd zu de am steakstn dereguliatn und privatisiatn
Voikswiatschoftn vo da Wejd. De britische Wiatschoft is da Ursprung vom
sognenntn „angelsaxischn Kapitalismus“, wo af de Prinzipien vo da
Liberalisiarung, vom frein Moarkt, vo niadriga Besteiarung und geringa
Reguliarung afbaut. Des Land hod des wejdweit sextgresste Bruttoinlandsprodukt
(BIP), noch Deitschland und Frankreich des drittgresste in Eiropa. Mit 28.300
Euro liegt des BIP pro Kopf im oban eiropeischn Referenzraumen. Im Vagleich mitm
BIP vo da EU (ausdruckt in Kaufkroftstandards) eareicht des Vaeinigte Kinireich
an Index vo 116,2 (EU-25 im Joar 2003: 100).



https://bar.wikipedia.org/wiki/Twitter

Twitter is a freis Soziales Netzweak-Service und a Oat Netz-Togebuach
(Mikro-Blog-Service), des wo af ana Netzseitn oda durchs Mobuitelefon (iwa SMS)
gfiaht wiad und zmoast äffentlich ogschaugt wean ko.

De Eiträg hoassn tweets. Des san Texte, de wo bis zu 140 Zeichn enthoidn deafn,
ban Profui vom Autorn ozoagt und an de Abonnentn (followers) weidagleidt wean.
De Autorn känna festleng, ob de tweets nua vo de Abonnentn oda vo da
Äffentlichkeit ogschaugt wean känna.

Twitter is im Mäaz 2006 da Äffentlichkeit voagstejt woan und hod seitdem
wejdweit a beochtliche Popularität eazuit. Mangmoi wiad Twitter aa ois "SMS vom
Internet" beschriem.

Twitter ko fia aggressive Weabung missbraucht wean (Spamming). Dazua gheat as
Postn vo an Haffa Links und as Foign vo Tweets vo unbekonntn Peasona mitm Zweck,
dass de aa dena Tweets vom Spamma foign (Aggressive Following).

Aa de de Trending Topics wean vo de Spamma missbraucht. Dazua wean de Mejdunga
mit Schlisslweatan vo de aktuejn Trending Topics ogreichat. Duach permanents
Wiedahoin entstenga so oagne Trendig Topics, wean de Google Suacheagebnis
beeinflusst und de Glaubwiadigkeit wead noch obn manipuliat. Im
Foaschungsprojekt „Truthy Project“ an da Indiana University wead eafoascht, wia
in Twitter Moanungkampagnen duach Spamma organisiat wean.

Im Jenna 2012 is bekonnt worn, dass as US-Justiministerium, mit ana
strofbeweatn, rechtlichn Onoadnung, vo Twitter de Aussagob vo oin Nutzadatn vo
WikiLeaks-Untastitza ogfoadat hod. Wei ma nacha davo nix mea gheat hod, is
oznehma, dass Twitter de Datn gliefat hod.



https://bar.wikipedia.org/wiki/Steiermark

De Steiamoak, aumtlich: Steiermark (slowejnisch: Štajerska), is a Bundeslaund vo
da Republik Östareich. As is es zwoatgresste Bundeslaund, waumma noch da Flächn
gehd. Es grenzt an Owaestareich, Niadaestareich, Soizbuag, Buagnlaund und
Karntn, und im Siidn an Slowenien. De Laundeshauptstod vo da Steiamoak is Graz,
de zwoatgresste Stod vo Estareich.

1180 is de Steiamoak von deran Bindungan zua de Herzogtima Bayern und Karntn
gläst wurn und is söba a Herzogdum woan. Kurz drauf hot mas de Babenberga und
späda de Habsburga ois Herzogdum untastöt. Va durd weg is des gaunze Laund sche
laungsaum, aba sicher imma klana wurn, wal im 13. Joarhundat hot da Ottokar in
Traungau obgebn und Piiten haums a weggnaumman. Nochn Erstn Wödkriag haums daun
de Untersteiamork ans daumolige Jugoslawien hergebn miaßn, aba seit daumois is
de Steiamork so, wie sie is.

Des Bundesland Steiamoak hod a Flächn vo 16.400,75 km² und is damit s
zwoatgresste Bundesland vo Östareich. Se hod a 145 km lange Außngrenz mit
Slowenien.

De Steiamoak is in mehrare Regiona gliadat. Noch da Flächn is de Obasteiamoak am
greßtn, de wos vo de neadlichn Laundesgrenzn bis zan Steirischen Raundgebiage
sidlich vo da Mur-Miaz-Fuachn reicht. De Weststeiamoak liegt sidlich davo und
westlich vo da Mur. De Oststeiamoak liegt estlich vo da Mur und siüdlich vom
Wechsel und vo de Fischbocha Oipn. Zwischn Ost- und Weststeiamoak liegt de
Laundeshauptstod Graz. De regionale Eiteulung vo da Steiamoak is nua
vaständlich, waun ma waß, dass friacha no a Untasteiamoak gebm hod. Des woa s
gmischtsprochige deitsch-slowenische Gebiet mit da Hauptstod Marburg. Des Gebiet
si nochm 1. Wödkriag zu Jugoslawien kumma und gheat heit zu Slowenien.

De Steiamoak wiad aa de „Greane Moak“ oda s „Greane Heaz vo Estareich“ gnennt,
weu rund 61 % vo da Bodnflächn bewoidet is und a weidans Viatl vo Wiesn, Weidn
sowia Obst- und Weingäatn eignumma wiad. Da Haupfluss vo da Steiamoak is de Mur.

De Steiamoak hod owa aa an Aunteu an de Oipn: s Ennstoi mit dean schroffn Föisn,
vom Dochstoa bis zan Nationalpark Gesäuse, und de Gebirgsplateaus zwischn
Hochschwab und Rax. De Obasteiamoak und de oststeirische Thermenregion san
wichtige Tourismusgebiet.

De bekauntaste steirisch-kulinarische Spezialität is woascheinli s Kernöi.
Bsundas bekaunt san an no weit iwa s Land ausse: Es Vahockate, de Käfabauln, da
Schücha, da Steirische Junka und de Schogglad vo da Schokoladenmanufaktur
Zotter. De Steiamoak is aa a Laund vo de Biabraua, bekaunt san: es Murauer, es
Schladminger, es Puntigamer, es Reininghaus und es Gösser Bia.

Zua den berihmdn typisch steirischn Moizeitn zöht a da Sterz. Ea wiad auf
vaschiedanste Oat gmocht und wiad oft scho in da Fruah midn Kafää gessn (voa oim
da Polenta) genauso wia ois Hauptmoizeit oda zua Suppn gessn. Im sea bekauntn
Voiksliad "Da Steirische Brauch" (in Gstanzlfoam) wiad vom (...) Tiaknsterz mit
ana Schwaummsuppn drauf (...)" gsunga.



https://bar.wikipedia.org/wiki/Siidamerika

Siidamerika (amtli: Südamerika) is as siadliche Stickl vom amerikanischn
Dobbekondinent, hod a Bvejkarung vo 418 Million Leid und is mid arana Flächn vo
17.843.000 km² de viatgresste kondinendale Landflächn vo da Erde.

Da Subkondinent is am Ostn vom Adlantischn Ozean und am Westn vom Pazifischn
Ozean umgem. D Insl Feialand am Siadschbiez vom Subkondinent wiad duach d
Drakestross vom Nochbakondinent Antarktika drennd. A wengal siadlich vo Feialand
ligt as Kap Hoarn, wo da Adlandik und da Pazifik aufarananda dreffand. An Noadn
hi gibts a Vabindung iba a Landenge vo Panama auf Noadamerika.

A da Westkistn ligt mid de Andn de längste Gebiagskettn auf da Eadn. As
Hochgebiag ziagt se iba 7.500 Kilomeda am Pazifik entlang vo Venezuela bis zum
Siadspitz vo Patagonien obe. Da hächste Beag vo de Andn und a glei da hächste
Beag vo Sidamerika und da hächste Beag wo ned in Asien is, is mid 6.962 Meda
hähn da Aconcagua. Ling duada zwischn da Grenz vo Argentinien und Chile. De
Laguna del Carbón, mid 105 Meda undam Meerespiagl is da diafste Punkt vo
Sidamerika und ligt am San-Julián-Becken in Patagonien. Da siadlichste Punkt vo
Sidamerika is as Kap Hoarn.

De gresste Stromebene buid as Amazonasbecken (Amazonien). Mid seine
6.448 Kilomeda läng is da vo Ostn kemmade Fluss wo a de Andn entspringd da
längste Fluss vo Sidamerika und a da Fluss wo as meiste Wossa auf da Eadn fiad.
Neadle davo ligt de Orinoco-Ebene, de wos zum Amazonasbeckn an Sidn obe duach de
Berglända vo Guayana und an Noadn aufe zua duach as venezolanische Bergland
begrenzt wiad. A andane Stromebene ligt am Sidn vom Kontinent, as Flusssystem
ausm Río Paraguay und am Río Paraná.

De Beaglända hand as Beagland vo Guayana, as Brasilianische Beagland und as
Ostpatagonische Beagland. As Beagland vo Guayana wiad as Rengwoidbeagland
Sidvenezuala, as Zendrale Houchland vo Guayana und as Estliche Beagland vo
Guayana aufteild. Dastrecka duad sa se vo da Stromebene vom Orinoco bis zan
Amazonas midrana maximaln Eahebung vo 2.800 Meda. As Zendralbrasilianische
Beagland ziagt se vo Zendralsidamerika bis a de Küstn vo Brasilien, bzw. a de
Pampa vo Argentinien. As Ostpatagonische Beagland ziagt se vom Ostn vo de Andn
obe zua bis zan Siaspitz vo Sidamerika.



https://bar.wikipedia.org/wiki/Schixn

Schixn , aa Schicks, (jidd.: Schickse) is a Schimpfwort und moant a Flitschal
oda Schlampm. A Schixn is oisdann a jungs Deandl, wos grej gschminkt, aufroazend
ozogn und freizigig is. Schixn is in da Bedeitung owa ned so obweatand wia
Flitschal oda Schlampm. Heit is oft ironisch gmoant und hod nacha koan
Schimpfwortcharakta mehr.

Schixn kimmt ausn Jiddischn (שיקסע schikse f, שיקסעס schikses pl vo Hebräisch
šeqeẓ, „Unreins, Obschei“). Im jiddischn Sprochbrauch is „Schickse“ a
Bezeichnung fir a nedjidisches, gojisches Deandl.. De Obwertung is dadurch
entstandn, dass a "orthodoxa" Jud nur a jidischs Deandl heiratn hod derfn. Mit
ana Schixn hod ma zwor ausgeh derfn, owa wos "Ernsthofts" is ned in Frog kema.

Voiksetymologisch und daher foisch is de Herleitung vo "schick" ('chic'). A
Schixn warad nacha a Deandl, des wo si iwatriebm schick aufmocht. Wei Schixn
friara aa a obfällige Bezeichnung fia Deanstmadl wor, gibts aa no a
voiksetymologische Obleitung vo „Schick se“, des wo moant, ma schickt s
Deanstmadl gern, um lästige Botngäng z macha.



https://bar.wikipedia.org/wiki/SPD

De Sozialdemokratische Partei Deutschlands (SPD) is a deitsche Voikspartei und
de ejtaste parlamentarisch vatretene Partei vo Deitschland.

S schlechte Oschneidn vo da SPD bei da deitschen Bundestogswoi im Hirbst 2009
hod bewirkt, dass se hiatzt in Opposizion is. Vorher wor sie zam mit da CDU und
da CSU in oana Großen Koalition auf Bundesebene. In insgsamt ocht Bundesländan
an da Regierung beteiligt, in finfen dovo stejt sie an Regierungschef. De SPD is
Mitgliedspartei vo der SPE und der Sozialistischen Internationalen (SI). Ihr
Vorsitzenda is da Sigmar Gabriel.

Die SPD plant fia Milliona Rentna im Joar 2012 und ab Joar 2030 Renten in da Häh
von 150 Euro 200 Euro 250 Euro 300 Euro netto (Reglsotzerhächung vo da
Bundesregiarung Merkel Jahr 2013 25 Cent pro Dog oda SPD 2 Euro pro Dog).

Zruck geht de SPD auf de Zeit vo da Middn vom 19. Joarhundat. Do hod da
Ferdinand Lasalle en Oigmoanan Deitschn Orbatavarein grindt. Do draus is nacha
de Sozialdemokratische Deitsche Orbatapartei worn, spada nacha de Sozialistische
Orbatapartei vo Deitschland. In da Zeid vum Erschdn Wejdkriag hod se nacha de
USPD ogspoitn. An de USPD hod se spada da Spartakusbund ogschlossn, wo aa so
Leid wia d Rosa Luxemburg und da Karl Liebknecht drin worn, de wo si nacha
obgspoitn und de KPD gründt hom. De SPD hod mitm Friedrich Ebert an easchtn
Reichspresidentn vo da Weimara Republik gstejt. In da NS-Zeit is de SPD verbotn
gwen. Nachm Kriag is de SPD wieda grindt worn, sie hod in Deitschland mitm Willy
Brandt, am Helmut Schmidt und am Gerhard Schröder drei Bundeskanzla gstejt.

In Bayern is de SPD vo 1954 bis 1957 in a Vierakoalition mit dem
Ministerpresident Wilhelm Hoegner an de Regierung gween.



https://bar.wikipedia.org/wiki/Pfoad

A Pfoad oda Pfoat (korrekt: "de Pfoad" und nit "as Pfoad") , deitschboarisch
Pfeit oda Pfait, is a boarisches Hemat. "Pfoad" hod ma uaspringli im Boarischn
fia a jeds Hemat gsogt. Heit sogt mas in easchta Linie fia Trachtlahematn und
Zunfthematn.

De Pfoad woa uaspringli a Orbatshemat. Es is desweng weit gschniddn und hod oft
Quetschfoitn. Daduach is s recht bequem. De Knopfleistn endd mid an Riegl
(Schteg) und desweng is a Pfoad a Schlupfhemat. Im Riegl schtengan oft de
Initialn oda in Bayern as boarische Woppn, in Östareich mit Landeswoppn. De
Knepf vo da Pfoad san oft aus Perlmutt. De Foarb vo da Pfoad is heit moast weiß
oda ejfnboa. Friara woa de Pfoad mehra greabeige, weis aus Natualejnen gmocht
woa.

Wanns a grejbas, sejmgmochts Lejnen woa, nach woas a rupfade oda rupfane Pfoad
(kratzigs Hemd). Des woa de Pfoad fiad Orwad, ohne Kragal und Vaziarunga. Fian
Sunda zun Kiachgang hods a harbane Pfoad gem, oft aus bloachtn Hanf, bliahweiß
mid an kloan Kragal und guad z drogn. Heit san Pfoadln moast aus Baamwoi.

Uaschpringli hom de Pfoad koan Krogn ghobt und woan rund ausgschniddn. Heit
siecht ma aa wieda Pfoadln ohne Krogn oda mit an kloan Stehkrogn und an Riegl.
Da Krogn und de Eameendn san oft mit Schpitzn oda Schtickarein vaziat.

As Woat "Pfoad" kimmt vom oidhochboarischn "Pfeit", des wo vom gotischn "pait"
kimmt, woarscheinle in da Bedeitung Gwand.

Pfoad is urboarisch, es is oans vo de boarischn Kennweata, des hoaßt des Woat
gibts nua im Boarischn.

A Pfoadl oda Pfoadai is a Hematl fia Kindln, a Nochtpfoadl is a Nochthemat, a
Messpfoad is a Messhemat und a Untapfoad is a Untahemat. A Pfoadlgoas is a
Deandai im Nochthemat. Pfoadln sogt ma, wann ma nua im Hemat oda Nochthemat
umadumrennt.

Pfoadnzeig is a Hematstoff. A Pfoadla (deitschboarisch Pfeidler) is a oids Woat
fia an Hematmocha. Pfoadlarei hod ma friaa Bettwoan-, Hematn- bw.
Kuazwoangschaftln ghoassn. Im Theatastickl Das Mädl aus der Vorstadt vom Johann
Nepomuk Nestroy spiit a Tei vo da Handlung in ana Pfoadlarei (Pfaidlarei) Und in
da Biografie vom Ludwig Anzengruber ko ma nochlesen, dass sei Muada a Pfoadlarei
(Pfaidlarei) in Wean betriem ghobt hot.

A Moar in da Pfoad (auf da Speiskoartn ois: Moar in der Pfoad gschriem) is a
Siasschpeis (Mohr im Hemd) und Schmankal auf da Schihittn Biagloim z Deantn
(Dienten) am Hochkini in Soizburg, mit Schokoguss (Moar) und Schlogobas drauf
(Pfoad) und ana Moosbialsoos rundumadum..



https://bar.wikipedia.org/wiki/Niamberg

Niamberg (amtli: Nürnberg [ˈnʏʁnˌbɛʁkʰ]; af fränkisch: Nämberch) is a Groußstod
in Bayern. Es is as wirtschafdliche und kuituareje Zentrum und aa de gresste
Stod vo Frankn. Mid iba oana hoim Million Eihwohna (2015) is de zwoatgresste
Stod vo Bayern. Zamma mid Fiath, Erlanga und Schwabach ergibt des oan
Ballungsraum mid umara oana Million Eihwohna.

Niamberg liagt am Fluss Pegnitz, dea wo umara 80 Kilometa noadestli vo da Stod
ofangt und nacha de Stod vo Ostn noch Westn af oana Läng vo zirka 14 Kilometa
durchquead. A poa Kilometa neadli vo Fiath fliasst a mid da Rednitz zsamm und
wead zua Regnitz.

As Gebiet vo da Stod umfosst a Flächn vo 186,38 km². Im Westn is de Bebaung mit
da Nochboastod Fiath und im Sidwestn mit Stoa zammagwoxn. Neadli vo Niamberg
liagts floche, fruchtboare Knoblauchsland, des zgleich aa de westliche
Anflugschneisn fian Niamberga Flughofn buidt, sowia noch Noadostn hin da Seboida
Reichswoid]], dea si an wenign Punktn af knopp iwa 400 m gähd.

De neadliche Begrenzung vo da Oidstod buidt da Buagbeag mit da Niamberga Buag
und da Stodmaua, de won zun großn Tei dahoin is; a wengal estli, emfois af da
Noadseitn vo da Pegnitz, eahebt si da parkartig gstoitate Rechenbeag.

De Stod Niamberg grenzt an foignde Städt, Gmoana und gmoafreie Gebiete (ogfonga
im Noadn, und am Uahzoagasinn Erlanga (greisfreie Stod), Neunhofer Forst,
Kraftshofer Forst und Erlenstegener Forst (Landgreis Erlanga-Hechstod), Schwaig
b. Niamberg, Laufamholzer Forst, Zerzabelshofer Forst, Forsthof, Fischbach und
Feicht (olle Landgreis Niamberga Land), Wendlstoa und Forst Kleinschwarzenlohe
(Landgreis Roth), Schwabach (greisfreie Stod), Rohr (Landgreis Roth), Stein und
Oberasbach (Landgreis Fiath) sowia Fiath (greisfreie Stod).

An de Exklave Brunn, de wo zua Stod Niamberg gheat, grenzn de gmoafrein Gebiete
Brunn, Winkelhaid und Fischbach (olle im Landgreis Niamberga Land).

Vo dera Stod hod mas easchte Moi um 1050 in da Sigena-Urkundn vom Koasa Heinrich
III. gschriem. Dortn hod ma s nuorenberc (föisiga Beag) gnennd. Wei do da Koasa
an Sitz ghobt hod, wor de Niamberga Buag boid fias gonze Land wichti. Im Joar
1219 hod da Koasa Friedrich II. Niamberg zu oana Frein Reichsstod gmocht, de wos
si sejm mid ihre oagna Instituiona regian kenna hod.

Im 15. und 16. Joarhundat hod si de Stod orndtli vagressan kinna, weis as
Zentrum vo an bliaradn Handl mid gonz Eiropa worn is, bsondas mid Holland und
Italien. Gleizeiti is s aa a wichtigs kuituarejs Zentrum worn, mid so berihmte
Kinstla ois wia im Dürer Albrecht (Mola), im Peter Henlein (Eafinda vo da
Toschnuah) und im Behaim Martin (Kartograf).

Probleme fia Niamberg hom ogfonga, wia Amerika entdeckt worn is und Niamberg zu
de neichn Handlsweg koan Zuagang ghobt hod. Da Dreissgjaariga Kriag hod de
Niamberga aa schwaar droffa, und davo hod si de Stod bis in 19. Joarhundat eini
nimma dafanga. Do is donn nämli a stoake Spuizeigindustrie afkumma.

Im 20. Joahundat hod Niamberg a wichtige Roin gspuid ois Vaostoitungssort vo de
propagandistischn Reichsparteitog vo da NSDAP und oid Nomansgeba fia de
rassistischn und antisemitischn Niamberga Gsetz vo 1935. Nochan End vom Zwoatn
Wejdkriag hom dortn aussadem de Niamberga Prozess geng nazionalsozialistische
Kriagsvabrecha stottgfundn.

Obabuagamoasta is seit 2002 da Ulrich Maly (SPD). Zwoata Buagamoasta is da Horst
Förther (SPD), zuaständig fias Referat Spoat, Tiagoaten und Feiawehr. Dritta
Buagamoasta is da Klemens Gsell (CSU), zuaständig fias Referat Schui.

Stodgebiet Niamberg; Bschäftigte im Juni 2005 Beleg: Amt fia Stoforschung und
Statistik vo da Stod Niamberg

De Oidstod is in de Luftogriff im Zwoatn Wejdkriag ziemli zamma bombt worn,
inzwischn hod ma owa vui wieda afbaud; bis heid gibts dortn vui kinstlarisch und
gschichtli intaressante Bautn:

In da Nochkriagszeid hods in Niamberg an groussn wiatschoftlichn Afschwung gem,
voa oim wengan Ausbau vo da groussn Industrie (Maschinenbau, Chemie, Metoi und
so weida). De Spuizeigindustrie, de wos a grousse Tradition do hod, is aa a
wichtiga Gschäftszweig worn.

Kulinarisch is Niamberg fia seine Rostbrodwirschtl und seine Lebkoucha
wejdbekonnt. Beide Nam sa duach a eiropäische Vaordnung gschitzt. De Niamberga
Brodwirscht wern entweda in oan Weggal („drei im Weggla“) oda mit Sauakraut
(z.B. „Sechs auf Kraut“), serviat.

Nacha wern no de Stodwuascht, da Ochsnmaisalot, de Breezn und s'Scheifele, a
Schweinsschuitabrotn mit oana reschn Krustn ois typisch Niamberga Speisn ogseng.

Wejdberihmt is voa oim da Niamberga Christkindlmoakt, der wos ogebli vom Luther
Martin grindt worn is.

Da wichtigste Spoatvarein, is da 1. FC Niamberg, in gonz Deitschland und driba
aussi ois da Club bekonnt. Dees is da ehemoliga deitsche Rekordmoasta im
Fuaßboi, wo seit 2009 wieda in da easchtn und seit 2014 wieda amoo in da zwoatn
Liga spuit.

Da bekonntaste Niamberga is da Mola Albrecht Dürer. Oba a Peasenlichkeitn wia da
Martin Behaim (Erfinda vom easchtn Globus), Hans Sachs (Dichta), Peter Henlein
(Eafinda vo da Toschnuah), Johann Benjamin Erhard (Philosoph), Anton Koberger
(Buachdrucka und -händla), Adam Kraft (Buidhaua), Georg Philipp Harsdörffer
(Dichta), Johann Pachelbel (Komponist) und Theo Schöller (Untanehma) stomman aus
Niamberg.



https://bar.wikipedia.org/wiki/New_York_(Bundesstoot)

New York [nuː jɔːɹk] is a Bundesstoot in de Vaeinigtn Staatn. Zamm mit New
Jersey und Pennsylvania wird New York zu dena Middlatlantikstootn grechnet.

New York hod a Flächn vo 141.299 Quadratkilometa und is mit 19,3 Muilliona
Einwohna (Stand: 2006) noch Kalifornien und Texas bevejkarungsmäßig da
drittgrässte Bundesstaat vo de USA.

New York hod an offizielln Beinam Empire State (Reichs-Staat). Des kimmt
ogeblich vo George Washington, 1. US-President, der vo da wirtschoftlichn Macht
und vum Reichdum vum Bundesstaat New York schwaa beeindruckt wor.

De Haptstod vo New York is Albany; de grässte Stod is New York City. S'Gebiet
außahoib vum Stodgebiet vo New York City wird Upstate New York gnennt. De
grässtn Städt z Upstate New York san Buffalo, Rochester, Syracuse, Albany,
Schenectady und Utica.

Im 17. Joahundat hom Niedalända in da Region Handlspostn fia Pejz vo de Irokesn,
Delawarn (Lenape) und andare Indianastämm oglegt. Da easchte Postn wor Fort
Nassau (1614, in da Nächn vo Albany). Weidane Handlsplätz worn Fort Amsterdam
(1625, heit: New York City), Beverwijck (1647, heit: Albany) und Esopus (1653,
heit Kingston).

1621 is de niedaländische Kolonie Nieuw Nederland grindt worn. 1664 is d Kolonie
durch Annexion in Bsitz vo da englischn Krone kemma und in New Jersey und New
York toalt worn. Da Nam New York kimmt vum Herzog vo York (späda Kini Jakob
II.), dea wos de Kolonie vo seim Bruada, Kini Karl II., gschenkt kriagt hod.

1788 hod New York ois 11. Staat an Vatrog fia de amerikanische Union ratifiziat
und wor damit oana vo de 13 Kolonien, de wos de USA grindt hom. D easchte
Hauptstod vo da USA is 1789 New York City worn.

New York hod vui guade Sportvareine. D Buffalo Bills spuin in da National
Football League und d New York Knicks in da National Basketball Association.
Drei Eishockey-Club san in da National Hockey League: D Buffalo Sabres, d New
York Islanders und d New York Rangers. Zwoa Baseballvareine spuin in da Major
League: D New York Mets und d New York Yankees.

Z Lake Placid hom 1932 und 1980 Olympische Wintaspui stottgfundn. Lake Placid is
damit oana vo nur drei Ortn, de wos de Wintaspui zwoamoi austrogn hom, sowia aa
Inschbruck und St. Moritz.



https://bar.wikipedia.org/wiki/Nation

Ois Nation vasteat ma a menschliche kulturelle (Kultur) und/oda soziale
Gemeinschaft, de olle zsomm, a eigene Sprache, a eigene Geschichte und a eigene
Mentalität hobn, wos also hoaßt, dass se a geminsome Idendität bsitzen und sich
de Leid in dea Gemeinschaft, desholb mitnonda vabundn fühln. Wenn epa also a
storke Vabundnheit mit a so a Gemeinschaft hot, donn konns sein, dass dea a
Nationalist (Nationalismus) is.

Umstrittn is oba ob die Ethnie, also die Zugeahearigkeit zu am bestimmt Volk a a
Rolle spieln soid, weil "Ethnie" on sich in dem Zusommenhong schwer z'
definieren is, wia es zum Beispiel im Foll vu Bosnien is. Weil in Bosnien gibts
drei Hauptgruppn: Serbn, Kroaten, und Bosniaken oder Bosnier (Serbien, Kroatien,
Bosnien), de zwor olle Slawen sann oba vu denen jede da Volksgruppen behaupt se
warn a eigene Ethnie, und do is es Problem ob die Bosniaken eigentlich Serben
oda Kroaten oda tatsächlich epas eigenes san, oder ob se olle eigentlich nid lei
Untagruppen vu am gemeinsomen jugoslawischn (Jugoslawien) Volk san, und um des
steitet ma sich heit nu, seit da Balkankrieg vorbei is. Ähnlich is die Situation
übrigens im eascht 2008 ausgruafnen Staat Kosovo.

Da Begriff "Nation" is eigentlich im Middloita scho entstondn, oba zu richtiger
Bedeutung glongt is a eascht Onfong des 19. Jahrhunderts, wo die Leid, bzw. die
Völker de vu ondare erobert oda untaworfen worn, mea Selbstständigkeit und
teilweis sogar scho Unabhängigkeit vu ihre Herrn gfordat hobn. Solche Bewegungen
worn am Balkan, bei die spatan Jugoslawen, unta die Österreicher gonz stork, oba
a in Österreich und Deutschland selba hods viele Leid gebn de a Großdeutschland
wolltn, olso an Staat, oda a Nation in dem olle deitschsprochigen Völker vaeint
waradn.

De neie Idee vu am national orientiatn Stoot hod olso dazua gfüaht, dass die
olte Weltordnung zsommbrochn is, wo es nu egal wor vu wem ma regiat (Regierung)
woan is, solang da Herrscher oda meistns eigentlich da Monarch (Monarchie) a
guater wor. Wia auch imma, hod dea Hass donn also dazua gfüaht, dass Serben en
österreichischen Thronfolger Franz Ferdinand aschossn hobn, des des Aeignis wor,
des die Welt donn in en Easchtn Weltkrieg gstiazt hod.

Es 20. Jahrhundert wor donn geprägt vu nationalistische Bewegungen (Faschismus,
Nationalsozialismus, etc.), oba a vu Gegenbewegungen wia dem Kommunismus, dea
unta ondarem gsogt hod, dass olle Menschen gleich san, und dass es desholb
eigentlich a koan Grund gibt die Völker in vaschiedene Stootn z trennen.

Es Ende des radikalen Nationalismus kimmt mit dem Ende vum Zweiten Weltkrieg
(Zweiter Weltkrieg) und seitdem weat Nationalismus als epas eha Schlechtes
ongsehn, und ma baut hauptsächlich in Europa seitdem viel mea auf Pazifismus
auf. Obwohl es sicha nu nationalistisch denknde Menschen in Europa gibt, is es
vapönt ernsthoft a nationalistische Idee mit sich z trogn, obwohl da
Grundgedonke, dass ma selbstständig is fia viele Leid sea wichtig is.



https://bar.wikipedia.org/wiki/Mongolisches_Reich

Des Mongolische Reich, dt. Mongolisches Reich, is am Güpfi seina Mocht, des
greßte Festlaundsreich da gaunzn Wödgschicht gwest. Grindt hod des Reich da
Temudschin, nua mid da Hüf vo seim unbendign Ehrgeiz. Zwoa woa sei Vota da
Heibtling vo ana kloan Schtaummesfödarzion, da Quiyat-Mongolen. Owa wia a vo de
Merkitn vagift woan is, hom se seine Schtämm und Sippn valauffa und aundane
Fiahra augschlossn. Af oamoi is da Temudschin nua alloane mid seina Famülie
dogschtaundn. Es san nua mera seine zwoa Briada, sei Muadda und a Deanarin iwrig
blibm.

Da Choremsia-Schah hod mongolische Haundla und Diplomatn umbringa lossn. Af des
affi is da Dschingis Khan mid ana großn Armee 1219 in Sidwestn owizogn. Mid mera
Heersäun hombs de Chormsier bis 1221 vanichtend gschlogn.

Scho a Joahn nochm Tod vom Dchingis Khan san de Mongolen untam Khagan Ugedei
gegn des sidlige Kinesnreich vo de Sung augaunga.

Da fimfte Großkahn, da Kublai Khan is eascht noch an mongolischn Bruadakriag
eanaunnt woan. Bis za eahm ku ma nu vo an geintn Mongolnreich redn. In de moastn
Teureich woan de Mongoln nua weid in da Mindaheid und so hobms dahea a en Islam
vo de Beherrschtn ois Religion iwanumma und in de Teu-Khanat san oweu Mera de
eignan bolitischn Intaressn vafoigt woan. Nochm Tod vom Kublai-Khan 1294, kau ma
vo koan geintn mongolischn Reich meara ausgeh. Ob do gibts nua mea de Gschicht
vo de Teureich. De kinesische Yüan-Dynastie, vom zafolladn Reich Tschagatei und
seine Emirate. Em Illkhanat und dem vo da goidanen Hordn in Nuadwestasien.

Nu laung nochm Tod vom Dschingis Khan hod sei Naum nu a große Ausschtrohlung
ghobt. Drum hobn de schpodan greßan oda a de kloan Khane und Emire eahnan
Schtammbaam af eahm zruckgfiat. Und waun des ned megli woa, daun hod ma a
Prinzessin gheirat, de des kena hod. Wia da Timur Leng (Tamerlan;
Timuridn-Dynastie); dea vo Samarkant aus a neichs Mongolnreich bheascht hod, des
vo Ostanatolien bis Syrien, Peasien Afghanistan und Zentralasien eaowat hod.



https://bar.wikipedia.org/wiki/Milit%C3%A4r

Es Militär is a Organisation, des es Recht vu seina Nation aholtn hod, im Foll
vu a Gewoltbedrohung vu außn, en Grund und Bodn vu dea Nation z' vateidign.

De Gschicht vum Militär is olladings nu long nit so olt wia da Beruf vum
Soldatn, vu dem die Gschicht scho anfongt, bevua Menschn ibahaupt ongfongan hobn
A'eignisse aufzzeichnen. Domols wor die Organisation gonz ondast, wenn ibahaupt
oane voahondn woa, weil moastns worn de Heer nua aus Söldna aufbaut, de ois ohne
irgendoan Beföhsstob aledigt hobn. Eascht mitn Absolutismus und da Monarchie,
hom vaschiedene Heascha, zmindeschtns in Eiropa, iare Heer mid a eha strengan
Hierarchie aufbaut und voa ollem vui bessa organisiat. Da franzesische
selbstanonnte Kaisa Napoleon Bonaparte hot zum heitign Büüd vu am modernen
Militär wesntlich beitrogn, weil ea sei Heer, wos a völlig neie Idee woa, zu dea
Zeit, in vaschidene Typn vu Bewoffnungn eiteilt hod (Artillerie, Kavallerie, und
Infantrie), wos es Schlochtfeld fia die Generäle, de die Plonung ibanommen hobn,
viel ibasichtlicher gmocht hot. A ähnlich wichtige Bedeitung fia die Entwicklung
vu da modernen Kriagsfiahrung hod die Afindung vum Flugzeig duach die Briada
Wright dorgstellt, gnauso wia die Entwicklung vum Ponza weand dem easchtn
Wödkriag, on demm da berühmte britische Premieeminista Winston Churchill stork
midgwirkt hod. Adolf Hitler hod mit seina Blitzkriag-Strategie im Zwoatn
Wödkriag a a gonz neie ort vu Kriagsfiahrung entwicklt, und de gilt a heit nu
wenn a Invasion plant wead. Seitdem hods eigentlich koane recht storkn
Vaändarungen mea gebn, ausgnommn, die Entwicklung da Atombombm, de bewirkt hod,
dass de Nationen, de in am Konflikt mit am Stoot sen, der Atomwaffen hod,
voasichtiga san, und woascheinlich nid so schnell militärische Moßnohmen
agreifn. High-Tech Woffn hobn nu den Effekt kopt, dass ma vüü weniga Soldatn
braucht as wia friaga, a hauptsächlich desweng, wei ma heit Afklärung durch
computerglenkte Flugdrohnen asetzn kau, und nu vüü mea.

Am Onfong vum 20. Joarhundat, hots vüü faschistische Bewegungen gebn, de fia
eana Lond a Imperium woitn und des mit militärischa Gewolt arreichn wolltn, de
also extrem nationalistische Bewegungen worn. De Einstellung hod stork dazua
beitrogn, dass es in da 1. Hälfte vum 20. Jht. 2 Wödkriag gebn hod, de Europa
und teilweise a n' Rest da Welt vanichtet hobn, wos dazua gführt hod, dass die
Nochkriagsgenerationen in Eiropa a eha pazifistische, Einstellung augnommen
hobn, und den Kriag heit grundsetzlich oblehn.



https://bar.wikipedia.org/wiki/Liste_der_IPA-Zeichen

Dej Listn vo de Zaichn asn Internationaln Phonetischn Alphabet dejnt ålle Lait
åls a Hülf, dej wouse niat sicher han, wej dass a Lautschriftzaichn assprecha
solln.

Ba ålle Zaichn stejt a Beschraibung und Baispül. Åls Baispülsprouchn ejerer
gnumma wern newa Boarisch und Deitsch de genginga „Schölsprouchn“, des hoisst
vor ålln Englisch, Franzesisch, Italienisch, Spanisch und Russisch. Fir an
jedern Laut solladn drai Baispül glånga; åm bessern han Baispül, dej wou en Laut
in Ån-, In- und Aslaut von aran Wort zoing.

Zerscht amol: D Assprechvariantn, wou åls Baispül ågem han, mejn niat umbedingt
standardsprouchle, iwerregional oda gor de oanzich megliche Variantn sa. Aa d
Iwersetzunga gem nergrod oa Bedeitung vo de zmejerscht polysema oda homonyma
Werter wider.

Afs Boarische wird bsunders agånga. Dej Werter han in da boarischn Umschrift
gschrim. D IPA-Schraibwaisn entsprecha deane durt und in ålle Artikl, wou d
Assprouch vo de boarischn Werter ågem is. Ba de Baispül stejt boar., wenns
praktisch iweråll in boarischn Sprouchraum asu is, und reg. boar., wenns ner
regional in boarischn Sprouchraum asu is. Wous genau vabroitt is, stejt in da
Spåltn Umschraibung. Åls a Lautgeografi (wej in Sprouchatlantn) is ower niat
denkt, sundern umkejert: „Wenn'e in an Artikl an Text mit IPA-Zaichn sia, wos
bedaitn dej, wej sprich'es as?“.

 Bloachgrej unterlegt  stengas ba dean Bouchstob, wous a Lautvariantn vo dean
sainer Bedeitung han.

 Bloachblau unterlegt  stengas ba dean Bouchstob, wous a Formvariantn vo dean
han.

D Diakritika und d Suprasegmentalia han Zousozzaichn. Mit deane wird d Assprouch
vo oanzlne Lautt, vo Lautfolng, Sülm, Werter, Wendunga und Setz gnauer bschrim.
In de druntern Tabölln werns asfialich dougstöllt, a Kurziwersicht findts in
Artikl iwers Internationale Phonetische Alphabet.

Aa des han Suprasegmentalia. Braucha tout'ma dej fia Tonsprouchn, bekånnt han
dou bsunders de chinesischn Sprouchn.



https://bar.wikipedia.org/wiki/Junibummerl

A Junibummerl (dt.Junikäfer bzw. Gerippte Brachkäfer) (lat. Amphimallon
solstitiale) is a Käfa aus da Famülie von de Blatthornkäfer (Scarabaeidae).

S'gibt owa no aundare Vatreta von da Gattung Amphimallon oda Rhizotrogus (wia
zum Beispüü Rhizotrogus marginipes) und aa da Gartenlaubkäfer (Phyllopertha
horticola), zua denan sogt ma maunchmoi aa Junibummal.

De Käfaln haum a Läng vo ziaka 14 bis 18 Mülimeta und schaun aa tüpisch wia
Blatthornkäfer aus. Da keapa is a Oat gööb bis braun, da Scheitl und des
Hoisschüüdl san a wengl dinkla. De Fühlafächa haum drei Gliada, bei de Mandln
sans fost dopped so laung wia da gaunze Rest von de Fühla, bei der Weiwal a bißl
kiaza. Des Hoisschüüdl, de Basis und des Randl von de Deckfliagln haum launge
Boaschtn und san kuaz behoat.

Fia an jen Deckfligl haum de Viecha drei hehagstööte Rippm; dazwischn san de
Deckfligln tupft und behoat. Des Hoisschüüdl is mid aana höllaran Linie in da
Middn täut. De Schienan (Tibien) vo de vuadaran Haxn haum bei de Weiwaln drei,
bei de Mauna zwaa Zähnd.

Waun ma ned schaut, kenntad ma de Käfa vawexln min Amphimallon ochraceum, der
wos am Dog umanaundafliagt. Dea is owa klaan, rostrot gfaabt und hod kaane Hoaa
an de Randln vo seine Deckfligln. Da Amphimallon solstitiale losst si vom
Rhizotrogus marginipes weng seine laungan Wimpanboaschtn aun de Seitn von de
Fliagldeckn untascheidn.

De Oat gibz in Europa und Noadafrika, de neadliche Grenz waa da Siidn vo
Norwegen und s'zenträule Schweden und Finnland. In England gibz de Oat nua
stöönweis. De Käfaln bsiedln Woidrandln, Geatn, Paaks, Fööda im Flochn und bis
ins Higllaund. In de Beag aa, oba nua aun a boa Platzln.

Am End vom Juli legt a befruchtets Weiwal ziaka 35 Eia in dar Ead oo und geht
daun boid ei. De Loavn (Engerling) leem vo klaanare Wuazn und Pflaunznrestln und
wean so ziaka finf Zantimeta laung. Zwaa Moi iwawintans. Im drittn Joa, im
Friehjoa, vapuppn sa si. Im Noadn vo Eiropa brauchns länga, do brauchns via Joa.
De ausgwoxanan (adultn) Käfaln san in da Nocht aktiv, am Dog vakräun sa si. Ende
Juni, in da Demmarung vo woame Necht fliagn s in große Schweam umadum. Fressn
dans Bladdln und Bliah.



https://bar.wikipedia.org/wiki/Isar

De Isar is a Fluss, der wo vo de Oipn durch Minga fliaßt und letzendlich gengiba
vo Degndorf in d Donau münden duat. Da Ursprung liagt in Estareich im
Hinteraudoi vom Kawendl-Gebirg. Zwischn Scharnitz und Mittnwoid fliaßts iaba d'
Grenz vo Estareich noch Bayern (Deitschland). Se hod a Leng vo 295 Kilometa.
Neba Minga liang de Städt Däiz, Freising, Moosburg und Landshuad an da Isar. De
greaßtn Zufliass han d' Amper bei Moosburg, d' Loisach bei Wolfratshausn und d'
Moosach bei Freising. D' Isar is noch da Donau, am Inn und am Main da
viertlängste Fluss in Bayern.

Lange Zeit hods ghoaßn, der Nama Isar dad ausm keltischn kemma und sovui wia
reißnds Wossa (ys = schnej, reißnd und ura = Wossa, Fluss) bedeitn. Des guid
inzwischn ois vaaltate Meinung. D'Sprachforscher moana jetzad es dad vo da
indogermanischn Wurzl es/is (fia fließnds Wossa) kemma, de se a in fui andane
Flußnama wiadafindt und se in aktuelle Sprachn nua no aufs feste Wossa, oiso s
Eis bziagt.

A guads Drum vom Wossa des auf'd boarischn Oipn unds Kawendl foid fliaßt durch
d' Isar zur Donau und so bis ins Schwoaze Meer. S' gsamte Einzugsgebiat hod a
Flächn vo 9000 Quadratkilometa. Wei a Guads vom Niedaschlog in de Berg ois
Schnee foid hods zur Schneeschmelz as meiste Wossa. Mit am mittlern Abfluss vo
175 Kubikmeta in da Sekund zählt d' Isar zu de mittlgroßn deitschn Flüss. Ma kos
sogseng mit am Lech, da Mosel, am Main und am Neckar vagleicha.

Da Ursprung vo da Isar liagt im Hinteraudoi im Karwendl auf 1.160 Meta iaba
Normalnui (Koordinaten: 47° 22' 29" N, 11° 24' 43" O). Do fliaßt da Lafatsch an
de Isarquelln vorbei. Da Lafatsch hod sei Quelln in da Nach vom Hallerangerhaus.
Er is da längste vo de Quellbäch. Sei Nama ändert se bei de Isarquelln in Isar,
oafach wei de Quelln vui mehra Wassa bringa, ois ea sejba hod.

In de Berg han ois wichtige Nebnflüß da Rißbach, d' Achn und d'Jachn zum
dawähna. Da Rißbach kimmt aus da Eng und trifft bei Vorderriß auf d' Isar.
D'Achn kimmt vom Achensee und mündt in Sylvensteinsee, dem sei Zua- und Abfluß
d' Isar is. D'Jachn kimmt vom Walchasee, fliaßt durch d' Jachenau und mündt in
da Nach vo Fleck und Wegscheid. De wichtigstn Nebenflüß außahoib vo de Berg han
d' Amper und d' Loisach.

D'Isar werd auf vaschiedne Artn zur Energie-Gewinnung gnutzt. A guada Tei vom
Isarwossa werd in da Nach vo Mittnwoid zum Woichasee umgleit. Des werd gmacht,
wei s' Woichaseekraftwerk mehra Wossa bracht, ois vo sejba in See fliaßt. Da
Sylvenstoa is a Stausee, dear vor oim gegas Hochwassa baut worn is, aba a zua
Stromerzeugung gnutzt werd. Im weidan Valauf gibts mehrane Flußkraftwerke z.B.
am nördlichn Stadtrand vo Däiz und de Isarwerke 1-3 inahoib vo Minga. Neba da
Nutzung vo da Wassakraft is as Isarwassa indirekt ois Kühlwassa fias
Kernkraftwerk Isar bei Landshut vo Bedeitung.

Fast scho zum Nama dazua gheard ois Zuasotz da Farbeidruck. S' is ois greane
Isar bekannt. Des is aba nua de Farb vo am klarn Wossa, des erscheint tatsächli
greablau. De Farb hods in niederschlogsarme Zeitn, wenn da greaßte Teil vom
Wossa aus de Quelln stammt. Noch starke Regnfäll gibts durch Erosion an Haffa
Schlamm und Dreck im Wossa, dann werds undurchsichtig lehmig braun. Iaba s'
Enstehen vo dea greablaun Farb is ma se ned ganz einig. Wahrscheinlich is a
Zammspui vo Algn und am glästn Koich. Da Eindruck werd vastärkt durch de helln
Koichsteana am Grund vom Fluß und dem sonst recht klarn Wossa. Dadurch kimmt a
Haffa Liacht aus'm Fluß zruck und iabastrahlt des vo da Oberflächn reflektierte
Liacht. So hod de tatsächliche Farb vom Wassa an greaßan Eifluß auf an
Farbeidruck ois de Farb vom Himme oda da Umgebung.

Zwischn Arzbach und Däiz is oana recht fleißig dabei, daß a noch am jedn
Hochwassa seine Stoahaffa nei aufschicht. De Haffa han ois Isarpyramidn bekannt
und a scho mehrmois in da Zeidung und am Fernsehn erwähnt worn. Da Erbauer sejba
nend des Platzl Kloa-Kairo.

A Altarbuidl vo 1480 in da Jakobskirch in Lengrias is a Beispui fia oide
Darstellunga vo da Isar. Da unbkannte Moier hod s'Köpfn vom Apostel Jakobus ans
Ufer vo da Isar valegt. Im 19. Jahrhundert ham an Haffa Mola aus da Münchner
Schui d' Isar ois Motiv fia eanane Buidl entdeckt. Wei de recht gnau gmoid hom
wern de Buidl a ois Dokumentation fia de Vaänderunga vo da Landschaft durch
d'Leid ogseng. Im Jäger vo Foi hod da Ludwig Ganghofer am Isarwinke und seine
Bewohna a literarischs Denkmoi gsetzt und damit zur Bekanntheit vo der Gengd
beitrong. Oans vo am Willy Michl seine erfolgreichstn Liadl is as Isarflimmern.
Er sejba hod an so starkn Bzug zum Fluß, daß a se Isarindianer nend.



https://bar.wikipedia.org/wiki/Hof_(Saale)

Hof is a greisfreie Stod mid 44.660 Eihwohna (2015) im Noadostn vom bayrischn
Regiarungsbezirk Obafrankn. Zua Untascheidung vo andane Orte mitn sejm Nama werd
de Stod Hof an da Saale oda Hof in Bayern gnennd. Hof is a Obazentrum und gheat
zum Netz vo da Metropolregion Niamberg und vo da Euregio Egrensis zwischn
Bayern, Behmen, Saggsn und Thüringen.

De Stod Hof liegt im Flusstoi vo da sächsischn Saale, wo de Stod vo Sidn noch
Noadn duachfliasst, zwischn de Mittelgebirge Fichtelgebirge, Frankenwald und dem
Vogtland. Bedingt duach de Log am Rand zwoara Mittelgebirge san de Abhänge vom
Flusstoi vahoitnismäßig steil. Da tiafste Punkt vo da Stod liegt an da Saale bei
in ebba 450 Höhenmeta, während da hechste Punkt im Stodgebiet auf in ebba 500
Höhenmeta liegt. Bedingt daduach san in da Stod, bsunders in Ost-West-Richtung
Straßn mit relativ grouße Steigungen.

De greisfreie Stod Hof is voiständig vom Landgreis Hof umgem. Im Uahzoagasinn –
oogfanga im Noadn – grenzn foigende Gmoaan an de Stod (in Klomman de
Kurzbezeichnung noch da Landgreiskoartn):

Hof is in ebba um 1080 ois Bauansiedlung Rekkenze entstandn. Da Name is
abgleitet vom Bacherl Regnitz. In da Nähe vo da Mindung in de Saale warn de
easchtn Häusa. De Siedlung is 1214 easchtmois urkundlich erwähnt worn. Inzwischn
easchtreckt sie si aa auf de angrenzendn Hügel – de sogenannte „Oidstod“. In da
Urkunde ghoaßn is aa de Lorenzkira, de ejdeste Kira und Keimzelle vo Hof. Um
1230 is unta da Regierung vo Otto dem Easchtn vo Andechs-Meranien neadlich vo
davo a neie, mit Mauer und Torn befestigte Stod ooglegt – de sognannte Neustod.
Sie is zeascht (Stod am) Regnitzhof oda Hof Regnitz, spada (Stod) am Hof bzw.
(Stod) zum Hof und am End nur no Hof ghoaßn. In Hof werd oiso de
mittelalterliche Stod mit Mauer und Torn Neustod ghoaßn, während de ejdare
Ansiedlung vor den Torn de Oidstod is. De grouße Straß duach de Neustod haßt
heit Ludwigstraß. Zum Ende vom 13. Joahundat warns in da Neustod zwoa Klöster.
1373 geht Hof aus dem Besitz da Vögte vo Weida an de Burggrafn vo Nürnberg aus
dem Hause Hohenzollern iwa.

De Stod is ois Landeshauptmoschaft Hof Teil vom hohenzollerischn Markgraftum
Brandenburg-Kulmbach. Noch da Verlegung da Residenzstod hoaßt des Fiarstntum
Markgraftum Brandenburg-Bayreuth. In dera Zeit werd de Stod bezeichnet ois die
Hochfürstlich=Brandenburgische Haptstod Hoff im Voigtlande. De Hussiten erobern
1430 de Stod und zeaschtörn sie schwaar. Um geng derartige Angriffe zuakinftig
gschützt zum sei, is 1432 a Schützengilde gründt worn. Aus den jährlichen
Schießübungen da Gilde entwickelt si da „Hofer Nationalfeiertag“, da
Schlappentag. Im Joa 1529 hoit de Reformation endguitig Einzug in da Stod.
Markgraf Albrecht Alcibiades vo Brandenburg-Kulmbach gründt 1546 des Hofer
Gymnasium. De Schui, oans vo de ejdestn Gymnasien in Oberfrankn, hoaßt heit
Jean-Paul-Gymnasium. 1553 is Hof im Zwoatn Markgrafenkriag vo nürnbergische und
königlich-böhmische Truppn belagert und eignumma worn. De easchte feste
Poststation is 1683 eigricht worn. De easchte Postvabindung fiahrt wöchentlich
zwoamoi vo Leipzig iwa Hof noch Nürnberg. Bald kemman weitere Postvabindungen
noch Rengschburg (1692) und Dresden (1693) dazua. Im Joa 1743 brennt des Hofer
Schloss nieda. Des Schloss war da Sitz vom vom Markgrafn eingesetzn Verwalter da
Landeshauptmoschaft Hof. Noch'm Brand is' net wieda aufbaut worn. De Bezeichnung
vom Haus Ludwigstraß 14 erinnert no heit an de markgräfliche Zeit, es hoaßt
Brandenburger Haus.

1792 kimmt Hof mit dem Markgraftum Brandenburg-Bayreuth zu Preißn. 1806 besetzn
französische Truppen de Stod. 1810 vakafft Frankreich des Fiarstntum Bayreuth
mit der Stod Hof an Bayern.

1823 zeaschtört a verheerender Brand den Groußteil vo da „Neistod“. Ende vom 19.
Joahundat is de Oidstod weitgehend nei bebaut, so dass sie heit neier wirkt ois
de Neistod. 1848 is Hof an de bayerische Ludwig-Süd-Nord-Bahn und de
Sächsisch-Bayrische Eisenbahn oobundn. Da easchte Hofer Bahnhof – a Kopfbahnhof
– war nahe am Stodzentrum, an da Stell vo da heitign Stodpost. 1880 is weit vor
den Torn da Stod da neie Hofer Hauptbahnhof ois Duachgangsbahnhof erricht worn.
Vo 1901 bis zum Anfang da 1920er-Joa fahrt de Hofer Straßnbahn zwischn Stod und
Hauptbahnhof. De Straßnbahn is spada duach Stodbusse ersetzt worn. Ois
Grenzbahnhöfe zwischn Bayern und Sachsen warn de Hofer Bahnhöfe oiwei
entsprechnd aufwändig ooglegt. 1945 is Hof vo am Luftangriff hoamgsuacht worn,
da aa Opfer unta da Zivilbevöikarung forderte. Duach de deitsche Teilung noch
dem Kriag geriet de Stod in a extreme Randlage (Zonenrandgebiet). De gutn
Verbindungen noch Nordn und Ostn, noch Thüringen, Saggsn und Böhmen, san
untabrocha. Im Stodteil Moschendorf is zum Kriagsende a Flüchtlingslager
eingricht. De Bevöikarung wachst aufgrund des Zuzugs vo Flüchtling stoak oo. In
Hof und Umgebung entstengan vei neie Wohnungen. Noch Grenzöffnung 1989 und
Deitscher Wiedervereinigung 1990 kinnan vei da oidn Verbindungen wieda aufbaut
wern, wenn aa oft in veränderter Form.

Des Huuferisch (Betonung auf dem langen u), da Hofer Dialekt, ghert zu den
oberfränkischn Dialekte in da Dialektgruppe da ostfränkischn Dialekte (was in
Deitschland allgemein oafach ois Fränkisch bezeichnet wern). Ois Besonderheit
existiert in Hof und da unmittelbarn Umgebung des Wort hoa (o und a wern zsamma
ois a mittellanger Vokal da zwischn a und o liegt gsprochn, a im Hochdeitschn
net verwendetes Phon), was vo Dialektsprecha oftmois ois Synonym zu „Ja“ oda ois
affirmativ Modalpartikel vawendt werd, und den Dialektsprecher aa außahoib da
Hofer Umgebung anderne Hofa gengüba ois Einheimischn zum Erkenna gibt. Duach de
geografische Nähe da Sprachgrenze zum Nordbairischn (aa ois Obapfejzisch
bekannt) san aa allawei Sprecher vom Obapfejzisch in Hof oozumtreffa, während
Sprecher da Thüringisch-Obersächsischen Dialektgruppe (allgemein ois Sächsisch
bezeichnet) bedingt duach den Eisernen Vorhang bis zum Ende da 1980er Joa im
Hofer Raum eher seltn oozumtreffen warn. Noch da Deitschen Wiedervereinigung
nimmt aa de Zahl da in Hof ansässign Dialektsprecher aus da
Thüringisch-Obersächsischn Dialektgruppn deutlich zua, wei iatz de Nähe da Grenz
zu dera Dialektgruppn wieda a Rolle spuit, was duach de wirtschafdlich bedingte
Abwanderung aus de neien Bundesländer no verstärkt worn is.

Blasonierung: „In Roat zwoa suibane Zinnentürme mit Spitzdächern; eana unten
aufgelegt a gelehnter schwarzer Schuid, darin a roat gekrönter und roat
bewehrter goidner Löwe.“

Da bekannteste Sportverein in Hof is de SpVgg Bayern Hof. Da Verein is am 1.
Juli 2005 duach de Fusion da SpVgg Hof 1893 und vom FC Bayern Hof 1910, der bis
1914 Fuaßboiclub Britannia Hof ghoaßn hot. Hauptsportart is Fuaßboi, danem gibts
a Box- und a Sängerabteilung und aa Abteilungen fia Leichtathletik und
Damengymnastik. Da Verein tragt seine Hoamspui vo da Bayernliga im städtischen
Stadion Greane Au aus.

1817 fiahrt da Hofer Progymnasiallehrer Flamin Clöter am Hofer Gymnasium den
freiwillign Turnunterricht ei. A easchta Turnplatz is 1818, ois ma den Anger
untahoib da obern stoananen Bruck zwischn Saale und Mühlgrabn mit de dafia
nötign Gerätn versah. De Disziplinen warn Springen, Barlauf, Wett- und
Dauerlauf, Reck und Schwingpferd, spada Barren- und Kletterübungen. Im Herbst
1818 kimmt mit Florian Clöter da Schwimm- und Eislaufsport noch Hof. Er sorgt
fia de Errichtung a Schwimmschui bei da obern stoananen Bruck und bringt des
Schlittschuhlaffa auf de Saale. Flamin Clöter verlasst Hof 1821. Damit heatn aa
de Turnübungen auf, no bevor 1824 des staatliche Turnverbot fia Bayern erging.
Fia a baar Joa wor da Turnbetrieb in Hof Wia im ganzen Kinereich brach, bis
duach Erlass vom 21. August 1826 des Turnen vom neien Kine Ludwig I. wenigstens
den Gymnasialschuikindan wieda erlaubt worn is. Zum obligatorischn
Unterrichtsfach is da Turnunterricht an den bayerischn Gymnasien duach
Ministerialbeschluss vom 2. November 1868.

Des Mädchenturnen hielt an da Höheren Töchterschui in Hof im Joa 1860 Eingang.
De Vorbereitung vo Voiksschullehrern fia den Turnunterricht is vom städtischn
Hauptturnlehrer Rudolf Lion ab 1868 in Angriff gnumma. Am 11. Feba 1870 erklärte
de Stodschuinkommission den Turnunterricht an den Hofer Voiksschuin zum
Pflichtfach.

A Höhepunkt im Vereinslem war de Ausrichtung vom 9. Bayerischn Turntags am 10.
und 11. Septemba 1871 in Hof. Ois' 1874 zu Zwistigkeitn im Verein kam, tretn
mehra Mitglieda aus und gründn in Hof an zwoatn Turnverein. Weitere Turnvereine
entstengan geng Ende vom 19. Joahundat in Hof mit dem Turnerclub Hof, da Freien
Turnerschaft oda dem missglücktn, 1907 gründetn Turnverein Vater Jahn, dem seine
Mitglieda bereits a Joa spada nichts mehr vo da Existenz ihres Vereins wissn
woitn.

De seit dem End vom Joahundat bis 1918 aus dem Bodn schiaßndn
Spezialsportvereine beschäftigtn si überwiegend mit Radlsport oda Fechtn. De
Schützn ham mit der Schützengesellschaft a Organisation, vo der de Grindung bis
1432 zruckreicht. Oana da bis heit bedeitendstn Hofer Sportvereine is da 1911
gründte Schwimmverein Hof.

Mit da Spielvereinigung ois a Abteilung des Turnvereins Hof werd 1893 duach Otto
Strunz da easchte Verein des Hofer Fuaßboisports gründt worn. Zum easchtn
Mannschaftsspui kimts eascht am 23. Oktober 1898, ois ma geng de
Fuaßboimannschaft des ATV Plauen gspuit hot und 7:0 gwunna hot. Zur Trennung vom
Turnverein kimts 1924.

Hof is in da weitern Umgebung fia sei Bia bekannt. Heit werd Bia da Markn
Falter, Meinel-Bräu, Scherdel und Zeltbräu in Hof hergstellt. Typische Gerichte
in Hof san weiterhin de Schnitz, a Eintopf, der mit dem Pichelsteiner Eintopf zu
vagleichn is. Da Name Schnitz kommt daher, dass alle Zutatn gschnitten wern. A
Pilzgericht tragt den Nama Schwammaschnitz, des is a Eintopf mit traditionell
selbagsuachte Schwamma.

Wichtige Arbatgeba – gemessen an den sozialvasicherungspflichtig Beschäftigtn –
san da Einzelhandl, gfolgt vo Gesundheitswesn, da Textilindustrie, da
Logistiksparte und dem Kreditwesen . Danem gibts Betriebe zua Herstellung vo
Kühlzelln, Unterwossapumpn, Klärwerksausrüstungen, Elektroantriebn und aa vo
Stahl- und Leichtmetallbauteiln.

Da bedeitendste Industriezweig in Hof außahoib des Dienstleitungssektors is de
Textil- und Bekleidungsindustrie. Mit am benachbartn Landkreisn Hof, Kulmbach
und Bayreuth zejt da Wirtschafdsraum zu den drei wichtigstn Textilstandortn in
Deitschland. A wichtiger Vertreter is de Textilgruppn Hof AG.

Meinel-Bräu und Brauarei Zelt existiern heit no eigenständig, de Biabrauarei
Scherdel arbat unta dem Dach vo da Kulmbacher Brauerei weiterhin in Hof. Alle
andern Brauarein ham de Produktion eingstellt. Zum Teil lem eanane Nama in de
Biamarken vo andane Brauareien weita.

Seit da Wende 1990 siedeln si mehra Logistikunternehma oo. 2002 is vo a Döhlauer
Spedition am Hauptbahnhof a Verladeterminal fia Containerzüge eingricht und
mehrmois erweitert. Weita is da Automobilzuliefererpark Pole Position in Hof und
Gattendorf.

In Hof war de Zentrale da privatn Regionalbank SchmidtBank oogsiedlt. De
SchmidtBank kimmt 2001 in grouße wirtschafdliche Schwierigkeitn, de Zentrale da
Bank is aufglöst worn. Des vorhandene Know-How nutzn a baar
Spezialkreditinstitute und Dienstleister weita. An da Fachhochschui Hof is a
einschlägiger Schwerpunkt eigricht.

Heit beherbergt as Gebäude da ehemalign SchmidtBank-Zentrale den 2006 eigrichtn
Dienstsitz Hof vom Bayerischen Landesamtes fia Umwejt (LFU).

Seit dem Joa 2000 san duach de Ansiedlung vo Callcentern Arbatsplätze im
Niedriglohnsektor vom Dienstleistungsbereich entstandn.

Um de Stod Hof befindn si de drei Autobahnen A 9 im Westn, A 93 im Ostn und A 72
im Noadn. De bildn de Form vo am Hufeisn um de Stod, berührn allerdings des
Stodgebiet net.

Duach Hof führn de Bundesstraßn B , B und B . De B 173, de B 2 und de B 15 san
im Stodgebiet teilweis viaspurig ausbaut worn. De Abschnitte san mit greana
Welle und a Geschwindigkeitsbeschränkung auf 60 km/h zügig befahrbar. Ois
Autobahnzuabringa dienen de B 173 im Noadwestn zua A 72 und A 9 und im Ostn zua
A 93, de B 15 im Siidostn zua A 93 und im Westn zua A 9 (bis zua Autobahn
viaspurig ausbaut) und de B 2 im Noadostn zua A 72.

→ Hauptartikel: Hof Hauptbahnhof In Hof treffan si de Hauptstreckn
München–Rengschburg–Weiden–Hof–Gera–Leipzig, Hof–Plauen–Leipzig,
Wiazburg–Bamberg–Hof und Niamberg–Hof–Plauen–Zwickau–Chemnitz–Dresden
(Franken-Sachsen-Magistrale) und aa de Nebnstreckn
(Hof–)Oberkotzau–Selb(–Asch–Eger), Hof–Naila–Bad Steben und
(Hof–)Münchberg–Helmbrechts. Im Fernverkehr wern vo da Deitschen Bahn und aa vo
da Vogtlandbahn regelmäßige Verbindungen noch Leipzig, Dresden, Bamberg,
Nürnberg und Rengschburg angebiatn. Im Nahverkehr san de Streckn noch Selb und
Bad Steben vor oim im Schuikindaverkehr, de Streckn noch Bad Steben aa fia
Kurgäste bedeutsam. Auf den Streckn werd vo da Deitschen Bahn a Stundentakt
angebotn. Aa de kleanan Bahnhöfe und Haltepunkte an den vo Hof ausgehendn
Hauptstreckn und aa de Streckn Münchberg-Helmbrechts wern mindestens stündlich
mit Nahverkehrszügn bedient.

Im Landgreis Hof guit da einheitliche Tarif da Verkehrsgmoaschaft Hof in de
Bussn da beteiligtn Vakeahsuntanehma (HofBus GmbH, RBO und andere). De
Verkehrsgmoaschaft Hof is Mitglied im EgroNet, aam länderübergreifendn
Vakeahrsvabund, an dem noadostbayrische, sächsische und thrüringische Landgreise
und aa de tschechische Region Karlovy Vary und de Stod Cheb teilnehma, so dass
aa EgroNet-Fahrscheine vo alln beteiligtn Verkehrsunternehma anerkannt wern.

In Hof gibts zwejf Stodbuslinien, de vo da HofBus GmbH betriem wern. De HofBus
GmbH ghert zu 74,9 % den Stodwerken Hof (und damit der Stod Hof) und zu 25,1 %
den Vakeahsbetriem Bachstein, aam regionaln Busunternehma. Montag bis Freitag
ganztägig und Samstag bis 14:00 Uhr vakeahn alle zwölf Linien, während an
Samstagn ab 14:00 und an Sonn- und Feiertagn a verändertes Liniennetz mit 9
Linien bedient werd, bei dem de Linien 2, 7 und 10 net verkehrn und alle andern
Linien teilweis verändert Linienwege bedienen. De Hofer Stodbusse verkehrn in da
Regel Wochentags zwischn 6 und 21 Uhr und am Wochenende zwischn 8 und 20 Uhr.
Zusätzlich existiert Montag bis Freitag morgens a Frühvakeah und Freitag und
Samstag abends a Spätvakeah (oiwei a Fahrt), de die wichtigstn Hoitestejn in da
Stod anfahrn. Zentraler Treffpunkt aller Linien und Umsteigepunkt is de
Hoitestej Busbahnhof am sidlichn End vo da Bismarkstraß, a weiterer
Umsteigepunkt is an da Haltestelle Anspann/Klinikum, an da in de sidestlichn und
sidwestlichn Stodteile umgstieng wern ko. De Linie 11 vakeaht bis in de
Nachbarstod Plauen. De Linie is kurz noch da Grenzöffnung zwischn da
Bundesrepublik und da DDR eigrichtet worn, um a schnejare Alternative zua
relativ langsamn Bahnfahrt zwischn de Städt oozumbietn und de Vabundnheit
zwischn de Partnerstädt Hof und Plauen zu symbolisiern. Ausgehend vo da
Hoitestej Hauptbahnhof vakeahn vo Hof aus 30 Regionalbuslinien da Regionalbus
Ostbayern (RBO), a Tochta vo da Deitschen Bahn. De Regionalbuslinien hoitn
innahoib vo Hof an den wichtigstn Hoitestejn vo de Stodbusse, bedienen den
gsamtn Landgreis Hof und fiahn aa in benachbarte Landgreise.

Da Flughafen Hof-Plauen im Stodtei Pirk, finf Kilometa sidwestli vo Hof, bietet
a schneje Anbindung noch Frankfurt am Main. De nochstn Flughäfn mit
internationaln Linienverbindungen san de rund 100 Kilometa entfernt liegendn
Flughäfn Leipzig-Altenburg und Karlsbad (Tschechien). De nochstn greßan Flughäfn
Leipzig/Halle und Nürnberg befindn si uma 150 Kilometa vo Hof. Am Flughafn is aa
a Flugschui und a Hangar fia Privatfliaga. Da Flughafn Hof-Plauen is vo Hof
Hauptbahnhof aus mit da Regionalbuslinie R1 in 30 Minutn und mitm Auto/Taxi in
15 Minutn zum Erreicha.

Da Hofer Anzoaga is de fiahnde Dogeszeidung in Hof und dem Hofa Umland. Grindt
is de Zeidung im Joa 1801 ois Höfer Intelligenz-Blatt. Sie is damit a da ejdestn
Dogeszeidunga in Deitschland. Seit 1968 ghert da Hofa Anzoaga zua
Frankenpost-Verlagsgruppe, und werd vo Einheimischn oft aa ois „De Frankenpost“
bezeichnet.

Vo 1948 bis 1994 war Hof Standort vo am Mittelwellensenders vom RIAS, um de
sidlichn Teile vo da ehemalign DDR besser mitm Programm vom RIAS zu vasorgn. Ois
Sendeantenne dientn zwoa 100 Meta hohe, geng Erde isolierte, abgspannte
Stahlfachwerkmasten. De Sendemastn san im Oktoba 1995 duach simultane Sprengung
obgrissn worn. Da RIAS sendet zu dera Zeit vom Senderstandort Groaßa Woidstein
(international koordiniert ois Sender Hof) mit oiwei 20 kW ERP:

In Hof betreibt aa da Bayerische Rundfunk an Mittelwellensender (dieser
Sendemast steht in Hof an da Hohensaas, 50° 18′ 47″ N, 11° 52′ 32″ O). Bis 1999
is de Sendefrequenz 520 kHz gnutzt. De Frequenz liegt net im offizielln
Mittelwellenband und somit konnt dera nur 200 Watt starke Sender, da zsamma mit
dem Sender in Würzburg im Gleichwellenbetrieb betriem worn is, guat fia
Ausbreitungstests im Mittelwellenbereich gnutzt wern. Wei aba vei moderne Radios
de Frequenz vom Hofer Sender nimma empfangn ham kinna, war 1999 a
Frequenzänderung auf 729 kHz. Im Zuge dera Frequenzumstellung is aa a neier
Sendemast erricht worn. Dazua is da dort nimma benötigte Reflektormast vom
Senders Ismaning abbaut und in Hof wieda aufbaut worn. Es is a 74 Meta hoache
geerdete, oom gspeiste Stahlfachwerkkonstruktion, wia de Sendemastn da
Langwellensender Aholming und Donebach. Lange Joa is des Programm Bayern 1, in
de 1990er Joa aa fia a baar Zeit B5 Aktuell übertragn. Seit dem 8. Oktoba 2007
werd des Programm Bavarian Open Radio gsendet, des am 5. Mai 2008 in on3radio
umbenannt worn is. Derzeit findt ma unta dem Dach des Funkhaus Hof de
Radiosender Radio Euroherz und Radio Galaxy. Außerdem sendet ois unabhängigs
Lokalradio vo 12:00 bis 18:00 Uhr extra-radio, des si de Frequenz 88,0 MHz mit
Radio Euroherz zeitlich teilt. UKW-Senderstandorte mit internationalem
Sendernamen Hof (Frequenzen laut Senderdaten da Bundesnetzagentur)

Im Funkhaus Hof is aa de Vawoitung und des Zentralstudio vom regionaln
Fernsehsender TV Oberfrankn. Da Sender werd im gsamtn Regiarungsbezirk auf am
eigna Kanal und zusätzlich werktäglich in am Regionalfenster zwischn 18 Uhr und
18:30 Uhr auf dem Kanal vo RTL ins Kabel eigspeist, und is üba Satellit und ois
Livestream im Internet zum Empfanga. Noch eigna Angabn erreicht da Sender im
Regiarungsbezirk 700.000 Haushoite üba Kabl und nomois 450.000 Haushoite üba
Satellit.

Mit da Stod Hof wern a Reihe bedeitender Persönlichkeitn in Vabindung gebracht.
Da bekannteste lemde Ehrnbiarga is Georg vo Waldenfels. Vo Waldenfels war
Staatsminister im bayerischen Kabinett und is heit President vom Deitschen
Tennis-Bund. De Grundlagn fia des Periodensystem da Chemischn Elemente san vo
Johann Wolfgang Döbereiner vordenkt worn, am Bua vo da Stod Hof. Da bedeitende
deitsche Schriftstell Jean Paul bsuacht in Hof des Gymnasium. De Liste Hofer
Persönlichkeiten stejt aktueje und ehemolige Ehrnbiarga, Buam und Dechta vo da
Stod und aa Leid, de in Hof gwirkt ham, vor.



https://bar.wikipedia.org/wiki/George_W._Bush

Da George Walker Bush (* 6. Juli 1946) woa da 43. amerikanische President. Davoa
woara obm 94a-Joa da Gouverneur vu Texas.

President woan is a im Joa 2001, nochdem a de Woih im Joa davoa extrem knopp
gwuna hot. Er hod sogor weniga Stimmen ghobt ois sei Gengkanidat, da Al Gore,
owa auf des kummts im Woihrecht dortn ned au. 2004 is a bei da Woih bestätigt
woan, sei gfäahlichsta Gengkandidat woa da John Kerry.

Intanazional kritisiad is a woan, weu a de Kriage im Irak und in Afghanistan
augfaunga hos, da Bush söba nennt des Kriag geng an Terrorismus. Dabei beziagt a
si auf de Terroraunschläge vum 11. Septemba 2001 afs World Trade Center und afs
Pentagon.

Innenpolitisch steht a ziemli rechts, sei Politik gheat zum Neokonservatismus
und Neoliberalismus. Des haßt, ea beziagt si in seina Politik af (aungebli)
kristliche Weate und stärkt de Wiatschoft, indem a ia vü Freiheitn losst. Mid
seina libaraln Wiatschoftspolitik in am Zusaummenhaung stehd de Finanzkrise vu
de Joa 2007 und -8. Kritisiat hod ma'n aa weng am z'laungsaumen Krisnmanagement
nochm Hurrican Katrina, bei dem vü Leit in New Orleans, darunta vü
Afro-Amerikana, gstoam san.

Sei Nochfoiga is im Jenna 2009 da Barack Obama woan, da Bush wieda hod in Bill
Clinton obgläst. Dem sei Voagänga wieda woa im Bush sei Voda, da George H. W.
Bush



https://bar.wikipedia.org/wiki/Der_g%27schupfte_Ferdl

Der g´schupfte Ferdl is aans vau de bekauntastn Liada vaum Gerhard Bronner. Es
is a Kabarettliad bzw. Chanson, des wos zum klassischn Weanaliad wuan is. De
weanarische Eignoat wiad sowoi in da Komposition ois wia aa im Text und in da
Interpretation feinsinnig wiedagem. Der g'schupfte Ferdl is 1952 vaum Bronner
getextet und komponiad wuan, wia a grod amoi 30 Joa oid gwen is.

Auf Weanarisch eazöd des Liad a Gschicht ausm Lem vaum Weana Original Ferdinand
Valek, dea wos auf 52 Vuastrofn brocht hod und den wos da Bronner in an Beisl
kenna gleant hod. De Gschicht faungt damit aun, dass da gschupfte Ferdl si zum
Daunz featig mocht: "Heite ziagt da gschupfte Ferdl frische Sockn an (...) putzt
sie d Schuach und nachhea haut a si ins Gwand". Aun da Eckn trifft a si daun mit
da Mizzi Wasspatschik, "des beliebte Pinup-Görl vo Hernois". Zauman gengans zum
Thumser, wo s in Daunz gibt. Aum Eingaung wean de Mauna "höflichst gebeten, die
Tanzlokalitäten ohne Messer zu betreten". Da gschupfte Ferdl gibt sein
Toschnfeidl an da Gardarob glei freiwüllig ob, weu a glaubt, dass de Mizzi eh no
a Messa in iam Taschl hod.

Vaum Gschupftn Ferdl gibts aa a hochdeitsche Version „Der blasse Gustav“, de wos
zu dea Zeit entstaundn is, wo da Bronner musikalischa Untahoidungschef vaum NDR
gwen is. Da Georg Kreisler hod 1958 a englische Version davo vafosst „Dirty
Ferdy“.

Der g´schupfte Ferdl, 1992 Preiser Records, Austro Mechana MONO 90135 Nr.2,
Interpreten: Gerhard Bronner (Gsang, Klavier).



https://bar.wikipedia.org/wiki/Bedau

Bedau (dt.: Beton - sog. Betong, engl.: concrete) is a kinstlicha Stoa, dea wos
aus Wossa, an Bindemittl (Zement), Stoanaskeanungan (friacha Zuaschlog gnaunt),
Poren, Zuasotzstoffn und Zuasotzmittl bsteht. Ea kriagt seine Eignschoftn duach
de Hydratatiaun vom Zement. Da Bedau hod a hoche Druckfestigkeit. De gresstn
Vuatäu san de Wiatschoftlikeit, Fuamboakeit, Dauahoftigkeit und hoche
Feiafestigkeit.

De Festigkeit van Bedau hängt oh vo da Zementfestigkeitsklassn, da Festigkeit
vom Zuaschlog, dem Wossa-Bindemittlwert und da Vadichtung. Da Bedau hod a guade
Wärmespeichafähigkeit, owa a schlechte Wärmedämmfunktion. Ea hod a guade
Luftschoidämmung, owa a schlechte Trittschoidämmung. Aa Daumpfdiffusion is nua
schwaa megli.

Bliatn nennt ma a Wossaohsondarung aun da Obaflächn infoige vo Sedimentation.
Kriachn oda Schwindn nennt ma a Volumsvamindarung infoige vom Ohbindn.

Bedau (des Wuat is 1753 vom franzesischn Ingenieur Belidor eigfiaht wuan) woa
scho in da Antikn bekaunt. De Rema haum zwischn zwoa Scholungan Stoana
aufgschlicht und nocha mit an giaßfähign Mäuta iwagossn, so dass de Zwischnraim'
aufgfüüt wuan san. Des is heit ois Remischa Bedau bekaunt. Ois Bindemittl haums
Koichhydrat mit Ziaglmöö oda vuikaunische Oschn vawendt (opus caementitium),
z. B. des Pantheon in Rom, des steht no imma. 1791 hod da Englända John Smeaton
de hydraulischn Koich genaua eafuascht, 1796 hod da James Parker den Romancement
aus brenndn Koichmergl eafundn. 1824 hod da Joseph Aspdin an Romancement mit an
hochn Deglghoid heagstööt, den sognauntn Portlaundzement (benaunt nochm
Portlaundstoa, wäu dea aa de gleiche Forb hod). In Östareich hod da Alois Kraft
1857 in Perlmoos bei Kuafstoa es easchte Moi Portlaundzement eazeigt. 1880 is da
Bauuntanehmung Pittel & Brausewetter glungan, eahna Projekt vo da Kanäulisatiaun
in Pressburg in da Bedaubauweisn zan duachsetzn. In de Zwanzgajoah is de
Bedaupumpn und da Spritzbedau eafundn wuan. Ob de Sechzgajoah hod se aa da
Transportbedau duachsetzn kennan, vuahea is a imma vua Uat gmischt wuan.

Da sognaunte Zementloam entsteht ausm Zement, waunst eahm mim Wossa vamischt. Da
Zementloam ummauntlt de Stoanakeanung, und bickts zaum. Duachs Eahärtn entsteht
da Zementstoa - des is a chemischa Vuagaung duach de Hydratatiaun vo
Kalziumsilikatn; es kennan aa aundare chemische Vabindungan aun da Eahärtung
beteiligt sein, wia Aluminate oda Aluminatferrite (da Bedau drickat ned oafoch
aus!). Zua vuiständign Hydratatiaun san ca. 21-25 Massnprozent Wossa notwendig
(Kristoiwossa vo de Hydratphasn). Zuasätzliche 15 m% Wossa san ois
Dispersiaunsmittl fia de Hydratphasn notwendig (Gelwossa), des Iwaschusswossa
wiad in de Kapillarporen eiglogat und varingat da de Festigkeit,
Frost-Taubständigkeit, Dichtn und Dauahoftigkeit vom Bedau.

Wichtig is des Vahötnis vo de Massn vom Zement zan Wossa, da sognaunte W/B-Wert
oda W/Z-Wert, der suitat 0,4 - 0,55 betrogn (z. B. doppet so vü Zement wia
Wossa). Z'vü Wossa vaschlechtat da de Eignschoftn vom Bedau (Kapillarporen). Bei
da Berechnung is aa da Feichtigkeitsghoid vo de Zuaschläg zan beochtn. Wichtig
is, des Aunmochwossa deaf koane Chloride ned enthoidn.

De Zementhydratatiaun is a stoak exotherme Reaktiaun, des muasst bei voluminösn
Bauweakn beachtn (z. B. Staumauan). Bei da Reaktiaun mim Wossa (Hydratatiaun)
büdn se Kalziumsilikathydrat-Fosan, kuaz CSH, de wos se mitaranaund vafüüzn und
so de Festigkeit bewiakn. Daneben wiad Ca(OH)2 freigsetzt, des wos alkalisch is.
De untaschiedlichn Klinkaphasn reagian untaschiedli schnöö. Am schnööstn
reagiats C3A zua Tetrakalziumaluminathydrat. Duachn Zusotz vo kloanan Mengan
Gips im Zementwerk büdt se stottdessn Ettringit („Trisulfat“) bzw. späta draus
Monosulfat. Da Zement bleibt so vaorwadboa. (Söwa deafst des nia mochn, Zement
und Gips zaummischn!)

De Zuaschläg miassn fest sei und ned vaunreinigt. Des haßt, koane tonign,
vawittertn oda schiefrign Stoana. De Kormform suitat drungan sei (l : b ≤ 3 :1),
wäu Keana mit großn Obaflächn z'vü Zementloam bindn. Ohschlämmbare Bstaundtäu (<
0,002 mm) vahindan den festn Vabund vom Zuaschlog mim Zementloam. Vo da Fuam
täut ma de Keana in Rund- und Kauntkoan ei. Bei Koangressn iwa 4 mm entsteht
Bedau, drunta kriagst Mäuta (Mauamäuta, Putzmäuta, Estrichmäuta).

Wäu da Bedau a hoche Druckfestigkeit (um de 30 N/mm²) aufweist, owa a schlechte
Zugfestigkeit (3-5 N/mm²), legt ma duatn, wo Zug auftritt, Bewehrungseisn eine
(bei Biegeträga is des noamäulaweis auf da Untaseitn), des is da Stoibedau, wäu
da Stoi kau a Zugfestigkeit vo 300-500 N/mm² aufnehman. Da Stoibedau funktioniat
nua, wäu Stoi und Bedau eppa die sööm Wärmedehnungskoeffizientn (ca. 10−5/K)
haum. Um a guade Haftung im Bedau zan gwährleistn, diafn nua Rippntorstähle
vawendt wean. Da Stoi muass vuiständig vom Bedau umge'm sei, wäu da Bedau duach
sein hochn pH-Wert den Stoi vua Korrosiaun schützt. De Mindestiwadeckung cnom
beträgt 3 cm; damit de eighoidn wiad, muasst Ohstaundshoida vawendn. Fia de
Aufnauhm vo Quea- und Toasiaunskräfte wean in da Regl Bügl vawendt, bei Säuln
hööfns aa gengans Ausknickn vo da Längsbewehrung. De Stoieilagn wean laut
Bewehrungsplan valegt.

Da Bedau wiad in 16 Festigkeitsklassn eitäut. Wäu de Prüfvafoahn in
anglikaunischn Ländan a wengl aundas ausschaun ois wia bei uns, wean zwoa Weate
auge'm; da easchte is de Zylindadruckfestigkeit und da zwoate de
Wiafldruckfestigkeit in N/mm², gmessn nach 28 Togn, z. B. C 25/30 (C fia
concrete); des woa friacha da B 300. Da Wiafl (Kauntnläng 15 cm; is in unsan
Broadn ibli) oda Zylinda (30 cm hoch, 15 cm Duachmessa) wiad via Wochn laung im
Wossa glogat und nocha in gnormtn Vasuachn prüft.

Wäu da Bedau alkalisch is, is a nie sairefest. Stoake Minaräusairn (Soizsaire,
Soipetasaire, Schweflsaire) läsn sämtliche Hydratphasn aun oda auf und büdn
läsliche Ca-, Al- und Fe-Soize, de ausgwoschn wean, und gallertoatige
Kieselsaire. Des kau duach Industrieohwässa, aggresive Reinigungsmittl und
Unfälle passian. Organische Sairen (Müli-, Aumeisn-, Essig-, Fruchtsaire)
reagian mim Ca(OH)2 im Bedau, z. B. in da Lebmsmittlindustrie oda in Gerbarein.
CO2-hoitigs Wossa reagiat zeascht mim Ca(OH)2 im Bedau, dabei büdts
schwaaläslichn Koich.

Bei hoartm Wossa is da Aungriff weniga stoak, wäu scho vü Ca2+ im Wossa
vuahaundn is.

Laugn san nua in konzentriata Fuam augreifend. Soizläsungan (saua reagiarande
Soize, z. B. AlCl3, FeCl3, NH4Cl) wiakn wia organische Sairn. Tierische und
pflaunzliche Fettn oda Öle (Triglyceride - Ester aus Glycerin (dreiweatiga
Oikohoi) und drei Fettsairn) kennan duach Ca(OH)2 vasoaft wean. Außadem
enthoidns täuweis freie Fettsairn, des haßt, de Owesetzung vo da Festigkeit is
megli:



https://bar.wikipedia.org/wiki/Atom

As Atom (vo oidgriachisch: ἄτομος (ὕλη) átomos (hýle) „unteiboare (Materie)“) is
da gleansde kemisch ned weida teiboare Baustoa da Materie. In da Gschichd san
imma wieda vaschiedne Atommodej voagschlon woan.

Atome bstengan aus am postiv glona Kern und a negativ glona Hülln de aus
Elektronen bstäd. Nomalaweis san Atome nach außn hi elektrisch neitral, hom oiso
koa Ladung. De Anzoi vo Protonen im Kern und de Elektronen san bei neitrale
Atome imma gleich. Bei am Untaschied zwischen eana weads Atom a Ion gnennt und
da Voagang vo neitral zu Ion Ionisierung.

Da Kern bestäd aus positiv glone Protonen und neitrale Neitronen. De Ozoi vo de
Protonen betimmt de Ordnungszoi und damid a de meistn Eignschaftn. Wann se nua
de Neitronenozoi ändat, aba de Protronen gleich bleim, nennt ma des Atomsoatn
oda Nuklid.

Fasd de gonze Materie wos mia kennan, bstäd aus sejchane Aitzal. Danem gibts im
Wejdoi nu a boi Sochan, de wo nu anda Elemantaraitzal enthoidn. Vamuatet wead a
nu a dunkle Materie de se bis jetz aba nur duachd Gravitation vorraussogn losd.



https://bar.wikipedia.org/wiki/%C3%96stareich-Ungarn

De Östareichisch-Ungarische Monarchie, aa bekannt ois Donaumonarchie und
Doppelmonarchie, war a Vielvölkastaat in Mittel- und Südosteuropa. Er hot si aus
zwoa Staaten zsammgsetzt aus de „im Reichsrat vertretenen Kinereich und Länder“,
offiziös Cisleithanien (eascht ab 1915 amtlich Östareich gnennt), und de „Länder
vo da heiligen ungarischen Stephanskron“, aeso Transleithanien. Dazua is 1878
drs gemeinsam verwaltete Bosnien-Herzegowina kemma.

De verfassungsrechtlichen Ausgleichsvereinbarungen ham im Sinne vo a Realunion
de Gleichberechtigung vo de zwoa (Teil-)Staaten im Verhältnis zuaeinander
gsichert. Gemeinsam war as Staatsoberhaupt, nämle da Kaiser vo Östareich und
Apostolische Kine vo Ungarn aus'm Haus Habsburg-Lothringen, d Außnpolitik, as
Heer und da Etat fia de gemaensaman Aufgobm. Koa gemeinsams Parlament hat s ned
gebm, sondan de zwoa Parlamenta, s estaraechesch und s ungarisch, habm mit Huif
vo Delegationen gemeinsam oamoe in Wean und dann wida in Budapest beratn. Üba
deselln finanzielln Sachan und üba den Zollvotrag hat ma alle zehn Johr nae
bschliaßn müassn. Es hat gemaensame Behördn gebm, de warn „k. u. k.“ (kaisale
und keniglich). De raen estaraecheschn warn „k. k.“ (kaesale-keniglich), de
ungareschn warn „m. k.“ (ungaresch keniglich).

Mit a Flächn vo 676.615 km² und 52,8 Mio. Menschen (1914) war Östareich-Ungarn,
flächnmäßig nach Russland, da zwoatgreßte und vo seiner Bevölkerungszahl, nach
Russland und am Deitschen Reich, da drittgreßte Staat in Europa.

Sei damaligs Staatsgebiet hot de heitign Staatn Östareich, Ungarn, Tschechien,
Slowakei, Slowenien, Kroatien, Bosnien und Herzegowina sowia Teile vom heitigen
Rumänien, Montenegro, Poin, da Ukraine, Italien und Serbien umfasst.

De Östareichisch-Ungarische Monarchie hot nach am Umbau vom Kaisertum Östareich
zu a Doppelmonarchie auf da Grundlag vom Östareichisch-Ungarischen Ausgleich vom
8. Juni 1867 bis zum 31. Oktober 1918 (Austritt vo Ungarn aus da Realunion)
bestandn. Durch Vofüagung vom Kaesa Franz Joseph I. vom 14. Novemba 1818 is aes
de offizielle Bezeichnung fia de Doppemonarchie festglegt worn
„Österreichisch-Ungarische Monarchie“. Auslöser fia de Auflösung vo
Östareich-Ungarn war de Niederlag im Erstn Wejdkriag. Da hat se de aegntliche
Schwächn vo dera dualistischn Konstruktion zoagt: Saet da Revolution vo 1848 hat
da slawische Tae vo da Bevölkarung auf an Ausglaech gwart, kemma is dea aba nua
fia de Ungarn, de Westslawn, aeso Tschechn und de Slowakn, is a voweaht bliebm
wia de Südslawn aufm Balkan, so dass de anti-estaraechische Propaganda vom
Völkakerka gredt hat, und der hat dann nachm Erschtn Wejdkriag durch de Pariser
Vorortvoträg ebn zschlogn werdn müassn.

Da Fluss Leitha war de Grenz zwischen de zwoa Reichshälften Östareich und Ungarn
(entspricht da heitigen burgenländischen Westgrenz).

Von de zwoa Reichshälften gmoasam verwaltet is des zuvor zum Osmanischen Reich
dazua ghörige Land Bosnien und Herzegowina worn, des 1878 besetzt und 1908 unta
Inkaufnahme vo da Bosnischen Annexionskrise in den Reichsverband eigliedert worn
is. De folgenden Tabellen zoagn de Ergebnisse vom Zensus vom 31. Dezember 1910.

Fia de folgenden Aufstellungen werd de Volkszählung vom 31. Dezember 1910 zu
Grunde glegt.



https://bar.wikipedia.org/wiki/Terroranschl%C3%A4g_am_11._September_2001

De Oschläg am 11. Septemba 2001, (englisch: 9/11 oda Nine Eleven) woan a Serie
vo 4 koordiniatn Sejbstmoadoschläg auf de USA z New York City und Washington am
11. Septemba 2001. An dem Dog hom 19 Terroristn vo da militantn al-Qaida via
Vakeasfliega entfiaht. 2 Fliega san obsichtli in de Zwuillingstiam vom
Word-Trade-Center z New York gflong woan. De zwoa Tiam san innahoib vo zwoa
Stundn zammgstiazt. Da dritta Fliega is ins Pentagon z Arlington in Virginia
einekrocht. Da viate Fliega is z Shanksville in Pennsylvania ogstiazt, nochdem
de Passagiare de Terroristn on Bord ogriffan hom. Insgsomt san bei dena Oschläg
ebba 3000 Menschn ums Lem keman.

Olle 19 Flugzeigentfiara hom de Flig mit eanan Kloanom bucht. Des FBI und da
Bericht vo da parlamentarischn Untasuachungskommission hom foigende Terroristn
gnennt:

De Identität vo drei vo de 19 Terroristn is duach DNS-Spuan sicha bstätigt woan;
weidane DNS-Spuan vo nein Leidln, de wo zu koam vo de bekonntn Passagia ghean,
wean aa dena Terroristn zuagoadnet. 15 vo eana woan Stootsbiaga vo
Saudi-Arabien.



https://bar.wikipedia.org/wiki/Rousnam

D' Stod Rousnam oda aa Rousnham, Rosnheim bzw. Roasnham (Hochdeitsch: Rosenheim)
is a greisfreie Stod und z'gleich Greisstod vom Landgreis Rousnam (Obabayern).
Ois oans vo 23 boarische Obazentren werd Rousnam ois wiatschoftlicha und
kuituareja Mittlpunkt vom sidostboarischn Raum oogseng. Rousnam hot zirka 62.000
Eihwohna (2015) und is noch Minga und Inglstod de drittgreste Stod in Obabayern.
Rousnam, d.h. da Bereich um des heitige Langapfunzn und Leonhardspfunzn, war
scho in da Remazeit da wichtigste Innübergang zwischn de remischn Provinzn
Noricum und Rätien und war zwischn Aying (Isinisca) und Seebruck (Bedaium) an da
remischn Militärstraß Via Julia vo Augschburg noch Soizburg gleng, wia de
remische Straßenkartn Tabula Peutingeriana ausm 4. Jahrhundat zoagt. Da
lateinische Nam war Pons Aeni, des hoaßt nix andas wia "Innbruckn".

De Stod is a wichtiga Vakeasknotenpunkt zwischn Minga (uma 60 km nordwestli),
Soizburg (uma 80 km östli) und Innsbruck (uma 110 km sidwestli) und aa am
Brennerpass noch Italien (uma 130 km). Duach Rousnam führn de Eisnbohstreckn
Minga–Soizburg und Minga–Verona/Italien und aa de östareichische
Eisnboh-Transitstreck Soizburg–Innsbruck. In da Nachan vo da Stod liegt as
Autobohdreieck Inntal, wo d Inntal-Autoboh vo da Autoboh Minga–Soizburg abzweigt
(schaug aa Vakeah). Rousnam hot wenga seina Lage an houchn Freizeitwert; in da
Umgebung vo ebba 25 km gibts an Keamsää, an Simsää und a bor weitere Badesäan
und aa de Beag vom neadlichn Oipnrond Wendlstoa, Houchries und Kampenwand, de
zum Schifahren, Wandern, Mountainbiken und Gleitschirm-/Drachafliang eiladn.

De Landschaft unmittelbar um Rousnam is in ihrer iatzigen Form in da letztn
Eiszeit duach des Vorrucka vom Inntoigletscha und spada duach den Rosnheimer See
prägt worn. Da See hot se no vor etwa 10.000 Joa iwa s gounze Inntoi bis in de
Gengad vo Wassaburg, guat 25 km neadli vo Rousnam, dastreckt. No heit is an vui
Stejn rings um de Joa zu erkennen, wia da friarane flache Säägrund auf oan
Schlog in de relativ gache Uferbeschung iwagäht.

De Stod is in da gemäßigtn Klimazone. De duachschnittliche Joaestemparatur in
Rousnam is 8,3 °C. De ollerwärman Monat san da Juli und da August mit
duachschnittli 17,9 beziehungsweise 17,1 °C und de kejdestn da Dezemba und da
Jenna mit -0,5 beziehungsweise -1,4 °C im Mittel. Da Joaresniedaschlog liegt mit
1091,2 mm deutlich iwam gsamtdeitschn Duachschnitt vo 700 mm.

De Entwicklung war schon oiwai bestimmt vo da ginstign Lage an de wichtigen
Vakeasachsen in Nord-Sid-Richtung (zwischn Passau/Rengschburg und am
Brenner/Norditalien) bzw. Ost-West-Richtung (zwischn Augschburg/Minga und
Soizburg).

Scho in da Remazeit war Pons Aeni (lat. fia „Bruckn iwan Inn“, a
Siedlungsbereich um as heitige Langapfunzn und Leonhardspfunzn neadli vo
Rousnam, Flusskilometa 180,8) da wichtigste Innübergang zwischn de remischen
Provinzn Noricum und Rätien. Pons Aeni war zwischn Aying (Isinisca) und Seebruck
(Bedaium) an da remischen Militärstrass Via Julia vo Augschburg noch Soizburg,
wia de remische Strassnkarte Tabula Peutingeriana ausm 4. Joahundert zoagt.

Da Ursprung vom Stodnama is net eindeitig gsichat. Im Joa 1234 werd easchtmois
de Burg Roosnheim am östlichen Innufa erwähnt, afm heitign Schlossberg, obahalb
vo da neia Innbruck. Möglicherweise geht da Nam Rosnheim auf des Rosenwappn vo
de Wassaburger Hallgrafen, de Erbauer vo da Burg, zruck. A andre Theorie sagt,
dass da Nam ursprünglich Rossenheim gwen is, abgleitet vo de Rooß, de im
Mittloita dazua hergnuma worn san, dass ma Transportschiff flussaufwärts zong
hod, und fia des in Rosnheim grousse Stallungen gem hot. No heit vawendte
Straßnnama wia Am Esbaum (da Baum, an dem de Rooß äsn) oda Am Roßacka san a
möglicher Hinweis drauf. A andane Theorie sagt, daß aar a Wortvarwandtschaft
bestenga kunnt zu Roas, Roze oda Ried, was friara Sumpf- und Torfgebiet
bezeichnet hot, de um Rosnheim herum heit no oozumtreffa san – klar ersichtlich
aa duach den Nama vo da Rosnheimer Nochbarstod Kolbermoor. A Beispui fia oane vo
de oidn Bezeichnunga is Riadering in da Nachan vo da Stod. Möglicherweis is da
Name Rosnheim abar aa vom Leitnam Roso/Hrodo abgleitet. De wortwörtlich
scheenste Theorie is, dass ma friaras zu schene Deandln a 'Roasn' gsogd hot.
Schon de Innschiffer soin gwisst ham, dass s in dera Stod bsunders vui
Schönheitn zum Bewundern gabat. De vo de Schiffer gern oogsteierte Stod kriagat
so de Bezeichnung „Hoamat vo de Roasn“ - oiso Roasnheim. Weniger gern werd de
Theorie anerkannt, dass Roasn evtl. aa bezahlbare Schönheitn gwen sei kunntn.

In ebba zua Zeit vo da Easchtawähnung vo da Buag im Joa 1234 is Rousnam im 13.
Joahundat am westlichn Ufer ois Ansiedlung vo Schifffsleid entstandn. Wei des
Gelände an da Innbruckn iwa lange Zeit wengam sumpfign Boon bei da
Mangfallmindung net bebaut wern hat kinna, is de Siedlung a baar hundat Meta
davo entfernt; drum is as Stodzentrum vo Rousnam net wia woandas direkt am
Wossa.

Da Ort hot schnej an Bedeitung gwuna ois Umschlagplatz fia olle Oatn vo Giata,
de auf dem Inn transportiert worn san (Viecha, Troad, Seide, Waffn, Soiz) und
hot 1328 as Marktrecht griagt. De Rousnhama Schifffsmoasta sand in dera Epochn
duach den regen Warentransport, der si zwischn Hall in Tirol an Inn und d Donau
owe bis noch Wean und Budapest dastreckt, zimle reich worn. Bis in etwa 1600 hot
si de Siedlung zu oam vo de gresstn und bedeitendstn Märkte vo Bayern
entwickelt, aa wenn Rousnam as Stodrecht eascht 1864 vom boarischn Kine Ludwig
II. griagd hot. Da wiatschoftliche Niedergang kimmt im Lauf vom 17. Joahundat im
Zug vom Ruckgang vo da Innschifffahrt und de Folgn vom Dreißgjaarign Kriag.
Dazua kemman a Pestepidemie (1634) und a Marktbrand (1641).

Im 19. Joahundat konn se Rousnam zu aram wirtschafdlichn Zentrum im
sidostboarischn Raum entwickeln: 1810 werd da Ort noch Reichahoi und Traunstoa
zum Standort vo da drittn boarischn Saline. A friare Art vo da Pipeline aus Hoiz
bringt Sole vo de Soizbergwerk im Raum Reichahoi bis zua Rousnama Saline. Duach
des Sieden vom Soiz werd de Innstod zu aram Zentrum vo da boarischn
Soizproduktion, bis de Saline 1958 gschlossn werd. An weitern Aufschwung bringt
da friare Anschluss an d Eisnboh. 1858 werd da Rousnama Bohhof eigweiht, der si
aba boid ois z kloa und fia de weitere Stodentwicklung hinderlich erweisn soi;
scho 1876 ziagt er an sein iatzigen Platz um. De oide Bohlinie is zua
schnurgeraden Duachgangsstrass (heit Rathaus- und Prinzregentenstrass,
wichtigste Rousnama Vakeahsachsn, vom Nordwestn zum Sidostn vo da Stod) worn, da
Lokschuppen vom easchtn Bohhof dient heit ois Ausstejungszentrum, da oide Bohhof
direkt visavi is seit 1878 as Rathaus - und dient in da ZDF-Vorabendserie „De
Rosnheim-Cops“ ois Kulisse vom Polizeipräsidium. De wiatschoftliche Blüte vom
Schluss vom 19. und am Afang vom 20. Joahundat macht an Grinderzeit- und
Jugendstil (und sei regionale Ausprägung, an Heimatstil) zum wichtigsten
Baustil, der heit no as Stodbuidl bestimmt. So is im Behördenviertel um as
heitige Rathaus aa de evangelische Erlöserkirch im neogotischn Klinkerstui fia d
Evangelisch-lutherische Pfarrei baut worn, und dea Stui is in Rousnam sejddn.
Zum Anfang vom 20. Joahundat warn in Rousnam no nein Brauareien, de heit im Nama
vo Gaststätten dahoitn san (Duschl-, Hof-, Mail-, Pernloher-, Stern-, Weißbräu).
Bis heit überlebt ham nur da AuerBräu und da Flötzinger Bräu, de u. a. as
Märzenbier fias Rosnheimer Herbstfest liefern, und aar as Bierbichler-Weißbräu.

Im Joa 1978 is des Stodgebiet im Zug vo de Gmoareform um wesentliche Teile vo da
Gmoan Aising, Pang und Westerndorf St. Peter erweitert worn. Habbing ghead scho
seit 1967 zua Stod.

45.592 Biarga warn wahlberechtigt und de Woibeteiligung war bei 40,81 %. S gab
80 Stimmbezirke. Stand: 2. April 2014, 08:58:03 Uhr.

Des Woppn vo da Stod Rosnheim zoagt a weiße Rosn auf rotem Untergrund. Des ko
auf des ehemalige Woppn vo Wassaburg am Inn zruckgeführt wern, wei Wassaburg
Rosnheim bis 1247 regiert hod. Des ejdeste bekannte Siegel vo da Stod Rosnheim
stammt ausm Joa 1374 und zoagt bereits de Rosn, de bis heit net verändert worn
is. Oanzige Ausnahm is a Bild vom Apian, was um as Joa 1568 entstandn is und a
Bordüre um de Rosn zoagt. Zudem gibts jetz scho länga a Logo vo da Stod
Rosnheim. Darauf is wiedarum de Rosn, de aa aufm Woppn is, zum findn.

De Stod Rosnheim is Ausrichter vo da Landesgartenschau 2010. In Vorbereitung vo
dera Veranstaltung wern groaße Umbaumaßnahmen in Innenstod und an Mangfall und
Inn as Stodbuidl nei prägn und auf d Landesgartenschau 2010 ausrichten. So werd
da Bahnhof seit Mai 2008 aufwendig barrierefrei umbaut.

Rosnheim hot a lange Eishockeytradition. De Anfänge vom Eishockey-Sport reichn
zruck bis ins Joa 1928. Somit ghert Rosnheim zsamma mit Füssen,
Garmisch-Partnkira und Bad Dejz zu de ejdestn Eishockey-Standort in Bayern. Da
Sportbund DJK Rosnheim (SBR) is 1982, 1985 und 1989 deitscha Moasta worn und
erreicht 1988, 1990 und 1992 des Finale um de deitsche Moastaschaft. 1993 foigt
da freiwillige Abstieg in de zwoate Bundesliga. Mit a aus dem eigna nochwuchs
buidten Mannschaft glingt da sofortige Wiederaufstieg in de easchte Bundesliga.
1994 is de easchte Bundesliga in de DEL umgewandelt worn, zu de
Grindungsmitgliedan zejt da SBR. De Eishockeyabteilung is vom Stammverein
Sportbund DJK Rosnheim abgespaltn und in de Starbulls Rosnheim GmbH umgwandelt
worn. Noch mehra Joar in da DEL is de Lizenz noch Iserlohn verkafft worn. Da
Verein muaß ois Starbulls Rosnheim e. V. in da untastn bayerischen Liga wieda vo
vorn oofanga, schafft aba in da Saison 2003/2004 den Aufstieg in de Oberliga
(dritthechste Liga). Groaßa Wert werd bei den Starbulls Rosnheim auf de
Eishockey-Nachwuchsarbeit gelegt. Aushängeschuidl is dabei de DNL-Mannschaft, de
in da Saison 2005/2006 de Deitsche Vizemoastachaft erringt. Da greßte vo
insgesamt acht Fuaßboivaeine is da TSV 1860 Rosnheim. De easchte Mannschaft hot
scho mehrmois in da Bayernliga gspuit und ghert momentan (2007) da Landesliga
Süd oo. Mit insgesamt 11 Mannschaftn werd beim TSV 1860 Rosnheim a sehr
intensive Jugendarbeit betrieben. In da Saison 2006/2007 schafft aa da Sportbund
Rosnheim den Aufstieg in de Landesliga Süd. De Mitglieda vom Kajak-Klub Rosnheim
(KKR) erzieln internationale Erfolge. Sogar Welt- und Europamoasta (zum Beispui
Claudia Brokof) gengan aus den Reihn vom Vaein hervor und aa aktuell ghern
Athleten vom KKR zua internationaln Spitze. Da deitschn und teilweis
internationalen Spitze ghern aa Sportlerinnen und Sportler in de Disziplinen
Badminton (PTSV Rosnheim), Boxen (ASV Happing), Leichtathletik (TSV 1860
Rosnheim), Faustball (MTV Rosnheim), Rock'n'-Roll-Tanzsport (Rock'n'-Roll-Club
Rosnheim) und aa Schi-/Snowboardfohrer und Kampfsportler mehrar Vaeine oo. De
vier mitgliedstärksten Breitensportvereine vo Rosnheim san de Sektion Rosnheim
vom Deitschen Alpenverein, SB/DJK Rosnheim, da Schiclub Aising-Pang und aa da
TSV 1860 Rosnheim. De greßten Sportstätten vo Rosnheim san des städtische
Eisstadion (Kathrein-Stadion), des fia 6300 Zuaschauer Platz bietet, de
Gabor-Halle (1200 Plätze) und no des Jahnstadion vom TSV 1860 Rosnheim und da
Campus des SB/DJK Rosnheim.

Rosnheim is ois Zentrum vo am Ballungsraum vo in ebba 150.000 Eihwohna de
wichtigste Einkaufsstod im gesamten südostoberbayerischen Raum. Sie bietet a
umfassendes Angebot in de Bereichn Bekleidung, Einrichtung (drei groouße
Möbelhäuser), Unterhoitungselektronik, Schmuck, Dienstleistungen und
Gastronomie. Da überwiegend vo mittelständischer Wirtschafd geprägten Stod is'
glunga, vor oim im traditionelln Rosnheimer Bereich Hoiz a eigenes Profil zu
entwickeln. Rosnheim is da Sitz vo mehra, teilweis international agierende
hoizverarbeitenda Unternehma. De Bandbreite reicht vo da Herstellung vo
Parkettbödn bis zua Fenstertechnik. Den Betrieben da Hoizbranche steht dabei des
Wissen mehrar Ausbildungsstätten vor Ort zua Verfügung ('schaug unta „Schui und
Buidung“). De Stod Rosnheim fördert de Hoiztechnik duach den Ausbau vom Holz-,
Informations- und Technologiezentrums (HIT). No a wirtschaftlicher Schwerpunkt
liegt in da Informations- und Kommunikationstechnik. Rosnheimer Unternehma san
aa international vor oim in de Bereichn Antennen-, Funk- und
Telekommunikationstechnik, Softwareentwicklung, IT-Dienstleistungen und
Consulting tätig. Weltweit bekannte Unternehmen aus Rosnheim san Gabor shoes, de
Hamberger Industriewerke GmbH (Parkettmarke HARO), Kathrein (Antennen,
Elektronik), Schattdecor (Dekordruck) oda Klepper (Faltboote).

Zum 30.6.2005 hot de Stod Rosnheim 27.600 sozialvasicherungspflichtige
Beschäftigte.

Ans überregionale Strassnnetz is Rosnheim iwa de Autobahnan A8 Minga–Soizburg
und A93 Rosnheim–Kufstein und aa d B 15 oobundn. De B 15 is im Summa 2005
zwischn da Autobahn und da „Panorama-Greizung“ auf vier Spuren ausbaut worn.
Langfristig is a autobahnähnlicher Neibau vo da B 15, de B 15neu, zwischn
Rengschburg, Landshut und Rosnheim plant. Seit etla Joar werd aa üba a Reihe vo
Umgehungsstrassn nochdacht, damid d Innenstod vom Vakea entlast werd. Noch
langer Planung is 2005 mitn Bau vo da südlichen Umgehung Panorama-Schwoag
oogfanga worn. Des Vorhabn war umstrittn, wei de Straß de Koitnauen, a
Landschaftsschutzgebiet, duachquert. A Voiksentscheid im Joa 2003 is aba
zugunstn vo da Strass ausganga. Sie is im Mai 2007 fertiggstellt worn. Weitere
Projekte san d Westtangente Rosnheim, fia de 2006 da Planfeststellungsbeschluss
erfoigt is, und de dritte Innbruck, de an Inn beim Ortsteil Langapfunzn
überquern soll.

Mit am Volumen vo täglich rund 20.000 Fahrgäst is da Bahnhof Rosnheim da
siebtgreßte Bahnhof in Bayern. Rosnheim is a Eisenbahnknotenpunkt und werd vo
den Bahnstreckn Minga–Kufstoa (Kursbuachstreck 950), Minga–Soizburg
(Kursbuachstreck 951), Rosnheim–Muidorf (Kursbuachstreck 944) und
Rosnheim–Hoizkircha (Mangfotoibahn, Kursbuachstreck 958) berührt. De
Östareichischen Bundesbahna fahrn auf da Verbindung Soizburg–Landl/Rosnheim (–
Kufstoa) im Zweistundntakt ohne Halt mit Fernzig vo Wean und Soizburg noch
Innschbruck und Vorarlberg iwa de Rosnheimer Kurvn. In Vorbereitung auf de
Landesgartenschau 2010 werd seit Mai 2008 da Bahnhof aufwendig barrierefrei
ausbaut und mit aram Tunell a elegante Verbindung zwischn am Stodzentrum und den
südlichen Stodgebiet hergstellt. Dabei werd de ganz Zeit allierter Luftaufnahmn
ausgwert und Munitionsreste gsuacht, damit des Tunell zwischn am Hammerboch (der
wo unterm Bahnhof durchfliasst) und am Empfangsgebäude baut wern ko. Des ziagt
aa Veränderungn vo da Oberleitungsgeometrie noch se.

Da Regionalverkehr Oberbayern biett Anbindunga vo de Gmoandn vom Landgreis mit
der Stod Rousnham und den benachbarten Landkreise. Da Stodbusvakea werd vo aram
privaten Busunternehma eigenwirtschaftlich, d.h. ohne kommunale Beteiligung und
fost ganz ohne Zuaschüss vo da öffentlichn Hand, bedrim. Des Unternehma betreibt
12 Stodbuslinien und aa 4 Nochtvakeaslinien, de montags und dienstags vo fimfe
in da fria bis neine aufd nocht vakean, mittwochs und donnasdogss vo 5e in da
fria bis 11e aufd nocht, freitags vo 5 bis 2 Uhr und samstags vo 8 bis 2 Uhr. De
kleanan Stodteile am Stodrand (Westerndorf am Wasen, Unterfürstätt, Langapfunzn,
Happing, Kastenau) san im Stundntakt oobundn, de Haupt-Wohngebiet und
-eirichtunga (Pang, Oasing, Oasingerwies, Aicherpark, Fachhochschui, Traberhof)
im 15-Minutn-Takt. De Linien 8 und 9 bindn de Nochbarstod Kolbermoor im
30-Minutn-Takt oo. Da Nochtvakea fahrt in vier Ringlinien fast alle Stodteile
oo, ausgenommen Egarten, Unterfürstätt und Oberwöhr. De zentrale Bushaltestelle
Stodmitte dient ois Vaknüpfungspunkt mit Info-Center im Ticketzentrum. Üba
4 Mio. Fahrgäste nutzen an Rosnheimer Stodbusvakea im Joa 2006. An Sunn- und
Feiertag findt koa Stodbusvakea statt, im Gengsatz zu ähnlich grouße Städt wia
beispuisweis Landshuad.

Seit 1989 gibts in Rosnheim des Lokalradio Charivari und seit 2001 den
Jugendsender Radio Galaxy. De Sendefrequenzen san 92,3 MHz und 96,7 MHz fia
Radio Charivari, 106,6 MHz fia Radio Galaxy. Bereits 1987 geht des
Regionalfernsehen Rosenheim (RFR) im Kabelnetz an den Start. Anfang 2004 is des
Sendegebiet um de Landgreis Mühldorf, Oidäding, Traunstein und Berchtesgadener
Land erweitert und des RFR in RFO (Regionalfernsehen Oberbayern) umbenannt; es
erreicht inzwischn in etwa a halbe Million potenzieller Zuaschaua. De
Verbreitung erfoigt iwa diverse Kabelnetze in Sidostbayern, iwa DVB-T, iwa
Antenne und aa digital iwa Satellit (DVB-S) auf Astra 19,2° Ost. Des
Oberbayerische Voiksblatt (OVB) is de Regionalzeidung in Stod und Landgreis
Rosnheim und im Landgreis Mühldorf und aa im westlichn Teil vom Landgreis
Traunstein. Sie erreicht mit de Regionalausgabn a Druckauflage vo knapp 80.000
Exemplarn und rund 220.000 Leser in da Region. Seit Beginn 2007 erscheint de
pressewoche nei auf dem Rosnheimer Zeidungsmarkt. Des kostenpflichtige
Wochenblattl werd in Rosnheim verlegt. Außadem deckn den Landgreis Rosnheim
foigende Anzeigenblätter ob: Des kostnlose Anzeignblattl Rosnheimer Nochrichten
werd herausgem vo da INNdependent Media GmbH, a Tochter da östareichischn
Verlagsgruppe Soizburga Nochrichtn. Des Blatt erreicht in etwa 175.000 Haushalte
in de Landgreis Rosnheim, Traunstein und Berchtsgoan und is somit de
auflagnstärkste Wochnzeidung zwischn Minga und Soizburg. De Rosnheimer
Nochrichtn erscheinan seit dem 9.8.2007 im kompakten Halbberliner Format. Seit
1986 erscheint in Rosnheim, Cheamgau, Mangfalltal und aa Wassaburg de
Wochenzeitung blick, und werd vo da Blickpunkt Verlags-GmbH & Co. KG herausgem.
Des kostnlose Anzeignblattl erscheint im halbrheinischen Format und berichtet
iwa lokale Veranstaltungen und Nochrichtn. De Auflage belafft si derzeit auf in
etwa 82.000 Exemplare. Des echo erscheint ebenso oi Woch und werd vo da Pons
Aeni Verlag GmbH in Rosnheim herausgem. Des kostnlose Anzeignblattl erreicht im
Landgreis Rosnheim in etwa 78.000 Haushalt. . blick und echo san Mitglied in da
Anzeignblattgruppn Sidbayern.

In Rosnheim bestengan 15 Schuin mit 8500 Schuikinda unta da Trägaschaft da Stod
Rosnheim. Darunter san zehn Grund- und Hauptschuin, a Sonderpädagogisches
Förderzentrum, zwoa Realschuin und drei Gymnasien. Zudem gibts a private
Wirtschafdsschui, a Fachoberschui und aa a damit vabundne Berufsoberschui, zwoa
Berufsschuin, fimf Berufsfachschuin fia vaschiedne Ausbuidungsberufe und de
Hoachschui Rosnheim. Duach den Fachbereich Hoiztechnik da Fachhochschui mit seim
Lehrinstitut da Hoizwirtschaft und Kunststofftechnik und aa de Staatliche
Fachschui fia Hoiztechnik, de in Rosnheim Hoizingenieure, -wirte und -techniker
ausbildn, knüpft Rosnheim an sei joahundertelange Tradition ois Zentrum vom
obaboarischn Hoizhandl, da Hoizgewinnung und -bearbeitung oo.



https://bar.wikipedia.org/wiki/Radl

A Radl oda Rod (dt.: Rad, engl.: wheel) is a kroasrunda Gegnstand, dea wo si um
a Axn draan ko. Mid Radln in Vabindung mid Axn kina schwaare Sochan transportiad
oda in Maschina Orbadn varichdt wean.

De Dafindung vom Radl wor in da Entwicklung vo da technischn Kuitua a Meilnstoa
fia de Menschheid.

Vua da Dafindung vom Radl san de Lostn iwan Bodn zaad bzw. gschleift worn. A
Weidaentwicklung fia so a Lostnschleifn is da Schliidn mid Kufn. Da
Gleitwidastand is owa ban Schleifn, mid oda ohne Schliidn (af druckan Bodn), vui
grässa ois wia da Roiwidastand vo an Radl. Da Schliidn is nua af Schnää
effizienta. Da Materiai-Obrieb is ban Radl aa vui kloana ois wia ban Schleifn.

Wogn mid Radln, vo Zugviachan zogn, worn iba Joartausnd as Transportmiddl fia
Lostn und Leitln af da ganzn Wejd.

As boarische Woat Radl bzw. Rod kimmt vom lateinischn rota, wo aa Radl hoasst.
Es is deswegn aa mid rotian vawandt.

As Radl is aa za an wichtign Symboi vo da Menschheid worn. Beispuisweis ois
uaoids Symboi vo da Sun, wei de scheinbor um de Eadn roit. Im Buddhismus is des
Radl a Symboi zan Weg vo da Daleichtung (fia de Leah vom Buddha). Do draus is aa
de Gebätsmui entstandn. Im Buddhismus is oba aa as Lebnsradl, a Symboi vom ewign
Kroaslaff vom Lebn (foatlaffade Reinkarnation). Im Taoismus is as Radl as Symboi
fias Zammawiakn von de Lebnskräft Yin und Yang. In da eiropäischn Mythologie is
as Radl aa a Glicks- und Schicksoissymboi (as Symboi vo da remischn Geddin
Fortuna) und stähd fia de Unberechnborkeid vo de Gedda und damid vom Schicksoi
(vgl. Symboi fias Glicksspui, Roulette). In da indischn Mythologie is as Radl aa
a Symboi vo de Enagiezentren im Keapa (Chakra = Radl af Sanskrit).



https://bar.wikipedia.org/wiki/Paraguay

Paraguay (af Guarani: Tetã Paraguái) is a Binnenstoot in Siidamerika, wo im Ostn
an Brasilien, im Sidn und Westn an Argentinien und im Noadn und Westn an
Bolivien grenzt. Da Nama Paraguay bedeidd „Wossa, wos zum Wossa geht“. Dees
kimmt vo da Sproch vo de Uaeiwohna, Guaraní: pará („Ozean“), gua („z/vo“) und y
(„Wossa“). Im Guaraní beziagt si da Ausdruck moast nua auf de Haptstod Asunción,
im Spanischn is do s ganze Staatsgebiet gmoant.

Paraguay is nebm Bolivien da oazige Binnenstaat vo Siidamerika. Im Noadwestn und
Noadn grenzta mit 750 km an Bolivien, im Ostn mit 1290 km an Brasilien, im Sidn
und im Westn an Argentinien mit 1699 km. Die gsamte Grenzleng betrogt 3739
Kilometa. Mit am Staatsgebiet von eppa 407.000 km² is dees Land ungfea so grouß
wia Deitschland und de Schweiz zamma.

De Eihwohna wean im Boarischn Paraguaya gnennt. Da iwawiegende Tei vo da
Bevejkarung wohnt estli vom Río Paraguay und do bsondas in da Gegend um Asunción
sowia noh an da Grenz z Brasilien. Im Noadn und Westn vom Land, da Gran Chaco
Ebene, lebm nua eppa fimf Prozent vo da Bevejkarung.

Eppa 90 Prozent vo da Bevejkarung san Paraguaya; de Meazoi davo Mestizn, de wo
vor oim in da Vabindung vo spanischn Eihwandaran mit Guarani-Indianarinnen vom
16. bis zum 18. Joahundat eanare Wuazln ham. Afgrund vo weidan Einwandarungen
aus Eiropa und Brasilien gibts regional bedeitende Mindaheitn vo Eiropejan und
indigenen Vejkan (vor oim Guaraní). Eana Sproch Guarani wead aa vo 80 Prozent vo
da ned-indigenen Bevejkarung gredd und hod noch da Vafossung vo 1992 nebm
Spanisch an Status ois Amtssproch. De schwoazafrikanischn Sklavn, de wo noch
Paraguay kema san, san inzwischn fost voistendig mit de iwrign Bevökarungsgruppn
vamischt.

Im subtropischn Ostn gibts aa no 1000 bis 1200 Aché-Indiana. Dees san de
Nochfoarn vo da ehemolign Uabevejkarung vo Ostparaguay. Um 500 v. Kr. san de
Guarani ausm Amazonasgebiet eigwandat und ham de Vorfoarn vo de Aché in de hehan
Woidgebiete vadrengt.

Wia de moastn Lenda vo Siidamerika is Paraguay a remisch-katholischs Land, eppa
80 % vo da Bevejkarung bekenna si zu dem Glaubm. Nebm evangelischn Gmoana gibts
aa no eppa 30.000 Mennoniten.

De effentlichn Gsundheitsausgobm belaffa si ba eppa 2,6 % vom BIP und de privatn
ba eppa 5,1 %. 2005 is de Saiglingssteablichkeit ba 20 pro 1000 Gebuatn glegn.
Im Joar 2000 hod de Muaddasteablichkeit 150 pro 100.000 Lemdgebuatn.

Paraguay is 61 Joa vo da Partido Colorado regiat worn. Dees hod zu oana
Vaflechtung vo Staat und Partei gfiat. Paraguay wead vo da Organisation Freedom
House ois autoriteares Regime klassifiziat.

Dees Parlament vo Paraguay besteht aus oana Obgeordnetnkamma und am Senat. Am
20. Aprui 2008 ham z Paraguay Parlaments- und Prrsidentschaftswoin stottgfundn.
Da Fernando Lugo, a ehemoliga Bischof und Befreiungstheolog, is mit iwa 40% vo
de Stimmen zum kimftign Presidentn gwählt worn.

Da Fernando Lugo is am 15. August 2008 ins Amt vom Presidentn vo Paraguay
eigsetzt worn. Unta andam hoda vasprochn, dees Elend und de Korruption in am
Land z bekempfn.

Paraguay besteht aus 17 Vawoitungsregiona (departamentos) und da Landeshaptstod
Asunción ois eigenstendige Kommune. De Eihwohnazoin beziagn si af de Voikszejung
vom August 2002:

Seit de 1970a Joa hod si aa a industriella Sektor entwicklt, wo im Joa 2006 rund
13,9 Prozent zum BIP beitrogn hod. Da Deanstleistungssektor hod im sejm Joa
(2006) mit 51,4 Prozent an Lewenotei zum BIP von 9,3 Milliardn US-Dollar
beitrogn.



https://bar.wikipedia.org/wiki/Ober%C3%B6sterreich

Obaöstareich, dt.: Oberösterreich (oida Naum: Erzherzogdum Östarreich ob da
Enns) is a Bundeslaund in da Republik Östarreich. Es grenzt an Bayern (Oba- und
Niedabayern) in da Bundesrepublik Deitschland, an de Tschechei und an de
östareichischn Bundeslända Niedaöstarreich, Steiamoark und Soizburg.
Obaöstarreich hod a Flächn va 11.979,91 km² und 1,454 Milliona Eihwohna und is
somid vo da Flächn hea des Viatgresste und vo de Leit hea des drittgresste
Bundeslaund.

Da behmische Kini Ottokar II. hod 1254 im Friedn va Ofen und daun im Friedn va
Wean 1261 en Traungau va da Steiamork, zua dera er vorher ghert hod, otrennt und
hod aus eam und aus de umliegendn Laundstrich s Fiaschtndum ob da Enns gmocht.
Waun ma dem Geschichtsforscha Julius Strnadt glaubm derf, is des Joar 1261
woarscheinli des Geburtsjoar vam Laund ob da Enns. In Joar 1264 is da Naum
Austria superior (Obaöstarreich) oda supra anasum (ob da Enns) des eascht Moi
urkundlich aufkemma und Konrad va Sumarau is ois Laundrichta va da Provinz
gnennt woan.

Va 1490 au hod des Taufiaschtndum Östarreich ob da Enns a gwisse
Söbstständigkeid im "Heilign Remischn Reich Deitscher Nation" ghobt. Seid dera
Zeid haum de boarischen Ständ vam Toufiaschtndum a poar Laundtog in Linz
oghoidn. Neem de Herrn, de Ritta und de Prälatn haum do a de laundesfiaschtlichn
Städt a wichtige Roin gspüit. Va 1530 au hod de Reformation Einzug ghoiden, 30
Joar späda woan de mehran va de boarischen Obaöstarreicha schoau evangelisch. Ba
da Habsburgischn Ländatoulung va 1564 is Obaöstarreich midanaund mid
Niedaöstarreich und de behmischn Lända zu da Hausmocht vam remisch-deitschen
Kaisa Maximilian II. kema. No n'Joar 1600 hod untan Kaisa Rudoif II und sen
Nochfoiga Matthias de Gegnreformation oaugfaungt. Wegn dem san de Ständ va
Obaöstarreich 1619 a Bündnis mid de behmischn Lända eeigaunga. In Auftrog van
Kaisa Ferdinand II. haum Soidodn vam boarischn Kurfiaschtn Maximilian 1620 gegn
de Aufständischn Kriag gfiaht. No da Niedalog is des Fiaschtndum daun fia a poar
Joar unta d'Herrschoft vam Maximilian kema. De evangelischen Adelign haum se
aussuacha kinna, obs konvatiern oda s'Laund valossn. Gegn de boarische Besotzung
is 1626 da Bauankriag untam Stephan Fadinger ausbrocha.

1779 is im Friedn va Teschen des innvierdl, des vorher zu Bayern ghert hod zu
Obaöstarreich dazua kema. Untam Napoleonischen Kriag ist Obaöstarreich efta va
franzesische Soidodn bsetzt woan. De Laundeshauptstod Linz hod va 1814 bis 1854
a Soizburga Laund vawoitet. 1918, non Easchtn Wödkriag und wia Donaumonarchie
vanaundgfoin is, is Obaöstarreich va da neichn deitschen Republik Östarreich ois
offiziella Naum va da Region festglegt woan. ooa Joar nochdem de Deitschn am 13.
März 1938 in Östarreich eimarschiad san, is am 1. Mai 1939 as sogenannte
"Reichsgau Obadonau" gegründet woan, zu dem a de südbehmischen Gebiete
(südliches Sudetnlaund) und s'Aussea Laund ghert hod. Non Zweitn Wödkriag is
Obaöstarreich mit da oidn Grenz wiedahergstödt und a Bundeslaund va da Republik
Östarreich woan.

Obaöstarreich wiad traditionell in via Viadl eiteit, s'Hausruckviadl,
s'Innviadl, s'Mühviadl und s'Traunviadl. Heitzutogs wird meistns da Bereich
zwischn de Städt Linz, Efading, Wös, Steyr und Enns als Obaöstarreichischa
Zentralraum gnennt. Nem da oidn Eiteulung wiad heint aa as Traunviadl in
Soizkaummaguad, de Region Pyhrn-Eisenwurzn undn Zentralraum auftrennt.

Linz (Laundeshauptstod), Wös, Steyr, Lauding, Traun, Vöcklabruck, Aunsfödn,
Gmundn, Braunau am Inn, Riad im innkroas, Enns, Freistod, Roiwa-Berg, Bod Ischl,
Schärding, Morchtrenk, Efading, Mattighofn, Bod Hoi, Peag;

De Laundeshymne va Obaöstareich is da Hoamatgsang. Des Liad is 1841 vomm Franz
Stelzhammer im obaöstarreichischa Dialekt gschriem woan. De Melodie is vam Hans
Schnopfhagen. Da Hoamatgsaung is 1952 vom obaöstarreichischen Launddog zua
Laundeshymne gmochd woan.



https://bar.wikipedia.org/wiki/Mundoat

Des Wort "Mundoat" (deitsch: Mundart) is fum Filip Zesen im 17tn Joahundat
eafundn woan und is afoch de hochdeitsche Iwasezung fum griachischn Wort
„Dialekt“ (gr. dialegomai „midanaunda ren“).

Im heitign Sprochgebrauch gibt s owa do kloane Untaschiad zwischn de Weata
"Dialekt" und "Mundoat". Em wai des Wort duach a aktife Eideitschung entschdondn
is, wiad s fu monche Dialektsprecha, -foascha und -schriftstella ned vawendt und
ois Teutonismus ogseng. De vawendn liawa s Fremdwoat Dialekt.

Im oidaglichn Sprochgebrauch wiad owa maistns iwahapt koa Untaschiad ned gmocht
und de zwoa Begrif san fia de mearan Leid gonz oafoch Sinonima (συνώνυμος,
synonymos). Oi zwoa Begrif hom owa aa an negatifn Baigschmogg, wai "Mundoat"
zwor net und liab is, owa heid doch a komische oda schrulige Oboat fum
Aigentlichn. Da neitrale und koarekde Ausdruk fia des, wos im wissnschoftlichn
Sin damid gmoand is, wa "ertliche Variantn fu ana Sproch".

In Östareich und Oidbayern moand ma midn Terminus "Mundart" eigentlich meistns
de boarische Sproch.



https://bar.wikipedia.org/wiki/Marseille

Marseille [maʀˈsɛj] (boarisch: Massilien, okzitanisch: Marselha) is de
wichtigste franzesische und de drittgresste eiropäische Hofnstod. Se liegt am
Golfe du Lion, aa Middlmeeabucht. De Stod is Haptstod vom Département
Bouches-du-Rhône in da Region Provence-Alpes-Côte d'Azur. Marseille is mid in
ebba 855.000 Eihwohna noch Paris de zwoatgresste Stod in Frankreich. Des
Ballungsgebiet Marseille hod, wenn ma Allauch, Aubagne und Penne-sur-Huveaune
dazuazejt, uma 1,3 Milliona Eihwohna (2013) und is domid de drittgresste
Agglomeration in Frankreich. Marseille is a Sitz von am Groußmufti und des
Zentrum vom Islam in Frankreich.

Umara 600 v. Kr. ham Griachn aus Phokaia in Kloaasien a Kolonie on da Mindung vo
da Rhône grindt und se Massalia ghoassn. Spada wors a wichtige remische Stod.
481 is de Stod on de Westgotn, 511 on de Ostgotn, 536 on de Frankn und 879 on
Niedaburgund kema. Nochdem de Sarazenen se zasteat hom, is de Stod im 10.
Joarhundat wieda afbaut und am Vicomtes de Marseille untastejt worn. Zwischn
1216 und 1218 is Marseille sejbstständige Republik worn und am End 1481 zu
Frankreich kema.



https://bar.wikipedia.org/wiki/Irokesen

De Irokesen, aa Irokesn oda Haudenosaunee (Eignbezeichnung) san a Bund vo
Indiana-Vejka. Es san fimf, spoda 6 vawondte Nationa, de wo in Irokesn-Bund
zommgschlossn san.

As Woat „Irokesen“ (engl./fr. Iroquois) kimmt woascheinli vo hiro kone („i hob
gsogt“), des wo de Irokesn ogebli friara om End vo jeda Rede gsogt hom. Sejm
nenna sa si Haudenosaunee, af boarisch Vejka vom Longhaus, zweng eanara
tippischn Haus-Bauweis.

Noch da Ibaliefarung san de Irokesn aus da untan Mississippi-Region kema. Im
Gebiet vo de Finger Lakes (Fingaseen) sans ebba ums Joa 1000 nochgwiesn. Noch da
Vaeinigung zum Irokesnbund homs s Toi vom Ohio-Fluss im heitign Kentucky in
Besitz gnumma.

Iba de Zeit vo da Grindung vom Irokesnbund gibts untaschiedliche Osichtn. Es
deafat oba feststeh, dass da Bund vorm Kontakt mit de eiropäischen Einwondara
zstond keman is, ebba zwischn 1450 and 1600.

Noch da Tradition, is da Bund duach in Prophetn Deganawidah ("The Great
Peacemaker") und in Haiptling Hiawatha grindt woan. De zwoa hom s Grosse Gsetz
vom Friedn (Great Law of Peace) zu de zastrittanan Irokesn brocht. Da Bund
besteht aus 6 Nationen: Mohikana, Oneida, Onondaga, Cayuga, Onodowohgah (Seneca)
und Tuscarora. De Vejka vom Bund nennt ma a Iroquois proper („eigentliche
Irokesen“). De Bezeichnung „Five Nations“ kimmt aus da Zeit, wo nua fimf
Nationen im Bund woan. Duach den Bund san de Irokesn im 17. und 18. Joahundat
zua steakstn Mocht im Noadostn vo Noadamerika woan.

Da letzte Haiptling, dea wo duchn Deganawidah und in Hiawatha bekeat woan is,
woa da Onondaga Tadodaho. Des is mitm Privileg earreicht woan, dass a
spirituella Fiara vom Irokesnbund woan is und ois fuffzigstes Mitglied im Rat
vom Irokesenbund sitzen hod deafn. Da Titl Tadodaho is bis heit de Bezeichnung
vom spirituelln Fiara vom Irokesnbund bliem. Da aktuelle Tadodaho is da Sid Hill
vo da Onondaga Nation.



https://bar.wikipedia.org/wiki/Hanse

De Hanse (oidhochdeitsch: hansa „Gruppm, Gfoige, Schoar“) – aa Deitsche Hanse
oda dudesche Hanse, lat.: Hansa Teutonica – is de Bezeichnung fia de Vaeinigung
niadadeitscha Kaufleit zwischn da Mittn vom 12. Joarhundat und da Mittn vom 17.
Joarhundat. S Zui vo da Hanse wor de Vatretung gmoasama wirtschafdlicha
Interessn im Ausland und de Sicherung vom Schiffsvakea.

A Entwicklung vo da „Kaufmannshanse“ zu oana „Steddehanse“ losst si scho im 14.
Joarhundat eakenna. Hansestedde ham si steaka zammagschlossn und es is zu
gsamthansischn Dogesfoartn kema. A eindeitige Obgrenzung zwischn oana
„Kaufmannshanse“ und oana „Steddehanse“ is owa umstrittn.

De Foarbm vo da Hanse (weiß und rod) findn si aa heit no in de Stodwoppm vo vuin
Hansesteddn. In de Zeitn vo eanara gressten Ausdehnung worn fost 300 See- und
Binnenstedde vom neadlichn Eiropa in da Steddehansa zammagschlossn. A wichtige
Grundlog vo de Vabindungen wor de Entwicklung vom Transportwesn, bsundas zua
See. Deswegn is de Kogge zum Symbol fia de Hanse worn.

De Deitsche Hanse hod si im 12. Jh. aus de Gmoaschoftn vo de Ostsee- und
Nordseehändla entwicklt. Entscheidend fir de Entwicklung vo da Hanse wor de
Grindung vo da easchtn deitschn Ostseestod im Joar 1143, da Stod Lübeck. Damit
wor a Handl zwischen de rohstoffreichn Gebiete vo Nordrussland mit Mittl- und
Westeiropa meglich.

Da oigmoane Hansedog wor des hexte Leitungs- und Beschlussgremium vo da Hanse.
Da easchte Hansedog hod 1356 stottgfundn, da letzte 1669 (obgseng natiale vo de
Hansedog vo da Neizeit). Hansedog ham je noch Bedoarf stottgfundn, gwenli af
Eilodung vo Lübeck, dees wo 1294 ois unbstrittna caput et principium omnium
goitn hod und ois hovestad vo da Hanse im 14. und 15. Jh. meafoch bestetigt worn
is.

Afgrund vo da Vormochstejung vo Lübeck ham do a de moastn Hansedog stottgfundn,
und zwor 54 vo de 72 „Hansedog“ zwischn 1356 und 1480. Zehn Hansedog sam z
Stralsund obghoidn worn, drei z Hamburg, zwoa in Bremen und jeweis oana z Köln,
Lüneburg, Greifswald und Braunschweig (1427). Weidane Hansedog eascht wieda in
da Neizeit.

Im Juli 1669 hod z Lübeck da letzte Handlsdog stottgfundn. Es san nua nein
Delegiate kema und se san wieda auseinandaganga, ohne dass a oanziga Bschluss
gfosst worn warad. De Hanse is oiso nia formej afglest worn, sondan hod oafoch
afgheat z wiakn.

Driddlsdog san vo regionaln Steddegruppm obgoidn worn, wo da Mochtvateilung vo
da Hanse entsprochn ham. Des lübisch-sächsische Driddl is vo Lübeck gfiat worn,
des westfälisch-preissische vo Dortmund (späda Köln) und im
gotländisch-livländischn Drittl is de Fiarung efta zwischn Riga und Visby
gwexlt.

Afm Hansedog vo 1554 san aus de Driddln Quartiere gmocht worn. Lübeck hod des
wendische Quartier gfiat, Braunschweig und Magdeburg des sächsische, Danzig des
preissisch-livländische und Köln des Kölna Quartier an.

De Kontor worn de Niedalossunga vo de hansischn Kaufleit im Ausland.
Hanse-Kontor hods z Nowgorod in Russland gebm (Peterhof), z Bergen in Norwegn
(Tyske Bryggen), z London (Stalhof) und an Hansekontor z Brügge. De Kontor san
vo gwejdn Oldermänner und Beisitzer gfiat worn. De ham de Kontor noch Außn
vatretn, ham owa aa dafia gsorgt, dass de Regln und Statutn vo de Kaufleit
eingoitn worn san.

De Hanseaten gejtn ois wejdoffn, urban, nichtan und zuavalässi,
aristokratisch-reserviat und steif. Lübeck, Hamburg und Bremen wean oft mit
soichn Klischees vabundn. De Stedde ham an Begriff Hansestod owa eascht im 19.
Jh. in eanan Stootstitl afgnumma, wo de Hanse scho andathoib Joarhundad nimma
existiat hod.

De Hanse hod bei vuin Leidln an sea guadn Ruaf, deshoib wead da Begriff vo de
Hansestedd oft weabewiaksam eigsetzt. Pletz, Strossn und Bautn eainnan dro:
Hansaplotz, Hasastross, Hanseatnweg, Hansahof, Hanse-Viatl, Hansaport san a poar
Beispui aus Hamburg und Lübeck. Owa zoireiche private Firmen und Vareine nennan
si so: Vo da Deitschn Lufthansa iwa de Hanseatische Versicherungsanstalt von
1891 bis zum Fuassboivarein Hansa Rostock.

1980 is z Zwolle de „neie Hanse“ ois Lebms- und Kuituaggmoaschoft vo de Stedde
iwa de Grenzn wegga grindd worn. Dees Zui is de Feadrung vom Handl und vom
Tourismus. Seitdem wean aa in jedm Joar a Hansedog vo da Neizeit in oana emolign
Hansestod obghoidn.

De middlniadadeitsche Sproch vo da Hanse, wo de Lingua franca vom Mittloida z
Nordeiropa wor, hod de Entwicklung vo de skandinavischen Sprochn stoark
beeinflusst.



https://bar.wikipedia.org/wiki/Hans_S%C3%B6llner

Da Hans Söllner (amtle: Johann Michael Söllner * 24. Dezemba 1955 z Reichahoi in
Bayern) is a Liadamocha, der wo af Boarisch singt. Seine bissign Liadln drogda
aloa mit da Klampfm und mitm Fotznhobe vor. Er spuit oba aa zamma mit seine
Bands boarischn Reggae. Da Söllner Hanse is a Ohänga vom Rastafari-Glaam und
Kämpfa fia de Legalisierung vo Marihuana auf da Grundlag vo da frein
Religionsausübung. Wegn seine systemkritischn Texte und wegn
Politikabeleidigunga werd sei Musi kaam im Radio und im Fernseng gspuit, er is
aba trotzdem weithi bekannt. Bsundas wegn seine Politikabeleidigunga is a scho
zu mea wia 150.000 Euro Gejdstrofn vaurteit worn.

Da Söllner is am 24. Dezemba 1955 ois Sohn vom Johann und vo da Therese Söllner
z'Reichahoi born wordn. Mit drei Joarn is a in an katholischn Kindagartn St.
Zeno kema. Vo 1961 bis 1970 hoda de Hauptschui z'Reichahoi bsuacht. Vom 10. bis
14. Lebensjoar wora Mitglied im Trachtenvarein Marzoll. Zweng seine langan Hoar
hoda den nacha valossn miassn. Vom 15. - 18. Lebmsjoar hoda a Lehre ois Koch
eafoigreich absolviat. Nacha wora a Joar arbatslos bis a z'Füssen sein
Wehrdienst otreten hod miassn. Nach drei Monat Grundausbuidung is a zum
Zivuidienst gwechslt, wo a nach 16 Monatn beendet hod. Zwischnan 15. und 17.
Lebmsjoar hod si da Hans as Gitarrespuin sejm beibrocht. Nachm Zivuidienst is a
nach Minga zogn, wo a weidane zwoa Joar arbatslos wor. In dera Zeit hod a sei
eachds Liadl gschriem: "Endlich eine Arbeit". Nacha hod a a Leah ois
Kfz-Mechanika gmocht, wo a erfoigreich obgschlossa hod. Während dera
Berufsschuizeit hod a olle Titel fir sei Debüt-LP komponiat. Sein easchtn
Aftritt hot da Söllner Hans 1979 in da damolign Münchna Kloakunstbühne Robinson
ghobt.

Es hot no sechs Joar dauat, bis a ois Gwinna vom Sängawettstreit in Traunstoa,
sei easchte Schoiplattn z vaeffentlichn (Nachdenkliches zum Schmunzeln). Durch
seine staats- und gsejschaftskritischn Texte is a aa friah polizeibekannt worn.
Nach seim easchtn Jamaika-Urlaub im Joar 1986 und seim Kampf fia de
Legalisiarung vo Marihuana hot si des Vahejtnis vaschlechtad.



https://bar.wikipedia.org/wiki/Hallstatt_und_de_Gschicht_mid_sein_Soiz

Hallstatt und de Gschicht mid sein Soiz, dt. Hallstatt und die Geschichte mit
seinem Salz, bschreibd de wexlvoi Gschicht vom Soizobau in dera Region. De
ödastn Fund san uma 7.000 Joa oid. Es gehd daun iwa de Köitn weida und do hod de
kloane Gmoa ana gaunzn Kuituazeit ian Nam gebn. Auf de Hallstattzeit foign de
Rema und vom Middloita und de Soizschtrossn gehts bis zan heitign Schaubeagweak.

Seid se da afrikanische Plottn oiweu weida unta de eirasische Plottn schiabt,
hom se in Eiropa de grossn Gbiag büd. Dabei hod se ned nua da Mearbodn afghom
und gfoit, so san aa de Oipn in d`Häh gwoxn; und des dans nu oiweu. Dabei san aa
de Mearsoizlogarungan vom ausdrickadn Middlmeea im Gbiag hochghom wuan. Weu ma
woas, waun se de Oipn zbüdn agfaungt hom, vua uma 135 müllionan Joa, muaß des
Soiz nu öda sei. De Koikoipn neman Wossa af, wauns regnd. Und des sickad gmiadli
duachn Gbigsstock. Beim Duachesickan löst des Wossa Soizkristeu im Beag af und
wiad so a wengl soiziga. Und so san sogoa im Gbiag vaoanzlt soizigare Qwön. Um
dene herum san koane iblign Pflaunzn gwoxn. Do des hoamische Wüd zwegn eanan
Soizbdoaf za de Qwön zdringa kema san, wean des eanane Jaga a gschpaund hom. Und
so wean aa de domolign Saummla und Jaga aa vo de Qwön gwisst hom.

Waun Da Soizobau agfaungd hod, des woas ma ned. Owa 1838 hod ma beim Soizobau im
Kaisa-Josef Schtoin a Hocka (dt. Haue, Pickel) aus an gowödn Hiaschgwei gfundn.
Und bei Growungan in da Umgebung, a Schtoabeu zan Baamföln. De Fund san af a
Oita vo 7000 Joa gschazt wuan. Des woan daun owa nu Voaeiropäa, weu de
Oideiropäa (Linienbaundkeramika) san dohea eascht a boa Joahundat spada kema.
Vamuatli hod nua des Soiz de domolign Leid in de schwaa zuagenglign
Gbiagsregionan gfiad. Eanane Midmenschn hom sunst liaba de gmiadligan Flussufa
aun da Donau, Enns und Draun duachstroaft. Da domolige Obau woa aa Trocknobau,
de Schacht hod ma horizontal in Beag einetrim, dene Logastettn noche.

De Weakzeigfund mid an Oita vo eppa 4/5000 vua Kr. san scho de eigwaundatn
Schnuakeramika zuazschreim, de wos voa eppa 8000 Joa en Balkan bsidld hom und se
daun iwa de Fliss nochn Nuadn ausbroad hom. In Hoistott woans vamuatli Leid vo
da Lengyel-Kuitua (Mährisch bmoidkeramische Kuitua-BMK), de wos se vo Mährn voa
ca 7000 Joa noch olle Richtungan, noch Krowozien, Ungarn, Poin und aa Baiern
ausbroat hod und de Linienbaundkeramika oglest hom.

Impoatiads Kupfaeaz hod ma in dea Gegand eascht vua 6200 Joa beoawad. Eigane
Bodneaz hod ma eascht umma 5800/5300 in da Mondseekuitua gwunna und do eini eppa
soi a de Zeit vom Ötzi foin.

De Bronzezeid hod in Middleiropa vua eppa 4000 Joa agfaungd. De ödastn Nochwoas
vo Beagbau mid brozezeitliga Technik reichan iwa 3500 Joa zruck, in de middlare
Bronzezeit. Do hod ma daun scho vertikal und a vü tiafa in Beag einigoawad. Des
woan scho machtige Aulogn. Schacht, 100 Meta in de Tiafn und mid oan Umfaung vo
oan Oafamülienhaisl, mid an Qweaschnitt vo 23 x 7 Meta. Drei, de zglei in
Betrieb gwest san, hod ma aus dera Zeit nochgwiesn. Und 1992 san aus dera Zeit
oanige Fund gmocht wuan. Restl vo gwebde Woischtoff, Haundschuahleda und aa
oamdicks Säu aus Lindbast drahd, mid an Duachmessa vo 5 Zantimeta. Mid soichane
Säul hod ma de Baamstämm zan Schtoinoschtizn einizogn, de söwa an Duachmessa vo
umma 30 Zantimeta ghobd hom. De Läng vo dem Säu is ned gwis, den ma hod nua a
boa Meta davo freiglegd. Da Afaung und des End san nu im Gbiag drinnan.

Ma hod do de wödweid ödaste Schtiagn freiglegt. Mid da Dendrochronologie
(Joaresringbschtimmung) hod ma vo de Baam, des Joa gwisst wauns gföd wuan san.
Und de woan 1344 und 1343 v. Kr. Se is 120 Zantimeta broad und in oana
Moduibauweis [Modulbauweise] baud wuan. Des is a gaunz a gschickts Weakzeig,
weus aa wiadavawentboa woa. Des woan domois scho gaunz gschickte und wiffe Leid.

Eana Beagbau woa a bsundare logistische Moastaleistung. Do jo des Matrieu fian
Beagbau bsuagd wean hod miassn, de Oawada aa Wohna und Essn woin haum, hod des
ois bsuagd wean missn. Dahea hod ma aa massig Sauan vaorwad und vua oim
Suafleisch und Gsöchds do draus gmochd. Ma hod Rest vo odichte Hoizblohbautn
gfundn, de wos ma fia Sauträg hoid und de haum uma 150 bis 200 Sauan gfosst.
Soiz zan Eisuan hod ma jo gnua ghobd. Vamuatli hod ma ned nua midn Soiz
ghaundlt, sondan aa midn Suafleisch undn Gsöchtn. De Sauanhöftn san noch da Sur
oafoch in de Schtoin ghengt wuan. Da oziagade Rauch vo de Kienschpauna und de
soizhoitige Luft hom daun in Rest gmocht. Ma hod an Födvasuach gmocht und oin
Fuarscha (Archäologn) hod da Schpeck bsundas guad gschmeckt.

De Hoistottzeid is de Epochn, wo se des Köitndum so ob eppa zan Beginn vo da
ödan Eisnzeid ausbüt hod. Da ödaste Kean woa vo Siddeitschlaund bzw. Bayern iwa
Östareich bis Slowenien eini. Ghoifa hom do dabei vua oim des Soiz ausn
Vuaoipnraum. Und aa da Haundl mid dem Lebns- und Hoitboakeitsmiddl. Des Soiz hod
ma aa zan Gearbn vom Leda braucht und zeitweis woas Soiz mea Weat ois Goid.

Da oaganisiate Haundl midn Soiz hod a ausglogade Vawoitung und Logistik braucht.
De Wossaweg und aa de Saumpfad duachs Gbiag hom ausbaut und gsichat wean miassn.
Zwischloga hod ma aulegn und Vaträg mid aundane Haiptling hom ogschlossn wean
miassn. Da Beagbau hod vuafinanziat wean miaßn und fia Kost und Qwartia hod ma
gsuagd. Des Ois hod a vurausschaugade Beföhsschtruktua valaungt. Do is koa
Wunda, das se in dera Zeit a Hierarchisiarung vo da Gsöschaft ausbüt hod. In de
Zeit foin a de Grindungan vo de machtign Hächnaulaugn in Siddeitschlaund und aa
de Donau owi. Wia de Heunebuag, und in Owaöstareich, rund um Linz da Freinbeag,
Luftnbeag und da Gründbeag.

Da zuanemade Haundl hod de Owaschicht reich gmocht. In de Grewaföda san
zoireiche weatvoi Grobbeigobn gfundn wuan. Bernschtoaschmuck, Elfnboa (aus
Afrika oda Asien?), Glosgfäs, Bronze- und Goidschmuck, Mischkriag, Doich und
Schweata aus Bronze, sowia aa scho Eisnmessa. De Fund bezoagn scho Haundlsweg vo
da Ostsee bis Sidfraunkreich und Nuaditalien. Ma is midm Soiz reich wuan und ma
hod des Soiz ned umsunst des weiße Goid ghoassn.

Uma 400 v. Kr. woas midn Soazobau in Hoistott vuabei. Vamuatli hod wida a
Murnogaung oda oa Beagrutsch des Beagweak vaschidd.

Bis za da Growung 2015 in Hoischtott hod ma vamuat das da Soizobau in da
Remazeid zruckgaunga gwest warad. Do jo de Rema merra des Meersoiz megn hedn. Ma
hod owa iazt de remazeidlige Hoischtottsiedlung gfundn und 2015 des Freilegn
augfaungd.

Des loßt draf schliaßn, das schau boid noch da friadlign Eigliadarung vom
kötischn Kinireich Noricum ins remische Reich, 15. v.Kr. untam Augustus, de Rema
den Soizobau iwanumma haum.

Es is so kema, das de Bischöf de Haund afn Soizhaundl ghobt hom. In Hallein und
Reichahoi homs des Soiz vian Eazbischof von Soizbuag gfeadat. Und a da Bischof
vo Passau hod am Haundl drau guad vadeand. Do hods de Zwoa oadandli gfuxt das ma
eana midn Hoistetta Soiz ind Quea kema is.

Auf Drenga vom Eazbischof Theotmar vo Soizbuag und dem Bischof Burkarhard vo
Passau hod da Ostfrenkische Kini Ludwig IV des Kind, sein Vatrautn, in Grafn
Aribo augwisn, fia de Haundlsschtrossn, de Lifaealaubniss und en Zoi fia de Woan
und aa de Mautschtön festzlegn. Dea woa damid uma 904 feati. Des woa daun de
Raffelschtetta Zoioadnung Und es hom olle wichtign Leid vom heitign Owaöstareich
untafeatigt. Owa aa de zwoa Bischef hom de neiche Haundloadnung af da owan Donau
untaschribn, den Se hom eanane Soizobsotzgbiat duachgsezt, wo nua se hielifan
hom deaffa. Aufgrund vo dem Gsetz hom de Soizbuaga en Soizhaundl bis noch Behmen
eini alloani betrim. Und de Passaua homs Monopoi afn Haundl midn Soizbuaga Soiz
donauowi bis za de Ungarn ghobt.

Do is fias Hoistetta Soiz nua mea da Traungau und sidostweats in de spodare
Steiamoak iwriblim.

Dem Habsburga Heazog Albrecht I hod des praktische Soizmonopoi vo de Bischhef
gwuamd. Und so hod ea 1284 am Soizbeag vo Hoistott an Tuam ois Weahaulog afbaun
lossn, den wos a noch sein Vodda Rudoifstuam gnennt hod. Spada hod a nu in Gosau
zwoa neiche Sudpfaunnan eirichtn lossn. Af des affi hod da Soizkriag agfangt,
zwischn de Soizbuagischn Soizbeagweak vo Hallein und de vo de Habsburga,
Hoistott und Aussee. In de Joa vo 1291 bis 1297 hod a den habsburgischn Teu vom
spadan Soizkaumaguat vateidign miassn. Da Eazbischof Konrad IV von Fohnsdorf is
mid eppa 1000 Reida und 2000 Mau Fuassvoik und Knoppn aus Hallein ins Gbiat vo
de Habsburga eigfoin. Dabei homs de zwoa neichn Sudpfaunnan in Gosau und aa den
Kean vo Hoistott, de Draunau, zastead. Owa de Soizbuaga hom valuan und dene
Habsburgan vü Göid zoin miassn, das de koane neichn Sudpfaunnan afschtön. Und
Soizbuag hod aa oanige Gbiat an de Habsburga otretn miassn.

Eascht untam Kaisa Maximilian I und dem seine Nochfoiga hod se de gaunze
Soizgwinung gendat und se hom de soizbuaga Eazbischöf oiweu mera ausn Gscheft
midm Soiz aussidrengt. Zweng dene eanane Mindaeinauman und damid fabundnan
Mochtvalust, hod aa da Ooschtieg vom Eazbisdum Soizbuag ogfaungt.

Unta de Nochfuiga vom Maximilian I. hod ma de wiatschoftlige Bedeitung vom Soitz
gneisst. Da Haundl midm Soiz is ausgweidt wuan, bis Behmen eini und Donauoweatz.
Des Haus Habsburg hod in Soizbeagbau da Kaumma (in Stoot) zuaghearig gmocht. Und
do ma fian Beagbau und de Sudfeiarung massi Mengan vom Hoiz braucht hod, aa glei
des gaunze umligade Gbiat zan Kaummaguat eakleat. Und so is des Soizkaumaguat
gboan woan.

Mid Hächn und Tiafn im Soazhaundl wead da Soizbeagbau bis Heid nu betriem. De
oidn Kronlända kean nu Heid za de Kundn vo da Saline Östareich. Fia Jung und Oid
is da Bsuach vo de heidign Schaubeagweak an intressante Soch. Und so güt a heid
no da Spruch:



https://bar.wikipedia.org/wiki/Gsetz

A Gsetz is a Zammafossung vo vabindlichn Rechtsvoaschriftn, de wo in oam
festglegten Vafoan (Gesetzgebungsvafoan) vom zuaständign stootlichn Organ, dem
Gsetzgeba, erlossn woan is.

Vo da Woatbedeitung moant Gsetz wos gsetzt is, wos festglegt is. A Gsetz is oiso
im Woatsinn a Festlegung vo Regln. Deshoib ko ma sogn, dass a Gsetzgebungsvafoan
a Rechtssetzung is, im Gegnsotz zua Rechtssprechung. Vom Verb 'setzen kimmt a da
Begriff Satzung.

S Gsetzgebungsvafoan in Demokratien untascheidt se nua a weng. Moastns wead in
dena zuaständign Parlamentn a Gsetzesotrog eibrocht (Gsetzesinitiative), dea wo
in Fochgremien ausgorbat und dann zua Obstimmung voaglegt wead. A Gsetz wead
eascht dann rechtswiaksam, wann a festglegta Vafoansweg eighoidn wiad.

De Gsetzgebung is in oam Rechststoot in da Regl da Legislative voabhoidn. De
Legislative ko oba de Exekutive ermächtign, untagordnete gsetzlich voaschriften,
wia Rechtsvaordnunga und Satzunga, zum erlossn. In manchn Demokratian deaf in
bstimmtn Fejn aa s Voik iwa a Gsetz obstimma (Voiksgsetzgebung).



https://bar.wikipedia.org/wiki/Grenland

Grönland, Grenland (af Grenländisch: Kalaallit Nunaat – „Land vo de Menschn“,
denisch: Grønland [ˈgʀœnlanʔ] – „Greanland“) is de greißte Insl vo da Wöd und
mea wia sechsmoi sou grouß wia Deitschland. Geografisch gseng wiads zu
Nordamerika zöhd, politisch is s a autonoma Bstondtei vom Kenigreich Denemark.
Seid 1979 hod Grenland an Autonomie Status(hjemmestyreloven) ois a Nation
innahoib vom Kenigreich Dänemark, seid 1985 is Grenland koa Mitglied nimma vo da
EU. Grenland is innenpolitisch voi unobhängig, wiad owa bei außnpolitische
Sochan, scho vo Denemark vatretn. Grenland is a Mitgliad vo da NATO.

Grenland gähd vo 59°46' neadlicha Broadn (Kap Farvel) bis 83°40' neadlicha
Broadn (Kaffeklubben-Insl), es is 2650 km loung und bis 1000 km broad. De
Noadkistn vo Grenland is mid 710 km Obstond de am Noadpoi am näxtn glegne
gräßane Londmassn.

De Eisdeckn vo Grönland schmüzd deazeit vui schnöla ois in de Vorjoa. Seid 2004
um jährlich 240 km³. Des is a Vuifochs gengiwa de Joa davoa.

In Grenland gibds a polars und a subpolars Klima, des an da Westküstn duachn
Grenlandstrom gmüdat wiad. De Temparatua aufm Inlondeis hod a absoluts
Temparatuaminimum vo -70 °C; im Summa kimmts bis an de 0 °C heran. De
Kistnstroafn, an da Westkistn, bis 150 km broad, und olle vorglogatn Insln san
eisfrei und hom a Tundrenvegetation, de wos noch Nordn hi owa stoak onimmd.

Grenland hod a recht a oatenreiche Fauna; Amphibien und Reptilien lem doat owa
olladings ned.

Da bekontaste Vatreta vo de grenländischn Viecha is da Eisbär (Polarbär). Es
zwoatgräßte Viech auf Grönland is da Moschusochs vo dem gibds doat um de 4000
Viecha. Aussadem gibds a nu Renviecha, Polawoif, Polafux, Hermelin, Polahosn und
Lemming.

Im Wossa rund um Grenland gibts aa an Haufn Mearesviecha, wia an Haufn
Fiischoatn und vaschiedne Woifisch.



https://bar.wikipedia.org/wiki/Deitsch%C3%B6stareich

Deitschöstareich, Republik Deitschöstareich, Deutschösterreich, aa
Deutsch-Österreich oda Republik Deutschösterreich is a Stoot in Middleiropa
gwen, dea wos vo 1918 bis 1919, aus de iwawiengd vo Deitschn bsiedltn Gebiete vo
da Östareichisch-Ungarischn Monarchie, nochm Zafoi aussagaunga is.

Da Zafoi vo da Monarchie, nochm Erschtn Wöidkriag (noch da Kapitulazion vo
Östareich-Ungarn) is nimma aufzhoitn gwen. De Kronlända Behmen und Mährn sowia
da vo Slowakn bsiedlte Teu vo da ungarischn Reichshöiftn, hom se entschlossn an
Tschechoslowakischn Stoot zgrindn und den noch da Kapitulazjon ausgruaffm. De
windisch, krowodisch und serbisch bsiedltn Teule vo da östareichisch-ungarischn
Monarchie hom se mid Serbien und Montenegro zaummgschlossn und es Kenigreich vo
de Serbm, Krowodn und Slowenen]] ausgruaffm. Da greßte Teu vom Kronlaund
Galizien und Lodomerien is unta poinische Hoheit kema. De deitschn Obgeordnetn
vom östareichischn Reichsrat hom se dahea entschlossn de Republik
Deitschöstareich auszruaffm und de mid da ebmso grod grindtn Deitschn Republik,
de wos ausm Deitschn Reich hervuaganga is z vaeining.

De Bezeichnung Deitschöstareich ( oda aa Deitsch-Östareich) is a informölle
Bezeichnung fia de iwawiengd deitschsproching Kronlända vo da östareichischn
Reichshöiftn (Cisleithanien) vo da k.u.k. Monarchie gwen. Aundare inofiziölle
Beizeichnungen san aa no "deitsche Kronlända" oda aa"deitsche Erblande" gwen.
1910 hod ma foignde Kronlända vo Cisleithanien dazuazöiht:

Ned dazuazöiht hod ma Deitsch-Westungarn (s heitige Buagnlaund) weu des zua
ungarischn Reichshöiftn gheat hod und de deitschsproching Gebiete vo Behmen und
Mährn (Deitschbehmen und Sudetenland).

Nochm Zafoi vo Östareich-Ungarn in Foing vom Erschtn Wöidkriag, san am 21.
Oktoba 1918 de zlezt 1911 gwöihdn Obgeordnetn vo do deitschsproching Gebiete vo
da östareichischn Reichshöiftn vo da k.u.k. Monarchie im niedaöstareichischn
Landhaus in Wean ois "prowisorische Nazjonqlvasumlung vom söibständing Stoot
Deitschöstareich" zaumtredn. Zu de Presidentn vo dera Vasaumlung san da
deitschnazionqle Franz Dinghofer, da kristlichsoziale Jodok Fink und da
Sozialdemokrat Karl Seitz gwöihd wuqn. De Republik hod se afs
Söibstbestimmungsrecht vo de Vöika und domit aufs 14-Punkte-Programm vom
amerikanischn Presidentn Wilson beruafm. Landeshauptstod vo da Republik is Wean
wuan; Stootskaunzla da Sozialdemokrat Karl Renner.

Nochdem da letzte Kaisa vo Östareich-Ungarn, da Habsburga Karl I., am 11.
Nowemba 1918 auf jegliche Beteiligung an de Stootsgschäfte vazichtet ghobt hod,
hod de prowisorische Nazionalvasaumlung mid nur zwaa Gengstimmen s "Gesetz über
die Staats- und Regierungsvorm von Deutschösterreich" bschlossn, wöichas am
söibm Dog no vakindt wuan is. De zwaa easchtn Artikl woan:

s politische Söibstvaständnis vo da Repubblik Deitschöstareich is seinazeit
eideitig großdeitsch ausglegt gwesn. Des hod se a vüifoch aus de Zitate vo da
domoling politischn Führungsschicht gspiaglt. De politischn Partein san domois
no da Meinung gwesn de gsomtn gschlossenen deitschsproching Gebiete vo da
Monarchie mit da Deitschn Repubblik vaeining z' kenna und hobm des intensiv
vurbereitet. Am 4. Feba 1919 hobms eistimmig voingde Grußworte on an Deitschn
Reichstog gschickt:

Im Fruahjohr 1919 hobm de Vahondlungen zwischm Deitschn Reich und
Deitschöstareich, midm Endzüi vo da Vaeinigung vo de beidn deitschn Stootn,
begunna. Da deitsche Reichsaußnminista Grof Brockdorff-Rantzau und da
deitschöstareichische sozjaldemokratische Stootssekretär fia auswärtige
Augelengheitn, Otto Baua, hobm in Berlin a Geheimobkommen, wöichas 'n Beitritt
regln soitad, gschlossn. De wichtigstn Punkte worn:

Deitschöstareich warad beim Eitritt ins Deitsche Reich unta völliga Wohrung vo
da deitschöstareichischn Identität und seina historisch gwoggsenen Strukturn a
deitscha Teistoot worn; sei Stellung unta de deitschn Teistootn warad sogor
unobhängiga ois wia de vom Freistoot Bayern gwen.

Weitas is vo beide Seitn beschlossn worn, dass Wean de zwoate Reichshauptstod
worn warad und da Deitsche Reichstog jährlich oa Sitzung durt obhoitn hätt
miassn.

Scho vua dem Friednsvatrog vo Saint-Germain woa de wiatschoftlige Log im kloan
Landl vazweufit. Vo de Gschtudiatn woan vü da Moanigung das des Deitschöstareich
alloane ned lebnsfehig wa. De großn Industriezentren san in Behmen gleng und de
kloan östareichischn Heazogtima woan fost nua laundwiatschoftli ausgricht. De
kristlign Demokratn wan fia an Auschluss gwest, owa sogoa a Teu vo da SDAP (Heit
Sozialdemokratn), z.B. da Otto Bauer und aa wichtige Fira vom Schutzbund haum
dafia optiat. Ois se ozoachnt hod das de Alliiatn ned nua den Naum
Deitschöstareich vabiatn, sundan a an Auschluß ned zualossn wean, hom de Lända
vo Soizbuag und Tiroi a Auschlußbitt an Deitschlaund gricht. Des owa vo
Deitschlaund oglend wuan is. Des Laund Vorarlberg hod a Eidrittgsuach aun de
Schweiz gricht. Se woitn ois neicha Kanton da Eidgenossenschoft beitretn. Des
hom owa de Schweiza oglehnt. Den duat hom de romanischn Kanton bfiacht das de
deitschn Kanton midm Beitritt vo Vorarlberg nu mera Iwagwicht kriagatn.

Midm Gsetz vom 22. Nowemba 1918 hod de prowisorische Nazjonalvasommlung Onspruch
auf de Gebietshoheit üwas gschlossene Siedlungsgebiet vo de Deitschn innahoib vo
de im Reichsrot vatretnen Königreiche und Lända erhobm. De totsächliche Hoheit
hod da Stoot olladings nur aufs uma heitige Stootsgebiet vo Östareich ghobt
(Sidtiroi is scho italienisch, Deitschböhmen und s Sudetnlond tschechisch, de
Untasteiamoak vo de Trubbm vom SHS-Stoot bsetzt gwesn). De proklamiarte
Repubblik hod 118.311 km² umfosst und 10,37 Mil. Einwohna ghobt, bestehnd aus de
Prowinzn:

Midm Vatrog vo Saint-Germain, dea wos am 10. Septemba 1919 vom Stootskaunzla
Karl Renner untazeichnet wuan is, is da Naum vo da Republik Deitschöstareich vo
de Alliatn vabotn und auf "Republik Östareich" gändat wuan.
Aunschlussbestrebunga aun Deitschland san midm Vatrog untabundn und vabotn worn.

s Buagnlaund is eascht midm Vatrog vo Trianon]], dea wos mid Ungarn am 4. Juni
1920 obgschlossn wuan is, aun Östareich gaunga.

Den des vom amerikanischn President Wilson proklamiate Söbstbestimmungsrecht vo
de Vöka hod nua fia de Wödkriagssiega goitn, owa ned fia de Bsiagtn.

Aus heitiga Sicht kau gsogt wean, dass da Friednsvatrog vo Saint-Germain midunta
ana vo de Punkte gwen is, de wos de scheitan vo da easchtn Republik vauasocht
hom.



https://bar.wikipedia.org/wiki/Datnbank

A Datenbank is a rechnergstützte Sammlung vo Daten vaschiedensta Art. Bei
Datenbankn gehds hauptsächli darum, große Mengen vo Informationen strukturiad
zum Speichern. Wichtig is, das ma de Daten guad auswertn ko, zum Beispui, daß ma
bestimmte Datensätz leicht findt.

Mit Datenbank moana de meistn a Datenbanksystem. Fachlich korrekt is de
Datenbank (DB) nur a Teil vo am Datenbanksystem (DBS), nämlich der eingliche
Datenbstand. A Datenbanksystem bsteht oiso aus da Datenbank und Programme zua
Vawaltung vo dea Datenbank, des is dann as Datenbankmanagementsystem (DBMS).

Access vo Microsoft is a bekannts Beispui fia a Datenbankmanagementsystem fia
eha kloane Datenbanken. Oracle is a namhafts Beispui fia a groß
Datenbankmanagementsystem, de warn a recht stark an da Entwicklung vo de
grundlegendn Ideen in da Ofangszeit vo de Datenbankn beteiligt. MySQL is a
erfolgreichs Open-Source-Datenbankmanagementsystem. Es is a de Grundlog fia
MediaWiki, de Software, mit der unter andrem Wikipedia betriebn werd.

Fui Nutza vo Rechner findn as Umgeh mit Datenbankn im Vagleich zu andre
Anwendunga eascht amoi ungwohnt. Wei bei de meistn andern Anwendunga hod ma an
starkn Bezug zua Dateien, de da Nutza mit am Dateivawaltungsprogramm wia am
Windows Explorer oda Dolphin unter Linux sejba ordnen und organisiern ko. A ko
ma z.B. a Photo mit vaschiedne Programme bearban, de Datei is oiso a ohne a
bstimmts Programm was wert. Bei am Datenbanksystem is da Zugriff auf de Daten
ausschließlich iaba des Datenbankmanagementsystem erlaubt. Dem
Datenbankmanagementsystem werd a Speicherplotz zuagwiesn, wia und wo genau do
des seine Daten speichert bleibt am Anwender vaborgen und is a am
Datenbank-Administrator im Oidog recht wurscht. Je nach eigsetztem
Datenbankmanagementsystem, de Eistellunga, der Art der Datenbank usw. kenna so
mehrare Tabelln in oana oanzign Datei stecka, oda oanzlne Tabelln auf mehra
Dateien aufteilt sei. Des is aba eingle nur a Thema fia de Programmierer vo dem
Datenbankmanagementsystem.

A Quasi-Standard fia Datenbanksysteme is SQL (Structured Query Language ausm
englischn). Query bedeit Abfrage. SQL ko aba mehra ois nua Abfragn formuliern.
Mit SQL ko ma a de Struktur vo neichn Tabelln festleng und vorhanden Daten
ändern, löschn und neie Daten eifügn. Do soichane Skripte recht mächtig han und
dadurch a fui Schadn orrichtn kenna und a an Lesezugriff auf olle Daten hom is
as Schreibn vo Skripte am Datenbankadministrator vorbhoidn. Vo dem werd dann
wiada festglegt, wer wejchane Skripte ausfiarn derf.

Programme de ned zum Datenbankmanagementsystem ghearn kenna trotzdem auf de
Datenbankn zuagreifn. Dazua miassns aba a Schnittstelle vawendn, de mit dem
Datenbankmanagementsystem kompatibl is. Wei a do guid, das nemads direkt auf de
Datenbankn zuagreifn derf, de fremdn Programme se oiso iaba a Schnittstelle mit
dem Datenbankmanagementsystem vaständign miasn, welche Daten s' gern lesn
mächtn, oda wejchane Daten as Datenbankmanagementsystem fia se ändern soi. ODBC
is so a Schnittstelln. Programmiersprochn liefern oft Schnittstelln zua de
wichtigstn Datenbankmanagementsysteme mit. Angeblich is deswzweng a Turbo Pascal
vo Borland irgndwann in Delphi umbnannt worn. Zua dea Zeit war Oracle a bekannts
Datenbanksystem. Und wenn ma mim Orakl ren mächt mußt ma in da griechischn
Mythologie in de Stod Delphi geh.

De Problematik mit de Schlissl is, oan zum findn, der recht kurz is und fia olle
Daten, de vialleicht irawanamoi eigem wern oadeitig is. In na Tabelln mit Nama
kunnt ma eascht amoi auf de Idee kemma, an Schlissl aus de Fejder "Vornama" und
"Nachnama" zum Bildn. De Woarscheinlichkeit, daß zwoa Leit mit dem sejbn Nama
gibt is aba recht hoch. Ma kunnt jetzad no as Geburtsdatum und an Wohnort
dazuanehma, dann werd de Wahrscheinlichkeit gringa, aba woi ned Null. Und recht
kompliziad werd der Schlissl dann a. De Problematik hod ma natirle ned imma. Fia
a Tabelln iaba de chemischn Elemente ko ma ois Primärschlissl de Kiazel oda a de
Nama heanemma. Es gibt koane zwoa untaschiedlichen Elemendt mit am gleichn Nama,
da Nama is eindeutig. In de problematischn Fälle vawendt ma an sognanntn
künstlichen Schlissl. Des is z.B. a laffende Nummer. A iabliche Anwendung is a
Kundenummer. Ohne Kundennummer miaßad fia jede Bstellung usw. da Nama, as
Geburtsdatum und da Wohnort gspeichert wern. So reicht as Speichern vo da
Kundennummer, de voiständign Daten ko as Datenbanksystem in da Kunden-Tabelln
nochschlong wenns bracht wern.

A Datenbank ko aus mehra tausend Tabelln bsteh. De Tabelln sejba kinna wiadarum
schnej amoi mehra hundert Fejder hom. Iaba Fremdschlissl han de Tabelln
vuifälltig mitranand vaknüpft. Des hoasd, wenn ma an da Struktur vo oana Tabelln
was ändern mächt, kunnt des unibaschaubare Foign fia unzählige andre Tabelln
hom. A de Neu-Organisation vo de Daten noch na Änderung kost an Haffa Zeit, fia
de koana auf de Datenbank oda mindestens auf de betroffnen Teile zuagreifn ko.
Desweng is oa große Schwiarigkeit beim Erstelln vo Datenbankn, daß ma weid in
d'Zukunft schaung muaß, wos woi ois an Anforderunga auf de Datenbank zukimma
kunnt und scho vo Ofang oh a vanünftige Struktur dadafia aufbaut. Deszweng han a
Firmen wia SAP so erfoigreich, wei de oam a vorgfertigte Struktur fia z.B. a
Warenwirtschaftssystem liefern und des dann nur no an den spezielln
Anwendungsfoi opassn miasn.

Bei dem Beispui häd ma jetzad scho wiada es nächste Problem. Es gibt Alben vo
vaschiedne Künstler mit am sejm Nama (z.B. hom de meistn a Album Live oda Best
of). Oiso ko da Nama alloans ned ois Primärschlissl heagnumma wern. Ma kunnt
jetzad auf de Idee kemma, daß ma in des Fejd Nama oafach no an Künstler
dazuaschreibt. Des is aba a Schmarrn, wei dann ko ma nimma so oafach nach am
bstimmtn Künstler suacha und a ned sortiern. Desweng zalegt ma Informationa in
meglichst kloane Oanzlteil. An Nama vo na Person speichert ma z.B. in de Fejder
Vornama, Nachnama, Anrede, Titl. A Internationale Postleitzzoi teilt ma a auf in
as Länderkennzeichn und de eingliche Postleitzoi. In unsam Beispui bleibt oiso
nua a Primärschlissl aus zwoa Fejder, oda wiada a künstlicher Schlissl.



https://bar.wikipedia.org/wiki/Burgenland

Des Burgnland, aumtlich: Burgenland (krowodisch: Gradišće; ungarisch:
Felsőőrvidék, Őrvidék oda Lajtabánság) is a Bundesland vau da Republik
Österreich. Landeshauptstod is Eisnstod. Des Burgnland is des estlichste und
gmessn aun da Einwohnazoi s klanste Bundesland vo Österreich.

Dees Burgnland grenzt im Osten aun Ungarn und im Westn aun Niedaösterreich und
de Steiamoak. Im Süden hods a Grenz zu Slowenien, de wos nua wenige Kilometa
laung is. Im Noadn a Grenz mit da Slowakei, de wos nua a bissl länga is. De
Gsaumtläng vo de Aussngrenzn zu den Nochboastootn, de wos bis zum 21. Dezemba
2007 no a Schengen-Aussngrenz woa, is 397 km. De Fuam vom Bundesland is länglich
und wiad vom Neisiedla See im Noadn und vau Auslaifan vo de Oipn im higlign
Siidn prägt. In da Mittn hods nua a Braadn vau 4 Kilometa. Des Burgnland is
Mitglied vo a Eiroparegion Centrope. Fost de gsaumte Flächn vom Burgnland wiad
iwa de Raab in de Donau entwässad.

Des Burgnland hod a Flächn vo 3.965,46 km². Es wiad laundschoftlich in drei
Regionen eiteut. Maungmoi wiads Middlburgnland in Sidburgnland zuagrechnet.

Da hechste Beag vom Burgnland is da 884 m hoche Gschriemstaa (Irott-kö), duach
dem sei Gipfewartn valauft de Stootsgrenz. Diafsta Punkt is da Hedwighof
(Gmeinde Apetlon – Beziak Neisiedl am See) mit 114 m; Diafstglegane Gmeinde is
Illmitz mit 116 m.

Fost de gsaumte Flächn vom Burgnland wiad iwan Fluss Raab zua Donau entwässad,
da Neisiedla See duachn Aansakaneu. De Leitha büdd de historische Grenz zu
Niadaösterreich. In Sidburgnland is de Pinka da wichtigste Nemfluss vo da Raab.

Um 700 v. Kr. hom de Illyrer in Eisenstod, Donnerskirchen und Purbach gsiedlt.
Um 400 v. Kr. hods Siedlungen vau de Köjtn aufm Gebiet vaum heitign Burgnland
gem. Um de Zeitnwende is des Burgnland zum Remischn Reich kumma. Des Gebiet hod
zua Provinz Pannonien gheat. De Remaherrschoft hod im Joa 378 gendet. Danoch is
es Gebiet vo de Ostgotn bsiedlt wuan. Vau 433 bis 453 hom de Hunnen gheascht. Im
Joa 454 is da Ostgotnkenig Theoderich der Große in da Gegend vom Neisiedla See
gebuan wuan. Auf de Hunnen san vo 490 bis 568 de Langobarden gfoigt. Vo 600 bis
800 hom de Awaren des Gebiet beheascht. Aum End vom 8. Joahundat hod Koal da
Große de Awaren besiegt und aus da Gegend is a Teu vau da Awarenmark im
Fränkischn Reich wuan. Noch 800 is de easchte bairische bzw. deitsche Besiedlung
und Koal in Grossn eafoigt. Im 9. Joahundat woa des Gebiet a Teu vom slawischn
Plottnsee-Fiastntum um vom Grossmährischn Reich. 907 hom de Magyaren de Gegend
eaobat.

Um 1260 haum de Güssinga Grafn 25 Burgn im Gebiet ghobt. Zua Zeit vau da easchtn
Weana Tiaknbelogarung im Joa 1529 san de Oatschoftn vaum Seewinkel vawüstet
wuan. Um 1530 san Krowodn im heitign Burgenland aungsiedlt wuan. Seit de
Tiaknkriag woa des Land iwawiegend deitsch bsiedlt und hod zu Ungarn gheat. 1622
is da Nikolaus Esterházy mit da Herrschoft Forchtenstaa belehnt wuan, 1648 aa
mit Eisenstod.

vo 1648 bis 1921 woa de Region unta ungarischa Vawoitung. 1664 im Tiaknkriag,
1678 im Kuruzenkriag und in da zwaatn Tiaknbelogarung is des Gebiet stoak in
Mitleidnschoft zong wuan. Nochn österreichisch-ungarischn Ausgleich vo 1867 is
des Gebiet, des wos späda Deitsch-Westungarn gnennt wuan is, ana Magyarisiarung
untazong wuan. De Assimiliarungs-Aunstrengungen hom dozmois gaunz Ungarn
betroffen.

Nochn Untagaung vo da Habsburga Monarchie Österreich-Ungarn 1918, hod da neie
Stoot Deitschösterreich unta aundam aa des Gebiet Deitsch-Westungarn fia si
beaunsprucht. Im Vatrog vo St. Germain is des Gebiet 1919 Österreich zuagsprochn
wuan. 1921 hod des österreichische Bundesheer des Gebiet besetzt und am 5.
Dezemba 1921 is daun vo Ungarn an Österreich offiziö iwagem wuan.

Noch heftign Protestn vo Ungarn is fia Ödenburg (Sopron), des wos ois Hauptstod
fias Burgnland vuagseng woa, und de Umgebung vo da Stod a Voiksobstimmung
duachgfiat wuan. Bei dea Obstimmung hod si a Zwaa-Drittl-Meaheit fia Ungarn
ausgsprochn, deshoib is Sopron bei Ungarn bliem.

A Vuaschlog fian Naum vom neien Bundesland woa Heinzenland (nochn
Hianzn-Dialekt), duachgsetzt hod si owa da Vuaschlog Burgnland. Da Naum kummt
dohea, wei des Laund aus Teun vo de drei oidungarischn Komitatn zaumgsetzt is:
Wieselburg (Moson), Ödenburg (Sopron) und Eisenburg (Vas).

Bis 1925 war Sauabrunn provisorischa Sitz vo da Landesregiarung und -vawoitung,
bis daun de bis dahin relativ unbedeitende Klaastod Eisenstod (ungarisch:
Kismarton) zur Hauptstod vom Burgnland bestimmt wuan is.

Nochn Aunschluss vo Österreich auns Deitsche Reich san vo de Nationalsozialistn
de Städde Eisenstod, Rust und de Beziak Eisnstod, Mattersburg, Neisiedl am See
und Obapullendorf per 15. Oktoba 1938 in Reichsgau Niedadonau zuagschlong woan;
de Beziak Güssing, Jennasdorf und Oberwart in Reichsgau Steiamoak (siehe Gesetz
über Gebietsveränderungen in Österreich, GBlLÖ Nr. 443/1938). Nochn End vom
zwatn Wödkriag und da Entstehung vo da Republik Österreich 1945 is des Burgnland
wieda zum Bundesland wuan. Bis 1955 is in da sowjetischn Besotzungszone glegn,
bis 1989 woa aun da Ostgrenz da Eisane Vuahaung.

In da wiatschoftlich schwiarign Zeit nochn Easchtn Wödkriag san vü Burgnlandla
in de 1920a Joa in de USA ausgwandat, wos dazua gfiat hod, dass Chicago zua
gresstn Stod vo de Burgnlandla wuan is. Owa duach de wiatschoftlichn
Schwiarigkeitn in da Zeit vom Eisenan Vuahaung is es Burgnland in Östareich
wiatschoftlich zruckgfoin, so dass vü Burgnlandla no heit noch Wean auspendln.
De Effnung vo de Grenzen und de EU-Eaweidarung hom owa neie Meglichkeitn
gschoffn, de wos zu an langsaumen wiatschoftlichn Aufschwung gfiat hom, so dass
a im Burgnland wieda mea Orwatsplätz gibt.

Bei da Voikszöhlung vau 2001 hom 19.400 Menschn in Östareich aungem, dass
Burgnlandkrowodisch redn, davo san 16.200 im Burgnland söwa wohnhoft. Noch
Söbsteinschätzung vo da Voiksgruppm söwa betrogt de Aunzoi owa 40.000. Dazu
kumma no rund 4.700 Burgnlandungarn (Söbsteinschätzung 25.000). 263 hom aungem,
dass Romanes ois Umgaungssproch hom. De wiakliche Zoi vo de Roma liegt
woascheinlich aa vü hecha.

Aufgrund vo da Log am ehemolign Eisanen Vuahaung (Grenz zum Ostblock) is dees
Burgnland tradionö wiatschoftlich untaentwicklt und eahoit si davo nua
laungsaum. 1995 is dees Burgnland komplett zum Ziel-1-Gebiet vo da EU eakleat
wuan und hod seitdem Feadarungen eahoidn. De Feadarungen laufn in ana „Phasing
Out“ Phasn bis 2013 no weida. Dees Burgnland hod si wiatschoftlich inzwischn
soweit eahoit, dass de Feadarung danoch nimma weida geh wiad. Da Noadn steht
wiatschoftlich bessa do, wia da Siidn. Rund 23.000 Burgnlandla pendln zua Orwad
noch Wean.

Kuiturölle duat si vua oim im Summa vui, mit de Seefestspü vo Mörbisch auf da
Seebühne am Neisiedla See, mit de Opernfestspü im St. Margarethener
Remastaabruch, mit de Schlossspü vo Kobersdorf, mit de Burgspü Güssing, mitn
Festivalsumma Jennasdorf oda mitn Eiropa-Symposium Kaiserstaabruch. Duach de vün
Mindaheitn is dees Voiksbrauchdum im Burgnland bsundas vüfötig.

Fia de Jugend wean in Wiesen vo Juni bis Septemba zoireiche Konzerte mit
Wödstars in de Musikrichtungen Rock, Reggae, Alternativ und Jazz duachgfiat, de
wos tausende Jugendliche aus gaunz Österreich undm benochboatn Ausland
zsaumbringan (z. B. s Nova Rock Festival).



https://bar.wikipedia.org/wiki/Britischs_Territorium_im_Indischn_Ozean

As Britische Territorium im Indischn Ozean (engl.: British Indian Ocean
Territory) is a Britischs Ibasägebiet, des wos heid grod nu an Chagos-Archipe
umfosst.

Da Archipe bestehd aus sechs Atolle mi eba 60 zum groußteil unbewohnte gloane
Insln. Ling duads bei 6° 0′ S, 71° 30′ O-671.5Koordinaten: 6° 0′ S, 71° 30′ O.
De gresste Insl is Diego Garcia am Atoll wos genau a so hoaßt. D andan Atolle
hand d Grouße Chagosbeng, da gresste Atollkomplex vo da Wejd (mid Nelsons
Island, Danger Island und Three Brothers), Peros Banhos, d Salomoninsln, d
Egmont-Insln, sowia as Blenheim-Riff, des wos grod bei Niadrigwossastand d
Wossaobafläch darreicht und gloane Insln hod.

As Chagos Archipelago is oas vo de am bestn gschitztn tropischn Inselsysteme. De
Insln hamd an Lemsraum fia an Haufa Oatn, voa oim fia Seevegl. De Insln hamd 10
Important Bird Areas (IBA) und as Barton Point Reserve z Diego Garcia, wos de
wejdweid gresste Population vo Rotfußtölpel (Sula sula) hod.

D Eiwohna vo de Insln, d ilois oda Chagossianer, hand ab 1966 zwangsumgsiedlt
und lemand seitdem in Mauritius und auf de Seychellen und a oi in
Großbritannien. De Insln hand heind unbewohnt bis auf oan Militärstützpunkt auf
da Insl Diego Garcia, den wos Großbritannien mid USA betreibt.



https://bar.wikipedia.org/wiki/Botanik

De Botanik (griachisch βοτανική, (επιστημή), botaniké [epistemé], vo botáne‚
Weide-, Futtapflanzna) eafoascht ois Pflanznakunde a Teigebiet vo da Biologie,
de Pflanzna. Se befosst se mid'm Lemszyklus, Stoffwexl, Woxtum und Afbau vo de
Pflanzna; feana mid iahn Inhoitsstoffn (schau Heijkunde), iahra Ökologie (schau
Biozönose) und iahm wiatschoftlichn Nutzn (schau Landwiatschoft) sowia iahra
Systematik.

De Uaspring vo da Botanik genga af de heijkundliche Bschäftigung mid Pflanzna
zruck. Vo ana easchten abstrakt-wissnschoftlichn Untasuachung und
Systematisiarung Kursiver Text vom Pflanznareich zeugn de Schriftn vo
Theophrastos aus'm 3. Joarhundad v. Kr.|3. und 2. Joarhundad v. Kr.

Zu de Pflanzna im engan Sinn zejn nem de Gfäßpflanzna aa de Moose und Greanalgn.
Friaha san aa Schwammal, Flechtn und de Prokaryotn (Bakterien und Archaeen) ois
Pflanzna ogseng. Obwoi ma heit eakennt, doss diese (emso wia olle Algn außa de
Greanalgn) phylogenetisch ned näha mid de Pflanzna vawondt san, wean Algngruppn
wia Roudalgn, Braunalgn, Kieslalgn sowia Schwamma und Flechtn weita in da
Botanik behondlt.

Prokaryotn (eihschliaßli vo de dorin enthoitne Cyanobakterien, friaha ois
Blaualgn bezeichnt), san – zam mid ondan Mikroorganismen – seit längam Objekte
vo ana eingna Disziplin, da Mikrobiologie.

Vuifoch gibt's aa de Eihteiung in Oigmoane und Spezieje Botanik sowia Ongwendte
Botanik. De Ongwendte Botanik befosst se insbsondare mid da Nutzung vo Pflanzna
in Lond- und Foastwiatschoft, Goatnbau, Londschoftspflege und Umwejdschutz.



https://bar.wikipedia.org/wiki/Autenbach

Da Autenbach is da knopp via Kilometa longe rechte Quejboch vo da Aschaff im
Landgreis Aschaffenburg im bayerischn Spessart. Monche bezeichna 'n Autenbach
ned ois oan Quejboch vo da Aschaff, sondan nua ois oan Nemboch.

Da Autenbach entspringt im Autenborn, oana greßan Quej an da Stroß zwischn
Waldaschaff und Rothenbuch, am Fuaß vom Beagrückn von da Eselshöhe, im
Waldaschaffer Forst. De Quej befindt se aufm gleichnomign Zejtplotz Autenborn.
Weita untn im Toi passieat da Autenbach oan Triftdomm. Danoch speist a oanige
Weiher, de zua Fischzucht vo da Spessartforelle onglegt worn san. In Waldaschaff
fliaßt ihm da Mittelbach zua und da Autenbach vaeinigt se mid da Kleinaschaff
zua Aschaff.

Da Autenbach is Ofong vom 18. Joarhundad zum Triftbetrieb gnutzt worn. Untam
Begriff Hoiztrift vasteht ma des Flößn oda Transportiean vo kuazn
Brennhoizstickn mid Huif vom Wossa vo de Bäch und Fliss. Da Triftmoasta hod geng
End vom Winta des Wossa im Triftweiher ongstaut. Donn san de Hoizsticke, wejche
voa oim fia de Vasoagung vo Aschaffenburg benetigt worn san, in den Autenbach
gworfn und da Obloss am Domm geöffnet worn. Da Flößa hod dafia sorgn miassn,
doss de Hoizscheite zigig zum Hoizhof am Untalauf vo da Aschaff gschwumma san.
Ois oana vo de wenign Zeignisse vo diesa Tradition bsteht heit no da Triftdomm
am Autenbach obahoib vo Waldaschaff. Diesa is 2011 sanieat worn. De beochtliche
Staumaua aus behauane Sondstoaquadan steht unta Denkmoischutz.



https://bar.wikipedia.org/wiki/Afrikaans

Afrikaans (weatli: afrikanisch), friacha aa Kaphollendisch oda
Kolonial-Niadalendisch gnennt, is oane vo de ejf Amtssprochn in Sidafrika und a
onakannte Mindaheitnsproch in Namibia. Es gheat zum westgermanischn Zweig vo de
indogermanischn Sprochn und is ausm Neihollendischn vom 17. Joarhundat
entstondn. De Grammatik hod a stoake Regularisiarung duachgmocht.

Afrikaans wead vor oim in Sidafrika gredd, dazua vo kloan Gruppm in andan Stootn
vom sidlichn Afrika wia Namibia, Simbabwe, Botsuana, Lesotho, Malawi und Sambia.

In Sidafrika is Afrikaans de Muaddasproch vo fost sechs Milliona Menschn oda
13 % vo oin Eihwohnan (laut de amtlichn Voikszejungsdatn vo 2001). Damit liegts
unta de ejf Landesprochn hinta isiZulu und isiXhosa aufm drittn Plotz. Seit eppa
da Middn vo de 1980a Joar gibts mea nedweisse ois weisse Muaddasprochla. Vo oin
Afrikaans-Muaddasprochlan in Sidafrika san 53,0 % foarbig, 42,4 % weiss, 4,2 %
schwoarz und 0,3 % asiatischstemmig (Eihteijung de heit bei offiziejn Statistikn
vawendd werd).

59 % vo de Weissen und 79 % vo de Foarbigen in Sidafrika redn Afrikaans ois
Muaddasproch (39 % und 19 % Englisch). Danem gibts Millionen Menschn, wo
Afrikaans ois zwoate und dritte Sproch redn. Afrikaans wead in drei groußn
Dialektgebietn gredd. Des gresste is da Westn mit de Provinzn Westkap und
Nordkap, in dena unta andam de so gnenntn „Kap-Foarbigen“ (engl.: Cape
Coloureds) zu 90 % Afrikaans redn. Im Transvaal und am Oranje-Freistoot am
Ostkap weads vor oim vo Weissen gredd, es gibt owa aa vui schwoarze
Zwoatsprochla. Des dritte Gebiet befindd si in Namibia, wo des sognennte
„Oranjerivier-Afrikaans“ de Muaddasproch vo 200.000 Menschn (11 % vo oin
Eihwohnan) is und pos Lingua franca zwischn den Bevejkarungsgruppm guit.

Ob ebba 1775 ko Afrikaans ois eignstendige Sproch ogseng wern, wei de meistn
Bewohna vo da Kapkolonie koa Hollendisch mehr beherrscht ham. Afrikaans
untascheidd si davo duach vui Neiarunga (moast Vaoafochunga) afn Gebiet vo da
Grammatik und duach zoireiche Lehnweata.

1652 is Kapstod im AuftrogVereenigde Oostindische Compagnie (Hollendische
Ostindien-Kompanie) grindt worn. De easchtn Eihwohna vo da Stod woarn voa oim
Beamte und Seeleit, wo nua zeitweis do glebt ham und a reins Hollendisch gredd
ham. Eascht mit da Grindung vo Stellenbosch hod 1679 de systematische Besiedlung
vo da Region um Kapstod duach hollendische Biaga ogfangt.

No steaka wia im Hollendischn orientiad si de Rechtschreibung im Afrikaans noch
da Aussproch. De Buachstobm g und ch, wo im Hollendischn no untaschiedn wean,
san im Afrikaans zu g vaschmoizn. Nua de grafische Untascheidung zwischn y und
ei ([ɛĭ]) sowia zwischn v und f ([f]) is aus etymologischn Grindn beibehoitn
worn.

Ob Suibm offn oda gschlossn san is wia im Hollendischn wichtig fia de Schreibung
vo de langan oda diphtongiatn Vokaln: in betontn offanen Suibm kenna nua
Langvokale steh und wean dahea imma oafoch gschriem (va-der 'Vodda'), in
geschlossanen Suibm wean Langvokale imma doppet (naam 'Nama'), Kuazvokale imma
oafoch (kat 'Kotz') gschriebm. Des fiat teis zu gressan grafischn Untaschiedn
innahoib vo am Paradigma, wann gschlossane Suibm mit am langen Vokal duach
Flexion zu offenen Suibm wean (brood – bro-de), oda wann gschlossene Suibm mit
am kuazn Vokal duach Flexion zu offenen Suibm wean dadatn und duach de Eifigung
vo am Konsonantn gschlossn ghoidn wean (kat – kat-te).

Buachstobmkombinationa wia oe, eu, ie, ei, ui, ou sam kuaz bis middllang und
wean im Schriftbuid ned vadopped.

De friahare quantitative Untascheidung (kuaz - lang) hod si bei de Vokalpaarln e
– ee, o – oo und u – uu duach an Lautwandl zu oana qualitativn Untascheidung
entwicklt; desweng san Zeichn dafia eihgfiat worn: ê, o und û.

De Substantive ham wia im Englischen koa Gschlecht. Da bestimmte Artikl is im
Singular und Plural imma die, da unbestimmte Artikl im Singular 'n (gsprocha
wiara unbetonts e (Schwa, [ə]):

Substantive, de wo auf an langa Vokal + d oda g endn, valian an Konsonantn
normalaweis:

Weidane Endunga san unta andam -te (oft bei am kuazn Vokal + g oda s) und -s
(bei Diminutivn und vuin Weatern af -l oda -r):

Da Genitiv vo da Heakumft wead duach a Periphrasn mit van buidd, oda Genitiv vom
Besitzn duach Nochstejung vo am se. De Phrasn voam se deaf dabei sehr lang sein
und sogor an Relativsotz enthoidn.

A Objekte ko im Afrikaans zum bessan Vastendnis duach a vorgstejts vir ('fia')
eigfiart wern, a Zwang dazua bsteht owa ned. Bei Verbn mit zwoa Objektn, ko s
vir aa nur s indirekte Objekt markian.

Ausm Englischn iwanumma und duach an Objektmarker daweidat is da haifige
Obschiedsgruaß Sien vir jou later.

Aa s Possessivpronomen werd ned flektiat, s gibt koa Untascheidung nochn Numerus
oda vo da syntaktischn Funktion:

Es gibt koan Unterschied zwischn am Infinitiv und am Präsens vom Verb. De
Verbformen san in oin Persona und Numeri gleich (Beispui loop 'laffa'). Nur zwoa
Verben ham unreglmassige Präsensformen: wees 'sein' und hê 'ham':

Eppa 95 % vom Wortschotz vom Afrikaas kema ausm Hollendischn. Zweng da Heakumft
vo de Kolonistn ham si aa a poa Begriff aus hollendischn Dialektn und da
hollendischn Seemannssproch im Afrikaans ois Standard etabliat (z. B. kombuis
'Kuchl', neihollendisch keuken). Es ham si aa Weata dahoidn, wo im heitign
Hollendisch ois antiquiat gejtn (z.B. navorsing 'Nochforschung' > neihollendisch
onderzoek), dazua ham mange Begriffe de Bedeitung gendat (z. B. pad 'Trampepfad'
> 'Weg, Strossn, Autoboh'. Oda: fontein 'Quejn', neihollendisch bron). Da
Wortschotz vom Afrikaans hod si im 20. Joarhundat duach technische Neiarunga um
a Vuifochs vagressat. De Sprochkommission vo da stootlichn Akademie fia
Wissnschoft und Kunst gibt seit 1917 a sidafrikanische Grammatik mit Wortlistn
und Schreibregln aussa (Afrikaanse woordelys en spelreëls (AWS)). Voabuid bei de
bewusstn Neologismen is moastns des Hollendische.

Fremdsprochige Weata san voa oim ausm Englischn und am Deitschn (Sproch vo
Klonialistn), am Malaiischn und Kreolportugiesischn (Sprochn vo ehemolign
Sklavn), an Khoisansprochn (indigene Sprochn) und am Bantu entlehnt.

Des woi haifigst vawendde Loanwoat is baie 'vui, seh', wo ausm Malaiischen
banja(k) kimmt. Weidane Beispui fia Weata mit malaiischm Uasprung san piesang
'Banane', piering 'Untatassn', baadjie (badju) 'Jackn', bar (baharu)
'ausgschamt', kapok 'Schnee', katel 'Bett', soebat 'flehn', doepa 'alkoholischs
Drangl', baklei (berkahali) 'kempfn' und sjambok 'Peitschn'.

Beispui vo Lehnweatan ausm Xhosa, oane vo de Bantusprochn, san kaya 'Haus',
aikona 'naa' und in neiara Zeit oeboentoe (ubuntu]) eppa 'menschnfreindlich'.

Ausm Khoikhoi ham mia eina 'au!', aitsa eppa 'scheen gmocht' oda aa 'Ausdruck
vom Iwaroschung' und abba '(a Kind) aufm Ruckn trong'.

An steakstn Einfluss aufs Afrikaans hod des Englische ghobt. Des mochd si owa ne
so sea im Bereich vo direktn Wortentlehnunga bemeakbor (z. B. spiets, engl.
'speech'), sondan vor oim bei Lehniwasetzunga (z. B. sypaadjie, engl.
'side-walk'; dit reën katte en honde, engl. 'It's raining cats and dogs').

Neiare Forschungseagebniss zoangn, doss de Klimaeaweamung Eihfluss auf Sanddünen
in Sidafrika ham ko. Des wead bedeitn, doss se wiastnoartige Gebiete ausbroadn
kenna und so des Lem vo tausendn Menschn beeintrechtigt wean kennt. De
Zeidschrift NATURE zfoige wead vorheagsogt, doss se de Dünen ois Foige vo
sinkendn Rengmenga und zuanehmada Wind vaschiam kenna.



https://bar.wikipedia.org/wiki/Woppn

A Woppn oda Wobbn, aa Woppm oda Wobbm (dt.: Wappen, engl.: coat of forms) is a
Zoachn in Foam vo am Woppnschuid fia a Person oda a Gruppn wia zum Beispui fia

D Regeln vo Beschreibung und Gstoitung von am Woppn, de Herkunft und de
Bedeitung wern in da Historisch'n Huifswissenschaft Heraldik untasuacht.

D Woppn san in ihra klassischn, middloitalichn Form in da easchtn Häiftn vom 12.
Jahrhundert, da Zeid vo de Kreizzig – oiso unta andam im Zammahang midm Auftretn
vo große Ritterheern – entstandn.

In am Ritterheer, bei große Vasammlunga und bsondas bei Turnierd hod ma wegn da
Rüstung neama gscheid sogn kenna, wer etzad do zum wem ghead und wer ned. Wos
hoid a bsondas bei am Wettkampf scho bläd wor, weisst ned gwusst host, wemst etz
oane zindn konnst und wem bessa ned. So hod ma dann foarbliche und symbolische
Sachan aufs Schuidl aufegmoin oda Fahna gmocht.

Zwegs dem hams dann so gnannte kontrastiarade Foarbn gegarananda gsetzt, um de
Erkennbarkeit aa vo da Weidn aus zum garantian. De Heraldik red do vom Gegasotz
vo de Foarbn road, schwoarz, blau, grea und metoian, suiwan und goidan.

As Wort „Woppn“, mhd. wapen, is in seina Herkunft gleich midm Woat „Woffn“. Da
Bedeitungswandl vo wapen = Waffen auf wapen = Abzeichen (Bladschare) auf de
Woffn is im 12. Joahundat aufkemma. Bsondas guad dofia wors Schuid und aa da
Hejm. Deswegn sans a d Hauptbestandtei vo de Woppn.

In da Darstejung vo am Woppn wean voa oim de Foarbn roud, blau, grea und
schwoarz sowia Metoifoarbm, Goid (gelb) und Suiba (weiß) hergnumma, aufm
Kontrast beruaht aa de Feanwiakung vo am Woppn. Dahea soitat in de Woppn de
Foarb bloß an Metoi stessn - jo ned Foarb auf Foarb und Metoi auf Metoi.
Ausnahma hods dabei owa a gebm und aa hams de Foarbn braun, fleischfoarbn,
purpur, orange und grau hergnumma. Wega da Erkennbarkeit aufd Weitn hod ma aa
bsondas gean Figurn auffe gmoid. Und weis des gmocht ham, ko ma heit ganz guad
sogn, wann nachad wejchanes Woppn gmoid und hergnumma worn is.

Moastns hod aa a jeds Woppn a oagne Gschicht, de wo aufzoagt, warum a
Fabelwes'n, a Woppntier, a Symbol oda a bstimmte Farb hergnumma word'n is. Ma
sogt zu dene Woppna aa rednde Woppn, weis probiad ham, mit Buidln de Weata z
moin.

As Woppn vo na Famij ham bloß de Ahln vo na Famui drogn deafa, und de ham in
direkta, Mannalinie vo da Famijui sei miassn. Ois Nochweis, daß ma des Woppn
trogn deaf, is des ganze in na Woppnroin eihdrogn worn. Olladings gibts in ganz
Deitschland koa Zentrai-Woppnroin meah, in dea wo ma olle Woppn seng kunnt.

A heraldische Nachahmung hod ma, wenn trotz Vaänderung vo am Woppn, Kennzeichen,
Emblem etc. d' Mark'n an Charakter vo da „Darstellung vo am Woppn, Kennzeichen,
Emblem etc.“ aufweist und vom Vakea ois soichans aufgfasst werd (so da Beck'sche
Kommentar zum Markenrecht, Dr. Karl-Heinz Fezer, Minga 1999, Art. 6ter PVÜ,
RdNr.: 4; Quelle: HABM, 18.2.2002).

Bei de Estreicha is midm Odlsaufhebungsgesetz ausm Joar 1919, as Trogn vo Odls-
oda Famijnwoppn vabotn. In da Praxis hoit si zwoar koana dro, owa dafia ko a
jeda aa jeds Woppn nochmoche, und ma ko nacha koam oans midm Advokatn aufn Deckl
hauen wia in Deitschland.



https://bar.wikipedia.org/wiki/Tschurtsch

Unter Tschurtschn versteaht mån in Nordtiról, Sidtiról unt Kärntn die Zåpfn va
die Nådlpam. Die Tschurtschn entwicklen sich aus die weiblichn Pliĕtnstént unt
enthåltn af die Schuppm die Såmen.

Die Faichtn unt Tånnen håbm léngliche Tschurtschn, die Larchn, Latschn unt
Férchn kurze. Pa die Tånnen, Larchn unt Zédern schaugn sie auwärts, pa die
Faichtn héngen sie åwärts. Pa die Tånnen fålln die Schuppm schón afn Pam å, pa
die Faichtn fållt die Tschurtsch gånzer å, déswégn fintet man afn Pódn koane
Tånnentschurtschn. Pa die Tschurtschn va die Férchn kann man guat peóbåchtn, wie
die Schuppm augeahn, wénns truckn wert, unt zua, wénn die Tschurtsch nåss wert.
Die Tschurtschn va der exotischn Tränenkiefer sein auffållend lång, dé va der
Schirm-Pinie (Pinus pinea) enthåltet die pekånntn Pinóli, die Såmen va die Zirbm
(Pinus cembra) wern aa óftrmål géssn („Zirbesnisslen“). Die Zipressn sein aa
Nådlpam, håm åber koane richtign Tschurtschn, die Kranawetn unt die Eibm schón
går nét.



https://bar.wikipedia.org/wiki/Tschick

A Tschick oda Zigrettn is a Papiareal, des wos mit drickatn, feingschnittanan
Tabakbladdln gfuit is und fias Rauchn gmocht is. Zu den Zweck wiads an an End
auzindt und am aundan End wiad da Rauch inhaliat. De meistn Tschick hom an Füta
aun dem End vo dem inhaliat wiad. Tschick sogt ma owa ned nua, waun in dem
Papiareal Tabak is sundan aa ba aundan Kraidln wia Cannabis.

Tschick bedeidt ned nua Zigrettn sundan a Zigarettnstumme und aa Kautabak. Zan
Rauchn sogt ma Tschicken. Za stoakn Rauchan sogt ma aa Tschick. Za Kiffan dagegn
sogt ma Tschicka.

Tschick kummt vom italienischen cicca (sog: tschicka), des wos Zigarettnstumme
haßt. Zigrettn kummt ausn franzesischn cigarette, des wos de Vaklaanarungafuam
vo Zigarrn is.

Des Tabakrauchn is vo Amerkia noch Eiropa kumma. Mittlamerikanische Indiana hom
Tabak in Gugaruzpapia eigroit graucht. De spanischn Kolonisatorn hom des gseng
und ibanumma. 1586 (Fuchzenhundatsechsadochtsg) is des Tabakrauchn in England
eigfiaht wuan und hod si iwa Holland in gaunz Eiropa ausbradt. Tabak is vuahea
vua oim gschnupft wuan-

Tschick san um 1850 (Ochzehnhundatfuchzg) zum easchtn Moi in Zigarrnfabrikn in
Frankreich und Spanien aus Tabakrestln produziat wuan. De Restln san gsaumet und
in Papia gwicklt wuan und vua oim vo de Orwatarinnen in de Fabrikn graucht wuan,
weis vü preisweata woan ois de Zigarrn.

Zah ausse de Dreia und gib ma a Feia, i brauch a Spü mi kon kana rettn, i rauch
stotn betn, vurm schlofn geh

oida, geh host no an tschick, mia sans ausgaunga jo, iwaß eh, olle aundarn san
z'hausganga du hasd leicht redn, du waßt ned wia laa so a zimma sei kau in da
frua uma zwa sei doch a mensch, i bin doch ka hund und fia mein zuaschdaund
gibts leida ka schberrstund i wa jezd a liaba aundaswo, kaunsd mas glaum, ned do



https://bar.wikipedia.org/wiki/Top_Level_Domain

A jäda Nam vo na Domain im Internet is zammagsetzt aus na Foing vo durch an
Punkt ootrennde Zoachn. Da Nam Top-Level-Domain, wos im englischn sovui hoasd
wia Bereich vo obasta Ebane(Obkiazung TLD) stähd dabei fia des letzte Drum vo
dera Foing und is quasi de hächste Ebene vo da Namensauflösung. Hoasd a Rechna
zum Beischpui www.wikipedia.org, dann is des org de Top-Level-Domain vo dem
Rechnanam.

Im so gnenndn Domain Name System (DNS) wern de komplettn Nama und desweng aa de
TLDs referenziad und aufglest, wern eiso na oadeitign IP-Adress zuagordnet.
D'Registrierungssteji legt dabei an Datnbank-Eindrog iban Inhaba o, der wo
Whois-Abfragen iba des Protokoll, des wo genau so hoasd, ähnlich wia in am
Telefonbuach, meglich machd.

De oigmoana Top-Level-Domains kenan in zwoa Grubbm undateilt wern: gschponsade
und ned gschponsade. De (vui vui wichtigan) ned gschponsadn Domains stehnan unda
da direktn Kontrolle vom ICANN und da Internet Society. De gschponsadnDomains
wern vo unabhängige Organisationen kontrolliad und finanziad. Sejim ham as
Rechd, eanane eigna Richtlinien fias Vagem vo Domainnama herzumnehma. As
bekanndesde Beispui is .mil. De Domain werd vom US-amerikanischn Militär ganz
alloa hergnomma.

Wega de liberaln Regln zum Hergem fia de TLD .com, .net, .org ois wia (mid
gleanane Einschränkunga) .biz und (neiadings) .name is de ursprüngliche
Bedeitung vo dera TLD oba ziemlich valoan ganga. A soichane TLD zoagt ned
unbedingt, dass' a so hergnomma werd. Aso werd aa de .org-TLD, de wo eigntlich
fia ned kommerzielle Organisationen gedacht war, heidzudogs aa diamoi vo
Pornographie-Obieta hergnomma. Außadem nehman aa internationale,
ned-kommerzielle Seitn gern .net (oda .org), damits weda auf a ländaspezifische
TLD no auf des verbreitete .com zruckgreifa miassn (z.B. sourceforge.net,
slashdot.org). De oanzige universelle TLD, fia de wo koane offizielln oda
inoffizielln Restriktiona do san, is .info. Maps Domain World 4080x2040 .



https://bar.wikipedia.org/wiki/Tirolarisch

Tirolarisch, aa Tirolerisch oda Tiroiarisch nennt ma de obadeitschn Dialekte, wo
in Tirol gredd wean. An grossn Tei davo mochts Siidboarische aus. Es gibt owa a
Gebiete vo Tirol, wo alemannisch gredd wead oda aa sid-middlboarische
Iwagangsdialekte.

Es foit af, dass in Tirol koa germanisch-romanische Mischsproch gibt, so wiar
mange slowenische Dialekte in Karntn. Ibaroi do wo deitsch gredd wead, is a
reins Boarisch. Romanische Struktuan san ned z findn.

S Etztolarische is vom Lautstand hea so oidadiamli, dass Ehndlichkeitn zun
Alemanischn wornembor san. Zweng iara Bsundaheit is de Sproch vo da UNESCO ois
Immaterejs Kuituaeabe in Östareich auszeichnet worn.

In Nordtirol gibts an grossn Untaschied zwischa em Untaland und em Obaland. Tei
vom Untaland, bsundas de Beziake Kufstoa und Kitzbiche und s Achnseegebiet,
zoagn mit da Aussproch fest und du bist Ibagangsmeakmoi zan Middlboarischn, im
Obaland gibts a poar alemannische Einfliss. A werd do s'"e" oft zum "a", zum
Beispui, aus "Telfs" werd "Talfs" oder aus "merken" wert "marke". An
eigntimlicha Dialekt is da Imschta. Do wern oft de Konsonanten wegga glossn, wia
ba "Steere"(Sterne) oder "weere"(wern).

Dees Pustatoiarische, wo Sidtirol und Osttirol vabindd, hod a Charaktaristik, de
wo ans Oidhochdeitsche eainnad und in koan andan siidboarischn Dialekt so z
findn is.

Charaktaristisch fir de Tirola Dialekte is de Aussproch fescht, du bisch(t).
Gmoasame Meakmoi vom Siidboarischn, im Untaschied zum Middlboarischn san no:

Im Sidn und Ostn und im Zentrum vo Nordtirol hoassts olm/ojm (Oim, Bergwoad) oda
wiesn (Wiese), im Westn dagegn olpe und wiese, wo af a Ibagangsgebiet zum
Alemannischen hizoagt; weida im Westn vaschwindd aa as -e (alp, wīs). Weidare
Kennzeichn vom Obaland san gsejt stott gsogt und it stott nit (ned).

A Beispui fir a typisch alemannische Rednsort im Obaland is: I gea iatz ga
schwimma (I geh etz schwimma) im sunstign Tirol hoassts I gea iatz schwimmen. Im
alemannischn Vorarlberg sogns: Etzt gang i ga schwimma.

Im Obainntoi gibts de Vakloanarungsforma auf -le, -ele und -eli, im sunstign
Inntoi werd dagegn a -l oghengt. De Lautgruppm ums kurze el wern im Obaland zum
al (Welt – Walt oda Geld – Galt).

Ois Zentrum vo Tirol guit natiali des Gebiet in und um Innschbruck. Im Großraum
Innschbruck werd a Ausgleichsdialekt gredt, dea wo olle typisch Tirolarischn
Meakmoi hod. Dea Dialekt werd ois "Standardtirolarisch" ogsegn. Duach de
Inschbrucka Stodflucht dehnt si dea Dialekt aa imma weida aus. Typisch fir de
Region is as sehr hort ausgsprochane k.

Tei vom Untaland, bsundas de Beziak Kufstoa und Kitzbiche und s Achnseegebiet,
zoagn Ibagangsmeakmoi zan Middlboarischn, beispuisweis de Aussproch vo fest und
du bist.

Daduach dass a Tei vom Aussafern iba Joarhundate zan schwobschn Bistum
Augschburg gheat hod, hom si do aaa schwobisch-alemannische Dialektvariantn
dahoidn; vor oim um Vils, Reutte und im Tannheima Toi. Do valafft aa de
schwobisch-boarische Sprochgrenz. Des zoagt si z.B. an Dag, Wasser stott Dog,
Wossa und dät stott dat (dadat). Gonz eigen sein oa bstimmte Werter wia z.B.
"Knottel" fir Bua.

In Sidtirol hom ebba 70% Boarisch ois Muadasproch. A großa Tei davo nutzt haifi
an boarischn Dialekt, oba nur sejtn schriftle. Ausgnumma davo san Mundortdichta
und junge Leit fias SMS schreibm. Da Sidtirola Dialekt is oba koa eigna Zweig
vom Tirola Dialekt, sondan is a Kontinuum mit vui vaschiednan Variantn, de wo
nohtlos noch Nord- und Osttirol iba genga.De Reibelaute f und s wern in Sidtirol
schwächa ausgsprochn ois in Nordtirol, z. B. kafn bzw. kaffn und hoaßn bzw.
hoassn (heißen). Laut J. Schatz kimmt da gg-Laut zwor in ganz Tirol vor, oba nur
in Sidtirol aa ois Olaut; ea heat si o wia c im franzesischen „cognac“.

Da Dialekt vom Pustatoi hod vui gmoasam mit Sidtirol, weida im Ostn bzw. im
Einzugsgebiet vo da Isl is manges andas. Doa hoassts ned Pui (Bua) wia im
Pustatoi, sondan Püe (langs ü) oda Pue; an Steje vo fogun und 'scham (vagunna
und schama) sogt ma fogunen und 'schomen; Staan (Stoa) wead zu am nasaln Stoan.
De Adverbien affe, eine und obe hoassn do aufn, aini, öhin, und nd augn, inne,
ogn wia ba de Nochban im Westn. Im Untaschied za vuin andan Tirolan vokalisian
vui Osttirola s „r“: Joa, wean, toia (Joar, wern, teia).

Mange Kloaregiona zoagn de Buidung vo ö und ü Vokaln, wie ebba geköfet, höech,
guet im Ötztoi oda Cöca Cöla im Zillatoi.

A Bsundaheit is a da Naudara Dialekt. Ea is mitm Dialekt vom oban Vinschgau eng
vawandt, dea wo duach de Eindeitschung vo da Sproch vo de dort osessign
Rätoromanen im 17. Joarhundat entstandn is. De Naudara Mundoart orieniat si am
Innschbrucka Dialekt, hod oba an raetoromanischen Akzent bhoidn. So hoassts
beispuisweis im Innschbrucka Dialekt I bin no nit hoam gongen, weil i die Schoof
no nit gschehrt hob, im Obaland I bin nou it huam gonga, weil i 'd Schoof nou it
gschoara hunn, in Naudas I bin no nuicht hoam gongen, weil i die Schouf nou nit
gschourn hob (af Middlboarisch: „I bin no ned hoam ganga, wei i d Schof no ned
gscheat hob“). Dazua gibts in Naudas und im oban Vinschgau koan Akkusativ: ma
sogt z. B. stott I honn di gern (I hob di gean) in Nauders I hob dir gern (I hob
dia gean).



https://bar.wikipedia.org/wiki/Tirol_(Bundesland)

S Bundeslond Tirol odr middlboarisch: Diaroi odr Tiroi (dt.: Bundesland Tirol)
ghert z' Eschtareich und bildt'n eschtareichischn Toal vun dr hischtorisch
gwoggsanen Region Tirol, di aus di Toale Nord-, Sid-, und Oschttiroul sowia
aus'm Trentino besteat. S grenzt on di Bundesländer Vorarlberg, Land Soizburg,
und Karntn sowia im Noadn on an deitschn Freistoot Bayern, im Sidweschtn on an
schweizarischn Kanton Graubündn und im Sidn on di italienische Provinz
Bozn-Sidtiroul und di Provinz Belluno.

Da heachschte Beag isch der Groaßglockner, dea zgleich der greaschte vun gonz
Eschtareich isch. Da heachschte vun Nordtirol war de Wüdspitz.

Noch n easchtn Wejdkriag homs mid'm Friednsvatrog vun St. Germain Nord- und
Oschttirol zu Öschtareich ton, und Sidtirol isch zu de Italiener kemmen. Eascht
wor man si nit sicher, ob man nit eingständig sein sollat, oder decht mid de
Deitschn zommgian sollt, ober es isch dann zu dechd Eschtareich kemmen.

So in di 20a Joar isch noa de Wirtschoft besser worn, weil se viel baut und fir
die Touristn ton hom. Nachand isch ober in die 30er Joar di Wirtschafd oigongen,
und dazua isch no die Tausndmarksperrn kemmen, wos viel Schodn ungrichtet hot.



https://bar.wikipedia.org/wiki/Taching_am_See

Taching am See (amtli: Taching a.See) is a Gmoa in Obabayern. Sie zejt zum
boarischn Sprochraum und is Tei vom Landgreis Traunstoa und aa Mitglied vo da
Vawoitungsgmoaschoft Waging am See. De Gmoa mit de Ortstei Taching am See und
Tengling liegt am Tachinger See. Da Tachinger See is mid bis zu 27 Grad Celsius
da wärmste See vo Obabayern.

Taching liegt westli vom Tachinger See gengüba Tettenhausen. De Bezeichnung „am
See“ is dabei geografisch a bissal irrefiahnd. Duach de Diaffalegung vo da
Achen, de am Sidend vom See bei Petting aussifliaßt, is da Seespiagl 1867 um
zwoa Meta gsunkn, so dass Taching iatz vom Seeufer abgruckt is. Da Ortsteil
Tengling liegt nördli vom Tachinger See.

Taching am See hat seit 1275 zum Fürstbistum Soizburg ghert und is Sitz vo a
Obmannschaft gwen. Es foit bei da Säkularisation (1803) an Erzherzog Ferdinand
vo Toskana, 1805 (Frieden vo Pressburg) dann an Östareich, was es 1809/1810 an
Bayern abtretn hat miaßn. Selbständige Gmoa is seit 1818. Taching is 1972 Teil a
Vawoitungsgmoaschaft worn. Da Ort entwickelt si im 20. Johrhundert zu am
bedeitenden Erholungs- und Ferienort.



https://bar.wikipedia.org/wiki/Swahili

Swahili (Eignbezeichnung Kiswahili; vom arabischn 'sāhil fia „Ufa“ oda „Grenz“;
vaoitet Suaheli oda Kisuaheli) is a Bantusproch und de wichtigste Vakeassproch
vo Ostafrika. Swahili is de Muaddasproch vo de Swahili, wo vo Sid-Somalia bis
ina Nordn vo Mosambik in da Kistnregion lebm, sowia vo imma mea Ostafrikanan, wo
mit dera Sproch afgwoxn san. Mea wia 80 Millionen Menschn kenna Swahili. Damit
is de Sproch aa de wichtigste Bantusproch vo da ganzn Wejd. Vo de mea wia 80
Millionen Swahili-Sprechan san nua 5–10 Millionen Muaddasprochla.

Swahili is Amtssproch in Tansania, wos duach an Nationalen Swahilirat pflegt
wead, sowia zwoate Amtssproch und weit vabroadde Vakeassproch in Kenia. In
Uganda is s seit 2005 Amtssproch. Scho 1967 hod si de Ostafrikanische Gmoaschoft
de Feadarung vom Swahili an da Stej vom Englischn zum Zui gsetzt. In da
Demokratischn Republik Kongo is Swahili oane vo via Nationalsprochn, gredd weads
vor oim im Ostn vom Land. Swahili wead aa in Ruanda, Burundi, Sid-Somalia,
Mosambik, Malawi und af de Komoren (inkl. Mayotte) gredd.

Beim Gipfetreffn vo da Afrikanischn Union im Juli 2004 is Swahili ois
Orwadssproch gnutzt worn. Ois Vakeassproch (Handlssproch) wead Swahili von eppa
90 Millionen Menschn gredd.

Dees Wort Swahili kimmt vom Plural swāhil vom Arabischn Wort sāhil, wo „Kistn“
oda „Grenz“ bedeidd (vgl. Sahel). Dees do draus obgloadde Adjektiv as-sawāhilī
(السواحلي‎) bedeidd eppa „Ufabewohna“. Unklor is, ob de Endung „-i“ af de
arabische Nisba-Endung zruckgeht oda aus phonologischn Grindn oghengt worn is.
De Sproch wead im Swahili sejm „Kiswahili“ gnennt. Dees Präfix ki- gibt dabei
(eppa wiar im Boarischn da Artikl der Klassnanzuaghearigkeit vom Nomen o.

Swahili is aus da Begegnung vo afrikanischn Bewohnan vo de Mearesufa mit
seefoarendn Hendlan (moast vo arabischn Ursprung) entstandn. De Sproch wead
genetisch zua Sabaki-Gruppm vo de Bantusprochn vo Ostafrika grechnet. De gresste
Vawanddschoft besteht zu oana Reih vo Sprochn vo da kenianischn Kistnregion und
vo de Komoren. In da geographischn Eiteilung vo de Bantusprochn noch Malcolm
Guthrie gheat Swahili zua Zone G40.

Aa wann Swahili grammatikalisch eindeitg zu de Bantusprochn gheat, umfosst da
Wortschotz a grosse Zoi vo arabischn Vokaben. Dea Umstand hod friha efta zu oana
foischn Onohm gfiat, dass Swahili a Variantn vom Arabischn warad. In klassischn
Gedichtln ko da Otei vo arabischn Weatan bis zu 50 % liegn; im modernen Swahili
(Umgangssproch wead da Otei vo arabischn Weatan auf 20 % gschetzt.

Swahili is oane vo de wengn afrikanischn Sprochn, wo scho vor da Kolonialzeit a
Schrifttradition ghobt ham. De ejtastn dahoidanen Manuskripte stamman aus da
Zeit um 1700 und ham de arabisch Schrit (ois Adschami-Schrift gnutzt). Im 19.
Joarhundat is de Sproch zum easchtn Moi aa mit lateinischa Schrift gschriem
worn; da Missional Ludwig Krapf aus Schwobm hod dees easche Weatabiachl und de
easchte Grammatik vafosst. Untam Einfluss vo de Missionsschuin sowia de
eiropejischn Kolonialmechtn is dees Lateinische Alphabet zum Standard worn.

Des Standard-Swahili hod fimf Vokal-Phoneme: /a/, /e/, /i/, /o/ und /u/. Sie
entsprechn eppa boarischn Lautn.

Swahili kennt koane andan Diphthonge. Des Wort fia „Leopard“, chui, wead deshoib
chu’i ausgeprocha.

Omeakung: Stenga zwoa Laute in am Kastl, is da linke stimmlos und da rechte
stimmhoft.



https://bar.wikipedia.org/wiki/Slogan

De Bezeichnung kimmt vom schottisch-gälischn sluagh-ghairm, wo aus sluagh –
Voik, Heer, und gairm – Ruaf bstähd. A Slogan is domit da Sammeruaf vo de Clans
(in Friednszeidn) und da Samme- und aa Schlochtruaf im Kompf (in Kriagszeidn).

Slogans wean haptsächli in da Politik und in da Werbung oda Marknkommunikation
vawendt. Da Slogan soi in kompakta Foam a Aussog vamittln und s Publikum
schlogoatig beeinflussn. Im deitschn Sprochraum wead dafia in Fochkroasn da
Begriff Claim synonym vawendt. Genau gnumma vasteht ma owa untam Claim mehra an
strategischn Keangedankn vo oana Markn und ned de Umsetzung ois Werbeaussog.

De Agentur Endmark hod in de Joar 2003, 2006 und 2009 Claim-Studien duachgfiaht.
Dabei is de Vaständlichkeit vo englischsprochiga Werbung bei deitschn Vabrauchan
untasuacht worn. In da aktuejn Studie san zehn Werbeslogans vaschiedana Branchn
untasuacht worn. De Bandbroadn hod dabei vo Levi’s (Live unbuttoned) iwa Braun
(Design Desire) bis Langnese (World’s Pleasure Authority) greicht. Wia scho in
de Joar davoa hod de Befrogung eagem, doss iwa zwoa Drittl vo de Konsumentn de
englischn Werbebotschaftn entweda goar ned oda foisch vastenga. In Oanzefejn hom
de Iwasetzungsvasuache zu skurrijn Eagebnissn gfiaht, wia beispuisweis Mache
Deinen Brotkasten selbst fia Broadcast Yourself (YouTube) und Explosionen an der
Stadtgrenze fia Explore the city limits (Opel). Nua rund 28 Prozent vo de
Befrogtn woan duachschnittli in da Log, de englischn Slogans so zum vastäh wias
gmoant woan.



https://bar.wikipedia.org/wiki/Schuahplattler

Da Schuahplattler (dt.: Schuhplattler) is a traditionella boarischa Voikstanz.
Er is aus'm Landler entstandn. Da Nam kimmt davo, dass da Tänza s Diandl
umspringt und dabei imma wieda im Takt mit de Händ af d Obaschenkln, Wadln und
Schuahsoin schlogt.

Da Schuahplattler is ois Weabetanz und ois Oanzl-Poartanz entstandn, des hoaßt
Buama woitn duach gschickte Tankzakrobatik und lebhofts Schlogn Diandln
beeindrucka. Deshoib hod da Tänza urspringli aa a gwisse Ausdrucksfreiheit ghobt
und si ned an enge Regln hoidn miassn. Er hod Figuan zoagn, in de Luft springen,
schnaggln und plattln kenna, während si sei Diandl weida im Takt draaht hod.
Eascht zum Rundtanz san se dann imma wieda zsammkemma. Des freie Plattln hod ma
a boarisch Tanzn gnennt. Eascht Ende des 19. Johrhundat is da Schuahplattler ois
Gruppntanz standardisiat worn.

Affällig is, dass da Schuahplattler a wuida, ausdrucksstorka, kroftraubenda Tanz
is, dea aus dena Oipn kimmt. Im deitschn Sprochraum gibts gibts koan
traditionelln Tanz, dea wo an Wuidheit und Ausdrucksstärkn vagleichbor warad. De
Grind dafia san no ned obschliaßend erforscht. Amoi hom de Buam (Hoizhocka,
Knecht), de plattlt hobn, vor lauter Kroft nur so gstrotzt und woitn damit dena
Diandln imponian. Dazua kimmt, dass de oanfochn Leidl in de Berg, wia de
Hoizknecht, nua sejtn Glegenheit zum Tanzn ghobt hom, wanns dann amoi soweit
wor, hom sis so richtig Krocha lossn. Ned nua ban Tanzen, a s Raffa wor im
Wirtshaus und bei Vaostoitunga an da Togesordnung. Durch Tanzvabote vo da
Obrigkeit is de Wuidheit aa no vastärkt worn.

Tänze spuin im gsejschoftlichn Lebn und in da Kultur a wichtig Roin. Des siacht
ma daran, dass Tänze oft a Symboi fia kulturelle Identität san. Da "Samba" zum
Beispui stäht fir iwascheimande, brasilianische Lebmsfreid, da "Czardasz" fir
ungarisches Temperament, da "Syrtaki" fir griachische Gastfreindschoft und da
Flamenco fir spanische Eleganz und Leidnschoft. A ähnliche Funktion kennt da
Schuahplattler (Schuhplattler) firan boarischn Sprochraum hom. Da Schuahplattler
stäht fia Kerpabeherrschung, Ausdaua und Präzision.

Da Nam „Schuahplattler“ kimmt ausm 19. Johrhundat. De Wuazln vom Schuahplattler
genga vui weida zruck. 1030 in da Ritterdichtung Ruodlieb wiad zum easchtn Moi a
Tanz beschriem, dea wo a Schuaplattler gwen sei kännt. Es is ned sicha, ob da
Schuahplattler im boarischn Hochland oda in Tirol entstandn is. Des earschte
Buidl vo an Schuahplattler kimmt jednfois ausm Zillertoi (1812).

Da Tanz hod si oba weida entwicklt. De Schläg und de Akrobatik is mehra und
mehra gsteigat worn. Urspringlich ist da Schuahplattler weder schnej no hupfarnd
afgfiahrt worn, sundan im langsamen, markiatn Landler-Rhythmus. Mit da Grindung
vom earschtn Trochtnvarein, 1883 in Bayrischzell durchn Vogl Sepp, hod si da
Plattler ois Gruppntanz mehra und mehra durchgsetzt. Da Oanzlpoartanz is nach
und nach ganz vaschwundn. Ois is reglementiat und standardisiat worn. Dazua san
aa no musikalische und choreografische Feinheitn käma. Da Schaucharakta hod im
Gang vo da Entwicklung imma mehra zuagnumma, des hoaßt es is fir d Zuschaua
tanzt worn und nimma firs Diandl.

In Siidtiroul hod si da Schuaplattler in seina urspringlichn Foarm bis in de
30er Joahr vom letztn Joarhundat ghoiden, des hoaßt ois Poartanz in freia
Ausfiahrung.

Es gibt heit uma 150 vaschiedane Schuahplatter, de wo no tanzt wean. De
herkämmlichn Gruppntänz wean vo de Hoamat- und Trochtnvaeina ausgfiahrt.
Originalgetrei wead imma in Kroasform (nia frontal zan Zuaschaua) und gengan
Uhrzoagasinn tanzt. Es wead Wert auf exakte Trocht glegt. Es gibt a Turniere wia
s Preisplattln wo im Wettkampf de bestn Plattler bzw. Plattler-Gruppn ermittlt
wean. Danem san in de letztn 100 Joahr, neie Formen entstandn, wo dea
Schaucharakta no meahr im Vordagrund stäht. De Entwicklung zum Schauplattln und
de modernen Interpretationa hom oba dazu gfiahrt, dass des Intresse am
Schuahplattler wieda gstiegn is. Da Fremdnvakea hod vui dazua beitrogn.
Marschplattler wie da Hoizhocka san nua dafia entwicklt worn.

Des san Variantn de vo manchn obglehnt wean, wei si wenga Tradition hom. Des
wead oba grod vo dena Vaeine ins Fejd gfiaht, de de urspringliche Tradition vum
Schuahplattler ois improvisiatn Poartanz vadrängt hobn.

Plattln ko ma natiarlich mit jedn Gwand. Da des oba traditionell a oipina Brauch
is, weads moastns mitm ogstmmtn Trochtngwand tanzt. De Buama trogn Lederhosn,
schwoarze Haferlschuah, Loiferln, Laibe, Leinenhemd, Janka und an greanen Huat
mit Gamsbort. De Diandln trogn a langs Diandlgwand mit ana Schiarzn, schwoarzn
Schuach, Woijstrimpf, Spitznhosn, Untarock, enge Korsaschn, Schuitatuach und
Diandlhuat. De kurze Lederhosn hod iabrigens den Vortei, dass da Tänza mehra
Bewegungsfreiheit hod. Vo de Buama wead oba oft koa Hiatl mear trogn, wei des
bei akrobatischen Einlogn steart.

Da Schuahplattler is urspringlich nua zum Landler im Dreiviatltakt tanzt worn.
Zearscht woans 8-taktige Landler, nach und nach san oba 16-taktige Melodien
dazua käma. Im Mittloida is de Musi zum Schuahplattler mit Flätn, Dudlsock,
Zithern, Psaltern, Trommen und Fiedln tanzt worn. Durch de Entwicklung neicha
Instrumente, wia de Gwetschn, hods mit da Zeit aa musikalisch meahr Mälichkeitn
ge,. Traditionelle Musi de wo heit zum Plattler gspuit wead san: da Landler, da
Woizer, da Schottische, da Marsch, de Polka und da Zwiefache. A wann vui Rhytmen
oid san, is de Musi oft nei.



https://bar.wikipedia.org/wiki/Sanskrit

Sanskrit (संस्कृत, n., saṃskṛta, vo 'sam „zauman“ und kṛta „gmocht“, weatl.:
„zaumangmocht“, saṃskṛtā vāk: „zaumangsetzte Sproch“) is a oide indo-arische
Sproch. Es is de Sproch vo de Veden, vo de Brahmanen und vo da klassischn
indischn Kuitua; aa ane vo de liturgischn Sprochn vom Hinduismus und vom
Buddhismus und ane vo de 22 offiziön Sprochn vo Indien. .

S klassische Sanskrit is zum easchtn Moi vom Grammatika Panini im 4. Joahundat
v. Kr. systematisiat woan. De Bedeitung vo dera Sproch fia Süd- und Südostasien
is mitn Raung vom Latein und vom Oidgriachischn fia Eiropa z vagleichn. Sanskrit
hod vü modeane Sprochn vo Indien (wias Hindi und Nepal signifikant beeinflusst.
Sanskrit wiad hauptsächlich in Devanagarischrift gschriem.

De voaklassische Foam vom Sanskrit is ois Vedisch bekaunt und is bis 1500 v. Kr.
nochweisboa. Des is de Sproch vom Rigveda, ans vo de ejtastn Weake, de wos in
indoarischa Sproch gibt.

Im Boarischn gibts an Haufn Sanskrit-Lehnweata wia zum Beispü: Aria, Ashram,
Avatar, Bhagwan, Chakra, Guru, Dschungl, Ingwa, Orangn, Karma, Mandala, Mantra,
Moschus, Nirwana, Tantra, Yoga.

Fia Indien spüd Sanskrit a ähnliche Roin wias Latein fia Eiropa odas Hebräische
fia de Judn. Zoireiche iwaliefate religiöse, philosophische und wissnschoftliche
Texte san in Sanskrit vafosst. De Roin vo aana Sondasproch hod Sanskrit scho im
indischn Oitatum gspüd. Sanskrit is ois Gegnspüla zum Prakrit zsegn, des wos
dozumois de Populärsproch woa. Es Pali zöd do aa dazua. Obwoi beispüsweis vü
buddhistische Texte in Sanskrit vafosst wuan san, soi scho da Siddharta Gautama
söwa de voikstümlichare Sprochvariantn Pali bevuazugt hom.

Bei aana Zöhlung im Joa 1981 hom 6.000 Menschn in Indien Sanskrit ois
Muadasproch aungem. Rund 190.000 homs bei da Voikszöhlung 1961 ois Zwaatsproch
aungem. Es gibt stoake Bemühungen Sanskrit wiedazubelem. In de meistn Schuin vo
da Sekundarstufn im modernen Indien (bsundas duatn, wo de Staatssproch Hindi
gred wiad) wiad Sanskrit ois dritte Sproch noch Hindi und Englisch untarichtet.
Es wean a neiche Weata fia modeane Gegnständ entwickld und junge Leit dazua
motiviat, si in dera Sproch zum vaständign. Es gibt aa Zeidungen und
Radiosendungn in Sanskrit.

Sanskrit is in da Fuam vom Vedischen de ötaste vo de Indoarischen Sprochn. Ausn
Sanskrit san de foigandn Sprochn entstaund: Hindi, Urdu, Bengalisch, Marathi,
Kashmiri, Panjabi, Nepalesisch und Romani. Vedisches Sanskrit (Vedisch) is a
archaische Foam vom Sanskrit, in dea wos de via heulign Veden vo de Hindus
vafosst wuan san. Vedisches Sanskrit untascheidt si vum Klassischn Sanskrit
ungefea so wiar Homerisches Griachisch vom Klassischem Griachisch. De wichtistn
Untaschied zwischn san:

Sanskrit is im Gegnsotz zum Prakrit ois de reine und heulige Sproch ogseng gwen
und woa imma a Hoch- beziahungsweis Literatuasproch fia religiöse und
wissenschoftliche Themen. Vü Sanskrittexte san mündlich iwaliefat wuan, bevuas -
oft eascht Joahundat späda - niedagschriem wuan san. Des güt aa fia de ejtaste
dahoidane Sanskrit-Grammatik vom Panini, dea wos scho im 5. und 4. Joahundat vua
Chr. in seim Weak Ashtadhyayi de rund 4000 Regeln vo da Sanskrit-Morphologie
beschriebm hod. In seina duachdochtn Systematik duata de Konzepte vo de Phoneme,
Morpheme und Wuazln entwickln, de wos in da westlichn Linguistik eascht rund
2500 Joa späda Eingaug gfundn hom.

Sanskrit kheat zum indoarischn Zweig vo da indogermanischn Sprachfamülie. Damit
hod Sanskrit mit fost oin eiropäischn Sprochn an gmeinsaumen Uasprung, owa aa
mit klassischn Sprochn wia Latein und Griachisch. De Vawaundschoft zagt se
beispüsweise bei de Weata fia Muada und Voda: matri und pitri im Sanskrit; mater
und pater im Latein sowie mētēr (μήτηρ) und patēr (πατήρ) im Oidgriachischn. Da
Begriff yoga geht auf desöbe Wuatwuazl zruck wias lateinische iugum und s
boarische Joch.

Aundas ois in de meisten eiropäischen Sprochn san ṛ, ṝ und ḷ im Sanskrit Vokale.
Waun a anzlna Konsonant ohne Vokal gschriem wean soi, daun wiad, bsundas am End
vo an Wuat, da „halanta/virama“ (प्) vawendd. A Konsonant ohne irgend a
diakritisches Zeichn bedeit, dass eam da kuaze Vokal schwa (/ ə /) foigt. Olle
Vokale kenna nasaliat wean.

Sanskrit hod a komplexes System vo phonologischn Regln, de wos Sandhi und Samaas
haassn und aa in da Schriftsproch (aussa in de pada-Textln) wiedergem wean. Unta
Sandhi vastähd ma de Vaendarungen, de wos beim Kombinian vo Phonemen auftretn,
bsundas aun de Wuatgrenzn. Des Phänomen gibts praktisch in jeda gsprochanen
Sproch, im Sanskrit is des owa genau reguliat und kodifiziat.

Sanskrit is in seina Gschicht ned nua mit ana bestimmtn Schrift gschriem wuan.
In de easchtn Sanskrit-Texte san de Brahmi-Schrift und de Kharoshthi-Schrift
vawendd wuan. Aus da Brahmi-Schrift hod si späda de Gupta-Schrift entwicklt und
do draus de Sharada-Schrift. Seitn 12. Joahundat is mea und mea de Devanagari
zum Zug kumma, de wos heit am haifigstn vawendd wiad.



https://bar.wikipedia.org/wiki/Photographie

As Woat Photographie, aa: Fotografie, kimmt ausm Griachischn. S'bedeit sovui wia
"Zeichna mit Liacht" (aus oidgr. φῶς, phos, „Liacht (vo de Himmeskeapa)“,
„Helligkeit“ und γράφω, grapho, „zeichna“, „ritzn“, „moin“, „schreim“).

Oana vo de wenign Kritik-Punkte an da Wikipedia im Vagleich zu andane
Enzyklopädien, egal ob ois Buach oda im Internetz, is, dass do herin zweng
Buidln san.

Da Karl Valentin hod scho vor vui Joarzent dakennt, dass des mit da
Photographierarei a recht langweilige Gschicht is:

Mit Analog moant ma de "oide" Photographie, oiso wo a chemische
liachtempfindliche Obaflächn gnuzd wead. Des Wort "Analog" nimmt ma dafia eascht
her, seits aa "Digital" gibt, oiso de elektronische Photografie. Dea Begriff
"Analoge Photographie" hod se recht weid durchgsetzt, obwois gnua Fachleid
gabad, de moana, dass "chemische Photographie" da bessane Begriff war.

Untascheidn ko ma a nach da Farb oda da Abwesnheit vo Farb. Des meiste heitzdog
han Farbbuidl. Normalaweis gehds do drum, de Farbn recht echt hizkriang.
Kinstlarisch beliabt han a Buidl mit Farbvaschiebunga, z.B. Aufnahma mit da
foischn Farbtemperatur, Cross-Entwicklung und Foisch-Farbn-Infrarot. Bei
farblose Buidl red ma a vo Monochrom. Klassischerweis han des
Schwarz-Weiß-Buidl, recht beliabt han a eigfärbte monochrome Buidl wia mitm
Sepia-Effekt oda Blautonung.

De fertign Buidln kenna auf'm Papier sei, des moana de meistn wenns vo am
"Photo" redn. S'ko aba a ois Dia an d'Wand gworfn, oda neimodisch aufm Kompi
ogschaugt wean.

Ma ko aa noch dem untascheidn, wos photographiad werd. Des kenna zum Beispui
Landschaftn, Gebaide, Bleame, Viecha und Leid sei. As Photographian vo Leid is
eingdli am beliabtstn. Do ko ma nacha weida auftein noch Familienknipserei oda
auf da ernsthaftan Seitn noch Akt (Nockade), Portrait, Gruppn-Photos,
Mode-Photos (engl. Fashion) und so weida.

A Großteil vo de Photos werd nua zua Gaudi gmacht, entweda ois
Erinnerungsknipsarei oda a ois Hobby. Auf da andan Seitn stengan an Haufn
ernstare Owendunga. Neba am Photographiern fia d Presse gabads da no d
Produktphotographie fia Kataloge, Internetz-Gschäfta und ähnlichm. Ned vagessn
deaf ma aba aa de Owendunga in da Wissnschaft. Wichtig warn da d
Rentgenphotographie in da Medizin, Astrophotographie, Satelitn-Photos fias Weda
und no vui mehra.

De Begriff Brennweitn, Blendn, Belichtungszeit und Empfindlichkeit muass ma zwar
ned kenna um a guads Photo z macha. Aba se han recht intressant, weis de
bstimmendn Sacha han, des Ausschaung vo am Buidl beeinflussn. Do hod se seid dem
easchtn Photo bis jetzad zua na Handy-Kamera nix dro gändert. Trotzdem hods
natirle an starkn Fortschritt gem. D'Qualität vo de Objektiv is bessa worn, scho
seit längerm ko ma Objektive mit vaänderlicha Brennweitn baun (Zoom-Objektive).
D'zur Vafigung stehadn Wert fia Blendn und Beliachtungszeit han erheblich
daweitad worn und d Empfindlichkeit vo de Aufnahmemedien is stoark ogstieng bei
gleichzeitig hähana Aufläsung bzw. feinara Kearnung.

D Woi vo da Blendnzoi hod ned nua a Wirkung auf'd Helligkeit, se wirkt se a aufd
Schärfndiaf aus, und domit recht stark aufd Dateigstaltung.

Da ma mit da Blendn ned den ganzn Bereich vo megliche Helligkeitn obdeckn ko,
bracht ma a zwoate Meglichkeit, des ganze eistejn zum kena. Dafia nimmt ma d
Beliachtungszeit. Je länga Liacht auf des liachtempfindliche Medium foid, desto
hella werd des fertige Buidl. Doppede Zeit gibt doppede Helligkeit. Mit na Zeit
vo mehrare Minutn in da Nacht und wenige tausendstl Sekundn bei stoarka Sunna
kriagt ma des Ganze nacha scho in Griff. De Zeitn wern genauso iba de Wurzl aus
zwoa gstuaft wia de Blendn. Moistns werds ois Kehrwert ogem. Wenn auf da Kamera
90 steht, hoaßt des 1/90 Sekundn. A bissal auf- und abgrundt werd do aba a: 0,7"
- 2 - 3 - 4 - 6 - 8 - 10 - 15 - 20 - 30 - 45 - 60 - 90 - 125 - 180 - 250 - 350 -
500 - 750 - 1000 - 1500 - 2000 - 3000 - 4000 - 8000

Wenn gnua Buidl schnej hintranand aufgnomma wern, ko ma Bewegung doarstejn. Da
war ma nacha beim Thema Fuim und Fernsehn. Des Wort Fuim fia de bewegtn Buidl
kimmt a vom photographischn Fuim, bloß dass ma da an vui lengan Streifn davo
bracht.



https://bar.wikipedia.org/wiki/Otto_von_Bismarck

Da Otto Eduard Leopold von Bismarck-Schönhausen (ab 1865 Graf, ab 1871 Fürst von
Bismarck, ab 1890 Herzog zu Lauenburg; * 1. Aprui 1815 in Schönhausn; † 30. Juli
1898 in Friedrichsruh bei Hamburg) is von 1862 bis 1890, mit eina kurzn
Untabrechung im Jahr 1873, Ministapresident von Preißn gwen. Zugleich is er von
1867 bis 1871 Bundeskanzla vom Norddeitschn Bund und von 1871 bis 1890 da
easchte Reichskanzla vom Deitschn Reich gwen, dessn Gründung er aa maßgeblich
vorotriebm hod.

Ois Reichskanzla is da net zuletzt für sei Roin im Kuiturkampf bekannt, bei dem
er si v. a. gega'n Katholizismus im Reich gstöit und de katholische Bevöikarung
mit repressivn politischn Maßnahmen bekämpft hod (z. B. da Kanzlparagraph oda s
Brotkorbgsetz). So hod er de Katholiken gar zu Reichsfeindn stilisiat. Sei
wichtigsta politischa Gegna im Kuiturkampf is desweng da Ludwig Windthorst von
da katholischn Zentrumspartei gwen. Nochdem da Bismarck oba gmerkt hod, dass de
Zentrumspartei und s katholische Milieu durch seine Angriffe nur gstärkt worn
san, hod er si nachad doch af Verhandlungen eilassn miassn. In de 1880er Jahrn
hod er si desweng um a Entschärfung im Konflikt bemüht, und mi'm zwoatn
Friednsgsetz von 1887, mit dem de meistn anti-katholischn Gsetze afghobm worn
san (mit Ausnahme z. B. vom Kanzlparagraph), is da Kuiturkampf mehr oda weniga
beendet worn.



https://bar.wikipedia.org/wiki/Obabayern

Obabayern (amtli: Oberbayern) is im Freistaat Bayern sowoi a Bezirk wiara a
Regierungsbeziak.

Dea Regierungsbeziak liegd im Siidostn vo Bayern. Sidlich und estlich grenzda an
Estareich, im Nordostn an Niedabayern und Obapfoiz, im Nordwestn an Middlfrankn
und im Westn an Schwobm. Zum erschdn Moi erwähnt werd da Begriff 'Obabaiern'
1255. Domois hod aba da Cheamgau und de Gegnd vo Reichahoi no zu Niedabayern
ghead.

S'Kuituareferat vum Beziak feadert iwaregionale Kuitua-Vaanstoitungen in
Obabayern. Da Beziak Obabayern is aa da Träga vo de Freilichtmusäen af da
Glentleiten und in Amerang und vum Kuitua- & Buidungszentrum im ehemoilign
Klosta Seeon.

Da Beziaksdog wiad zu gleichn Zeit wie da Bayerische Landdog gwejd; da Woikroas
Obabayern setzt si aus 58 Abgeordnetn und 4 Iwahang- und 6 Ausgleichsmandatn
zsamm.

² 1954 und 1958 Gesamtdeutscher Block/Bund der Heimatvertriebenen und
Entrechteten|GB/BHE

Mit da easchtn bayrischn Landesteilung vo 1255 is untan Ludwig am Strengen a
sejbständigs Herzogtum Obabayern gschaffa woan. Des Herzogtum woa owa mitm
heitign Regiarungsbeziak ned deckungsgleich. Noch da voriwagähandn
Wiedavaeinigung vo 1340 is des Herzogtum Bayern 1392 dreiteit woan: In Obabayern
hods nach Bayern-Minga und Bayern-Inglstod gebm, in Niedabayern
Bayern-Landshuad. Danebm hos in Niedabayern ois viats Herzogtum scho seit 1349
Bayern-Straubing gebm. 1505 woan olle Teiherzogtüma wiedavaeint. Fia
Vawoitungszwecke is Bayern nacha in Rentämta afteit woan. Mit da Bayrischn
Vafossung vo 1808 is des domolige Kinireich Bayern in Kroas afteit woan; de hom
dena heitign Beziakn entsprocha, ned ebbas dena Landgreis.

1837 hod da Kini Ludwig I. as franzäsische Namasystem fia de bayrischn Kroas
noch Flussnama duach historisiarende Bezeichnunga easetzt, de wo de Gschicht vo
de bayrischn Landesteile widaspiegln soitn. Daduach is ausm Isarkroas da
Regiarungsbeziak Obabayern entstandn.

Obabayern hod ned grod wenig Industrie, vor oim in da Näh vu gressane Städd wia
Minga oda Inglstod, wo unta andam Autos (Audi) baut und Fuim draht wern. As gibt
oba afm Land nu an Haffa Bauan, vui Kia, Facken, Wiesn und Gmiasobau.



https://bar.wikipedia.org/wiki/Nintendo

Nintendo is oana vo de fiarandn Videospuiheasteja. Da Firmansitz vo dene liegt
vo Ofang o in Japan. De hamand im Johr 2006 4,2 Milliardn Euro Umsotz gmocht.
Bevor dass Nintendo Videospui gmocht hod, hams zeascht Spuikortn in Japan
heagstejt.

De erschte Konsoin (bzw. Handheld) vo Nintendo is da Game & Watch im Joa 1982
gwen. Danoch hamans Spuiautomatn fir Spuihoinn gmocht. An Durchbruch homs anno
1984 mid am Nintendo Entertainment System (NES) ghobt. Schnöi sans zsamma mit
eanam Konkurrentn Sega zamm zu oam von de fiahrndn Videospuifirman woan. Nachdem
da NES des Master System vo Sega aufam Moakt scho deitlich abghängt ghobt hod,
homs dann mita nextn Genarazion no oan draufgsetzt und mitam Super Nintendo
eanane Führungsposizion fira lange Zeid weida ausbaut.

Donn is de schwoaze Stund fia Nintendo kema: Da eigenwillige neie Handheld
Virtual Boy (a komischs 3D-Ding, des wosd da foat Aung schnoin hättst soin), in
densa guads Eck Göid einigsteckt hottn, is zu am Dodalflopp fakumma und de neie
Konsoin N 64 (voamois unta Fans untam Oabeitstittl "Ultra 64" bekannt) hod se
mim Release deamoßn fazegat, das de Fans iagndwann de Geduld faloan hom. Da
Gewinna bei dera Sach woa da Sony, dea deshoibatweng no etliche mea vo seine
Playstations hod absetza kenna. Aaa de Spuiheasteja hom des schnej gsponnt, dos
da N 64 technisch wie vom Kundnkreis nimma mit da Konkurrenz mitkumma is und
eanane Spiele liaba auf'm Playstation außabrocht. Damit woa da Abstuaz vo
Nintendo füas Easchte besieglt und da N 64 is ned zu Unrecht recht ziegig in da
Fasenkung faschwundn.

Und znaxt konnt' sie da Nintendo a so schnöi nimma darappln. Wei a de nexte
Generation füa den einstign Gigantn nur durchwachsne Eafoige breitghoitn hod. De
neie Nintendo-Konsoin Game Cube hod eh an schwern Stoat ghobt gega de
mittlaweile übermächtig vatretana Playstations (mittlaweile hod da Sony scho die
PS2 außabrocht ghobt). Zwoa wa da preisliche Voateil znext auf da Seitn vo
Nintendo (wei'd PS2 deira woa) oba mit richtig guade, exklusive Spiele-Krocha
hods hoid owei a weng gmangelt, woduach a da Game Cube bloß vahoitne Eafolge
azielt hod.

De b'rühmteste Figuar fo Nintendo is ohne Zweifei da Super Mario, den was da
Miyamato Shigeru afund'n hod. Des is a Klempner mit roadn Anzug, der af
Schuidgretn umananda springt, um de Prinzessin Toadstoal (in manche Spiele
hoaßts a "Peach") zum rettn. Sei greßda Feind is da Bowser (Manchmal a "king
Koopa" ghoaßn). Der kimmt in fast jeden Spui vor, wo da Mario vorkimmt. Mario
hod a an Bruader, der wo Luigi hoast und der dritt mid eam meist gegen as Bese
o. - As easchte Spui wo da Mario auftaucht is', woa in de Achtziga s Donkey
Kong, wos'd hosd a komischs Gerüst auffgraxln miaßn, wora Aff de Toadstoal
gfonga ghoitn hod. Und domids as dobei a recht schwer host, hoda Fessa nocham
Mario gschmißn. Üba die hosd dann drübahechtn deafa. Und weil as sowieso ollawei
mid da Hupfarei ghobt hod, hod ma ned zletzt a noch'm am Mario a ganzes Schonre
gnannt: As "Jump'n Run".

Späda hod da Mario dann a Revival mit de Super Mario Bros (NES), Super Mario
Land (Game Boy) und Super Mario World-Teile (SNES) auf diverse Nintendo Konsoin
und Handhelds ghobt. Do woans dann scho a weng weida und ma hod se duach ganze
Levels springa deafa, plus demma no a Anzahl vo faschiene Extra-Items eisommein
hod kenna, de wos eim faschiene Fähigkeiten brocht hom.

Asonsonstn hod da Nintendo den Mario und seine Freind außadem als Zuggaul fia x
ondane Spiele vawendt, die eigndlich nix mit am Mario zum doa hottn und füa sie
söibst gnomma eigendlich zmeist a rechts Graffei woan: Goifspuin homs n loßn
affam Game Boy (Mario Golf) und Kekse soatiean hädda soin (Mario & Yoshi). Kuaz
gsogt: Wann immas gsogt hom "im Grund' is des a Scheiß..." hod da Mario heahoitn
miaßn, um an Umsatz wenigstens a weng zum pushen.



https://bar.wikipedia.org/wiki/Margaret_Thatcher

De Margaret Hilda Thatcher, Baroness Thatcher of Kesteven LG, OM, PC (* 13.
Oktoba 1925 in Grantham, Lincolnshire ois Margaret Hilda Roberts, † 8. Aprü
2013) is a ehmalige britische Politikain, de vo 1975 bis 1990 Vorsitznde von da
Conservative Party sowie von Mai 1979 bis Novemba 1990 Premierministerin vom
Vereinigtn Kenigreich gwesn is. Sie is de easchte Frau in diesm Amt gwen und hod
von alln bisherign britischn Regiarungschefs von de letztn 150 Jahrn de längste
Amtszeit ghabt.

Im Jahr 1982 hod s Vereinigte Kenigreich unta Thatchers Regiarung 'n Kriag gega
Argentinien um 'n Besitz von de Falklandinsln gführt, wos üba 200 britischn und
üba 600 argentinischn Soidatn s Lebm kost hod.

A andas wichtigs Ereignis währnd Thatchers Regiarung is da Streik von de
Bergorbeita von 1984 bis 1985 gwen, bei dem de Orbeita gega de geplante
Schliaßungen und Privatisierungen von eahnare Zechn protestiatn. Da Streik hod a
Jahr dauat. De Gwerkschaft National Union of Mineworkers (NUM) hod boid de
Rücklagn („Streikkassn“) afbraucht ghabt und hod nachad koane Streikgöida mehr
zoihn kenna. Danoch ham si vui von de Bergleit verschuidet. Am 3. Meaz 1985 hod
a Delegiatnkonferenz von da NUM schliaßlich für s End vom Orbatskampf gstimmt.
Durch diesn „Sieg“ Thatchers üba de Bergorbeita is da Einfluss von de englischn
Gwerkschaftn dauahaft gsunkn und da Weg für de fortgsetzte, ungehindate
Ausbeutung freigmacht worn.

Nebm de Zerschlagung von de Gwerkschaftn hod Thatchers Regiarung aa zum Ruin vom
effntlichn Sektor durch de Privatisierung gführt, bsondas vom National Health
Service. 'S englische Gsundheitswesn hod si bis heit no net ganz von Thatcher
erhoit; es guit zwar ois relativ kostngünstig, is oba aa no bsondas fia Skandale
und sehr lange Wartelistn af Operationen bekannt. Außadem wird dera Ignoranz
gengüba immaterielln gsöischaftlichn Wertn vorgworfa.



https://bar.wikipedia.org/wiki/Main

Da Main oda Moa is mit 527 km da längste rechte Nemfluss vum Rhein und da
längste Fluss, dea af seina gsamtn Läng innahoib vo Deitschland valafft.

Da Main fliaßt vo Ostn noch Westn, wo fia Middleiropa ungwehnlich is. Ea fiaht
duachs fränkische Mittlgebirg, duach historische Kloastädt, duach Wiazburg und
duachs fränkische Weinbaugebiet. Zwischn Mainz und Wiesbodn fliasst a in an
Rhein. Davoa valafft a no duach de Innenstod vo Frankfurt am Main.

Da Main lafft durch de Bundeslända Bayern und Hessn. Im Bereich vo da Stod
Wertheim buidt a af rund 25 Kilometa Läng de Grenz zwischn Bayern und
Baden-Württemberg. Er mindt ban Wiesbodna Stodtei Mainz-Kostheim in an Rhein.
Rechnet mn de Regnitz mit da Pegnitz ois Quejfluss, hod ma a Gsamtläng vo 567 km
Fliaßstreckn.

Da Nama Main is vom indogermanischn Wortstamm *mein-/*moin-/*min- obgleitet,
vawandt mit idg. *meu- "feicht, netzn, unreine Flissigkeit; waschn". De Kejtn
hom an Fluss Moin oder Mogin gnennt. Wia de Räma im 1. Joahundat v. Kr. in des
Gebiet kema san, homs den Nama in Moenus, latinisiat so z. B. bei Plinius
(naturalis historia) oda Tacitus (Germania). Im Mittloida is da Fluss moastns
ois Moyn oda Moyne iwaliefat. Da Nam Meyn is zan easchtn Moi im 14. Jahrhundert
aftaucht.

De längstn Nemfliss vom Main is de Fränkische Saale (rechts, 125 km), de Tauba
(links, 114 km), de Nidda (rechts, 90 km), de Kinzig (rechts, 86 km) und de
Regnitz (links, 59 km).

Zamma mit iam Quejfluss Pegnitz is de Regnitz olladings 162 km long und domit da
längste Nemfluss. Aussadem fiat de Regnitz an da Mindung deitlich mehr Wossa
(51,2 m³/s) ois da Main (42,1 m³/s), so dass se hydrografisch sogor ois da
Haptfluss vom Mainsystem gejtn ko . An da Pegnitz liegt außadem de mit Obstond
grässte Stod an am Main-Zuafluss, Niamberg.



https://bar.wikipedia.org/wiki/LaTeX

LaTeX [ˈlaːtɛç] (oda [ˈlaːtɛχ]), des is a Softwärpakal, mit dem ma as
Textsatzprogramm TeX vui eimpfacher hernemma kon. D'Version 2ε is grod aktuell.

Des Programm TeX is von Donald E. Knuth, der wo a Professor an da
Stanford-University is, entwicklt worn. Leslie Lamport hod na an Ofang vo den
1980er Johr zu dem Ding LaTeX entwicklt (im Prinzip warns grod a boar Makros).
LaTeX hoast Lamport TeX. Heid nimmt ma fast imma LaTeX her, wenma TeX braucht.

Andas wia noamale Textverarbeitungen, da woma sein Text auso eigibt, wira
hintahea ausdruckt wead (WYSIWYG = what you see is what you get), hod ma bei
LaTeX/TeX blos a boar Texdatein, da wo ma hoid dazuaschreib wos a Üwaschrift und
iagndwos andas is und LaTeX mocht dann a Übaschrift draus. Aiso bevoa das des
LaTeX-System an Text draus mocht, muas den Quelkod, dem wo ma eam gem hod
vaorban. Des Layout des wod hintahea rauskimmt schaud dafüa schee aus und ma
konn sogor PDF-, HTML- und PostScript-Datein erzeugn lassn. Füa Diplomarbeitn
oda irgnd a andas Zeig, des wod recht vui Seitn hod, is des bsondas praktisch.



https://bar.wikipedia.org/wiki/Kanton

De 26 Kantone (franzesisch: cantons, italienisch: cantoni, rätoromanisch:
chantuns, in da Deitschschweiz traditionö Stände) san de Gliadstootn vo da
Schweizarischn Eidgenossenschaft. Da Ausdruck is 1475 zum easchtm Moi in ana
Freiburga Akte vawendt wuan.

Jeda Kanton hod a eigne Vafossung und eigene gsetzgebende, exekutive und
juristische Beheadn. Olle Kantone hom a Aakauma-Parlament (Grosser Rat,
Kantonsrat, Landrat, Parlament). Des hod je noch Kanton 49 bis 180
Parlamentssitz. De Kantonsregiarung (Regierungsrat, Regierung, Staatsrat,
Standeskommission) besteht je noch Kanton aus fünf oda siem Mitgliedan.

Heit wiad de Aunzoi vo de Kantone meistns mit 26, maunchmoi mit 23 aungegem. Da
Grund dafia is, dass sechs Kantone (Obwalden, Nidwalden, Appenzell Innerrhoden,
Appenzell Ausserrhoden, Basel-Stadt und Basel-Landschaft) aus historischn Grindn
ois Hoibkantone bezeichnet wean. (Seit der Totalrevision der Bundesverfassung
der Schweizerischen Eidgenossenschaft vo 1999 haßts "Kantone mit geteilter
Standesstimme"). De Untascheidung is nua bei der Besetzung vom Ständerat und
beim Ständemehr relevant, hod owa kaan Einfluss auf de innere Autonomie.
Korrektaweis miassat ma desweng vo 26 Kantonen, own 23 Ständn redn.

De zwaabuachstobign Kantonsobkiazungen (Sigel) san vabratt; zum Beispü sans fia
Autokennzeichn vuageschriem und wean in da ISO 3166-2:CH vawendt (mitn Präfix
«CH-», zum Beispü CH-SZ fian Kanton Schwyz).

De Kantonsnaumen wean in da Schreibweis wiedagem, wias im Artikel 1 vo da
Bundesvafassung z findn san, ned owa in da offiziölln Reihnfoige. Heavuaghom san
de Bezeichnungen in de jeweilign Aumtssprochn vom Kanton.

1 Die Schreibweise mit tz wird vom Guide du Typographe romand verwendet und ist
dementsprechend häufig anzutreffen.



https://bar.wikipedia.org/wiki/Jerusalem

Jerusalem (hebräisch: ירושלים/ Jeruschalajim, arabisch القدس‎ al-Quds
(asch-Scharif), „de Heilige“, oidgriachisch Ἱεροσόλυμα, lateinisch: Hierosolyma)
is mit 933,113 Eihwohna (2012) de Haptstod vom Stoot Israel. Jerusalem liegt in
de Judäischen Berg zwischn am Middlmeea und am Doaden Meer. In da Stod is da
Sitz vom Presidentn und aa vo da Knesset wia a am oberstn Gricht und da
Exekutive.

Jerusalem is oane vo de oidesten Städt vo da Welt: easchte Erwähnungen gehn auf
des 19. Joahundat v. Kr. zruck. De Bibel sogt, dass da Kini David Jerusalem um
des Joa 997 v. Kr. erobert hot und zum politischn und religiösn Mittelpunkt vom
Kenigreich Israel gmacht hot. Unta remischa Herrschaft is der vo Herodes
ausgstattete zwoate Tempe im Joa 70 n. Kr. am End vom Jüdischn Kriag durch an
Titus zeaschtört worn. 638 ham de Araber im Zug vo da islamischen Expansion de
Stod erobert. Nach der christlichn Eroberung vo Jerusalem ham Kreizritter des
Kinireich Jerusalem errichtet. 1187 hats da Saladin (arabisch Salah ad-Din Yusuf
ibn Ayub) zruck erobert. 1516 is Jerusalem zum Vawoitungssitz vo am osmanischn
Sandschak (Regierungsbeziak) worn. Am 9. Dezemba 1917 is de Stod von britische
Truppn bsetzt worn. Bei da Grindung vo Israel 1948 is de Stod hart umkämpft gwen
und war dann bis 1967 teilt.

Des Spannungsverhältnis zwischn da Antike und da Moderne is in dera Stod mit
ihra multikulturelln und multiethnischn Bevökarung bsunders sichtbar. De Altstod
is vo a Mauer umgem und hot vier Teile: des jüdische, christliche, armenische
und muslimische Viertel. Da politische Status vo da Stod is bis heit
international umstrittn. Des betrifft bsunders des 1967 vo de Israelis eroberte
Ost-Jerusalem, des wichtige Heiligtüma vo de drei groußn, monotheistischn
Weltreligiona beherbergt.

De Oidstod vo Jerusalem is 1981 zum UNESCO-Wödeabe da Menschheit erklärt worn.
Wichtige christliche Stättn san de auf de Grundmauern vo a Basilika aus'm 4.
Joahundert erbaute Grabeskira und de Via Dolorosa. De circa 400 Meta lange, vo
de Judn „Westliche Mauer“ ghoaßne Klagemaua is a Teil vo da Stützmaua vo dem
Plateau, auf dem da grouße Tempe vom Herodes dem Groußn gstandn is. Wichtige
muslimische Bauwerk auf dem Tempeberg san da Felsndom und de al-Aqsa-Moschee.

De wichtigstn Museen in Jerusalem san des Israel Museum mit am „Schrein vom
Buach“, des Rockefeller Museum fia Archäologie, de Holocaustgedenkstättn Jad
waSchem, as Naturhistorische Museum und as Bazabel-Museum fia Volkskunst und
Folklore.

Zu de bekanntern Buidungseirichtunga in da Stod ghern de 1918 eröffnete
Hebräische Universität vo Jerusalem, de 1959 gründte Israelische Akademie, des
Planetarium, as Zionistische Zentralarchiv, de Gulbenkian-Bibliothek und de
Jüdische National- und Universitätsbibliothek.



https://bar.wikipedia.org/wiki/Isaac_Newton

Sir Isaac Newton (*  4. Jenna 1643 in Woolsthorpe-by-Colsterworth in
Lincolnshire, England †  31. Meaz 1727 in Kensington) woar a englischa Physika,
Mathematika, Astronom, Alchemist, Philosoph und Vawoitungsbeomta.

In seina Zeid, wo zwischn natialicha Theologie, Natuawissnschoft und Philosophie
no ned schoarf trennt woan is, hod ma an Newton an Philosophn gnennt.

1687 hod a de Philosophiae Naturalis Principia Mathematica aussabrocht. Se guit
ois oans von de Weake mid'm greßtn Eihfluss af de Wissnschoftsgschicht und hod
de Grundlong fian Groußtei vo da klassischn Mechanik gschoffa. In dem Weak
bschreibt a de Gravitationsgsetze vo da universoin Gravitation und de
Bewegunsgsetze. Domit hod'a iwa 300 Joar de Physik mitbstimmt. Er hod aa des
easchte Spiaglfeanroah baut. In da Mathematik hod'a unobhängig vom Gottfried
Wilhelm Leibniz de Infinitesimoirechnung entwicklt.

Zweng seina Leistunga, voa oim in da Physik und Mathematik, guit da Newton ois
oana vo de greßtn Wissnschoftla vo oin Zeidn. De Principia Mathematica wean ois
oans vo de wichtigstn wissnschoftlichn Weake eihgstuaft.

Nochm Newton san des Newtonsche Näharungsvafoahn und de SI-Eihheit vo da Kroft
(Newton), de Newtonsche Axiome sowia de Newton-Cotes-Formeln bezeichnt worn,
außadem da Asteroid (662) Newtonia sowia a Mondkrata.



https://bar.wikipedia.org/wiki/Homer

Homer is da easchte nomantli bekonnte Dichta vo da griachischn Antike. Ea hot
veamutli geng am End vom 8. Joahundat v. Kr. in de vo de Griachn kolonisieatn
Gebiat vo Kleinasien glebt unn guijt oijs da Schepfa vo de ejjtestn Weak vo da
omndländischan Litaradua: vo da Ilias, da Odyssee unn vo de Homerischn Hymnan.

Homer, (oijdgriachisch Ὅμηρος, Hómēros; heit: Όμηρος, Ómiros) bdeitet aa
„Goasl“. Olladings is da Nom in da Antikn weng seina ongeblichan Blindheit aa vo
ὁ μὴ ὁρών, ho mē horōn, „dea nix Siagande“, obgleit woan.

Scho in da Antike is iaba de Peason vom Homer unn sei Heakunft diskutiat woan:
Smyrna, Athen, Ithaka, Pylos, Kolophon, Argos unn Chios hom gmoant, se waan sei
Gebuatsoat. Oane vo de Legendn vazeijt, ea waa on am Fluss Meles oijs a ledigs
Kind boan woan, unn sei uaspringlicha Nom waa Melesigenes („Dea vom Meles
Heastommande“) gwen. Ea is vamutli auf da Insl Íos gstoam.

Vo seim Vodan woaß ma nix, oba mehrane Queijn san se einig, dass sei Muada
Kreitheïs ghoaßn hätt. In da Antikn is ea oft oijs blinda Greis dogsteijt woan.
Trotz dera scho domoijs emsign Hypothesenbuijdungan iaba sei Heakunft, sei
Ausschaung unn iaba seine Lemnsdatn is bis heit ned amoij kloa, obs a
historische Peason „Homer“ iabahapts gemn hot.

De Dostellung vom Homer oijs an blindn unn oaman Wondasänga geht unta ondam auf
oan Apollon-Hymnus zruck, vo dem ma sogt, ea waa vom Homer, wos oba scheints ned
stimman tuat. Dogeng sprechan unta ondam de fia des Weak eafordalichn gnauan
Kenntnis vo de oban aristokratischn Schichtn, de a oama Wondasänga ned hätt homn
kennan. Oba weil de Epn – uaspringli mindli voatrong – in easchta Linie voa
aristokratischm Publikum Ghea gfundn homn, wobei de Sänga (oda aa Rhapsoden) zum
Teil längane Zeit in dem Oikos dea Adlign gwohnt unn zu dera ihrane Untahoijtung
beitrong homn, is a denkboa, dass aa da Homer mit da Lemnsoat vo seine Gostgeba
vatraut gwen is unn zu dera Bevöijkarungsgruppn gheat hot. Foarande Sänga, de vo
oam Fiastnhof zum ondan zong san, find ma aa in de Epn (eppan Demodokos am Hof
vo de Phaiaken beim Alkinoos). A boa vo de Foascha vamutn dodan
autobiographische Element, de da Homer in sei Epn hätt eifliaßn lossan.

Briamt woan is Homer oijs da Dichta vo zwoa vo de friastn Epn in da
Weijtlitaradua, des san de Ilias unn de Odyssee. Ilias unn Odyssee san de
easchtn groaßn Schriftzeignis vo da griachischn Gschicht, unn mit eahnan bginnt
noch klassischa Osicht de eiropäische Kuijdua- unn Geistesgeschicht. Ob da Homer
oba iabahapts da Autor vo de Epn is, woaß ma ned wiakli. Wenn ea iabahapt glebt
hot, donn moana ned wenige, dass a heijkstns oans vo dene zwoa gschriem hot. Oba
nix gnaus woaß ma ned, und gwies is do goanix. (Sieg aa den naxtn Obsatz)

De litaraduawissnschoftliche Frog noch da Uahebaschoft vom Homer wead de
Homerische Frage gnennt. Haptsächli gehts dobei um de Frog, ob da Homer
tatsächli da Vafossa nua vo da Ilias oda iabarhapts vo oane vo de zwoa Epn gwen
is, oda ob unta dem Noman „Homer“ vaschiedane Dichta zsammagfosst woan san, de
de ejjtane, mindli iabaliafatn Song vaschriftlicht kompiliert homn.

A weidana Aspekt vo da „Homerischen Frage“ is de Datierung vo de boadn Epn: Hätt
de deitli jingane Odyssee iabahapts no währand da Lemnszeit vo dem Ilias-Autor
gschriemn sei kennan? Deils wead do oba dovo ausgangan, dass de Ilias a Jungd-
unn de Odyssee a Oijtasweak vom Homer gwen is.

Litaraduawissnschoftlich stilistische Analysen neing heit aufgrund vo da houn
kompositorischn Kunst unn da duachgehandn sprochlichn Qualität vo de boadn Epn
wiadarum dozua, wia de antikn Autorn auf an gmoansaman Vafossa („Homer“) oijs
woarscheinli zu foijgan.

De greijßtnteils legandean antikn Viten vom Homer berichtn außadem vo weidane
eahm zuagschriebane Weak. Dodobei hot ses woij duachweg um Pseudepigraphen
ghondlt, vo dene außa a boa Fragment nua de vamutli ned-homerische Travestie vo
dem Kriag zwischan de Frösch unn de Meis komplett eahoijtn is.

Genauaso umstrittn is de Uahebarschoft vo de emnfoijs Homer zuagschriabanan 33
Gedicht, de sougnanntn Homerischan Hymnen – des san Preisliada auf griachische
Götta. Sie stengan de boadn Epn stilistisch noh. Rhapsoden homs oijs Eileitung
zua eanane Rezitationen voatrong. Briahmt san da Hymnos an Apollon unn da Hymnos
an Aphrodite.

De Nochwiakung vo de am Homer zuagschriemnan Weak ko goa ned iabaschätzt wean.
De woan scho fia de griachische Antikn wichti, um aus de oanzelnan Stämm unn
Poleis a gmoansams griachischs Seijbstvaständnis heazsteijn, wos wiedarum fia de
Rema donn spada des Voabuijd gwen is, es mim Vergil seim Epos Aeneis genauaso
zmocha.

Im Mitteloijta is donn a wenig staad um die Kenntnis vom Homer woan, oba da
Dante Alighieri (1265 - 1321) nennt Homer donn scho wieda den easchtn unta de
göttlichan Dichta, weil ea in eam des Voabuijd vom Vergil siegt unn dem seine
Weak hot ea schia bärig gfundn. Noch da Flucht vo de griachischn Gleatn, de 1453
weng de Osmanen aus Konstantinopel obghaun san, is de Kenntnis vo de griachischn
Queijn unn domit aa vo Homer in an Westn glongt unn hot donn de Renaissance
stoak beeinflusst.

Mit de Iabasetzungan vom Johann Heinrich Voß ist da Homer in Deitschland zum
Auslösa vo da Liab zua griachischn Kuijdua gwoan (vgl. Johann Wolfgang Goethe:
„[...] das Land der Griechen mit der Seele suchend“, in: „Iphigenie auf
Tauris“). Donk da antifiaschtlichan unn antiklerikaln Intelligenz seit am
Hainbund is duach Wilhelm von Humboldt de griachische Sproch (nebam Lateinischn)
zuram Keanstoff vo da Buijdung in am Humanistischn Gymnasium woan.

Homerische Stoff unn Theman san sowoij in da klassischen antikn oijs aa in da
eiropäischn Litaradua unn bei de Buijdendan Kinstn oijgengweatig. In da ghobanen
Umgongssproch findn se heit no massig vui Redewendungan aus seim Weak unn
„geflügelte Worte“ (aa dea Bgriff stommt vo eahm).



https://bar.wikipedia.org/wiki/Franz_Marc

Franz Moritz Wilhelm Marc (* 8. Feba 1880 z Minga; † 4. Meaz 1916 ba Verdun,
Frankreich) vor a boarischa Mola und nebm Wassily Kandinsky Mitbegrinda vu da
Redaktionsgmoaschoft „Der Blaue Reiter“. Ea guit ois oana vu de bedeitandstn
Mola vom Expressionismus in Deitschland.

De friaan Weake vom Marc worn vom Stui hea akademisch-naturalistisch. Noch seim
Bsuach vo Paris anno 1907 is a vom Postimpressionismus beeiflusst gwen. Zwischn
1911 und 1914 hom Stuielemente vom Fauvismus, Kubismus, Futurismus und Orphismus
dominiat. Ea hod owa aa in dera Zeit gegnstendle gmoit, vor oim Viecha worn
seine Motive, wie zan Beispui in de Weak Der Tiger, Blaues Pferd, Der Turm der
blauen Pferde oder Tierschicksale. Dees easchte abstrakte Gmejde vom Marc
Kämpfende Formen is 1914 enstandn. Im Zug vo da Mobuimochung vorm Easchtn
Wejdkriag hod a si freiwuillig gmejd und is zwoa Joa spoda vor Verdun gfoin.

Noch da naturalistischn Ausbuidung is da Marc zan expressionistischn Stui
gwexld. Ea hod Technikn wia Ejfoarbm, Gouachen, Bleistift und Aquarej vawendd.
Seine bevoazugtn Motive woan Viecha ois Sinnbuid vo Uaspringlichkeit und
Reinheit. Ea hod damit a paradiesische Wejd zan Ausdruck bringa woin. Foarbm hod
a dobei symbolisch eigsetzt: Rod fia de Materie, Blau fias Mennliche und Gejb
fias Weibliche.



https://bar.wikipedia.org/wiki/Flatza_Waund

De Flatza Waund (dt. Flatzer Wand) is a Beag in de Guadnstoana Oipn. Se liagt in
da Higllaundschoft zwischn Schneebeag und Weana Beckn in Niedaöstareich. Am
Plateau owahoib vo de Föösohbrich' hosd a schene Aussicht.

Vo Wean oda Neistod foahst easchta bis Neinkiachn (entweda iwa de 17er oda de
Autobauhn), vo duatn iwa de 26er Richtung Puchberg/Sieding. Glei noch da Bauhn
biagst rechts oh, so kummst iwa Mahraschduaf auf Flatz.

Bsundas beliabt san u. a.: Dopplsteig, Internationole Härtn, Summer's almost
gone, Windbocha Gedächtnisweg, Sweet Thing, HF-Riss, Rumpelstilzchen,
Müslimaunn,...

Aunfgaungt hods uma 1900, ois de oipine Gsööschoft „D'Schwarzataler“ de easchtn
Routn eaöffnat hod. Da Vareinsgründa Raimund Fürst is ois easchta Steig' wia ihn
Schwarzatalersteig, Gregerlsteig und Sechsdirndlsteig klettat und hod a den
Fürststeig earicht'. Ab 1985 is augfaungt wuan, de Flatza Waundl klettatechnisch
zan daschliaßn.

De easchte Hittn an dera Stöö is 1923 vo de Natuafreind baut, owa 1945 vo de
Russn zasteat wuan. 1965 is de neiche Hittn eaöffnat wuan.

Es Laundschoftsschutzgebiet Sierningtoi umafosst de Katastralgmoana Flatz und
Sieding, ois Naturpark ausgwiesen is da Nordosttäu, zwischn de Uatschoftn
Hintnbeag und Raglitz und ihm Strengbeag. Da Natuapark Sierningtoi-Flatza Waund
is 1976 gründt wuan. Beide Schutzzonan liagen eppa zua Hööftn im FFH-Gebiet
Nordöstliche Raundoipm: Hoche Waund-Schneeberg-Rax (Europaschutzgebiet
AT1212A00).

Des Gebiet is scho in da Jungstoazeit und Bronzezeit bsiedelt Gwen; ma hod im
Laungen Loch Funde aus dera Zeit gmocht. Flatz sui, so sagt ma, vom Himml gfoin
sei. Duachs Aufproin auf de Föösn is gflitzt und aus de Stickaln san de
Uatschoftn Flatz, St. Lorenzn, Mahraschduaf und Reith entstaundn. Da Naum
„Flatz“ diafad se owa vom oidhochdeitschn „flazzi“ oda „flec“ ohleitn, wos sovüü
wia „flach“ haßt. 1132 is a Sighart, da Jingare vo Flaece erwähnt wuan. Im 14
Jh. woa Flatz im Bsitz vo da Stuchse vo Trautmannsdorf und im 16. Jh. is Flatz
an de gräfliche Familie Hoyos iwagaungen. 1683 san de Tiakn kumman, de Leit haum
se in de Höin vasteckt, es suin nur 15 Mauna in da Pfoa iwalebt haum. Aa da
Weihbau und de Köhlarein woan vo Bedeitung.

Flatz is a kloans Nest. Traurig is nia g'west. Traurig wiad's wean, waun'd
Flatza Buam steam.



https://bar.wikipedia.org/wiki/Elan

Elan oda Eal (Alnus, noaddeitsch Ellern, houdeitsch: Erlen) beidnd a Gattung vo
Pflanzn vo da Birkngwachsfamilie. Z Middleiropa hand drei Oatn heimisch: d
Grea-, Grau- und d Schwoaz-Elan.

Wia olle Birkngwachsa hand Elan oaheisig getrenntgschlechtig (monözisch). Es
weand auf oana Pflanzn de Bliatnstand vo oi zwe Gschlechta ausbeidt und hoaßand
Katzal. A de Katzal hand oiwei grod oi weibliche oda oi männliche Bliatn. De
männlichn Bliatn sitzand zdrittas und de weiblichn Blüten zwoatas a de Achsln vo
de Drogblal.

Elan gibts wejdweid in eba 35 Oatn, und hand mid da Ausnahm vo da Andn-Elan
(Alnus jorullensis), de wos a de Andn vo Siidamerika heimisch hand, grod auf da
Noadhoibkugl vo da Erdn (Eiropa, Asien, Noadamerika) zum findn. Estle vom 115.
Längagrod hand z Amerika oba koi bamoatign Elan nima z findn .

Drei Oatn, d Grea-, d Grau- und d Schwoaz-Elan, hand z Middleiropa heimisch. De
Herzblattrige Elan (Alnus cordata) gibts auf Korsika und in Siad-Italien.

Mehrane Oatn gibts a in Ostasien. Alnus firma is auf Japan beschränkt, Alnus
hirsuta kimmd in Japan, Sachalin, Kamtschatka, Korea und Ostsibirien fia und d
Japanische Elan (Alnus japonica) gibts auf Japan, Taiwan, Korea und a da
Mandschurei.

Da Nam vo da Gattung, Alnus is anno 1754 vom englischn Bodanika Philip Miller
aufgsteid won. A da Gattung vo de Elan weand eba 35 Oatn undaschien, de wos auf
drei Undagattunga eiteild weand:

D voiständige Listn vo de okenndn Oatn Arthybriden nochm World Checklist Project
vo da Royal Botanic Gardens in Kew:



https://bar.wikipedia.org/wiki/Dorftrottel

A Dorftrottel is a oatsbekonnta Bewohna vo am Dorf, dea wo in Bezug af sei Dengn
und sei Vahoidn mid dena ondanan nia ned midhoidn ko. Zweng seina Blädheit wiad
a vaspottet und muass oft ois Sindnbock heahoidn.

De Bezeichnung Trottel kimmt vo trotteln, wo uaspringli an longsoman Roßgong
gmoant hod und mid trottn vawondt is. Dorftrottel san oft geistig und keapalich
Behindate gwen.

Af'n easchtn Blick eascheinz vabliffnd, doss scheinboa koa Equivalent vom
Dorftrottel fia'd Stod gibt, oiso koan Stodrottel. Des is owa a Taischung. In da
Stod gibt's aa Leit, de wo de Funktion vom Dorftrottel iwanumma hom, de hoaßn
nua ondasta. "De Roin vo da Stommesäjdastn, Medizina und Dorftrottel is vo
Prominentn iwanumma worn, und on de Stej solida Woarnkenntnis is de Kenntnis vo
Marknnama getretn."

Friacha san Stodrotteltypen entweda oafoch in da Psychiatrie vaschwundn oda zu
an Stodoriginal gmocht woan. A Beispui dafia is da Finessensepperl, der wo
geistig und keapalich a wengal zruckbliem wor, owa afgrund vo seina Schlauheit
zan Stodoriginal vo Minga woan is. Wiar a doud woa, is sei Leich makabraweis fia
längare Zeit in da Pathologie z Minga ausgstejt gwen.



https://bar.wikipedia.org/wiki/DHCP

DHCP is a Abkiarzung und hoast im Ganzn Dynamic Host Configuration Protocol. Ma
kos heanemma, wenn ma bei Rechner automatisch de wichtigstn Netzwerkeinstellunga
iabamiddln wui. Damit a Rechner se in am Netzwerk und domit a im Internet zrecht
findt bracht a mindestens

Solang a Rechner no koane Netzwerkeinstellunga hod, ko a nua a Nachricht an olle
andan Rechner gleichzeitig schickn. Sowas nend ma an Broadcast. Auf de Weis
vasendt dea neie Rechner a DHCP-Ofrag. De meistn andan Rechner im Netzwerk
ignoriern des, nua da DHCP-Serva antwort do drauf. Zu dem Zeitpunkt ko dea sei
Antwort a nua ois Broadcast sendn, sonst dads da adresslose Rechner net kriang.
Olle andan Rechner ignoriern a de Antwort vom DHCP-Serva, wei se homs ja ned
ogfordert. In da weidan Kommunikation iabamiddlt da DHCP-Serva de richtign
Einstellunga, mit dene da neie Rechner se im Netzwerk zrechtfindn ko. Dea neie
Rechner bstätigt dann no, daß a ob jetz de eam zuagwiesne Adress heanimmt.

Aba a bei jedm neichn Eischoidn vo am Rechner werd des komplette DHCP-Vafahrn
ogwendt. Der Rechner ko ja net wissn, ob a inzwischn wo anders hibracht worn is,
oda as Netzwerk um eam rum g'ändert worn is. Wenn se nix g'ändert hod vasuacht
der DHCP-Serva dem Rechner wiada de gleiche IP-Adress zum gem. Identifiziad werd
a dodazua iaba sei MAC-Adress.

Da englische Fachbegriff is Adresspool. Do werd ogem, wejche Adressn da
DHCP-Serva de Rechner zuaweisn soi. Normalaweis is da Adressbereich, den a
DHCP-Serva vagem soi kloana ois as Teilnetz des vo eam vawoid werd.

Des hoast auf englisch Leasetime. Beim dynamischn Vafahrn werd a vagemne Adress
fia de Zeit fia an bstimmtn Rechner freighoidn.

Dann kean no de Datn eitrong, de vo dem DHCP-Serva vateilt wern soin. Neba de
obn gnannt'n gibts no an Haffa andere, z.B. de Adress vo am Zeitserva.

Ned nua Rechner nutzn DHCP. De meistn Sachan, de an Netzwerkanschluß hom und
sejba a IP-Adress bracha kinnan am DHCP-Vafahrn teilnehma. Des warn z.B.
Netzwerk-Drucker, eigenständige Festplatten (NAS), WLAN-Router usw.

A Hacker dea an Netzwerkanschluß nutzn ko (z.B. a unzfriedner oda glangweilter
Mitarbeiter) kunnt mit entsprechende Programme sei MAC-Adress vaändern. So ko a
se unta vaschiedne MAC-Adressn vum DHCP-Serva beliabig vui IP-Adressn gem lossn.
Wenn da Vorat vo IP-Adressn aufbracht is, stellt da DHCP-Serva sein Dienst ei.
Im zwoatn Angriffs-Schritt richt da Angreifer jetzad an eignen DHCP-Serva ei,
der manipuliade Daten iabamiddlt. So ko a olle andern Rechner im Netzwerk dazua
bringa, sein Rechner z.B. ois DNS-Serva oda ois Gateway zum nutzn. Mit am
manipuliadn DNS-Serva ko a de andan Nutza auf foische Internet-Seitn umleitn.
Ois Gateway laffn olle Datn iaba sein Rechner, do kennas vom Angreifer glesn
wern.

Do as DHCP-Vafahrn recht ogreifbar is, is imma wiada diskutiad worn, wia mas
sichara macht. Ois Scherz is as Glubbal-DHCP vorgschlang worn und a auf
vaschiedne Treffn vo Netzwerk-Fachleid ogwendt worn. Do is inzwischn fast scho a
Tradition worn. De IP-Adress werd dobei vum Administrator auf a Glubbal
gschrimm, de werd vom Rechner-Nutza ans Netzwerk-Kabl hiklammert, und de Adress
vo Hand eigstellt. Auf am Extra-Zettl stenga de andern Datn, de ma fia den
Netzwerkzuagang bracht, dea werd a vom Administrator ausghändigt. Des
scherzhafte Vafahrn is sogar offiziell ois RFC2322 bschriebn, as echte DHCP ois
RFC2131.



https://bar.wikipedia.org/wiki/Buidhauarei

D' Buidhauarei (dt.: Bildhauerei) is oa Teil vo da buidndn Kunst. Dodamid san
olle Kunstwerk gmoant, de wo dreidimensional san. Des hoasst, oiss wos koa
g'moits Buidl auf am flachn Stickl Papia, Hoiz, Stoff oda Wand is.

A wichtiga Teil vo da Buidhauarei spuit se im effntlichn Raum o, grod wenns um
Kunst am Bau, Brunna oda sowos geht.

Buidhauarische Arbatn gebts scho seits Menschn gebt, ogfanga mit easchte
Schnitzarbatn in Horn oda kuitische Stickln aus Stoa wia de Venus vo Willendoaf.
Vo de oidn Egipta san uns teilweis gigantische Skuipturn dahoitn, in dem tipisch
steifn, monumental simmetrischn Stil vo dera Zeit.

Bei de oidn Griechn werds dann scho a wengal lebendiga, vor oim im Hellenismus,
wo se ollawei meara Draperien und dramatische Gestn an de Stoafigurn zoang. De
Rema hom nacha recht vui vo de griechischn Sachn mehr oda weniga guat kopiert,
wann aa de Etruska a recht intressante eigne buidhauarische Tradition ghabt ham.

Mit dem Christntum san dann de meistn Kinstla vo da Kirch zoid worn, und es san
in Europa haffaweis Kirchn gschmickt worn mit Reliefs, Altäre und Heilignfigurn.
Des is ganga vo da Romanik und da Gotik iba'n Barock und Rokkoko bis in de
Neizeit. Spadestns in da Zeit vom Rodin ham se de Kinstla oba aa wieda mit andre
Themen ausanandagsetzt, und dodamit an Weg zua modernan Kunst eigschlogn.

Neba dera westeiropeisch zentriertn Sicht muas ma aa dro erinnan, dass auf andre
Kontinente genauso buidhauarische Arbatn entstandn san. De Ureinwohna vo Nord-,
Mittl- und Südamerika ham ihr ganz eigne Stile ghabt, de se jetz no auf de
zeitgenössische Kunst in dene Landa auswirkn. Genauso in Afrika, Asien,
Australien, Neiseeland. Oft is sogar aso, dass se de eiropeischn Kinstla vo de
Arbatn aus fremde Kuiturn inspiriern lossn.

S'gebt im boarischn Raum a reiche Tradition in da Buidhauarei. O'gfanga mit
stoazeitliche Kuitfigurn wia de Venus vo Willndorf und de Venus vum Goignbeag,
gehts iba de Veikawandarungszeid und de Remma eine bis ins Mittloita. Domois san
dann de katholischn Kirchn ois Auftraggeba entscheidnd worn. Aus da Spätgotik
kennt ma den Meista vo Seeon, der de Madonna vo Seeon gschaffn hod. Bsundas im
Barock und im Rokkoko san im boarischn Raum rechte Meistawerk entstandn, und es
gebt a Reih vo namhafte Buidhaua, wia de Briada Egid Quirin und Cosmas Damian
Asam, da Vitus Kiniger oda da Johann Baptist Straub, de Wessobrunna Familien
Feichtmayr, Zimmermann, Schmuzer, und wias olle hoassn.

In de Beagtäla hod se aussadem de Voikskunst stark behaupt. So findt ma ibaroi
in d'Oipn a Tradition vo Hoizbuidhauarei. In de Hoizbuidhauaschuin vo Ammagau,
Berchtsgon, Minga, Hoistod, Elbigenalp und im Grödnatoi griang heid no junge
Leit des Handwerk beibrocht.



https://bar.wikipedia.org/wiki/Boarische_Tracht

Boarische Tracht moant de de traditionej, histroischn Gwanda im oipmlendischn,
boarischn Sprochraum in Bayern und Östareich. Typische Bstandtei san de
Lederhosn fia de Buam und s Diandlgwand fiad Diandln. De ausm Gebiag kemandn
Trachtn san a aussahoib vo de Beag hoamisch worn. Es gibt owa koa oaheitliche
boarische Tracht, sondan vui vaschiedane Variantn. De Trachtn san ausm
historischn Oidogsgwand entstandn.

Oft untascheid se de Tracht vo de vaheiratn Fraun vo dea vo de Diandl. In
Obabayan trong de Diandl in de meistn Ort a Diandlgwand mit am Miada, de
vaheiratn Fraun an Schalk. Der Schalk werd in vui Gegenden a Spenser oda Rock
gnennt.

Friara hod ma de Trachtn jedn Tog ozong. Des war des ganz normale Oitagsgwand,
meistns aus oafache, aba robuste Stoff gnaaht, damits lang ghoitn hod.
Zuasätzlich hods dann de Festdogstracht gem, de mit mera Vazierunga, z.B.
Goidstickareia, und wertvollare Stoff gmacht war.

Neba de traditionellen, nach oide Vorbilda gfertigtn Trachtn, wias in
Trachtnvaeine trong wern, gebts aa de sognennte Landhausmode. Do handelt ses um
Gwanda, de ledigle grob im Stil vo da urspringlichn Tracht, oft mit stark
abweichnde modische Akzente konzipiert san.



https://bar.wikipedia.org/wiki/Bairische_Ethnogenese

De Bairische Genese is de Gschicht, wo de Baiern heakema san. Nu bis in de 1990
Joah eini, woa de fiaheaschade Moanigung, das de Baiern ausm Nuadostn, ausm
Behmischn zuagwaundat warn. Do de Text- und Growungsfund fias 5 Joahundat, wia a
bei de aundan Schtämm a, ned grod recht vü heagebm hobm, hod se de Meaheid vo de
Fuascha af des Heakema vo Behmen geinigt.

Fian Eazbischof Anno vo Köln (Schwobischa Ebf. vo Köln, 1056-1075) is a Lobliadl
gschriebm woan, des Annoliadl. Und do drin keman aa zwoa Veasal fia, de a de
Fiafoahn vo de Baiern bschreibt.

Des Liadl zoagt af das ma se im 11 Joahundat ned an de Genese vo de Baiern
eainnan hod kena. Ma hod zwoa nu oanige Eainnarungan an de Kriag und Kämpf bis
um de Zeid vo umma Kristi Gebuat ghobd, owa ma hod de domois duat lebandn Leid
mid de schpodan Baiern vawexlt.

Sidwestli in de Beag hobm de Raeta glebt (mid de Etruska vawaundt?). Nuadli davo
woan de Vindelika dahoam (Köitn). Und rechts vom Inn woan norische Schtämm
dahoam (Köitn). Und Weid und Broad woa nu nixi vo Germanen zan seghn. Und de
schpodare Schtod Regnsbuag is glei ois a Gleichniss fia gaunz Baiern heagnumma
woan.

So weads a in da Regnsbuaga Kaisachronik vazöht (eppa 1150), owa a in da
Lebmsgschicht vom Passaua Bischof Altmann de umma 1136/1137 vo am Mönch ausm
Schtift Göttweig gschriebm woan is.

De Gschicht hod se so ghoitn das sogoa nu de wittlsbocha Heazög eahnan
Schtaummbaam bis af de Armena zruckfian.

Ois da Kolumbus 1492 noch Amerika gseglt is, hod da landshuada Pforra Veit
Arnpeck nu in seina Chronica Baioariorum gschriebm:

Da es jo im Middloita koane Rechtschreibregln gebn hod und a des Latein efta
vaschribm woan is oda beim Oschreibm vo de Biacha oda de Text a scho amoi da
oane oda aundare Buachschtob vagessn oda vatauscht woan is, san scho a boa Moi
aundane Woat aussakema.

Bei de Anglsaxn, untam Alfred em Großn, hod mas im 9 Joahundat ois Baegdhvare
bschriebm.

De Boii oda Boier woan Köitn. Obs a oanzigs groß Voik woan oda mera Großstämm
midm söwn Naum, des losst se Heid neamma festschtön. Es kunntn a
Schtaummesfedarazionan gwest sei, de untam Naum Boii aftretn san. Dea Naum Boii
soid se entweda vom Wuat Kriaga oda vo Rindviechazichta healeitn (Rindvieh =
Bovis). Se deaffadn im Zug vo da Ausbroatung in da La Thene Zeid aus
Noadostfraunkreich ausgwaundat sei. A Teu is noch Italien in de Po-Ebene owi und
da greßte Teu is Richtung Sid-Behmen gwaundat.

Za dera Zeid hod owa da Burebista glebd und dea hod olle Thraker und
Dakerschtämm vaeint. Und Dene san de Boii und eahna Draung nochm Ostn lesti
woan.

De Raeter hom meara in de westlign Oipn-Täla glebd. Im owan Tiaflaund woa de
Gegand dinn bsiedlt. A bei de Köitn hods koane großn Zentreuoat (Opidum) gebm.

Im Donaufialaund bis za da Donau hi, des vo de köitischn Vindeliker bwohnt gwest
is, san nu de Naum vo via Schtämm bekaunt. Den af ana remischn Siegessäun im
heidign La Turbie (Côte d´Azur) san a ois bsiegte Vindelikerschtämm de
Consuaneten, Catenaten, Rucinaten und de Likatier afgschriebm.

Noch da remischn Eaowarung hods nua zwoa/drei Genarazionan braucht und des Laund
woa remisiat.

Untam Kaisa Claudius is fia Raetien Augschbuag da Haubdoat midm
municipium-Schtodrecht ausgrist woan. De Schtod is mid an greßan Umlaund
ausgschtot woan und hod se duachn eignan Schtodsenat vawoit. Kloanare köitische
Schtaummesgruppn hobm nu unta da Kontroi vo am remischn Offizia a gwisse
Eignschtendigkeid lebm deaffa.

Des regnum Noricum wiad easchtmolig 171. v.Kr. schriftli eawehnd. Do hod a gwißa
Cincibillis a Gsaundtschoft noch Rom augfiad. Des Regnum woa a Gmoaschoft vo
mera oipine Köitn-Schtämm unta da Fiahrung vo de Norici.

Untanehma aus Aquilea haum in Noricum Nidalossungan afgmocht und am
Magdalensbeag haum se remische Haundweaka augsiedlt. Und so san de Norica
schleichand romanisiat woan.

Im schpodan Noricum ripense (Ufernorikum), em Oipnvualaund haum owa do nu de
Boii glebd. Badaseits vo da Inneimündung, im Innviatl um Schäading und af da
rechtn Donauseitn owi bis Wean. Eascht ois de kaumpfschtoakn und gfiachtn Boii
vo de Daker-Thraker umma 60/59 v.Kr. vanichtend gschlogn woan san und de Moastn
vo de Iwalebandn se iwa de Donau nochn Noadn zruckzogn hobm, san de Norica aa
aus de Oipmtäla a ins Oipmvualaund owagschtiegn.

Da Caesar hod, damid a seine Schuidn zoihn hod kena, in Gallischn Kriag
augfaungt. In de Joah vo 58 bis 50 v.Kr. hod a de Köitn in Gallien iwafoin und
eaowat. Dahea woa ob daun da Rhein de remische Grenz za de estlign Barbaren.

In de Joah 12 bis 9 v.Kr. hod em Augustus sei Schtiafsuhn da Tiberius in de
panonischn Kriag, des Laund iwa Dalmazien eaowat. Oiso woa do im Nuadn a Lucka
in da remischn Grenz.

Und so hod da Octavian bschlossn de remische Grenz aa an dea Schtö glei bis za
da Donau weida affi za valegn.

Und so woan de zwoa Fliss, da Rhein (lat. Rhēnus) und de Donau (lat. Danubius);
fia de Rema de neiche Grenz. Draußahoib hobm de natuablossanen Wüdn glebt. Und
innahoib, de vaschidanstn Vöka und Schämm, de iwa kuaz oda a aa Wengl lenga Olle
romanisiat woan san.

Zan Aufaung san in Noricum weng remische Soidotn schtazioniat gwest. In Raetien,
des jo eaowat woan is, woa des aundas.

De remischn Eaowarungan hobm oiweu maßig vasklavte Vöka ins Reich einebrocht.
Des hod owa a en Grund dafia gebm, das de freie remische Bauanschoft vaoamt is,
weus gegn de großn, vo Sklavn beoawatn Latifundien wiatschoftli koa Schaunz
ghobd hobm. De Senatorn und de Patrizia san oiweu reicha woan und se woan a de
greßtn Grundbsitza. De frian frein Bauan, de jo a de Legionäa gschtöd hobm, san
vaschwundn.

Oiso hod ma de Legionäa aundastwia heahoin miaßn. Fria hod nua a remischa Biaga
a Legionäa wean deaffa. An dene hods owa gfeud. Und so hod ma a junge Mauna vo
enta de Grenzn augwoam. An de Grenzn oda a innahoib davo, san kriagarische
Schtämm und Vöka ois Födaratn vapflicht woan. Des woa hoid a aa zwoaschneidigs
Schweat. Den de Födaratn hobm a efta mid eahnane Woffn de eignan Fiaschtöllungan
vatredn.

Da Kaisa Caracalla hod daun 212 n.Kr. oin Biagan des remische Biagarecht
valiehn.

An de remischn Grenzn hod da Huat brennd. In Afrika hom de Numidier und de
Berber auklopft. In Asien hobm semitische Vöka (z.B.: Araber) auftrumpft. A
Soagnogl fias remische Reich woa owa a da joahundate dauande Kaumpf mid de
Pearsa.

Und daun woan nu an da Rhein- und Donau-Grenz de unruahign Germanen. Und daun
san aa nu de schröcklign Hunnen aukema.

De Wandaln, Suebn und Alanen san ob 409 in de iberische Hoibinsl eigfoin und
hobm duat eahnane Kinireich eigricht. Am End vom viatn Joahundat san in
Ostgallien (Frankn) und in Balkan eini (Goten) augsiedlt gwest. Do is ned
vawundalig, das in de nuadlign Legionan da Aunteu an Germanen scho iwa 60%
ausgmocht hod. So noch und noch san a de hechan Offiziaspostn vo Germanen
eignumma woan. Untam Theodosius I., dea vo 379 bis 394 da Kaisa vom ostremischn
Teu woa, san scho de hechan und hechstn Offiziasreng vo Germanen bsezt gwest.

Ois nochm Attila em Hunnen-Khagan seim Tod und nochm Zafoi vom Hunnenreich de
Koatn neich gmischt woan san, woan ned olle großn Fiaschtn oda Mauna vaschwundn.
Da Orestes a Rema im hunnischn Deanst, woa fian Attila da Dolmetscha und easchta
Vahaundla mid de Ost- und Westrema. Dea hod se nochm Zafoi noch Ravenna ogsezt
und hod mid da Hülf vo germanische Legionäa sein Buam ois Romulus
(Augustulus-Augustus 475-476) zan leztn Kaisa vo Westrom ausruaffa lossn.

Da zwoate briahmte Mau woa da Edekon, dea untam Attila so wos wia da Außnminista
und sei Vatrauta woa. Da Attila hod eahm augschoft, dass a aa Skirnprinzessin
heirat und ea hodn a zan Aufiara (Kini) vo de germanischn Skiren gmocht. Mid
dera Prinzessin hod a mera Kinda ghobt und a in Buam, in Odoaker. Dea Beasch is
in de Leibwoch vom westremischn Kaisa Anthemius († 11. Juli 472 ) eitredn.

In kaisalign Ornat hod a daun noch Byzanz gschickt und hod em ostremischn Kaisa
Zenon ausrichtn lossn, doss ma koan westremischn Kaisa meara brauchat. Ea is da
Kini vo Westrom und füd se Ostrom untaschtöd.

Do owa Italien nu dicht bsiedlt woa, hods koane freia Platz gebm. Do is eahm a
guada Eifoi kema. A jeda Großgrundbsitza hod oa Driddl vo seim guadn Laund an de
Germanen ogebm miaßn.

Ois a bairische Vuagengakuitua hod ma laung de Friedenhain-Přešťovice
Keramikfundschtön augschaud und a mid dera de Waundabewegung vo de easchtn
Baiern eakleat. De Gschiafund haum se, neadli vo da Donau affi vo da Lechmindung
bis owi noch Mäahrn findn lossn. Owa des Oita vo de Fund woa oiweu jinga, je
weida das ins behmische einigaunga san.

Des in da Friedenhain-Přešťovice Fundfoig gebraichlige Keramikgschia, woa bei de
owahoib vom westlign Donaulimes lebandn germanischn Föderatn recht beliabt und
woa da remischn Terra nigra nochgmocht.

De ödare Fundausgaungslog hod im 3. Joahundat vo owahoib vo da Lechmündung bis
eppa Straubing augfaungt. Spoda san Gschiafund a sidli vo da Donau und em Fluss
links entlaung bis Linz owi zfindn. Und bis ins 6. Joahundat eini find mas a
vaoanzlt in Sidbehman und Mäahrn.

Im 3. Joahundat bis eini ins 5. Joahundat hobm owahoib vo Raetien owa de
Iuthungen (Juthungen = Jungmaunschoftn) glebt. Des woan Schtämm vo de Semnonen,
za de wieda aa de Sueben ghead hobm.

De Gschiafund sogn dahea iwa de Schtämm oda Vöka ned oizu vü aus, den des
nochgmochte remische Gschia woa bei de grenznohn Germanen recht bliabt und de
Gegand links und rechts vo da Donau owi, woa im 3/4/5/6/ Joahundat recht
umkempft.

An da Inn-Mindung is am Donau-Inn Schpitz des köitschs Oppidum Boidorum (Schtod
vom Boio) glegn. Des haum de Rema eaowat und vawiast.

Zan End vom 3.Joahundat hod da Eumenius, a Rhetor ausm gallischn Autun
gschriebm, das im gaunzn Laund Schoarn vo gfaungane Barbarn (Germanen) im Laund
augsiedlt woan san. Im Laund des se megligaweis vuahea söbm vawiast und endvökat
hom. So weads a in Raetien II. und im Ufer-Noricum gwest sei.

Da Ariovist soid noch seim Sieg iwa de gallischn Haeduer, links vom Rhein a
Markomannen augsiedlt hom. Owa nochm Caesar sein Sieg iwa eahm sans wieda
zruckzogn ins Rhein- Donau-Knia.

Eahna schpodara Owahaibdling (Kini), da Marbod woa aus ana wichtign
Markomannenfamülie. Dahea hod a aa sei Jugand, ois a germanische Geisl, in Rom
vabrocht. Do soid a sogoa de Gunst vom Kaisa Augustus genoßn hobm.

Oiso hod a de Sein zaumpockt und so san de Markomannen, mid Sock und Pock ins
behmische zogn.

De Rema hod des goa ned gschmeckt, das do, owahoib vo eahnana Donaugrenz, a guad
funkzionierads germanisches Reich heagwoxn is.

Da Tiberius mid seine Legionan is scho weid ins Mährische eidrunga, owa daun is
de Rema wos Bleds paßiat.

A so a bleda Zuafoi, das genau wia de Rema de Invasion augfaungt hom, de Vöka
und Schtämm in Dalmazien, Pannonien, oiso in Illyrien 6 n.Kr. an großn
Afschtaund gmocht haum. Do wead do ned da Marbod seine Händ im Schpü ghobd hobm.

Im Nodwestn haum 9 n.Kr de Cherusker mid da Hülf vo aundane Germanenschtämm,
untam Hermann (Arminius) 3 remischn Legionan und 6 Kohortn vanicht, unta eahnan
Owabeföhshowa Varus.

De Semnonen und de Langobardn san schpoda zan Arminius iwagwexlt und so hobm de
Markomannen im Joah 17 n.Kr. den Kaumpf gegn de Germanen untam Arminius ned
gwunna. Se hom se af des affi noch Behmen zruckziagn miaßn.

De Rema haum mid eahnana Diplomatie und eahnam Goid an Keu zwischn em Marbod
seine Vabindetn treibm kena. Und so is da Marbod vo an Ursupator ogsezt woan und
hod se noch Noricum gflicht. Da Kaisa Tiberius hod eahm daun in Ravenna a Asyl
aubotn, wo da Marbod daun noch 18 Joah vaschtuam is.

Untam remischn Kaisa Mark Aurel hobm se vo 166 bis 180 n.Kr. de Markomannenkriag
ogschpüd. An dene woan owa mera Vöka und Schtämm beteuligt. Des woan germanischn
Schtämm vo de Markomannen, Langobardn, Wandaln, Narisker, Bastarnen,
Hermunduren, Jazygen und Quaden und a da iranische Schtaumm da Roxolanen und nu
mera kloane Schtämm und Sippschoftn.

Es san daun in Mährn, da Slowakei und in Sidbehmen de Langobardn greßa woan und
in dene san de vabliebnan Markomannen vamuatli aufgaunga.

Untam Kaisa Domitian (81-96 n.Kr.) is vo eppa Einign an da Donau bis zan
Middlrhein hi, da Limes fiari valegd woan. Des woa daun da
owagermanisch-raetische Limes.

Im Joah 233 n.Kr., de Legionan san vom Limes an de persische Grenz zan Kempfn
valegt woan, hom des de Alemannen ausgnuzt. Se haum in Limes iwaroit, de Kastö
zaschteat und san bis zan heidign Kempten braundschotznd viagschteßn.

In de Joah 259/260 und 270/271 woan, bis Noaditalien owi de großn
Juthungeneifoi. Dahea san untam Kaisa Probus (276/280) de Vateidigungsaulogn
vabessat woan. Und untam Kaisa Diokletian (284/315) san zweng da bessan
Vateidigung, de zwoa Provinzn afteud woan. Raetien is umma 300 n.Kr. in de
Provinzn Raetien Prima und in de Raetien Secunda teud woan. De zwoa Provinzn san
daun a Jede, vo an Duces regiat woan (des woa a mülitarischa Raung). In Noricum
san de Provinzn nu vo an zivüna praesides gleit woan.

Ummas Joah 250 n.Kr. haum de Alemannen den Limes duachbrocha und haum in da
Raetia sekunda Raubzig untanumma. 259/260 sans daun iwa Gallien und Helvetien
noch Italien eigfoin, bis Ravenna. Untam Caesar Claudius II sans daun af da
Hoamroas am Gardasee gschtöd woan. 392 haums Mailaund bedroht. 357 sans daun voa
Schtraßbuag gschlogn woan. Und des is ois duach oda a vo Raetien ausgaunga.

Und je weniga Rom fia de Sichaheid soagn hod kena, hod ma af ausassige oda
zuagroaste Gentes zruckgriffa. Und des woan vaschiedane Germanenkriaga.

Da Wandale Flavius Stilicho woa in Westrom da magister utriusque militiae
(Owabeföhshoba). Ois da Alarich I. mid de Westgoten zan zwoatn Moi in
Nuaditalien eigfoin is, hodn da Stilicho mid seine Legionan 402 vatriebm und 403
gschlogn. Drafhie is da Alarich mid seine Westgotn nochn Nuadn ausgwicha. De
Westgotn haum se zan Eahoin in da Ostremischn Provinz Binnennoricum nidalossn.
Oiso in da heidign Schteiamoak und in Keantn. Duat hods eahna weid bessa gfoin
ois in Epirus (Illyrien), vo wos noch Italien hie afbrocha san. Den ois da
Stilicho scho a boa Jahrl tod woa und da Alarich mid seine Goten faktisch da
Herr vo Nuaditalien woa, hod a se vom remischn Kaisa in Ravenna , des Noricum
ois schpodas Gotnlaund ausbotn. Do is owa nixe draus woan, wos a guad is, weu
sunst gabs eppa de Baiern heid ned und des warad owa goa schod.

Wia de Juthungen 429 bis 431 zan leztn Moi machti in de remischn Provinzn
Raetien und Noricum eigfoin san, sans untam remischn Mülitäasbeföhshowa vo
Westrom, em Flavius Aätius, mid seine germanischn Legionan vanichtend gschlogn
woan und de Rest vo de Juthungen san daun in de aundan Schtämm und Gentes
afgaunga.

Umma 405/406 is da Gotenzug unta eahnan Heerkini Radagasius gwest. de Germanen
san do mid Kind und Kegl gwaundat. Zeascht de Donau affi, doat san daun
Germanenschtämm za eahna gschteßn, de ausm zentreun Germanien de Donau entlaung
owizogn san (Rechts vom Rhein hea kemad). De Rema haums, woahscheinli a Wengl
iwatriebm iwalifat, se haums mid ana Kepfgreß vo umma 400.000 augebm. Lauriacum
(Lorch-Enns) hobms ned eaowan kena owa de Kastö de Donau owi. Owa Carnutum und
Vindobona haum de Goten zasteat. Daun sans nochm Sidn owizogn und hobm de Oat in
Noricum plündat, wia Flavia Solva.

Owa dea Gotenzug hod scho oag des estlige und sidlige Binnen-Noricum
(Meditarane) entvökad. de romanisiate Bevökarung is Schoanweis noch Italien owi
gflohn. Des soidn so Vü gwest sei, daß in Italien Problem ghobt haum, so vü Leid
af de Gachn vasuagn und untabringa zkena. Des zoagt owa aa, das ob do, de
Ost-Oipn schtönwoas entvökad woan. Und dahea schpoda aa de Slawn leichta
eisiedln haum kena.

Ostgoten san owa a umma 454 in Noricum gwest. Den es is in seina Vita iwalifat,
das da schpodare Ostgotenkini Theoderich da Große 454 noh bei da heidign Schtod
Wean geboan is. Und ois a jungs Biabal is a ois Geisl aun an Hof in Byzanz kema.
Des zoagt owa aa, das des Noricum in dera Zeid zan ostremischn, byzantinischn
Eiflußbereich ghead hod.

De Rema haum jo eahnane Legionan, am Limes mid oiweu mera Germanen afgfüd. Und
des woan in Raetien mera Alemannen. Ob in Gruppn oda gaunze Sippschoftn sans in
de Kaumpfvabänd eizogn und eahnane Famülien haum se im westlign Raetien
augsiedlt. Ois de Alamanneneifoi gwest san, haum dahea alemannische Legionäa
gegn de eigfoin Alamannen kempft.

De Hunnen-Schtiam haum des Gebiat vom estlign Raetien und vom Noricum vo da
reguläan remischn Armee "befreit".

Weu de Alemannen oiweu mera augriffa haum, hod da heilige Severin vo Noricum de
romanisiate Bevökarungan vo und rund ummadum vo de Kastö und ehemolign
Legionsloga vo Künzing (Quintanis), Passau (Boiotro und Batavis), Schlögen
(Joviaco) und nu Aundare beschwoan, das noch Enns (Lauriacum, Lorch) fliahn
soin.

Ois daun de Alemannen unta eahnam Kini Gibuld, de Donau owa braundschozt haum
und a de Thüringa aa nu Batavia vawiast haum, hod se de vabliebane romanisiate
Bevökarung in Noricum umma Lauriacum, Lentia (Linz), im Sozkaummaguad um de Seen
und vameaht in Soizbuag endlaung vo da Salzach und Salach zruckzogn.

488 hod da Odoaker in Noricum de Provinzvawoitung ozogn, in Raetien owa ned, do
hods nu weidabschtaundn. De Famülien mid gnua Diridari fia an Neiaufaung in
Italien, wean em Afruaf vom Odoaker gfoigt sei. Owa de weniga Betuachtn san im
Laund bliebm.

Im Noadostn vo Noricum haum de Rugier gheascht. Nochm Tod vom Attila em
Hunnenkhagan, woan de Rugier de Haubtmocht, noch de Gepidn, de de Hunnen, bei da
Schlocht am Neado gschlogn haum und so söbstschtendi und frei woan san (454).

Unta eahnan Kini Flaccitheus (vo 467 bis eppa † 467) haums a sidlig iwa de Donau
ausgriffa. Da Hl. Severin hod se midm Flaccitheus guad vaschtaundn und dahea hod
dea de mülitarische Sicharung bis Lauriacum (eppa a bis Lentia-Linz?) iwanumma.
Dahea is bis duathie fia de eifoiadn Alemannen und Thüringa ned weidagaunga und
untam Schutz vo de Rugier is Lebm weidagaunga. Des woa owa aa fia de Rugier
guad, den aso haums Einauhman aus da Laundwiatschoft und vom Haundweak griagt.
Da Kini Feletheus hod de Gotin Giso gheirat, de megligawoas a Cousin vom
Theodarich d.G. gwest woa.

476 haum rugische Fabänd, em Odoaker ghoiffa Italien za iwinehma. Da Odoaker hod
daun wia a Kini gheascht. Des hod em ostremischn Kaisa Zeno ned gfoin und so hod
a de Rugrier augschtift, se megn do gegnan Odoaker viageh.

De Ostgoten hobm nochm Tod vo Theoderich em Großn, zweng innare Zwist und de
Untanehmungan vo Byzanz an Mochtvalust ghobd. Eahna Reich hod se praktisch nua
mea af Italien easchtreckt. Af de Diözese Suburbicaria im Sidn und af de Diözesn
Annonaria im Nuadn und in dera auschpruchsmaßi a nu bis za da Donau. Owa Raetien
und Noricum haum do scho de Langobardn zuaghead.

Links vo eahna de Frankn (Alemannen) und Rechts vo eahna, in Pannonien des Reich
vo de Gepidn. Da langobardische Kini Wittiges hod, um mid de merowingischn
Frankn guad auszkema, dahea eahna de zwoa Raetien 536/537 iwalossn. Obwoi de
Langobardn de Land nua ois gentile Kriagavabänd beheascht hobm, midm Titl ois
Podestas fia eahnan Kini Wittiges. Rechtli waradn de zwoa Raetien jo nu Teu vom
italienischn Vawoitungsbroach. Ob 536/37 haum de Frankn iwa de zwoa Raetien
gheascht, in da Nochfoig vo Westrom und em ostgotischn Reich.

De slawische Bevökarung, de Slawn san vo de Baiern nia so gnennd woan. Und da
Naum Slawe, is dahea nua im ostremischn (byzantinischn Gebiat) braichli gwest.

Da Koarl da Große hod nu wegn de Slawn in Baiern den Bau vo eignan Slawnkiachan
augschoft.

De bairischn Keangruppm hobm aus Bauankriaga bschtaundn. A wauns aus aundare
Schtämm kema san. Im Gegnsotz za Aundare hod ma megligst alloane gsiedlt. Ois
wia waun a Jeda sei heilige Ruah hobm woit. Bei aundane Schtämm in aundane
Gegandn hod ma se liaba in an kloane Deafl zaumpazt. In Baiern ned. Noch
Megligkeid hod a Jeda sein Weila alloane woin. Drum woa des nu dinn bsiedlte
Laund a nu schtoak bewoid oda öd.

Vadeanstvoie oda augsegne Mauna und Famülien, de a mera Kriaga schtön haum kena,
haum greßane Laundflechn iwanumma. A duat wo se de remanische Vuabvökarung hie
zruckzogn hod.

De easchtn Baiern haum owa ned den Föhla gmocht, daß se si ois heaschade Klass
okapslt hobm, wia de Rugier.

Jo sogoa ois se de Baiern schpoda ausbroat haum, iwa de Enns driwa und sidestli
owi ins friare Binnennoricum, san de untawoafne Slawn integriad woan.

Nochm 10 Joahundat san de Welschen (Walchen) und de Windischn in Raetien und im
Uafanorikum gaunz integriat gwest. In Raetien mera Welsche und in Norikum de
Windischn. Im sidlign ehemolign Heazogtum Karantanien hobm se owa bis Heid de
slowenisch Redandn ghoidn.

Se haum aus Restl vo de Markomannen, Donau-Suebn, Skiren, Heruler, Rugier, West-
und Ostgoten, Gepiden, Naristen-Varisten bschtaundn, sogoa ausm Chiemgau san
Hunnenrestl nochgwiesn.

De Bezoachnung Baio-varii bschteht aus zwoa Woat. Da easchte is a Eignnaum, af
den sie da Zwoate beziagt oda hieweist.

De Woat gengan auf de Woatwuazl -wer- zruck. Und vo dem a waraz - Oleitung za
warȏ = Umsicht, Fiasoag.

De Endung warja hod se daun in de Joahundat ogschliffa, im Oidhochdeitsch za
-ari, -eri. Bis im Neihochdeitschn de Endung -er drauswoan is.

De Endung -varii is goa ned so sötn viakema. De ödaste Nennung woan de
Chattuarii, Angrivarii, Ampsivarii und Chasuarii. De Ripuarii (fränkischa
Teuschtaumm) des woan vamuatli de Nochfuiga vo de remischn riparensis milites.

Da Naum Baio wead a Eignnaum gwest sei. Oiso woan de Baoiwarii seine Mauna. Des
woan daun de Wearhoftn oda seine Gfoigsleid. Des muaß aufengli goa ned fia Olle
goitn hobm. Midm Naum Bajowarn, san de Baiern jo vo de Nochboan, de Thüringa, de
Frankn und vo de Langobardn aso gnammid woan .

De Endung -varii is oiso fia de mülitarische Vateidigung fia a Gebiat
gschdaundn. Iazt gibts zwoa Deitungsrichtungan unta de Fochleid.

Woahscheinli haum bade Gruppm recht. Den am Ausklaung vo da Schpodantike woan de
kriagarischn Vateidiga vo de Land wichtiga. Ois owa de Bevökarung oiweu mera
zaumgwoxn is, wead de Bezoachnung Baiovarii - Bajuwarn fias gaunze
(weahrfehige?) Voik goitn haum.

Ma deaf ned fagessn das de bairische Gschicht unta de Agilolfinger ned vo de
Baiern afgschriebm woan is. De wenign Nochrichtn de ma vo dera Zeid in Baiern
heid hobm, san vo langobardische, gotische oda frenkische Kronistn vafosst woan.

Oas haums olle Heazog gmoasaum ghobd, im Gegnsotz za de aundan frenkischn
Schtaummesheazög; Se haum oiweu vasuacht, da Oane Mera da Aundane a Wengl
Weniga, a eigane Politik zbtreibn, de ned oiweu de frenkischn Kini oda em Kaisa
Koarl em Großn gfoin hod.

De Agilolfinger woan vamuatli uaschpringli fränkische Adlige. Se woan a
eiflußreiche, weid vazweigte Sippschoft. Se woan aa scho im Fruahmiddloita oane
vo de wenign odlign Sippn, de ned nua an Ruafnaum, sondan a scho mid an
Sippnnaum ghoaßn woan san. Bis ins 7 Joahundat haum bei de Frankn nua de
Merowinger und de Agilolfinger an Sippmnaum ghobd. Und bei de Baiern, a wieda de
Agilolfiger und de Fimfe vamuatli fränkische Famülienklans de naumantli in da
Lex Baiwariorum augfiat san. De da Annionia, da Fagana, da Drazza, da Hahilinga
und de da Hosi.

De Agilolfinger woan in gaunz Westeiropa vaschtraad. Den aa de Schreibweisn von
de Naum Agilf, Ailulf und Agiulf wean eahna zuagrechnt.

Do warad amoi da Agiulf, em Schtodhoita vo de Westgoten im Suebnreich (im
schpanischn Noadwestn). Ea woa a aa Vatrauta vo eahnan Kini Theodarich II. Bis a
se söwa zan Kini vo de Suebn eahobm hod.

Da Garibald (Garipald) woa a eiflußreicha fränkischa Adeliga und a aa bsundas
intaressante Peasenligkeid. Ea is megligawoas am Hof vom fränkischn Kini
Theudowald (Theudebald) (548-555 Kini in Reims) a Berota vom Kini gwest. Weus a
Aunneharung zwischn de Frankn und de Langobardn gebm hod, is a untaranaund
gheirat woan. Und so hod da Theudowald em langobardischn Kini Wacho sei Tochta
de Waltrada (Vultredat) gheirat. Und iazt wiads a Wengl a Duachanaunda mid da
Waltrada.

Via Jahrl noch da Hoazad is da Theudewald vaschtuam. Noch de Afzoachnungan vom
Gregor vo Tours soids daun de Gefährtin (ned Eheweib) vom fränkischn Kini
Chlothar I woan sei (Kini 495-561). Pikantawoas woa dea da Onkö vom Theudewald.
Und nochand soids da Garibal ois Eheweib kriagt hom.

Ba de Frankn wead da Garibald owa nu ois a Heazog bezoachnt, nua das a de Afgob
vo an Dux iwatrogn kriagt hod (administrative und mülitarische Afgobn). Ea wead
zwoa ois a vadeanstvoia Mau bschriebm (uni ex suis). Megligawoas is as noch da
Hoazat woan.

In dera Zeid hods wieda Bresln zwischn de Frankn und de Langobardn gebm. Und da
Garibald hod zwischn de Frankn und de Langobardn gschauköd. Ea hod a seinigs
Deandl em Ewin vo Trient (langobardischa Dux) za Frouw gebm.

585 woit da frenkische Kini Childebert in Garibald mera an de Frankn bindn. Und
so hod a bschloßn das sei Suhn Childebert de Garibalditochta Theudelinde heiratn
soid. Aus dera Hoazad is owa nix woan, es hod zfü innafamiläre Widaschtänd bei
de Merowinger gebm.

Iazt hobm de Frankn glei nuamoi 590 de Langobardn augriffa. Obwois schwaa
ausgrüßt woan und a vo de Byzantina mülitarisch untaschtizt woan san, hobm Se se
a bluadige Nosn oghoid. Draf hobm de Frankn an Friedn woin. Den haums owa midn
neichn Langobardnkini em Agilulf ogschloßn. Dea 590 de nu junge Wittibin
Theudelinde gheirat hod.

Fia de Baiern is da Friednsschluß zwischn de Frankn und de Langobardn ned guad
gwest. De Frankn hobm de bairischn Zügl festa auzog. Nua links vom Lech?

De moastn Fuascha san iwazeigt das da Garibald nu koa Agilolfinger woa und a
dahea sei Nochfoiga, da Tassilo I. a ned sei Suhn oda noha Vawaundta gwest sei
kau.

Weu da Heazog Garibald in Ungnad gfoin is, hodn da frenkische Merowingakini
Childebert ois frenkischa Heazog in Baiern ogsezt. Da Garibald hod owa rechts
vom Inn nu eppa 2 Jahrl unbeheligt glebd.

Des Baiernlaund hod im Sidn nua schtönweis noch Noadtiroi einigroacht. De Frankn
hobm vasuacht ghobd untahoib vo de Baiern, a des ehemologie Noricum mediterane
ins Frankreich eizgliedan.

Dahea woa da easchte Aftrog da Frankn an den neichn bairischn Heazog, das a mid
de Baiern 592 in Ostiroi und Keantn eifoin soid. Vo do soins mid vü Beute
hoamkema sei.

Owa scho 594, san de Baiern wieda gegn de Slawn augaunga. De Slawn woan owa ned
bled und hobm se de Awarn za Hüf ghoid.

Owa a de Problem an da Sidostgrenz mid de viaruckadn Slawen. Scho 610 hods bei
Lienz (Agunt) a fuachtbore Niedalog gegn de Slawen gebm. Den slawischn Fiaschtoß
hobm de Baiern nua mid da Hülf vo de Frankn afhoidn kena.

De Slawen san an da gaunzn Ostgrenz vom Frankreich za an Problem woan. Se haum
vo Schleswig-Holstein im Noadn bis za da bairischn Sidostgrenz de Grenzn
bedroht. De Slawen san in de vo de ogwaundatn Germanenschtämm dinn bsiedltn
estlign Gegandn nochegruckt. In da eiropäischn Middn und im Sidn wead a des afn
Druck vo de Awaren gwest sei. Den de Awaren san scho, zwegn Raubzüg, 562 bis
noch Thüringen kema.

632 hod da fränkische Kini Dagobert an Kriag gegn des slawische Reich vom Samo
gfiat. Seine Vabündetn woan de Langobardn, de vo Italien auffa in Keantn eigfoin
san. Owa a de Alemannen, de noch Sidwest-Behmen eigfoin san. Da Dagobert is mid
da Haubdmocht tiaf noch Mährn eini, wos daun a an Kaumpf valuan haum.

Sindst is aus seina Regiarungszeid nua da Bulgarenmoad bekaunnt. Bei dem de
Baiern vo de Frankn augschoft woan is, das de bei eahna untagschloffanen, vua de
Awarn gfohna Bulgarn umbringa hobm miaßn.

Da Theodo woa a Agilolfinger. Owa ob a aa Suhn vom Garibald II woa, is ned gwis.
Ea kennt a aa Vawaundta vo eahm gwest sei. Weus an da sidestlign Grenz oiweu nu
slawische Eifoi gebm hod, soi a in Regnschbuag residiat hobm. Des soid domois de
Haubdschtod vo Baiern (provincia baiuvariorum) gwest sei? (Vom fränkischn
Heazogtum Baiern?)

Ea wead in de kristlign Afzoachnungan augfiad, weu a se recht um de
Kristianisierung vo de Baiern bemiaht hod. Ea woa a dea de iro-fränkischn
Missionar ins Laund brocht hod, vo de ma Heid owa nix mera woaß. In da
Iwalifarung iwablibm san nua mera da Rupert (Rupprecht/Rudpertus9, da Emmeram
und da Corbinian (Korbinian). Im Joah 716 is a aa zan Pobst noch Rom groast um
fia a bairisch Eazbistum fiazschprecha.

Da Theodo muaß recht söbstherrlich des bairische Heazodum (ois a Prinzipat)
regiat haum. Noch da fränkischn Iwalifarung war a jo nua a Schtaummesheazog
gwest, dea vom merowingischn Kini eanaunnt und eigsezt woan is. Und a ogsezt
wean kunnt, wia ma jo beim Garibald em I gsehn hod. Praktisch hed a jo des
Heazogtum, wia a Lehen iwatrogn kriagt.

Lantpert: So schee se de Gschicht vo da Ute (Ota) und em Lampert (Landperth) a
lest, ea woa koa Suhn vom Theodo und a koa Heazog. Iatimli is a aa ois Suhn in
de Famülie einigrutscht. Owa ea woa nua a noha Vawaundta.

Vom Thodebert is ned vü iwalifat. Ma woaß nua das a in Soizbuag residiat hod. Ea
is nu voam Grimoald gschtuam.

Dea is ois Teuregent scho zwoa Jahrl noch seim Bruada Theodebert (719?)
gschtuam. Ea woa da Jingste vo de Suhn.

Ob da Tassilo II a Suhn vom Theodo, oda vo seim Buam em Theodoald woa is ned
gwis. Af jedn Foi is a scho voam freisinga Grimoald gschtuam.

Da freisinga Teuheazog hod olle seine Briada iwalebd. Und dahea wead a vom Arbeo
ois Heazog vom gaunzn Schtaumm da Baiern eawehnt. Dabei deafad a den Suhn vo
seim Bruada Theudebert (vo Soizbuag), em Hucbert iwagaunga hobm.

Da Hucbert hod se a mid de Langobardn vabünt. Zweng dem hod da Grimoald bei Bozn
und Meran oanige Oat an de Langobardn valoan. Nochm Tod vom Grimoald is da
Hucbert vom Karl Martell (umma 688; † 741) ois oanziga Heazog duachgsezt und
bschtetigt woan (724-736). De zwoa Niedalogn (725 und 728) da Baiern gegn de
Frankn untam Karl Martell haum natiali den frenkischn Eifluß wieda gfestigt. Da
Hucbert hod owa mid da Intaschtitzung vom Klerus wieda af de bairische
Söbstschtendikeid hiegoawad. Regiat hod a Baiern vo Soizbuag aus.

Da Karl Martell hod se owa de agilofinga Swanahild, ois Kebsweiwal ghoid. Und
mid dera hod a em Suhn Griffo griagt. Dea fia de Agilolfinga nu mera Problem
bringa soid.

Da Odilo woa a bsundare Peasenligkeid. Iwa sei Kindheid is ned oizfü bekaunnt.
zeascht hod ma augnumma das a aa Suhn vom Tassilo II woa. Daun hod ma vamuat,
das a goa koa Baier gwest wa, weu a da Suhn vom alemannischn Agilolfinga heazog
Gottfried. Owa ma hod wieda zruckgschwenkt und loßtn do a gbiatiga Baier sei.

Zwegn innane Schtreidareian hod da Odilo flichtn miaßn und ea is am
karolingischn Hof untagschloffa. Dabei hod se em Karl Martell sei Tochta aus da
easchtn Ehe, de Hiltrud in eahm valiabt.

Ois da Odilo im Jenna 748 gschtuam is, hod man im Kloschta Niedaoiteich begrobm.
Des liegt owa bei de Alemannen. Des kennt afzoagn, das da Odilo do vo de
alemannischn Agilolfinga ogschtaummt is!

Midm Tod vom Odilo hod da Grifo an Fiaschprecha valua. Da karolinga Kini Pippin
hod zwoa seim Hoibbruada a boa Grafschoftn iwatrogn, des woa eahm owa zweng. Ea
woit mindestns bairischa Heazog wean.

Da Grifo hod mid seine Afschtändischn Regnschbuag eaowat und den Großteu Baierns
iwanumma. Dabei hod a aa sei Schtiefschwesta, de Hiltrud und iahn Buam, in nu
ned regiarungsfähign Baiernheazog Tassilo III gfaungagnumma.

Owa da Grifo hod ned gwißt wauns gnua is und ea hod nu oiweu Vabündte gsuacht.
Des haum de Frankn owa ned megn. Oiso hod da Grifo wieda flichtn miaßn. Ea is za
de Baskn owi. Vo dene eahnam Herrscha Waifar woit da Grifo weida zan
Langobardnkini Aistulf flichtn. Des is eahm owa ned glunga, weu a af da Roas vo
fränkische Kriaga 753 daschoßn woan is.

Em Tassilo seine Ötan woan da agilolfinger Baiernheazog Odilo und de Fränkin
Hiltrud, em Koarl Martell sei Tochta. Geboan is a eppa im Joah 742. Ois da Bua
7/8 Joah oid woa is sei Vota gschtuam.

Des hod sei Onkö da Grifo ausgnuzt und hod in Baiern de Mocht iwanumma. Dabei
hod a aa in Tassilo und sei Muadda entfiat.

Da Franknkini Pippin da Kuaze, is seit 751 da alloanige Kini vo de Frankn gwest
und dea hod owa aundane Plän fia Baiern ghobt. Ea woit in Tassilo ois leicht
lenkboan Baiernheazog eisetzn. Va 748 bis za iahn Tod woa sei Muadda, de Hiltrud
in Tassilo sei Mündl. Noch iahn Tod, a im Joah 751 hod se da Pippin söbm zan
Viamund vom Tassilo gmocht.

Ois da Beasch 15 Joah oid woa hod da Pippin mid eahm in Compiegne a schaurige
Gschicht afgfiat. Ma hod doathie de Reliquien (Boana) vo de Heilign brocht: Vom
Martin, Germanus, Rusticus, Eleutherius und a vom Dionysius. Und voa dene hod da
Tassilo olle heilign Eid af de fränkische Gfoigschoft schwöan miaßn.

Im Joah 772 hod da Pobst in Theodo in Rom tauft. Des woa da Suhn vom Tassilo III
und da langobardischn Kinitochta Liuitpirg. Ois außagwehnli is domois vameakt
woan, das da Pobst des Biabal mid ana kinigleichn Soibung gsoibt hod?

De Baiern woan iazt vom Westn und a vom Sidn vom karolingischn Reich umfoßt. Und
da Koarl da Große hod schau laung an Pick gegn de Agilolfinger ghobt und dahea
woit a de Lestign weidahobm. Se haum eam ois Alloaheascha scho laung gwuamt.

So grod owagaunga kau da Mochtwexl in Baiern owa ned gwest sei. de Bericht driwa
san zwoa vo de Frankn vafoßt woan und da Siega hod oiweu Recht. owa in an
Nebnsatzl haums do aufian miaßn:.."und oanige Baiern, de in Feindschoft zan Kini
Koarl vahoarrn woitn, san vabaunnt woan." Bei a boa Grossn im Reich is
megligawoas aa Wengl a bleda Gschmoo iwriblim. Den 794, segs Joa noch seina
Vahaundlung is da Tassilo vua de Frankfuata Synod zitiat wuan und hod nuamoi
endgütig af olle Recht vazichtn miassn.

Do wo daun de Frankn de Herrschoft iwa de Baiern iwanumma haum, homs scho
augfaung an em bairischn Gsetz zan Weakln. Natiali aso wias fia eahnane
Intaressn einipaßt hod. Zweng da Kristianisiarung san aa, a boa unkristli Vabot
einignumma woan. Mid da Zeid owa a da bsundane Schutz vo de Kiachan und em
Klerus.

Wia des Lex Baiuvarium untam Heazog Odilo im Kloschta Niedaoidteich s´easchte
Moi eppa 741/743 af iwa 150 Pergamentseitn afgschriebm woan is, hod mas scho
efta aupaßt ghobt. Des wead a in da Niedaschrift augfiat.

A fiaheaschade Moanigung woa, das de Baiern scho oiwei vo de Frankn beheascht
woan san.

De Lex Baiuariorium woa a glebts Recht, des wos des Zaumlebm greglt hod. Ma wead
se scho fiaschtön kena das de Gau-Grafn, wauns in schwaarare Foi Recht schprecha
haum miaßn, des kloane Biachal mid ghobd haum und de Betroffanan draus de
Paragraphn fiaglesn haum.

De Frankn haum scho in olle eahnane Teu-Heazogdima an Gsetztext afschreibm
lossn. Z´lezt san a de Baiern draukema.

Da oane Punkt is, das de fimf Famülien (Sippschoftn-Klans) vo de da Fagana, da
Hahilinga, da Aniona, da Trozza und da Huosi mid bsundan Schutz und Rechte
viraghom und augfiat wean.

Waun a Agilolfinger gschedigt woan is, hods des Dobbite kost ois wia bei an vo
de fimf Famülien. Und nu um 30 vo hundat Teu (%) mera, hods goa in Heazog söbm
betroffa.

A ödare Begrindung dafia warad, das des de Herrschafamülien vo greßane gentile
Gruppn woan, de daun a za de Baiern zaumgwoxn san. Und de dahea, dafia a Wengl a
Sondaschtöllung valaungt hedn.

Dahea is glaubwiadiga, das des fränkische Famülien woan, de de Frankn zan bessan
nidahoidn vo de Baiern, za dene gschickt haum und des a vaschtreit augsiedlt und
a begütat hobm. Den Wickkl haum de Frankn mid de Baiern oft gnua ghobd.

A gaunz a wichtiga Punkt betrifft de Eanennung vo de bairischn Heazög. Des is
wos gaunz wos Södsaums. Und kimmt so nua in da Lex Baiuvariorium fia.

Do weads iazt owa gschpaßi. Wos woa des iazt? A bairischa fränkischa Heazog, dea
vom fränkischn Kini eigsezt woan is. Und a ogsezt wean hod kena, wos jo a midm
Garibald und em Tassilo III gscheng is. Wos jo bei ana fränkischn Herrschoft iwa
de Baiern nix Södsaums warad.

De Provinzn vo Raetien haum oiweu za da Großdiözese (Vawoitungsoaheid) Italien
ghead. Und weu nochm Tod vom ostremischn Kaisa Theodosius I. 395 n.Kr. de
westillyrischn Provinzn aa da Großdpräfektur Italien (Praefectus praetorio
Italiae) zuagschlogn woan san, za de haum aa de zwoa Norischn ghead, so hod ma
fest augnumma, das da Ostgotenkini Theoderich da Große iwa de Provinzn vo
Raetien owa aa iwa de zwoa vo Noricum gheascht hod. Und ma hod a wia
söbstvaschtendli augnumma das de via Provinzn 537 gschloßn vo de Ostgoten za de
Frankn iwagaunga san.

Ummas Joah 400 n.Kr. hod ma owa vawoitungstechnisch nixe davo gmeakt. De
Großpräfektur Italia hod de zwoa Italienischn Diözesn ghobd, de Italia annonaria
und de Diözese suburbicaria, sowia im Noadn de Diözesen Ligurien und Venetien.
Sowia drenta de Oipn de zwoa raetischn Provinzn.

De zwoa norischn Provinzn san em Illyrischn Raum zuagoatnd gwest. Nochm
Untagaung vom Westremischn Kaisatum 476 hod Ostrom, de Reichsteulung afghobm und
nu bis in de Zeid vom Langobardnreich und a noche nu auf de illyrischn Provinzn
pocht. Und dazua hobm a de Zwoa norischn ghead.

Da Arbeo vo Freising hod in seina Vita Corbiniani aufgschriebm, das des Laund vo
de Baiern aufm Bodn vo zwoa oidn remischn Provinzn liegd. De hod a ois Valeria
und Noricum Cisalpina bezoachnt. Aus Raetien-secunda is Valeria woan, weu ma ois
Raetien, in dera Zeid, nua mea de Gegand im Gebiag so ghoaßn hod.

Ausm Biachl; Die Anfänge Baierns: Die spätantiken Wurzeln der bairischen
Noricum-Tradition; Der historische Raum. Vo da Irmtraud Heitmeier. Obsatzl
weatli iwasezt:

1794 (fimf Joah noch da franzesischn Revoluzion) hod de Baierische Akademie da
Wissnschoftn den wissnschoftlign Dispud klean woin, ob iazt de Baiern vo de
köitischn Boii (Boier) oschtaumman oda do vo de Langobardn.

In dera Zeid woa ma in Minga recht franzosnfreindli. Des hod da Vinzens Pall vo
Pallhausn gschpaund und hod ohn se recht kundi gmocht z haum, se in easchtn
Preis ghoid. Ea hod de Gschichtln so hiebogn, das nua de gallischn? Köitn (Boii)
ois Vuafoahn vo de Baiern in Frog kema san.

De Frog söwa is jo ned bledsinnigaweis ausgsuacht woan. Den vo da Remazeid hea
is des bairische Heazogdum joahundelaung oftmolig ois norisches Heazogdum
bezoachnat woan.

Im Gleahtnkroas vom Alkuin (Berota vom Koarl em Großn), jo owa a im frenkischn
Reich is Baiern recht oft mid de oidn norischn Provinzn gleigstöd gwest.

A Wengl schpoda, so eppa in da easchtn Höftn vom 9. Joahundat is in da
Freisinger Carmen de Timone comite a Hymne iwan Timos gschriebm woan, des woa a
enga Gfoigsmau vom Kini Ludwig em Deitschn und a Pfoizgraf woa. In dea hoaßts
aa, das a des vanochlessigte Recht widaheagschtöd hod, so weid se im Reich
(Ostfranken) norischa Bodn zoagt hod.

An an Bischof Barturich vo Regnschbuag (ausm Alkuin seim Wiakungskroas) san mera
Briaf zuagaunga in dene Baiern ois Noricum/s bezoachnt woan is. Oa Beischpü vo
ana Zeun: em vir illuster Baturich juble de norische Hoamad zua.

In de westfrenkischn Annalen vo Saint Bertin, iowa a in de ostfrenkischn Annalen
vo Fulda is bschriebm, das se da schpodare Kini Ludwig da Deitsche mid seim Vota
, em Ludwig em Fromma zkriagt hod. Das a zweng Dem 839 fliehn hod miaßn und noch
Noreia, quae nunc Baioaria dicitur zruckkema is.

In da Historia regnum Francorum wead de Reichsteulung bschriebm, nochm Tod 840
vom Ludwig em Fromma. Wia in de germanischn Reich übli, san olle eabbrechtign
Suhn bdocht woan. A in da Wödkronik vom Ado vo Vienne schtehts so bschriebm. Da
Ludwig da Deitsche hod praeter Noricum quam habeat und a nu Alemannien und
Thüringen zuagschprocha kriagt. Und wia ea söbm 865 gschtuam hod, hoaßts daun af
an ana aundan Schtö in dera Kronik;

Vom Notker Balbulus hoaßts in da Fuatsetzung vom Brevier Erchanberti, da
Karlmann hed de Noricum et partem barbarorum nationum zaumghoitn. Und schpoda is
do nu eitrogn, das da Karlmann, noch am Schlogaufoi zan Aufpappaln noch Noricum
regressus groast is.

Eignoatigawoas wead beim Notker in seine Afzoachnungan Raetien nua mid Alemannia
gleigsezt? Es woa owa a za dera Zeid Raetien rechts vom Lech Bairisch bsezt! Im
Joah 900 hod nu da soizbuaga Eazbischof Theodmar, im Naum vo de Bischof, em
Klerus und em gaunzn kristlign bairischn Voik, em Pobst gschriebm;

De kristlige Sondaschöllung im Reich da Frankn woa a, das de Baiern ois a
Oanziga a eignas Schtaummes Eazbistum ghobd hobm, midm Sitz in Soizbuag.

Nu 1130 hod a vamuatli kindalosa Adliga sei gaunz Allod (Hob und Guat) in da
Norica terra passedit an des Kloschta St. Ulrich und Afra in Augschbuag vamocht.
Und 1160 is nu midm söwm Kloschta a Rechtsgscheftl ogschloßn woan und im Text is
gschriebm gwest;

Megligawoas hod des Vagleicha mid da oidn norischn Provinz a an kiachapolitischn
Hintagrund ghobd. Den midm bairischn Eazbistum haum de Baiern scho a
Sondaschtöllung im Franknreich ghobd. A eignas Eazbistum hod a mera
Söbstschtendikeid bedeit. Und des Eazbistum is in da Schtod Soizbuag gwest. Und
de Schtod is im friam Noricum glegn. Soizbuag woa des zwoatödaste Eazbistum in
de deitschn Land. Warums ned in ana aundan Schtod links vom Inn gwest is? Des
hod vamuatli damid ztoa das de bairischn Agilolfinger Heazög, in eahnan freiem
Gbiat (regnum) a aundare Famülien- und Mochtpolidik mocha hobm kena. Owa dazua
weida Obm a Wengl Mera.

Eignoatig is owa das de Bezoachnung fia Baiern=Noricum, eigentli nua links vom
Inn vawendt woan is. In de ehemolign norischn Provinzn kimmts ned fia. Ned amoi
in de Afzeichnungen zweng da Eahebung vo Soizbuag zan Eazbistum.

Zweng em Föhn vo dera Bezoachnung im estlign Teu vom bairischn Laund san a boa
Fuascha af de Eaklearung kema. ois da Aätius mid seine germanischn Legionan umma
430.n.Kr. de eigfoina Juthungen bekämpft hod, is a aa gegn afschtändische
germanische Schtämm aus Noricum eigschrittn. Des woan vamuatli augsiedelte
Fedaratn. Und bei dene kennt se da Naum Norica ois Eignbezoachnung eibiagad
haum. Und ois de Awarn de sidlign Slawen aa in de Oipntäla zan Ausiedln triebm
hobm, san de Gebiat rechts vo da Enns bis zan Weana-Woid und a des Binnennoricum
(Meditaranae) fia de Baiern valoan gaunga. De norischn Germanen soin se daun
westweats mid eahnane Famülien ogsezt hobm.

Und wia daun de Widaeigliedarung vom slawischn Heazogdum Karantanien und a de da
heidign niedaöstareichischn Gebiat ins bairische Schtaummesgebiat im Gaung woa,
hed ma des ois Zruckeaowarung vaschtaundn und se a af de im Schtaummesgebiat
lebandn, iazt bairischn Norica bruaffa. Vo dene aa mera, zan Wiedausiedln, wieda
nochm Ostn zogn sein soin??

De Baiern san ned vo Behmen zuagwaundat. Se san a koane Nochkomman vo de
köitischn Boii (Bojer) oda vo de Markomannen. Waun daun nua iwan Weg da
Assimilazion iwa de Langobardn.

De Baiern san in de Joah 508-520 zan easchtn Moi vo eahnane Nochboan eawehnt
woan. Des hoaßt vo do weg miaßns scho a gwisse Greß ghobt haum und a an gwissn
mülitarischn Schtutz fia eahna Gegand dahoidn haum.

Noch de Schprochfuascha woa des Langobardische gaunz noh midm Bairischn
vawaundt, wia zwoa Dialekt, nu enga ois wia des Alemannische midm Bairischn. De
Baiern san nia weid gwaundat. Vo de großn Voiksschtämm sans nebm de Friesn de
Oanzign de in da Vökawaundarung ned mid Kind und Kegö za neiche Laund aufbrocha
san. Se haum jo aa eascht zaumfindn miaßn.

Heid woaß ma das de Baiern mera Ötan haum. Es san oanige Vökarestl, ned nua
Germanische im Schtaumm drin. Nebn de Walschn und de Windischn woan a de Frankn
a Wengl beteiligt.

Des Bairische woa de oanzige deitsche Schproch, de a Lehnwoat ausm
ostgermanischn Schprochraum, vo de ostgermanischn Goten (oda a Gepidn) iwanumma
und so a in de deitsche Schproch eigfügt hod.

A Priasta, dea im 6 Joahundat duach Baiern duacheroasn hod miaßn, hod de Zeun
hintalossn, mid de a aundane Roasadn woana woit.

1022 hods da Abt Godehard aus Niederalteich aufn Punkt brocht, ois eahm da Kaisa
Heinrich II in Bischofsschtob vom Bistum in Hildesheim autrogn hod.



https://bar.wikipedia.org/wiki/Bairische_Buechspraach

De Bairische Buechspraach (older kurz Buechspraach) ist dö Spraach, in derer wo
d Sturmibibl gschribn ist. Is ist ayn konstruirte Spraach, und herkemmen tuet s
von n Hell Sepp von Troosburg. De Buechspraach sollt ayn gmainsame
Schriftspraach fia alle Bairn sein, dö wo önn Aufbau und d Struktur von n gantzn
Bairischn enthaltt und dö wo aau alle Bairn in ienerner Mueterspraach lösn, also
ausspröchen, künnen sollnd. Dyr Konstruktionsplan von dyr Buechspraach beruet
eender auf ayner Historisierung als wie auf ayner Etymologisierung, und dyr
Grundstain von alln ist d Ibadachung.

De Grundlaag von dyr Schreibweis von dyr Bairischn Buechspraach ist de
etymologische Schreibung von n Schmeller seinn Bairischn Wörterbuech [BW]. De
sel Schreibung wird eyn [BGrSch] (S. 11ff) in n Gnaun ausdeutscht. Si laauft
drauf aushin, däß non von n Mittlhoohdeutschen her â von a, æ von ä, ê von e, ô
von o, œ von ö, ai oder êi von ei, âu von au, êu von eu, ue von u, üe von ü
unterschidn werdnd (de Dächln ober de Buechstabn steend fia de durtmaalignen
Langselbnlautt).

In dyr Bairischn Buechspraach werdnd ietz de Verbündd æ und œ auftrennt in ae
und oe; de Dächln werdnd nit gschribn, sundern fia dös werdnd d
Selbstlautbuechstabn verdoplt, also aa, ee, oo fia â, ê, ô. De mittlhoohdeutschn
Langselbstlautt î und û seind in dönn Lautstand schoon Zwilautt, gschribn ei und
au. De Grapheme ie, ue und üe stengend in dyr Bairischn Buechspraach fia de altn
Zwilautt ië, uo und üe, mitterbairisch ia, ua und ia, norderbairisch ej, ou und
ej.

De bairische Buechspraach haat also de ainfachn Selbstlaut-Grapheme a, ä, e, i,
o, ö, u, ü, y und de zammengsötztn aa, aau, ae, ai, äi, au, äu, ee, ei, eu, ie,
oe, oo, ue, üe.

Driba hinaus zaigt de Bairische Buechspraach aau rein lauttliche (older
phonetische) Merkmailn. So steend zun n Beispil ä und ö aau tiemdd entgögn dyr
Etymologie fia hells a und offens e (däß, Össn, ...). Gnaun yso verhaltt si syr
mit n y wo ainfach fia n bairischen "a-hältigen Schwa-Lautter" steet.

De Buechspraach kimmt also mit n Zeichnvorrat vom Lutterischn d.h. aane
diakritische Zeichn aus, und gnau wie s Lutterische geet s afer aft bösser mit n
langn s zu n Schreibn.

'Alts ei' kan in n Bairischn zun n Beispil zun oa werdn, kimmt danach ayn
nunsl-n ( = der Nasal n) wird in vil Mundartn der Selbstlautter older wie daa
dyr Zwilautter gnunslt. Je nach Mundart seind vil anderne Deuttungen müglich.

'A' wird bairisch verdumft, 'n' tuet nunsln und is mhd. 'æ' werd bairisch
gwonerweis ayn 'hells a'. Naach dyr selbn Schreibung kan myr Sunderbairisch gnau
yso ondráán sagn.

So wird is ainzlne Wort buechspraachlich aindeuttig gschribn, afer auf alle
müglichnen Artnen ausgsprochn. Tiemdd seind fia bsunderne Wörter ainfach
Schreibungen föstglögt, wie: tiemdd ( = manchmal), nit ( = nicht), nän ( =
nein). Däß myr tiemdd also wie adiam lösn kan ist durchaus yso vorgseghn. Ganz
im Gegntail ist de groesstmüglichne Freiheit bei dyr Ausspraach beabsichtigt:
z.B.: sid fia sunder, då fia daadl, gängan fia geen older hánd fia seind seind
kain Freitniss ( = Tabu). Andrerseits seind alle müglichnen Schreibungen gnau
föstglögt.

In dyr druntern Tabeln seind de ainzlnen Grapheme angöbn, ayn par müglichne
heuntignen Ausspraachn in n Bairischn in dyr WP-Umschrift (Wikipedia-Boarischn
Umschrift), Beispilwörter aus dyr Sturmibibl, und es ist spraachwissnschaftlich
erklaert, wie alles zammenhöngt. Also: gschribn -> [glösn] -> Wortbeispil ->
erklaert:

Es geit wie in n Schriftdeudschn folgende Mittlautt ainfach/waich und doplt/hört
als entspröchnde Schreibweis zo n Anzaign ob der vorige Selbstlautter lang oder
kurz ist: p/pp, t/tt, k/ck. Aft geits aau non folgende nit-schriftdeudschn
"Doplungenn": b/bb (grob/öbbs), d/dd (Gwand/eingwänddn), g/gg (+ain Strig/zween
Strigg), chs/x (Hächs/Fux), h/ch (gaeh/starch), sh/sch (+ain Tish/zween Tisch).
D Grapheme gg, x, ch, ck künnen also yn Guttural-Fortis in n dö sunderbairischn
Mundartn anzaign. Doplte "nn" zaing an däß s "n" gsprochn werd. Ainfache "n"
werdn in gwisse Mundartn gnunslt.

In dyr Bairischn Buechspraach ist de ainfache Vergangenheit (Präteritum,
ungnäuner "Imperfekt") als Erzölvergangenheit widerhergstöllt wordn. Ys
Bairische haat s Präteritum schoon vor 500 Jaar verloorn, netty die dreu
Hilffszeitwörter wollt, sollt, war nit. Seit derer Zeit werd fia dös de
zammgsötzte Vergangenheit (Perfekt) mit habn und sein verwenddt [dbD 98 - 101]
[BGR 53 - 55]. In n Schriftdeudschn ist ys Präteritum afer non löbndig; drum
seind aau die altn bairischn Verganheitsformenn nit schwaer zo n Versteen.

Ayn Beispil aus dyr Sturmi-Bibl (De Bschaffung 1, 1-2) is "Eyn n Anfang bschuef
dyr Herrgot önn Himml und d Erdn. Und d Erdn war oed und laer, finster war s iba
dyr Teuffn, und yn n Herrgot sein Geist gschwöbt iba n Wasser.": bschuef (heint:
hot/hout daschåffa, lutterisch: erschuf) ist ayn alte starche Form; gschwöbt
(heint: is gschwebt, lutterisch: schwebte) ist ayn alte reglmaessige Form; war
(heint: wor/wår, lutterisch: war) aau ayn unreglmaessige Form, dö wo heint nun
nöben is gwen/gwest auftaucht.

Daader aynmaal ayn ainfacher Ibablik iba göngige Formenn naach n Spraachgebrauch
in dyr Sturmibibl. Dö Listn ist wöder umfasset, non sollt s als eeherne Norm
betrachtt werdn. Was "starch" und "schwach" ist, entscheidt lösstlich s
Mittlwort in n Bairischn. D Reihennfolg ist Nennform - Gögnwart; Vergangenheit;
Mittlwort; Bedingungsform.

Als aigntliche Möglichkeitsform (Konjunktiv I) haat de Bairische Buechspraach d
Möglichkeitsform mit dyr Endung -eb aus n Zimbrischn. Dyr Konjunktiv I wird in n
Bairischn ausser in ayn par föste Wendungen niemer verwenddt; myn nimmt fia dös
önn Indikativ her [dbD 102/103] [BGr 69]. In n Schriftdeudschn git s önn
Konjunktiv I aber nun. Was gern "Konjunktiv" gnennt werd (aigntlich "Konjunktiv
II"), ist von dyr Verwendung her in dyr Regl de Bedingungsform. Von derer aus
kan myn oft auf de richtige Vergangenheitsform zruggschliessn: "i kaem" > "i
kaam", "i schlüeg" > i schlueg". D Form auf "-et" empfilht de Buechspraach
(abgseghn von de schwachn Zeitwörter) grad in n Nootfall, d Umschreibung mit
"taet" grad in begründdte Ausnaamenn: "Künnen taet i schoon, aber mögn tue i
nit."

Ayn Beispil aus dyr Sturmi-Bibl (De Bschaffung 2, 15) is "Dyr Trechtein naam
also önn Menschn und gsötzt n eyn n Gartn Öttn einhin, dyrmit yr n baueb und
hüetteb.": baueb, hüetteb (heint: dyrmit yr n baut und hüett, lutterisch: damit
er ihn bebaue und hüte).

Aau ayn eerste Zuekumft (Futur I) verwenddt de Bairische Buechspraach. Es Futur
I kennt es Boarische zwaar nun; myn nimmt aber fia dös gwonerweis es Präsens her
[BGr 51/52]. In n Schriftdeudschn wird es Futur I nun öfters hergnummen. De
Bairische Buechspraach haat ayn bsundere Zuekumftsform mit gaan + Nennform.

Ayn Beispil aus dyr Sturmi-Bibl (De Bschaffung 2, 17) is "aber von n Baaum der
Wissnheit von Guet und Boes derffst nit össn; denn baldst dyrvon isst, gaast
sterbn.": gaast sterbn (heint: werst/wirst sterm); oder (De Bschaffung 2, 17)
"Dösswögn gaat dyr Man önn Vatern und d Mueter verlaassn und si an sein Weib
binddn, und sö werdnd ain Leib.": gaat verlaassn (heint: werd/wird
valåssn/valoun).

Dyr Wortschaz von dyr Bairischn Buechspraach haat meerer Quellnen: De ibaliferte
Bairische Spraach, "gwone" deutsche Wörter, aau öbbenn mittlhoohdeutsche,
Neubildungen und Verleehnungen. Dös haisst zo n Ainn, däß ayn ieds bairische
Wort aau sein buechspraachliche Fassung haabn sollt und zo n Andern, däß öbbenn
eyn n Bairischn vorhanddne Luckenn durch buechspraachliche Neubildungen
gschlossn werdn sollnd. Kimmt yso wie daader obn öbbenn dös Wort "Präteritum"
vür, naacherd nit, weil s bairisch-buechspraachlich wär, sundern daa ist s
ainfach aus n Lutterischn zitiert.

Yn n Rowley Anthony zwickt zu n Beispil, däss ys eingangene Präteritum eyn de
Buechspraach aufgnummen wordn ist. Er sagt "Was ausgstorbn ist, ist ausgstorbn"
[Row]. Vil Leut zwickn aau dö Neubildungenn, als Erfindungenn von n ainer
Ainzlperson. Öbbs anders ist non, däß myn von Haus aus ausgnummen von gwisse
Wörter kain gäumaessige Bsunderheit nimmer eyn dyr Schreibung von dyr BB drinnen
haat.

Ausser von n Hell Sepp ist, aau 17 Jaar nach dyr Erfindung von deraynn
Planspraach, nach dyr Sturmibibl kain zwaitte Veröffntlichung in dyr
Buechspraach bekannt. Dö BB wird von anderne Autorn offnsichtlich nit angnummen.
Dö Bekanntheit kimmt also yllain s von n dyr Sturmibibl, dö wo dö eerste
bairische Bibl ist und damit muetmaaßlich öffntliche Aufmerksamkeit anzogn haat.



https://bar.wikipedia.org/wiki/Autor

A Autor (lat.: auctor; Uaheba, Schepfa, Föadara, Vaonlassa) is da Vafossa oda
geistige Uaheba von am Weak. Dobei hondlts se meist um Weak vo da Litaratua im
weitestn Sinn. Autorn wean im Oanzlna untaschiedn unta ondam ois Schriftstella
sowia ois Fochbuach-, Leabuach-, Sochbuach-, Drehbuach-, Feanseh-, Opern- oda
Bühanautor. Seijtna wead, mia am deitlichn juristischn Beiklong, ois Autor da
Uaheba vo am Weak vo da nichtliterarischn Kunst (etwa Musi, Fotografie,
Fuijmkunst) unn vo da Wissnschoft vastondn (vagleich aa Softwareautorn, Autorn
vo Gsetz). Unübli scheints aa, konkrete Poesie, visuelle Poesie oda Woatbuida
ois vo Autorn gschoffn zua bzeichna.

As Vaständnis vo da Autorschoft is gschichtlichn Vaändarunga untawoafn. Im
Middloita vaweisn de Bgriff Autor unn Autorität mid groußa
Seijbstvaständlichkeit aufananda. Vo da Rechtssproch heakemand, bzeichnat auctor
an Uaheba, Vafossa oda Sochwoita vo am Weak. Dodobei schliaßt de Woatbdeitung,
ondas ois in da Neizeid, grundsätzli den Aspekt vo da Autorität (auctoritas)
eih: Vafossa sand gmoant, de a hous Oseng eawoamn unn a broade Onakennung gfundn
homn.

Bsundas de medialn Umbrüch vo da Mündlichkeit zua Schrift unn vo da Hondschrift
zum Buachdruck hom de Oblesung vo da Peason vom Autor unn ihra Autorität vo
eanam (reproduziaboan unn voa Vafejjschung zu schitzandn) Weak gföadat, znächst
jedoch eha in Gattunga vo da theologischn unn wissnschoftlichn Litaratua. Eascht
seit da Genieästhetik beim Sturm und Drang hot se as Konzept vo am „autonomen,
schöpferischn, üba sei Weak herrschndn belletristischn Autors“ herausbuidt. As
19. unn 20. Joahundat buidn de Houphase vo dem emphatischn, idealisiatn
Autorbegriff. Seit de 1960a-Joa is Kritik on da Vaabsolutiarung vo da
Autorpeasenlichkeit laut woan (Roland Barthes, Michel Foucault).

In Teiln vo da Literatuatheorie (Eazejtheorie) wead zwischn Autor und Eazeja
untaschiedn: Da Autor is da Schreibande vo am Text unn da Eazeja is da Eazejnde
vo ana Gschicht unn is dodabei oane vo am Autor gschoffene Instanz.

Da Begriff Autor is vo Philipp von Zesen duachn Ausdruck Verfasser eideitscht
woan.

Autorschoft umfosst in da Gengwoat a Recht am geistign Eingtum. Zum Schutz vo am
Weak deant as Uahebarecht (wos net vaäußali is) unn as Vaweatungsrecht.

Vaweatungsgsejschoft fia de Autorn vo vaschiadane Spoatn (Journalistn,
Schriftstella, Drehbuachautorn) is de VG Wort. Se vaweatet –- ähnli wia de GEMA
bei Musistickl – de duach Auffiarung, Sendung, Kopie unn Publiziarung entstondna
Tantieman fia de Autorn unn schütt de entstonda Beträg oamoi jährli on de Autorn
aus.

Voa oim bei de wissnschoftlichn Publikationa kimmts oiwei heifiga voa, doss a
Weak glei mehrane Autorn unn Koautorn hot. Um de Ozoi vo Publikationa vo oana
Peason vagleichboa zejn zkenna, gibts in da Bibliometrie vaschiedane Zejweisn:



https://bar.wikipedia.org/wiki/Antarktika

Antarktika is da siadlichste Kontinent vo da Eadn. Gnennd wiada a Siadkondinent
oder Antarktischa Kondinent. Da Siadpol ligt drinnad und seiba ligta a da Mitt
vo da Antarktis. Antarktika hod a Flächn von eba 14 Milliona Quadratkilometa und
is fost ganz vo am Eisbanza eibackld.

Antarktika ligt siadle vom 60° siadlichn Breitngrod und is vom Siadlichn Ozean
umgem.

Ma teild an Kondinent Antarktika in Westantarktika, wos zum gresstn Teil westle
vom Meridian und estle vom 180. Längengrod ligt, und in Ostantarktika, wos estle
vom Meridian und westle vom 180. Längengrod ligt. Geografisch teilt weandl de
zwe Groußlandschaftn duach as Transantarktische Gebirge.

Antarktika is koa eingna Stood. Vaschiene Nationa hamd Asprich aghom, de wos se
oba a wengal ibaschneind. Sim Nationa erhemand Asprich auf acht Gebiete auf
Antarktika: Argentinien, Australien, Chile, Frankreich, Neisäland, Norwegen und
as Vaeinigte Kinereich:

As Marie-Byrd-Land, a da Westantarktika zwischn am chilenisch und am
neisäländisch beanspruchtn Territorium gleng, is mid Abstand as gresste Gebiet
auf da Wejd, auf des wos koa Stod an Aspruch erhebt.

Obwoi dass Antarktika koa Stood is, hod da Kondinent a eingne Top Level Domain
„.aq“.



https://bar.wikipedia.org/wiki/Angela_Merkel

Angela Dorothea Merkel (* 17. Juli 1954 z Hamburg ois Angela Dorothea Kasner) is
a deitsche Politikarin vo da CDU. Sie is seitm 9. Aprui 2000 Bundesvorsitzende
vo iara Partei und seit am 22. Novemba 2005 Bundeskanzlerin vo Deitschland.

Aufgwochsn iss in da DDR und hod nochad do Physik studiad. 1977 hods an Ulrich
Merkel gheirat, 1982 sans in Ost-Berlin owa wieda geschiedn woan. Sie hod an da
Akademie der Wissenschaften der DDR vo 1978 bis 1989 gorbat. Nach da Wend 1990
wor de Angela Merkel Stejvadrende Regierungssprecharin vo da easchtn und aa
letztn frei gwejdn Regierung vo da Deitschn Demokratischn Republik (DDR).

Vo 1991 bis 1994 woas Bundesministerin fia Fraun und Jugend, vo 1994 bis 1998
Bundesumwejdministerin. 1988 hods in Chemika Joachim Sauer gheirat. Im sejm Joar
is afn Vorschlag vom Schäuble Generalsekretärin vo da CDU worn. Seitm 9. Aprui
2000 is s Bundesvorsitzende vo da CDU. Vo 2002 bis 2005 wors aa no
Oppositionsfiaarin im Deitschn Bundesdog. Seitm 22. Novemba 2005 is s
Bundeskanzlarin vo da Bundesrepublik Deitschland.

Merkel lehnt an Beitritt vo da Tiakei zur Eiropäischen Union ob und foadet
stottdessen a „privilegiade Partnaschoft“. Se untastizt de Soziale
Marktwirtschaft.



https://bar.wikipedia.org/wiki/A

A is da easchte Buachstob vom lateinischn und vo vui andane Oifabet'. Des "A"
wead in de vaschienen Weata untaschiedlich ausgsprocha, voa oim im Boarischn
Sprochram.

Des vamuatle vo de egyptischn Hieroglyphn beeiflusste proto-semitische Oifabet
zoagt an Oxnkopf ois Buidzoachn. Do draus is a Buachstom entstandn. De Phenizia
hom den Buachstom Aleph, Ox, gnennt. Im 9. Joarhundat v. Kr. hod se des Zoachn
ziemli vaändat. De Heandln vom Oxn san nua no stilisiat ois Strich noch rechts
odeit worn. Des Aleph wor bei de Phenizia scho an easchta Steji im Oifabet. De
Hebräer und andane hom des so iwanumma (Aleph), aa im Arabischn gibts mitm Alif
an Vawandtn. De Phenizia hom des Aleph fian Knacklaut vawendt, ned fia Vokala
"a".

De Griachn hom des Phenizische Oifabet iwanomma, hom aawa des Zoachn vom Aleph
im Lauf vo da Zeid um 90 Grad draht und homs Alpha gnennt. Ab ebban am 8. Jhd.
v. Kr. hod se des liegade Alpha duachgsetzt. Wei de Griachn fian Knacklaut koa
oagnas Zoachn braucht hom, statt dessn oans fia oan vo eanane vuin Vokale, homs
eam in Lautweat [a] gem.



https://bar.wikipedia.org/wiki/Wrestling

Wrestling (deutsch: Ringen) wiad im deitschn Sprochraum a oft ois Catchen
bezeichnet (des kimmt vo da Bezeichnung Catch Wrestling). Es is a populäre
Show-Sportort, wobei s' Wrestling in gesaumt Noadamerika und a in Japan (do
voroim de Hardcore Matches) am populärstn is. In Deitschlaund und Esdarreich
nimmt d'Berühmtheid vom Wrestling a ollaweil mea zua. De meistn Leod moanan,
dass beim Wrestling nix passian kau, wei sowieso ois gstöt is (oiso ois
ogschprocha), des is owa so ned richtig, wei schau de kleanste Fehlanwendung
geng an aundan Wrestla bei de Wrestlingmoves reichd und dea kau si ernsthoft
valetzn. Deswegn miassn Profi-Wrestla eanare Tricks und Moves sehr laung
trainian, damid sowos ned passiad. Da Siega bei an Wrestlingmatch stehd fost
imma schau voahea fest, es wiad owa während de Matches schau improvisiad,
oftmois daun waun si a Wrestla nimma an de vorgegebnen Choreographien erinnan
kau.

Zua heitign Zeit is des Wrestling a gschickt vamoakts Gesaumtprodukt. De gräßte
Wrestlingliga, de WWE hoaßt, is soga aun da Börsn und hod do Umsätz bei
wohrscheinli 400 Millionen Dollar alloa im Joar 2006 ghobt. Vü WWE Wrestla ham
daun späda a Füm und Feansehrolln augnumma. Wobei de bekauntestn von de da Hulk
Hogan und da Dwayne Johnson alias The Rock san. Da John Cena bringt zB. Rap CDs
aufn Moakt, da Mick Foley Kindabiacha. Unbekauntare Ligen wia de TNA oda de
Indy-Liga Ring of Honor kinan eanare Supastars ned soiche steiln
Karrieremeglichkeitn aussahoib vo da promotioninteanen Fanbasis bietn.

Bekaunte Wrestla san oda woan: Hulk Hogan, The Rock, Kurt Angle, The Undertaker,
Triple H, Andre the Giant, Chris Benoit, Ric Flair, John Cena, Sting, Chris
Jericho und da Shawn Michaels.

D' WWE ois soiche gibts schau ziemlich laung (seid 1952) owa da echte Aufstieg
is eascht kema, wia da Vince McMahon vo seim Vota 1980 de Titan Sport Inc. und
1982 a de CWC okauft hod und da Vince McMahon daun a WWE (damois nu WWF) Chef
woan is. Moßgeblich zum Aufbau vom Wrestling hod da Hulk Hogan beitrogn, dea de
WWE mid seina Ausstrohlung und seim Gimmick boid national und daun späda
intanational bekaunt gmochd hod. Vo 1993 bis 1995 wor d' WWE in ana Krise wegn
an Steroidn Skandal, damois wor d'WWE fost Bankrott gaunga und da McMahon hod si
ois sofoatige Notmaßnahme dazua äntschlossn de Gehälta vo de Wrestlingstars um
bis zu 40% z' varingan, des ham se owa vü Wrestla ned gfoin lossn und san zua
WCW gwechslt. De WCW wor daun bis zum End vo de 90er Joar da Hauptkonkurrent vo
da WWE und hod de Liga zu dem Zeitpunkt in de TV Ratings (Eischoitquotn)
üwahoit, trotzdem hod de Liga duach a foische Backstagepolitik wegn Bankrott
zuaspean miassn und is daun vo da WWE aufkauft woan. A aundara owa ned so eansta
Gegna wor de ECW, de oba ebenfalls Bankrott wor und 2006 vo da WWE wiedabelebt
woan is. Danoch hods fost a WWE Monopol gem, wei koa Wrestlingliga (wia zB. Ring
of Honor) da WWE Konkurrenz mocha hod kina. Seid a poor Joar kimmt owa TNA
Wrestling mit ehemolige WWE und WCW Superstars wie an Kurt Angle an Kevin Nash
an Sting oda an Booker T oiwei bessa daher und mocht da WWE laungsam ernsthoft a
Konkurrenz.

Olle wichtign Wrestla ham a gscheide Entrance (Eintritt) mid dem sa se beim
Publikum voastön, und bei dem se s' Publikum mid dem Wrestla identifiziern kau.
A Entrance wiad meistns vo Musik und Pyrotechnik begleit. Vü Wrestla,
hauptsächli de vo da WWE ham eana Musik und den Text dazua extrig vafosst
kriagt, des hoaßt so vü wia - ea is extrig fia de Wrestla komponiad woan. Seid
de 80'a is de Entrance mid ana Musik imma populära woan, gresstnteils resultiat
des ausm großn Eafoig vom Hulk Hogan und vo da WWE Rock n' Wrestling Initiative.
A Ring Entrance kau a nu wos ondas beinhoitn:

De Babyfaces san de „Cleanen“ (Wrestla ohne unfaire Tricks) unta de Wrestla. Sie
ham a symphatischs Auftretn und san so quasi de Guadn. Bekaunte Faces san: Hulk
Hogan, Batista, Undertaker, Rey Mysterio, John Cena und da Kurt Angle

Meistns tretn zwoa 'Dogs' gegeneinaunda au. Oa Dog besteht aus zwoa Leid, de se
gegenseitig abklatschn kinan. Des Abklatschn hoaßt, dass gwechslt wird. In
England is des Dog Team Wrestling sehr populär. Bekaunte Dog Teams san oda worn
de Hardy Boys (Matt Hardy & Jeff Hardy), Cade n' Murdoch und Paul London & Brian
Kendrick.

Bei Hardcore Matches gehts oft ziemli brutla zua. Es derf dort mid Sessln und
Loatan zuagschlogn wern, ausssadem derf ma Stacheldrat vawendn und Reisnägl
strahn. Japan is bekaunt fia sei Hardcore Wrestling. In de USA wor vorollem de
ECW sehr auf Hardcore ausgricht. Bekaunte Hardcore Wrestla san da Mick Foley da
Sandman und da Tommy Dreamer

De Heels san des beße Pendant zu de Faces. De Heels vawendn unfaire
Kaumpftaktikn, wia zB. Augnstecha, Tiafschläg und benutzn unerlaubt Woffn, wos
ma ois „Dirty“ bezeichnet. Bekaunte Heels san: Randy Orton, Ric Flair, Edge,
Hollywood Hogan, Mankind, William Regal und JBL

De Main Eventa (Hauptmatch) san oftmois de Quotnzugpfead vo de jeweilign Shows
und ham deswegn eanare Matches im Main Event. Bekaunte Main Eventa san da Dave
Batista, da Undertaker oda da Kurt Angle (TNA)

De Midcard is da middlare Bereich vo ana Show, in dem Wrestler autretn, de a
gringeren Status ois de Main Eventer hobn. Deswegn werdn de Wrestla a Midcarder
gnennt. Es gibt oftmois eigane Titl fia Midcarder, z. B. da WWE Intercontinental
Championship. Bekaunte Midcarder san da Rob Van Dam da Dave Finlay da MVP da
Chris Jericho da Great Khali oda da JBL

Overselling hoaßt, wenn Wrestla auf Schläge oda Tricks vo de Gegner übatriebn
reagiern, und des so ausschaut wie ois ob da Gegner vui Kroft hod oda bsundas
stork is. Oftmois findt s'Overselling bei Wrestla statt de gegn Riesn kämpfn,
damit denen eanare Schläg bsundas stark ausschaun. Overselling hods
hauptsächlich in de 90er gebn, deswegn betreibn Wrestla de eanan Höhepunkt in
dera Zeit ghobt hobn oftmois a übatriebnes Overselling. Da bekauntaste
Overseller is woi da Shawn Michaels

Da Smart Mark oda Smark is quasi de „Foigeform“ vo de Marks. Se san se darüba
bewusst dass Wrestling inszeniad is. Wrestler wia da Dean Malenko oda da Chris
Benoit san (bzw. woan) zwor exzellente Techniker, owa eha schwoche
uncharismatische Dorstella, deswegn san denen eanare Fans eha de Smart Marks,
während aundane Gimmick-Wrestler wia da Undertaker oda da Batista öfta vo de
Marks megn wern. „Monster-Heels“ wia da Great Khali dagegn keman in da Regel
üwahaupt ned bei de Smarks au, wei de, wie da Khali oftmois fost koa Können hom.

De Tweener san meistns de Wrestla de weda richtig clean nu richtig dirty
(unsaubare Kampfweisn) san. A bekaunta Tweener wor da Chris Benoit

Vü Wrestla, de eanan Durchbruch in da USA ghobt ham, ham eana Grundwissn bei de
Catchtuniere vo da Catch Wrestling Association griagt. Große Städt, wos soichane
Tuniere gem hod, woan Wean, Hannover, Hamburg, Bremen und Dortmund. Da
bekaunteste und eafolgreichste deitsche Wrestla is da Alex Wright. Da Alex hod 9
Joar (1994–2003) long in de USA fia d'WCW gorweit. Da Wright hod sei easchts
Match a bei da CWA ghobt. Seid Jenna 2007 hod a a eigane Wrestlingschui de „The
Wright Stuff“ Pro Wrestling School hoaßt [1] und in Nürnberg stähd. Da is oiso
nua oa Wrestlingschui in Bayern.

Heitige Lign san u. a. de GWP de in Schwabach bei Nürnberg ihre Events hod,
d'European Wrestling Promotion in Hannover, westside Xtreme wrestling in Essen,
d'German Stampede Wrestling im Saualaund, de NEW aus Heßdorf und d'ACW in
Weinheim, de alle guade Shows bringa. In de letztn Joar hods mehrare Auftritte
vo amerikanische Indy Wrestla in de deitschn Lign gem.

Wrestling in Eiropa findt ma meistns in Deitschlaund und Englaund. Da Stü vo da
britischn Wrestling-Szene is traditionell und tächnisch oriendiad. Da Slogan vom
britischn Wrestling is „We wrestle!“. Generell ham de britischn Wrestla koa
bsundane Attackn um a Match z'gwina, dafia owa vaschiedane Aufgobegriff um a
Match z'gwina. In de 50a Joar is in in Englaund s'Rundnsystem eigfiad woan, de
fünf minutn dauat ham. Aussadem hods damois vü „2 out of 3 Fall Matches“ gem,
des hoast, waunst gwina wüst, muast dein Gegna zwoamoi besiegn. Bekaunte
britische Wrestla san da William Regal aus Blackpool, da Dave Taylor und da Dave
Finlay aus Noadirlaund.

Bis zua Einstellung in Deitschlaund und Estarreich im Joar 1998 wor d'CWA de
wichtigste estarreichische Liga. Se is vo de legendärn estarreichischn Wrestla
Georg „Schurl“ Blemenschütz bzw. späda vom Otto Wanz gfiad woan. Große
Popularität hods Catchn am Heimorkt aufm Ploth vom Weana Eislaufvarein ghobt.

Seid 1998 vasuacht d'WSA des Loch auszfün. Ois oanzige Liga in Estarreich mid
ana reglmäßign TV Show (Wrestling Fightnight seid 2006) aufn OKTO und steignde
Zuaschauazoin, hams gschofft s'Turni am Heimoakt neich z'vaaunstoitn, sodass ob
Juli 2009 wieda an jedn Summa a 5-Toges-Turnia gem wiad.

S' japanische Wrestling wiad ois Puroresu bezeichnet. Im Vagleich zua
Laundesgress und da Bevökarungszoi gibts in Japan a hohe Dichtn vo eafoigreiche
Wrestlingpromotions. De Erfoigreichstn san New Japan Pro Wrestling vom Antonio
Inoki und Pro Wrestling NOAH. Im Vagleich zum US-amerikanischn Wrestling wiad
neta bei kleanare Vaonstoita auf greßane Schoweinlogn gsedzd. De gräßan Lign
woin owa des Büd vom hortn und spoatlichn Wettkompf aufrechtdahoidn. S'Puroresu
güt ois de Bruadstätt vom Mixed Martial Arts Boom, dea owa laungsam s'japanische
Wrestling vadrengt.

S'lateinamerikanische Wrestling wiad oigemein ois Lucha Libre bezeichnet und is
bsundas in Mexiko populea. Im Vagleich zun klassischn US-amerikanischn Wrestling
wiad im Lucha Libre vü mea auf schnöle Bewegungsobfoign und akrobatische Einlogn
gschaud. De meisten mexikanischn Wrestler trogn a Maskn, de ois Eisotz in
wichtige Matches heagnumma wean kau. Da Verlust vo da Maskn is de greßtmegliche
Demütigung vo an Luchador. De greßte Legendn vom mexikanischn Wrestlings is da
El Santo, dea schau laung noch seim Tod imma nu ois a Ort Voikshöd gfeiat wiad.
Da eafoigreichste Star vom Lucha Libre is momentan da Místico.

Beim Ankle Lock wiad da Fuaßknöchi vom am Bodn liegadn Gegna „vadraht“ und
iwadehnt. Da Ankle Lock wiad oftmois foisch Angle Lock gnennt. Des kimmd vom
Wrestla Kurt Angle, dea den Move ois Finisha vawendt.

Da Wrestla greifd se d'Haxn vo seim am Bauch liegndn Gegna, hebts au und
üwadehnt eam dadurch d' Bauchmuskin. An Chris Jericho sei Finisher Walls of
Jericho is a Elevated Boston Crab.

De Creative Control Klausl griagn oft neta de ödan und erfoigreichn Wrestla. De
Creative Control Klausl, is a „kreative Kontrolle“ üwan eiganen In-Ring
Charakta. Es gibt junge Wrestla de oftmois vaschwindn, damids a poa Monad späda
mid vaändata Frisua, Naum und Ringgimmick wieda zruckkeman, sowos is bei ödare
Wrestla wia an Hulk Hogan oda an Ric Flair näd meglich. De Klausl is vastärkt
während de Quotenkriage zwischn da WWE und da WCW gnutzt woan, ums obwandan vo
de Worker (Wrestla) zua Konkurrenz z'vahindan.

Wia de WCW pleite gaunga is und durch d' WWE aufkauft woan is, san de Rechte vo
de Wrestla deitlich eigschränkt woan, wei de Wrestla a Druckmiddl gföd hod. Des
kinat owa aundas werdn, waun de TNA ihrn Aufschwung fortsetzt.



https://bar.wikipedia.org/wiki/Wassastoff

Da Wassastoff is es Element mid na Ordnungszoi 1. Ookirzt weadsmid H (fir
ladeinisch: Hydrogenium). Im Universum kummts am eftastn vir. Es hod a Masse vo
1,00794 u. Es kummt owa eigendlich neer molekular vir, des hoist, dass awal zwoa
Wassastoffe zam san. Entdeckt hods da Henry Cavendish im Johr 1766.

Da Wassastoff kummt af da Erdn haupsächlich im Wassa vir, owa er is fast in
allen organischn Vobindungen aa drin. Im Universum kummts meistns in Sternen wei
da Sunna, dei wo zum großen Teil as Wassastoffplasma bstenga, fir.

Es heifigste Isodop is da Wassastoff mid oim Prodon im Kern. Des kummt zu 99,99%
af da Erdn fir. Es gibt owa nu zwoa nämlich es Deuterium und es Tritium. Es
Deuterium kummt zu 0,0115% af da Erdn fir. Assadem hods oi Neidronen und oi
Prodon im Kern, owa es is zandem nu stabül. Es Deuterium werd assadem nu in
Kernreaktoren vowent. Es Tritium hod zwoa Neidronen und oi Prodon im Kern,
desweng is aa instabül und is a Betastrahler mid ana Halbwertszeit vo 12,32
Johr.



https://bar.wikipedia.org/wiki/Walsch

Unter Walsch, welsch odr wallisch veaschtian di Sidtirouler di Italienische
Sproche. Es Wort "Walscher" schteat fir an Italiener. Frier wor des gonz a
normales Wort, ober mit der Zeit isches olleweil mehr zu an negativ brauchtn
Ausdruck gwordn, wenns a viele nit beas moanen, wenn sies gebrauchn. Ober in
Geignsotz drzua gibs a italienische Werter, dia wos nit gonz schmeichelhoft fir
Sidtirouler sein, zum Beispil "crucchi", "cetrioli" (ibersetzt: "Essiggurkn")
oder "crauti" (ibersetzt: "Sauerkraut").

Die Wortwurzl kimp van oidboarischn "walachisch". Damit sein schon die Keltn va
die oltn Germanen bezeichnet gwordn. Vielleicht hobm die Rema selber des Wort
derfuntn, wenn sie die Keltn, dia in Sidn van heitign Frankreich besiedlt hobm,
als Volcae bezeichnet hobm. Speter hot man damit di romanischn Nochbarn
bezeichnt. Des Wort isch wohl oft a in Sinn va "fremd" veaschtontn gwordn. Es
hot ober schon in olthoachteitscher Zeit (vor 1000 Joar und mehr) es Wort
"fremidi" gebm. Genau gnummen isch "walsch" net fir olle Fremdn verwendet
gwordn; die Schlawn zun Beischpiel hot man die "Wendn" ghoaßn.

Die gleiche Wortwurzl steckt aa in Nomen van britischn Wales und in Welsh (die
Einwohner va Wales), in Nomen va der Walachei, in den va die Wallonen in Holland
und weidas in a poor deitsche Ortsnamen, dia mit Walch- onfongen. In Schwedn
werdn die Romanen als välsk bezeichnet. Af polnisch hoaßt Italien Włochy, die
italienische Sproch język włoski. Die Wurzl isch wohrscheinlich aa in die
Schreibnamen Walch unt Walser"



https://bar.wikipedia.org/wiki/Vereinigte_Staaten

De Vaeinigtn Stootn vo Amerika (engl.: United States of America, kurz USA), in
amtlicha Kuazform: Vaeinigte Stootn (engl.: United States, kurz U.S.),
umgangssprochle a: Amerika (engl. America), hand a Staat in Noadamerika, dea wo
50 Bundesstootn umfosst. Mitn Bundesstoot Hawaii und gloane Außenregiona hamds a
a weng an Otei vo Ozeanien. D Hauptstod is Washington, D.C., de gresste Stod is
New York City.

De Vaeinigtn Staatn hand as drittgresste Land auf da Wejd. Bvejkarungstechnisch
mid eba 322 Million Eihwohna (2015) (noch China und Indien) und vo da Flächn her
mid 9,83 Million Quadratkilomeda (noch Russland und Kanada). Duach de
Eiwandarung vo Leid aus an Haufa vaschiene Lända, hand de Vaeinigtn Staatn oas
vo de ethnisch vuifejtigstn und muidiKuituareistn Lända auf da Wejd.

Auf Bundesebene hamd de Vaeinigtn Staatn koa gsetzliche Amtssproch (dafia in 31
Bundestaatn), Englisch is oba De-facto-Amtssproch. Am Siadwestn is Spanisch a nu
recht stoag vabreit.

Voa eba 12.000 Joa hand vo Asien aus de Paläoindiana as noadamerikanische
Festland a de heidign Vaeinigtn Staatn eigwandat. De Kolonialisiarung aus Eiropa
is dann umara 1600 lousganga. De Vaeinigtn Staatn hand aus dreiza britische
Kolonien entstandn, de wo se 1776 vom Muadaland Großbritannien unabhängig
erklärt hamd. Duach d Eiwandarung aus Eiropa und duachs territoriale Expandian
noch Westn und duach Industrialisiarung hod d USA am 19. Jh. schnei
wejdpolitischn Einfluss griagt und is iaz de gresste Voikswiadschaft auf da
Wejd.

De Vaeinigtn Staatn hamd a gmoasame Grenz mit Kanada, de wos 8.895 Kilomeda lang
is und oane mid Mexiko, de wos 3.326 Kilomeda lang is. De ganze Läng vo de
US-Landesgrenzn hand 12.221 Kilomeda. D Kistnlinie an Atlantik, Pazifik und an
Goif vo Mexiko hand insgsamt 19.924 Kilomeda.

As Land hod a Flächn vo 9.161.924 km², und a Wossaflächn vo 664.706 km², wos
dann a gesamts Staatsgebiet vo 9.826.675 km² ergibt.

De Noad-Siad-Ausdehnung zwischn da kanadischn und da mexikanischn Grenz hand eba
2.500 Kilomeda, de Ausdehnung zwischn am Atlantik und am Pazifik um de 4.500
Kilomeda. Da Hauptteil vom Land ligt etwa zwischn am 24. und am 49. neadlichn
Breangrod und zwischn am 68. und am 125. westlichn Längengrod und is in vier
Zeitzonen eiteild.

As Gebiet hod a recht a deitliche Gliadarung. De Gebiagszig wia d Kaskadenkettn,
as Foitngebiag de Rocky Mountains und de Appalachen ziangand se oi samt vom
Noadn an Siadn obe. Auf da Wedaseitn hand dann ausdehnde Wejda, a dene ernam
Windschon dastreckand se dann druckane Landschoftn mid Wüstn und Gros (Prärien).

Da wichtigste Einfluss vom Klima is da polare Jetstream (da
Polarfrontjetstream), der wos grouße Diafdruckgebiet vom Noadpazifik bringd.
Wenn nochad dann de mid dene vo da atlantischn Kistn zamrumbend, na schneipts am
Winter gscheid schwa. Wei koana vo de Gebiagsziag zwerckst valauft, dreibts an
Schnä dann oft an Siadn obe. Dawei glangd am Noadn aufe bis Kanada d Summa Hitzn
oiwei nu. De Gebiete zwischn de Gebiagsziag hamand desweng a houhe
Temparaturundaschiede, a weng a Druckanheid, wo an Siadn und an Westn oiwei
mehra zuanimmd. Am Noadn vo da Pazifikkistn rengds dann vui und hod oiwei an
recht an Näbe. Am Goif vo Mexico umananda is scha a subtropischs Gebiet mid
houhe Temparaduan und arana houha Luftfeichtn. Do rumbend dann a oft tropische
Wiabestiam driba.

In Alaska hods a arktischs Klima, de Gebiag hand a de hächstn vo de Vaeinigtn
Staatn (da Denali, 6.195 Meda). Hawaii mim Mauna Kea, der wos 4.205 Meda hou is,
hod a tropischs Klima.

De Gebiete vo da Ostkistn bis a de Großn Sään hand bis as 19. Joahundat stoag
vom Woid prägt gwen, d Westkistn am gemäßigtn Rengwoid umananda teilweis mid
brudal houhe Bam de wos iba 100 Meda hou sei kinnand. Vo dene Flächn hand grod
nu a Boa, wia de Redwoods oda da Hoh-Rengwoid blim. Grouße Flächn hand heid
bebaud oda zu Ocka gmocht woan, da gresste Teil hand iaz Nutzwejda. Wega da
Landwiadschaft is a de druckan Groslandschoftn d Oatnvuifoit stoag zruckganga.
Schutzgebiet und -maßnahma hamd oba ghoifa und vui vo de uma
17.000 Gefäßpflanzenoatn hod ma rettn kinna. Alloa scha auf Hawaii gibts
1.800 Bliatnpflanzn (Bedecktsamer), vo dene wos a Haufa endemisch is.

Um de 400 Seigetier-, 750 Vegl- und 500 Reptilien- und Amphibienoatn und mehra
wia 90.000 Insektenoatn hand do zum findn. Seit 1973 gibts a Gsetz wos bedrohte
Oatn schitzt, 58 Nationalparks und mehrane hundat andane Schutzgebiet hamd a
grouße Oatnvuifoit, de wos im Gengsotz zu de MonoKuituan stengand wos sunst
ibaroid hand.

De Vaeinigtn Staatn bestengan aus 50 Bundesstootn. Alaska und Hawaii und de
politisch ogschlossanan Außngebiet (zum Beispui Puerto Rico und Guam) liegn
außahoib vom Kernland (continental U. S.).

S'Kernland umfosst 48 vo de 50 Bundesstaatn sowia an District of Columbia
(Bundesdistrikt), de innahoib vo ana gemeinsamen Grenz liegn (sog. „lower 48“).
Es liegt zwischn an 24. und 49. neadlichn Breitngrad und zwischn an 68. und 125.
westlichn Längengrad und is in via Zeitzonen einteit. Im Norden grenzt
s'Kernland af ana Läng vo rund 6.000 km an Kanada, im Siidn an Mexiko und an in
Goif vo Mexiko.

Im Joah 1959 san aa de pazifische Inslgruppn Hawaii sowia s'nordwestlich glegane
Alaska, dees iaba de 100 km broade Beringstraß an Russland grenzt, ois
Bundesstaatn Tei vo de Vaeinigtn Staatn worn. Im Ostn liegt da Atlantische Ozean
und im Westn da Pazifische Ozean. De Nord-Siad-Ausdehnung is ebba 2500 km.
Zwischn Atlantik und Pazifik liegn rund 4500 km.

De easchtn Bewohner vom Land, Indianer („Native Americans“ oder „American
Indians“). Heind hands oba grod nu um de 5 Prozent vo da Bvejkarung. Grod amoi
in Alaska hamds an zwoastellign Prozentateil vo da Bvejkarung dotn. Andane
Schwapunkte wos rechts stoag vadren hand wadn Oklahoma, Kalifornien, Arizona,
New Mexico und South Dakota. Se buidn oba koa Einheit, se hamd undaschiedliche
Kuituan, Sprochn und Religionen, ma undascheid bei erna a jeds Voik. Am ganzn
Land gibts 562 Stämme (tribes) wo offiziell okennd hand, dazua kemmand dann nu
245 Gruppn, de wos momendan nu ned ois a eingna Stamm okennd hand.

De easchtn kolonialen Eiwandara aufs Land vo de Indiana hand Eiropäer gwen,
eascht amoi Spanier, Franzosn und Engländer. Do dazua hand dann ab am
17. Joahundat nu Leid aus Westafrika, de wos fast oi samt unfreiwillig ois
Sklavn umme kemma hand. Ab da Mittn vom 18. und nu mehra a da Mittn vom
19. Joahundat hand du nu a Haufa deitschsprochige und Iren dazua kemma. Späda
hand nu Eiwandara aus andane eiropejsche Regionen dazua kemma, voa oim Idaliena,
Skandinavier und Osteiropäer und osteiropejsche Juden. A da zwoatn Hejftn vom
19. Joahundat is dann zua arana Eiwandarung aus Ostasien und am Naha Ostn kemma.
De hand zweckst wiadschaftliche Grind und a weils wenga da Religion oda da
Politik vafoigt won hand kemma.

De Amerikana mi eiropejsche Voafohn buidnd heid 72 Prozent vo da Gsamtbvejkarung
vo de Vaeinigtn Staatn. Afroamerikaner hand a wengal mehra ois wia 13 Prozent
davo. Se lemand voa oim am Siadn und a de groußn Industriestädt am Noadn omad.
Asiatische Eiwandara, wos zum gresstn Teil aus China, Japan, Korea, Indien und
de Philippinen kemman, stejnd um de fimf Prozent vo da Bvejkarung. A da
Voikszejung am Joa 2000 hamd eba 42,8 Milliona Leid ogehm, dass vo deitsche
obstammand.

Am siadwestn vo de Vaeinigtn Staatn und Florida gibts an ganz an houha Anteil a
da Bvejkarung vo lateinamerikanischa Herkunft, de wos „Hispanics“ oder „Latinos“
gnennd weand. Da Anteil ve dene a da Gsamtbvejkarung is a de letztn Joazehnt
gscheid schnei (bis 2004 auf fast 13 Prozent) gwochsn, voi oim wei vui
Lateinamerikana wenga da schlechtn wiadschaftlichn Log vo Mexiko an Noadn
fliand. De mehran vo dene wohnand ois illegale Eiwandara und hoitn stoag an
eanana Kuitua und Sproch fest.

Seit 1610 is Bvejkarung oiwei weida gwochsn. Gschatzt wiad, dass de Vaeinigtn
Staatn bis as Joa 2025 a Bvejkarungszoi vo 158 Millionen Leid hod und 2050e
hands dann scha bei mehra wia 408 Millionen leid.

Seit 1790 schreibt d Vafassung fia, dass olle zeha Joa a Voikszählung gibt, an
United States Census. An brudala Anteil am Bvejkarungszuawochs hamd d Eiwandara
ghod. Mim [[Immigration and Naturalization Services Act of 1965]] is dann da
Azoi vo de am Ausland auf d Wejd kemmane Leid auf as Vierfoche ogsting, auf 9,6
Million im Joa 1970 und auf rund 38 Millionen im Joa 2007. A de 1990a Joa is d
Azoi vo de Eiwandara scha auf iba oa Million pro Joa ogsting. Am Joa 2000 is
nocha da Ateil vo de am Ausland auf d Wejd kemman Leid bei 11,1 Prozent vo da
Gsamtbvejkarung gleng.

De de-facto Sproch is Englisch. De Vaeinigtn Staatn hamd offiziell koa
Amtssproch ned, grod oi vo de Bundesstaatn. Nemam englischn wernd Sprochn vo
Indiana gred und de vo de eiropejschn Eiwandara. Am letztn Zensus hand 382
Sprochn festgsteid woan, vo dene hand 169e indianische Sprochn.

Am mehran wiad aussam englischn Spanisch gred. Andane heifige Sprochn hand dann
nu Deitsch, Franzesisch, Chinäsisch, Koreanisch, Vietnamesisch und Polnisch. De
Sprochn hoidn se teilweise iba mehrane Genarationa und oft famd se de Sprochn
dann a regional, wia z. B beim Texasdeitsch. Fui Sprochgruppm ibalemd a in
Stodviadl wo de Leid undarananda hausnd und midananda eana Sproch rend.

D Regiarung vo de Vereinigtn Staatn registriad an Religionsstatus vo de Eihwohna
ned. As United States Census Bureau seiba derf koi Frong zua
Religionszuaghearigkeit ned stein, duad oba de Ergebnisse dazua vo andane
Umfrong vaeffentlichn. A na Umfrog vomPew Research Center 2007 hamd se um de
26,3 % vo da Bvejkarung ois evangelikale Protestantn bezeichnet, 23,9 % ois
römisch-katholisch, 18,1 % ois Mainline Protestantn, 16,1 % hamd koa religiöse
Ibazeigung agem (4 % hand Atheistn oda Agnostiker), 6,9 % gheand zu da
traditionejn schwoazn protestantischn Kiacha, 1,7 % hand Mormonen und Judn,
0,7 % Zeugen Jehovas und Buddhistn, 0,6 % hand Mitglied vo na orthodoxn Kiacha
und Muslime.

82 % vo de Amerikana hamd se 2008 ois „religiös“ bezeichnet, 55 % ois „sehr
religiös“. De Werte hand vagleichboa mid Mexiko. Fraun hand religiösa ois Mana.
54 % betn mindestns oa moi am Dog, a Wert, der wos in Polen bei 32, a da Tiakei
bei 42 und in Brasilien bei 69 % ligt.

Laut am US Census Bureau hod d Kriminalitätsratn a de Vaeinigtn Staatn seit a
boa Joa zuagnumma. 2004 hods nu bei 463 und 2005 bei 469 Gwoittatn pro
100.000 Eihwohna gleng, as Joa 2006 is auf 474 ogsting. Damit ligt d
Kriminalitätsratn oba oiwei nu niadriga ois wia am Joa 2000, wos 507 gwoittäte
Straftatn pro100.000 Eihwohna gehm hod. D Anzahl vo Mord und Doudschlog, lingand
seit 2000 stabil zwischn 16.000 und 17.000 pro Joa.

De Vaeinigtn Staatn hand mid am Bruttoinlandsprodukt (BIP) vo 16,9 Billion
US-Dollar (3. Quartal 2013) de gresste Voikswiadschaft auf da Wejd und mid
51.163 US-Dollar (ca 37.000 Eiro) (2012) as Land mid am wejdweid
vierzehnt-hächstn BIP pro Kopf. Da Dienstleistungssektor hod eba 73 % vom realn
BIP erwiadschaft, davo hand a Drittl am Banken-, Vasicharung- und
Immobiliengschäft. As vaoabadnde Gweabe hod 23 % und d Landwiadschaft und da
Bergbau knappe 1,6 % dazua beidrong.

As Wiadschaftswachstum is 2012 bei 2,8 % gleng, d Inflationsratn bei 2,1 %. D
Oabatslousnqoutn hod am Schnied 8,1 % bedrong.

Seit am Ronald Reagan hamds as Eigreiffa vom Staat auf d Wiadschaftsableif gach
eigschränkt. Fia a boa Wiadschaftsbereiche gibts oba nu oi staatliche Aufsichtn,
wia z. B a da Stromversoagung, de Public Utility Commission vo de oazejna
Bundesstaatn.

Da Import hod se 2007 auf Waren am Wead vo 1964,6 Milliadn Dollar belaufa, der
Export auf 1149,2. Do draus hod se nochad a Handelsbilanzdefizit vo
815,4 Milliadn ergem. Dazua hand no Dienstleistunga am Wead vo 372,3 Milliadn
importiert woan und 479,2 hand an Export ganga. Da Ibaschuss do draus vo
106,9 Mrd. hod nocha as Gesamtdefizit auf 708,5 Milliadn Dollar reduziat.

Da Median fiaras Bruttoeikommen pro Joa vo de amerikanischn Haushoit is bei
43.389 Dollar gleng, es hamd oba eba 16 % vo olle Haushoit a Bruttoeikommen vo
mehr wia 100.000 US-Dollar. Dawei hamd de oban 20 % vo olle amerikanischn
Haushoit mehra wia 88.030 US-Dollar brutto am Joa, wo as undane Fimftl wenga wia
18.500 vodeand hod.

D Buidung und de ethnische Zuagherigkeit hamd an recht an stoagn Eifluss auf as
Eikommen. Da Median fia as Bruttohaushoitseinkommen vo am asiatisch Haushoit is
bei 57.518 US-Dollar gleng, bei schwoaze oba grod bei 30.134 US-Dollar. Da
gleiche Median is fia leid mid am High-School-Abschluss bei 25.900 US-Dollar
gleng und bei Leid mid am akademischn bei 81.400.

D Oamutsschwein is 2006 bei an Eikommen von 20.614 US-Dollar (15.860 Euro) im
Joa fiara vierkepfade Familie gleng. Bei 10.294 US-Dollar (7920 Euro) is fiara
alloa stehade Person gleng. 36,46 Million lemand und dera Grenz.

Da Staatshaushoid hod 2009 Ausgom vo 3,52 Billion US-Dollar umfosst, dem hand
Einahma vo 2,1 Billion US-Dollar gengiba gstandn. Do draus gibt se a
Haushoitsdefizit vo 9,8 % vom BIP. Das Defizit 2009 betrug 1.416 Milliarden
US-Dollar und das Defizit 2010 betrug 1.294 Milliarden US-Dollar.

D Staatsvaschuidung vo de Vaeinigtn Staatn hod am Dezemba 2010 13,8 Billion
US-Dollar oda 94,3 % vom BIP betrong. De lokaln Schuidn belaufand se noch da US
Debt Clock vom Dezemba 2010 auf 1,7 Billion US-Dollar, de Schuidn vo de 50
Bundesstaatn auf eba 1,1 Billion US-Dollar. D Schuidn vo dene drei hand
midananda dann bei 16,6 Billion US-Dollar bzw. 113,7 % vom BIP. Nochm
US-Finanzministerium hod China 2010 US-Staatsanleihen fia 1,16 Billion Dollar
und ist damid da gresste ausländische Gleibiga vo de Vaeinigtn Staatn.

In Alaska reichn de ejtastn gsichatn menchlichn Spuan 12.000 bis 14.000 Joa
zruck. Zwischn 4000 und 1000 v. Kr. hod si de Vawendung vo Keramik, da Ackabau
und verschiedne Foamen vo obgstufta Sesshoftigkeit entwicklt.

A dichtare Indiana-Bevejkarung hods um de Grossn Seen, om Mississippi, om
Atlantikufa und im Sidwestn gem. Om Mississippi und om Ohio san komplexe
Gmoawesn entstondn, de wo oba schon voa da Okunft vo de Eiropeja zgrund gonga
san. Im Sidwestn san gressare Lehmbausiedlunga (Pueblo-Kuitua) entstondn, Bautn
mit bis zu 500 Zimman. Gugaruz und Kirbis san obaut woan und ma hod aa Feanhondl
betriem, so wia aa on de Grossn Seen. Um de Seen san Indiana-Konfedarationen
enstondn, beispuisweis da Irokesn-Bund.

As Gebiet vo de heitign USA is vor Joatausndn durch d Vorgänga vo de spodan
Indianastämm bsiedelt worn. De Gschichtsschreibung hod eascht mit da Okumft vo
de eiropejschen Siedla im 16.Joahundat ogfanga. Mit de Siedla san aa Kronkheitn
eingschleppt woan, de wo de Indiana-Bevejkarung stoak dezimiat hom. Wia stoak is
unkloa. Vui Stämme san vaschwundn, ohne dass mit de Eiropäa in Beriarung keman
waradn. Friara hod ma de Urbevejkarung bei da Okumft vo de Eiropäa auf 1 Million
gschätzt, des Smithsonian Institute hod de Schätzung heit auf drei Milliona
vadreifocht. Vom oft zitiatn menschnlaan Kontinent hod dahea koa Red sei kena.
De diversn Indianakriag mit de Siedla hom de Bevejkarung no amoi drastisch
dezimiat. Da Pejzhondl, den wo de Eiropäa eingfiat hom, hod zeascht an positivn
Effekte auf de Indiana ghobt (de wo am Ofong de Hauptobieta woan), owa in
Vabindung mitn Woffnhondl zletzt an aa an negativn (indianische Vejkawondarunga,
vaheerende Kriag zwischn de Stämme etc.).

De easchte eiropejsche Siedlung afm heiting US-Gebiet is 1565 vo de Spania in
St. Augustine in Florida grindt worn. De politische Gschicht vo da USA hod oba
eascht mit de 13 Kolonien vo de Englända und da Bsiedlung na da Grindung vo
Jamestown in Virginia im Joa 1607 ogfangt. A d Okumft vo da Mayflower in
Plymouth Colony (spoda mit da Massachusetts Bay Colony zu Massachusetts
zammgfügt) im Jahr 1620 guit oi wichtigs symbolischs Datum. Schwedsche Kolonien
an da Delaware-Bucht und holländische Siedlunga um New York (domois Nieuw
Amsterdam) worn dageng ned vo Daua oda san vo de Englända eignumma worn.

De amerikanische Kuitua is duach ethnische Traditiona und duach
untaschiedlichste Einwondaragruppm prägt woan. Zeascht woa des a Nemeinonda vo
Paralellgsejschoftn. Eascht in de 1930 Joa hod si duach de Massnmedien aa a
vabindende amerikanische Populeakuitua entwicklt, de wo si im Lauf vom 20.
Joahundat imma steaka profiliat hod.

Innahoib vo de indigenen Kuituan gibts riesige Untaschiede; ned nua zwischen
Indianan, Eskimos und hawaiianischn Uaeinwohnan, sondan voa oim aa innahoib vo
da indianischn Kuitua.

Wos de Musi betrifft, so kimmt aus Amerika a wichtiga Beitrog zua Wejdkuitua.
Jazz guit ois easchte "amerikanische" Musifoam, dazua hod aa da Blues und de
Country Musi amerikanische Wuazln. Aus da Kombination vo de Musistui is in de
1950 Joa da Rock ’n’ Roll entstondn. De Musikuitua is oanzigoatig und buid de
Grundlog vo da populean Musikuitua vo da gonzn westlichn Wejd.



https://bar.wikipedia.org/wiki/UEFA

De UEFA (Union of European Football Associations) is da eiropeische
Fuaßboivabond. Er is oana vo di sechs Kontinentalvabende vo da FIFA. Am 15. Juno
1954 is se in Basl gründet worn und hot seit 1995 irn Sitz in Nüoo in da
Schweiz.

Da President vo da UEFA is ollaweil a da Wizepresident vo da FIFA. Seit 26.
Jenna 2007 is des da Michel Platini. Vuahea woas da Lennart Johannson. Neman
Presidentn gibts a an Generalsekretea und ebn des Exekutifkomitee, wo da
President mit seine via Wizes ebn a drin is.

Momentan san 53 Nationalvabende bei da UEFA Mitglied. De san oba net olle aus
Eiropa. Oda des wos mia unter Eiropa vastehn. Zum Beispü san do a suichane Lenda
wia Kasaxtan, Israel oda a de Tüakei dabei. Es deafn nua Monschoftn vo de
Mitgliedslenda bei de Beweabe, de vo da UEFA austrogn wern, mitmochn. Die
Midglidslenda san foigende:

A jedes Mitglidslond kriagt vo da UEFA a gewisse Onzohl an Stoatpletzn. Wöches
Lond wia vü Monschoftn in wöchan Beweab entsendn deaf, sted in da
UEFA-Fümfjoaresweatung. Wöche Monschoftn des dann san, muass sie a jedes Land
söwa ausmochn. De meistn Lenda mochn des üba eanare Fuaßboiliga, oba es wean a
monche Pletz fia zum Beispü an Sieg im nationaln Pokalbeweab heagebn.



https://bar.wikipedia.org/wiki/Sotz_vum_Pythagoras

Da so gnaunnte Sotz vum Pythagoras is oane vu de grundlegadn Eakenntnisse fia'd
Geometrie im emnen Raum. D'wesntliche Aussog is, dass in am jedn Dreieck mit am
rechtn Wünki de Quadrate üba de zwoa kiazan Seitn midanaund genau gleich groß
san wia s'Quadrat vu da längstn Seitn. De kiazan Seitn nennt ma Kathetn und se
schliaßn in rechtn Wünki ei; de länga Seitn wiad aa Hüpotenusn gnaunnt. Vu de
Bezeichnungen kimmt da bessa klingade Leahsotz

Ois Gleichung notiat schreibt si des so: a 2 + b 2 = c 2 {\displaystyle
a^{2}+b^{2}=c^{2}} , wobei a {\displaystyle a} und b {\displaystyle b} fia de
zwoa Kathetn steht und c {\displaystyle c} de Läng vu da Hüpotenusn is.

Umgekeaht bsogt da Sotz vum Pythagoras aa, dass a jeds (in am emnen Raum glengs)
Dreieck, in dem de obige Forml a wohre Aussog liefat, rechtwünklig sei muaß. In
da modeanen Mathematik hüift da Sotz, damit ma aa in am abstraktn Raum
oathogonale Vahötnisse außafindn kau.

Dea Leahsotz is noch'm Pythagoras vu Samos benaunnt und is de theoretische
Ausformuliarung vum praktischn Wissn, des schau de Baumoasta und Priesta in
Indien, Babylon und Oidegyptn ghobt haum. De haums nämli schau vastaundn, beim
Obmessn vu am Föid oda aa beim Baun mit da Hüife vu Seile an genaun rechtn Wünki
z'mochn. Schau a kloane Obweichnung vum rechtn Wünki hätt bei großdimensioniate
Bautn im Endeffekt zu ana Katastrophn füahn kina, wos kloa mocht, wia genau si
de schau auskennt hom.

Um de aa heid nu vablüffade Präzision bei de riesing Bautn sichastöin z'kina,
hods in da egyptischn Priestaschoft mit de so gnaunntn Harpedonapten a eigne
Zumft gem: d'Seupaunner. De genaun rechtn Wünkin haum de Seuspaunna mit da Hüif
vu Zwöifknotnschnialn gkriagt, indems a Seu duach Knotn in gleich launge
Obschnitte untateut haum. Spaunnt ma de Obschnitte im Seitnvoöitnis 5:3:4 mit
Pfleck zu am Dreieck, eagibt des an rechtn Wünki, weu 3, 4 und 5 a
pythagoreischs Tripl san. Mit dera Methode haum de Ägypta außadem
d'Schlaummföida noch'm Rückgaung vu de Nilflutn nei ogmessn, heid nennt ma des
„Gäatnakonstrukzion“ und rechtwünklige Bluamenbeet oda Parzöin wean zum Teu imma
su so ausgmessn.

Aa de indischn Priesta haum gwusst, wias mit deara Methode an rechtn Wünki
bstimma kinan, haum owa dafia a aundas Tripl gwusst und Dreiecke im
Seitnvoöitnis 39:15:36 (gkiazt: 13:5:12) heagnumma. De megalithischn Bautn in
Noadeiropa san vamutlich aa mit da Hüif vu soiche pythagoreischn Tripl baut
woan.

Weu aa d'Umkeahrung vu dem Sotz güit, schliaßn a {\displaystyle a} und b
{\displaystyle b} an rechtn Wünki ei, waun de Seulängen d'Gleichung a 2 + b 2 =
c 2 {\displaystyle a^{2}+b^{2}=c^{2}} erfüin dan. Mit de Zoihn 3, 4 und 5
(Ägyta, 3 2 + 4 2 = 5 2 {\displaystyle 3^{2}+4^{2}=5^{2}} ) oda 15, 36 und 39
(Inda, 15 2 + 36 2 = 39 2 {\displaystyle 15^{2}+36^{2}=39^{2}} ) eagem si agrat
güitige Aussong. Wos bei de Babylonia, Inda und Ägypta duach s'praktisch,
uasprüngli probierade Auwendn entstaundn is, is (noch'm heiding Wissnsstaund) zu
dera Zeit nu ned auf iagnda Oigemeingüitigkeit hintafrogt woan und hod damit mim
Leahsotz vum Pythagoras mit a 2 + b 2 = c 2 {\displaystyle a^{2}+b^{2}=c^{2}}
d'abstrakte und vaoigmoanate mathematische Ausfoamuliarung gkriagt.

De öidestn bekaunntn mathematischn Aufzeichnungen mit soichane Zoihn-Tripln und
sogoa mit de dazuaghearadn Quadrate findt ma auf Tontofin in vu de Babylonia, de
in'd Zeit vu da Hammurabi-Dynastie datiat wean (1829 bis 1530 v. Kr.).
D'Auwendung vum Sotz woa oiso schau laung voa de griechischn Philosophn und
Mathematika bekaunnt. Dass da Sotz trotzdem noch'm Pythagoras bnamslt is, kimmt
vum Euklid, dea in seina berühmtn Schrift Elemente s'mathematische Wissn vu dera
Zeit zsaummgschrim hod und dabei hod a den Sotz im Pythagoras zuagschrim. Da
Pythagoras soi zwoa amoi noch Egyptn groast sei und aa amoi bei de Babylonia
gwen sei, owa es is umstrittn, ob ma de Berichte ois glaubwüadig auseng deaf.
Mit da Entdeckung vu dem Leahsotz, wos d'Üwaliefarung auf'n Pythagoras
zruckfüaht, muaß oiso s'Findn vu am Beweis gmoant gwesn sei. Da easchte Beweis
staummt owa vielleicht ned vum Pythagoras söiba, sondan vu seina Schui.

S'öideste bekaunnte Rechnbuach vu da Wöid, s'egyptische Rechnbuach vum Ahmes (aa
Papyrus Rhind) aus 17. Joahhundat v. Kr., enthoitt zwoa kompliziate Aufgom, owa
koa Vaoigmoanarung, Rögi oda Definizion. S'nu öidare Papyrus Berlin enthoitt a
Aufgob, bei dem d'Lösung a pythagoreischs Tripl is. East in da griechischn
Geometrie is aus da Praxis a Wissnschoft woan. Da Nei-Platonika Proklos hod um
470 n. Kr. gsogt,

Daweu is fia de Pythagorea ned d'Mathematik, wia ma in Begriff heid vasteht, im
Voadagrund gstaundn, sondan vüi mea is d'Mathematik a Teu vu da Philosophie in
da Tradizion vu de Voa-Sokratika Thales vu Milet und Anaximander gwen. Wia de
haum aa d'Pythagorea ghofft, dass mathematische Beziehungen und Formin fia'd
innare Harmonie vu da Wöid soang und und vu dem hea s'zsaummhoitnde Element aa
obüidlt wean kau.

Oans is sicha: Im Pythagoras oda seina Schui kau ma de öideste Beweisfüahrung
fia'n „Sotz vum Pythagoras“ ned zuaschreim. Da Baudhayana, a Inda, dea um 800 v.
Kr. glebt hod und d'öidestm bekaunntn Texte üba Geometrie vu Indien gschrim hod,
hod in dem Text an Beweis niedagschrim, dea owa nua fia rechtwünklige,
gleichschenklige Dreieck güit. A aundana Inda, da Apastamba, hods im 5.
Joahhundat gschofft, duach a Flächnvaschiabung in Sotz oigmein z'beleng, wobeu
da niadaländische Mathematika Bartel Leendert van der Waerden moant, des is
„nua“ s'Niedaschreim vu am öidan Wissn gwesn.

In China is da Text Zhou Bi Suan Jing da öideste Hinweis dafia, dasss duat den
Sotz aa bewiesn ghobt haum. Dea duat aufzeichnte visuelle Beweis mit'm Tripl 3,
4 und 5 is ois Guo-Gu-Theorem bekaunnt (bnamslt noch da kiazan Kathetn Guo und
da längan Gu; d'Hüpotenusn hoaßat Xian). Da Text deafat zwischn 500 Joah voa und
200 Joah noch'm Christus seina Gebuat gschrim woan sei.

Da Sotz vum Pythagoras hod dazua gfüaht, dass de Pythagorea d'Irrazionalität vu
2 {\displaystyle {\sqrt {2}}} entdeckt haum: Nimmt ma a Quadrat mit ana
Seitnläng vu 1 und rechnt ma si dem Quadrat sei Diagonalnläng aus, foigt aus'm
Sotz vum Pythagoras: 1 2 + 1 2 = 2 = c 2 {\displaystyle 1^{2}+1^{2}=2=c^{2}} .
D'positive Lösung c vu dea Gleichung is daun d'Quadratwuazl aus 2. Auf des
Eagebnis aufi entsteht de Frog, ob de Läng vu dea Diagonaln exakt duach a
razionale Zoih, oiso duach an Bruch p q {\displaystyle \textstyle {\frac
{p}{q}}} , doastöin losst oda ned. Schau da Pythagorea Hippasos von Metapont
hods im 5. Joahhundat v. Kr. zeing kina, dass do koa Bruch ned außakemma kau.
Vum Euklid is dafia a Beweis duach Widaspruch (reductio ad absurdum) übaliefat,
dea aa heid nu an da Schui zoagt wiad.

De öidan Foaschungen haum ana antikn Legende noch augnumma, dass de Entdeckung
vu da Irrazionalität bei de Pythagorea a Grundlongkrise ausglöst hod, weus eana
voarige Denkweis widalegt hod, nämli dass oißig duach gaunzzohlige
Zoihnvoöitnisse ausdrückt wean kau. Des soit oiso s'Wöidbüid vu de Pythagorea
quasi auf'n Kopf gstöid haum. De Legende besogt, dass da Hippasos duach
Bekaunntmochn vu seina Entdeckung an Geheimnisvarot begaunga hod und desweng im
Mea dasoffn is, wos ma ois Strof vu de Götta intapretiat hod. D'heidige
wissnschoftsgschichtliche Foaschung glaubt oba nimma, dasss a soiche Krise
wiakli gem hod. Vüi mea is de Legende duach a Missvaständnis entstaundn, weus
oidgriechische Eingschoftswoat, des woss fia „irrazional“ (im mathematischn
Sinn) heagnumma haum, außadem de Bedeitungen „unsogboa“ und „geheim“ ghobt hod.

Da franzesische Mathematika Pierre de Fermat hod im 17. Joahhundat in Sotz vum
Pythagoras weida untasuacht und dabei sein letztn Sotz aufgstöd, fia den a söiba
gsschrim hod, dass a an „woahhoft wundaboan Beweis“ gfundn hod, owa dass am
Raund, wo a in Sotz gach notiad hod, ned gnuag Plotz dafia is. Wieda drauf kemma
auf den Beweis is eascht da Andrew Wiles im Joah 1993, und seithea nennt ma den
Sotz nimma d'Fermatsche Vamutung sondan aa in Großn Sotz vum Fermat.

D'wesntliche Aussog vu seim „letztn Sotz“ is, dasss fia'd Gleichung a n + b n =
c n {\displaystyle a^{n}+b^{n}=c^{n}} fia x , y , z , n ∈ N > 0 {\displaystyle
x,y,z,n\in \mathbb {N} _{>0}} und n > 2 {\displaystyle n>2} ka Lösung gibt, oiso
dasss in hechane Potenzn kane Zoihngruppm gibt, wias de pythagoreischn Tripl
san.

Waun a {\displaystyle a} , b {\displaystyle b} und c {\displaystyle c} d'Längan
vu de Seitn vu am rechtwünklign Dreieck san und ma in Buchstom c {\displaystyle
c} fia'd Hüpotenusn nimmt, daun güit:

D'Umkeahrung güit genau aso: Trifft de Gleichung a 2 + b 2 = c 2 {\displaystyle
a^{2}+b^{2}=c^{2}} auf a Dreieck zua, daun is des Dreieck rechtwünklig, wobei da
rechte Wünki gengüba vu da Seitn c {\displaystyle c} liegt.

Eng vawaundt mit'm Sotz vum Pythagoras san da Hächnsotz und da Kathetnsoatz. De
zwoa Sätz büidn zsaumm mit'm Sotz vum Pythagoras d'Sotzgruppm vum Pythagoras. Da
Kosinussotz wieda is a Veoigmeinarung vum pythagoreischen Leahsotz auf olle
Dreieck.

Da Sotz vum Pythagoras güit ned netta fia Quadrate, es eagibt si aa mit ana jedn
aundan Flächnoat a deaoatige Flächngleichheit, waun de Figuan üba de Kathetn und
üba da Hüpotenusn zuranaund ähnli san, oiso waun si de Flächn zuranaunda wia
a2 : b2 : c2 vooitn. Oa so a Beispü waratn de Hoibkroas üba de drei Seitn.

A pythagoreischs Tripl nennt ma Dreiagruppm vu lauta gaunze Zoihn, de in dn
pythagoreischn Leahsotz eigsetzt a woahre Aussog eagem. Soichane Tripl gibts
undendli vüi, de bekaunntestn vu eana san de Tripl 3–4–5 und 5–12–13; trotzdem
sans eha d'Ausnauhm: Bei de meistn rechtwünkling Dreieck is iagnda Seitnläng
irrazional. Pythagoreische Tripl lossn si büidn, indem ma zwoa Zoihn x
{\displaystyle x} und y {\displaystyle y} aunimmt und mit de Foamin a = 2 x y
{\displaystyle a=2xy} , b = | x 2 − y 2 | {\displaystyle b=|x^{2}-y^{2}|} und c
= x 2 + y 2 {\displaystyle c=x^{2}+y^{2}} d'Seitnlängan a {\displaystyle a} , b
{\displaystyle b} und c {\displaystyle c} bstimmt ( c {\displaystyle c} is daun
wieda d'Hüpotenusn). Wia mas schau in da Antike vastaundn hod, mit da Hüif vu
Zwoifknotnschnialn de pythagoreischn Tripl praktisch auzwendn, is jo schau
doaglegt woan.

Aus'm Sotz vum Pythagoras foigt, waun ma aus dem gaunzn d'Wuazl ziacht, dass'd
Läng vu da Hüpotenusn gleich is mit da Quadratwuazl aus der Summ vu de
Kathetnquadrate, es güit oiso:

Weu de Hüpotenusn vu am rechtwünkling Dreieck gleich laung is wia'd Diagonoin vu
am Rechteck mit de gleichn Seitnlängan, san de Formin aa güitig, waun ma si
d'Läng vu so ana Diagonoin ausrechna wüi.

Seitnlängen 3, 4 und 5: 3 2 + 4 2 = 9 + 16 = 25 = 5 2 {\displaystyle
3^{2}+4^{2}=9+16=25=5^{2}} → S'Dreieck is rechtwünklig.

Seitnlängen 4, 5 und 6: 4 2 + 5 2 = 16 + 25 = 41 {\displaystyle
4^{2}+5^{2}=16+25=41} ≠ 6 2 {\displaystyle 6^{2}} → S'Dreieck ist ned
rechtwünklig.

In da Praxis wiad da Sotz vum Pythagoras, nem am Sinus- und Kosinussotz, aa heid
nu voa oim fia s'Vamessn vu am Gelände heagnumma.

Da Sotz vum Pythagoras is aa iterativ güitig. Waun ma d'Hüpotenusn vum easchtn
Dreieck ois a Kathetn fia a zweits aunimmt, im rechtn Wünki zu iah a zweite
Kathetn draufstöid, d'Hüpotenusn ziagt und beim so entstaundnn Dreieck üba da
Hüpotenusn s'Quadrat zeichnt, daun is des Hüpotenusnquadrat gleich groß wia'd
Summe vu de Flächn vu de zwa Kathetnquadrate vum easchtn Dreick und vum Quadrat
vu da zweitn Kathetn vum zweitn Dreieck. Faungt ma mit dem Spüi mit zwoa Kathetn
mit da Seitnläng vu je 1 au und nimmt ma d'Hüpothenusn imma ois a Kathetn vum
nextn, wobei ma da aundan Katheten wieda 1 ois Läng gibt und spüid ma des ewig
weida, entstehd dsognaunnte Pythagoras-Spiroin.

Mit dem grundlegadn Vafoahn losst si da Sotz vum Pythagoras aa im 3-dimensionaln
Raum auwendn. Ois Beispü dafia kau ma d'Raumdiagonoin vu am Wüafi ausrechna.
Zeascht muaß ma dafia a Flächndiagonoin d 1 {\displaystyle d_{1}} ausrechna und
fia de güit bei ana Seitnläng a {\displaystyle a} foigendes:

d 1 2 = a 2 + a 2 = 2 a 2 {\displaystyle {d_{1}}^{2}=a^{2}+a^{2}=2a^{2}} , und
damit: d 1 = a ⋅ 2 {\displaystyle d_{1}=a\cdot {\sqrt {2}}}

Auf de Flächndiagonoin setzt ma daun a weidare Seitnläng vum Wüafi und ma
gkriagt d'Raumdiagonoin d 2 {\displaystyle d_{2}} :

d 2 2 = ( a ⋅ 2 ) 2 + a 2 = 3 a 2 {\displaystyle {d_{2}}^{2}=(a\cdot {\sqrt
{2}})^{2}+a^{2}=3a^{2}} , und somit is d 2 = a ⋅ 3 {\displaystyle d_{2}=a\cdot
{\sqrt {3}}} .

Kuaz kau ma fia'd Raumdiagonoin in am Prisma mit da Läng l {\displaystyle l} ,
da Broadn b {\displaystyle b} und da Hächn h {\displaystyle h} aa song: d 2 2 =
l 2 + b 2 + h 2 {\displaystyle {d_{2}}^{2}=l^{2}+b^{2}+h^{2}}

Da Sotz vum Pythagoras liefat a Foami fian Obstaund zwischn zwoa Punkte in ana
Emn, de wos duach a kartesischs Kooadinatnsystem bschrim wiad. San zwoa Punkte (
x 0 , y 0 ) {\displaystyle (x_{0},y_{0})} und ( x 1 , y 1 ) {\displaystyle
(x_{1},y_{1})} bekaunnt, daun kau da Obstaund c {\displaystyle c} zwischn eana
durch

ausgrechnt wean. Dabei nutzt ma, wia aa schau beim obing Wüafi-Beispü, aus, dass
de Kooadinatn-Axn senkrecht zuranaund lieng. Des losst si analog auf mearare
Dimensionen eaweitan und liefat in so gnaunntn euklidischn Obstaund. Fia an
dreidimensionaln Foi schaut des daun so aus:

In a Quadrat mit da Seitenläng a + b {\displaystyle a+b} wean via gleiche
(kongruente) rechtwünklige Dreieck mit de Seitn a {\displaystyle a} , b
{\displaystyle b} und c {\displaystyle c} (d'Hüpotenusn) einigschrim. Des kau ma
auf zwoa Oatn mochn, wia ma im Diagramm rechts seng kau.

D'Flächn vum linkn und vum rechtn Quadrat san gleich (Seitenläng jeweis a + b
{\displaystyle a+b} ). S'linke besteht aus de via rechtwünkling Dreieck und am
Quadrat mit da Seitnläng a {\displaystyle a} und am mit da Seitenläng b
{\displaystyle b} , s'rechte aus de gleichn, oba aundas aungoadnetn Dreieck und
am Quadrat mit da Seitenläng c {\displaystyle c} . a 2 {\displaystyle a^{2}} und
b 2 {\displaystyle b^{2}} miaßn oiso midanaunda gleich groß sei wia c 2
{\displaystyle c^{2}} , weu ma bei beide Quadrate mit da Seitnläng a + b
{\displaystyle a+b} gleich vüi wegnemma muaß, damit s' c 2 {\displaystyle c^{2}}
oda s' a 2 + b 2 {\displaystyle a^{2}+b^{2}} üwableibt. Algebraisch löst si des
so:

Auf da linkn Seit vu de zwoa Gleichungen steht iatst jeweus ( a + b ) 2
{\displaystyle (a+b)^{2}} , desweng kau ma aa de zwoa rechtn Höiftn gleichsetzn:
2 a b + c 2 = 2 a b + a 2 + b 2 {\displaystyle 2ab+c^{2}=2ab+a^{2}+b^{2}} . Ma
braucht daun netta nu des 2 a b {\displaystyle 2ab} auf beide Seitn oziang, und
schau steht da Sotz vum Pythagoras do: a 2 + b 2 = c 2 {\displaystyle
a^{2}+b^{2}=c^{2}} . Dea Sotz eagibt si aa, waun ma bei da rechtn Foami
d'Klaumma auflöst und nochhea nu de 2 a b {\displaystyle 2ab} oziagt.

De foigendn zwoa Grafikn zoang, wia si fia a rechtwünkligs Dreieck zwoa
vaschiedene Foamin healeitn lossn, mit dena ma in Radius ρ {\displaystyle \rho }
vum Inkroas ausrecha kau. Waun ma de zwoa Foamin nochhea gleichsetzt, kimmt ma
wieda aufs Gsatzl a 2 + b 2 = c 2 {\displaystyle a^{2}+b^{2}=c^{2}} :

Aumeakung: D'Foami A = 1 2 ⋅ ρ ⋅ ( a + b + c ) {\displaystyle A={\tfrac
{1}{2}}\cdot \rho \cdot (a+b+c)} güit fia a jeds Dreieck, ned netta fia
rechtwünklige. De aundan Formin san oba, so wias dostengan, nua fia
rechtwünklige Dreieck güitig.

Soboid ma si üwazeigt hod, dass de zwoa greanen Wünkin im Büidl rechts gleich
groß san, eagibt si aus dem, dass de Dreieck A C B {\displaystyle ACB} , C B D
{\displaystyle CBD} und A C D {\displaystyle ACD} ähnli zuranaunda san. Des
hoaßt zum Beispü, dass s'Seitnvoöitnis vu a {\displaystyle a} zu p
{\displaystyle p} gleich is mim Seitnvoöitnis vu c {\displaystyle c} zu a
{\displaystyle a} . Wia si aus dem daun da Sotz vum Pythagoras earechna losst,
steht im Büdl.

De Healeitung losst si daduach eaklean, dass de Quadrate üba de Seitn vu am
rechtwünkling Dreieck in genau da söibn Propoazion zuranaund stengan wie de
Flächn vu de Dreieck A C D {\displaystyle ACD} , C B D {\displaystyle CBD} und A
C B {\displaystyle ACB} . Da Sotz vum Pythagoras repräsentiad oiso aa, dass C B
D {\displaystyle CBD} und A C D {\displaystyle ACD} midanaunda A C B
{\displaystyle ACB} eagem.

Da Kosinussotz is d'Vaoigmoanarung vum Sotz vum Pythagoras fia ned rechtwünklige
Dreieck. Da Kosinussotz schaut foigendamoßn aus:

c 2 = a 2 + b 2 − 2 a b ⋅ cos ⁡ γ {\displaystyle c^{2}=a^{2}+b^{2}-2ab\cdot \cos
\gamma }

Dabei is γ {\displaystyle \gamma } da Wünki zwischen a {\displaystyle a} und b
{\displaystyle b} . Da Kosinussotz untascheidt si oiso vum Sotz vum Pythagoras
duachs zusätzliche Gsatzl − 2 a b ⋅ cos ⁡ γ {\displaystyle -2ab\cdot \cos \gamma
} . Weu da Kosinus vu 90° nui eagibt, kau ma des Gsatzl beim Spezialfoi vum am
rechtwünkling Dreieck, wo daun a {\displaystyle a} und b {\displaystyle b} de
Katheten san, vanochlässing und vum Kosinussotz bleibt genau da Sotz vum
Pythagoras steh.

Es is aa mögli, ohne Wünkifunkzionen auf'd Aussog vum Kosinussotz z'kemma. Dazua
konstruiad ma a beliabigs Dreieck mit Züaki und Lineal foigendamoßn: Ma zeichnt
d'Kantn c {\displaystyle c} zwischn de Punkte A {\displaystyle A} und B
{\displaystyle B} . Daun traugt ma mid'm Züaki d'Kathetnläng b {\displaystyle b}
vu A {\displaystyle A} aus in Foam vu am Kroas auf, dea c {\displaystyle c}
schneidt. Vu B {\displaystyle B} aus trogt ma analog dazua d'Kathetenläng a
{\displaystyle a} ei, wobei c {\displaystyle c} wieda gschnittn wiad. Ma siacht,
dass c {\displaystyle c} duach de zwoa Kroaslinien in insgesaumt drei Teule
zaschnittn wiad.

De Teustreckn auf c {\displaystyle c} , de in A {\displaystyle A} aufaungt,
nennan ma x {\displaystyle x} , in middlan Obschnitt u {\displaystyle u} und in
Teu, dea in B {\displaystyle B} aufheat y {\displaystyle y} . Foiglich güit c =
x + u + y {\displaystyle c=x+u+y} , und außadem a = u + y {\displaystyle a=u+y}
und b = u + x {\displaystyle b=u+x} . Fia s'Hüpotenusnquadrat güit oiso c 2 = (
u + x + y ) 2 = u 2 + x 2 + y 2 + 2 u x + 2 u y + 2 x y {\displaystyle
c^{2}=(u+x+y)^{2}=u^{2}+x^{2}+y^{2}+2ux+2uy+2xy} , fia de Kathetnquadrate a 2 =
( u + y ) 2 = u 2 + 2 u y + y 2 {\displaystyle a^{2}=(u+y)^{2}=u^{2}+2uy+y^{2}}
und b 2 = ( u + x ) 2 = u 2 + 2 u x + x 2 {\displaystyle
b^{2}=(u+x)^{2}=u^{2}+2ux+x^{2}} .

Fosst ma de Foamin zsaumm, kimmt ma auf de fia a jeds Dreick güitige Foami c 2 =
a 2 + b 2 − u 2 + 2 x y {\displaystyle c^{2}=a^{2}+b^{2}-u^{2}+2xy} . Damit si
de Foami beim Spezialfoi vu am rechtwünkling Dreieck auf c 2 = a 2 + b 2
{\displaystyle c^{2}=a^{2}+b^{2}} reduziat, güit bei denen oiso u 2 = 2 x y
{\displaystyle u^{2}=2xy} . Natiali güit aa: u 2 − 2 x y = 2 a b cos ⁡ ( γ )
{\displaystyle u^{2}-2xy=2ab\cos(\gamma )} oda cos ⁡ ( γ ) = ( u 2 − 2 x y ) / 2
a b {\displaystyle \cos(\gamma )=(u^{2}-2xy)/2ab} , weu nämli c 2 = a 2 + b 2 −
u 2 + 2 x y {\displaystyle c^{2}=a^{2}+b^{2}-u^{2}+2xy} dsöwe Aussog mocht wia
da Kosinussotz, netta hoid ohne Wünkifunkzionen.

Aus da notwending Gleichung u 2 = 2 x y {\displaystyle u^{2}=2xy} fia
rechtwünklige Dreieck eagibt si außadem a zweite oafoche Voaschrift, mid dea si
pythagoreische Tripl büidn lossn, weu si de Greßn a {\displaystyle a} , b
{\displaystyle b} und c {\displaystyle c} aus u {\displaystyle u} , x
{\displaystyle x} und y {\displaystyle y} zsaummsetzn (schau om).

Obstrahiat ma vum gwähnlichn euklidischn Raum, so kriagt da Mathematika so
gnaunnte Innen- oda Skalarproduktraim. Des san lineare Raim mit am
Skalarprodukt. Do güit daun, waun ma zwoa Vektoan v → {\displaystyle {\vec {v}}}
und w → {\displaystyle {\vec {w}}} aunimmt, de zuranaund oathogonal (oiso in am
rechtn Wünki) steh dan, foigendes:

Mit ∥ . ∥ {\displaystyle \|.\|} is in dea Aussog d'Noam vu dem Raum gmoant. Weu
v → + w → {\displaystyle {\vec {v}}+{\vec {w}}} d'Hüpotenusn vum Dreick is, wos
vu de Vektoan v → {\displaystyle {\vec {v}}} und w → {\displaystyle {\vec {w}}}
aufgspaunnt wiad, steht do eigntli wieda da Sotz vum Pythagoras, netta hoid fia
abstrakte mathematische Gebüide wia am unendli dimensionaln Funkzionenraum.
D'Umkearung güit do emfois: Waun de Gleichung do oman zuatrifft, daun san de
zwoa Vektoan oathogonal zuranaund.

Des ⟨ v → , w → ⟩ {\displaystyle \langle {\vec {v}},{\vec {w}}\rangle } is oane
vu mearare Meglichkeitn, wia ma a Skalarprodukt notiat. Waun ma oiso in
Spezialfoi vu zwoa noamal zuranaund stehade Vektoan aunimmt, eagibt si bei dem
Skalarprodukt daun Nui und damit kau ma in dem Foi des den Teu vu da Foami
vanochlässing. Damit warat ma wieda bei da Foami vum Aufaung vu dem Obschnitt.

Da Sotz vum Pythagoras is vu Axiome ogleitet, de in da Ned-euklidische Geometrie
nimma göitn. Oa so a Axiom is, dass si parallele Linien in da Endlichkeit nia
treffn wean; a aundas, dass d'Wünkisumm in am Dreieck 180° ausmaucht. Dass des
zum Beispü auf ana Kugiobaflächn ned güit, siacht ma im Büidl rechts. Des
Dreieck besteht aus drei rechte Wünkin und hod damit a Innenwünkisumm vu 270°.
Soboid de Axiome nimma göitn, redt ma vu da ned-euklidischn Geometrie und in dea
is Sotz vum Pythagoras daun aa nimma güitig.

Fia'd hüpabolische und fia'd Kugigeometrie kau ma aus'm jeweulig güiting
Kathetnsotz an Easotz fia'n Sotz vum Pythagoras oleitn, dea daun wieda a
bstimmts Vahöitnis zwischn de Längn vu de Kathetn und da Hüpotenusn voagibt.

Auf ana Kugi mim Radius R {\displaystyle R} , güit fia a rechtwünkligs Dreieck
cos ⁡ ( c R ) = cos ⁡ ( a R ) cos ⁡ ( b R ) {\displaystyle \cos \left({\frac
{c}{R}}\right)=\cos \left({\frac {a}{R}}\right)\,\cos \left({\frac
{b}{R}}\right)} .

Waun ma aunimmt, dass si da Radius im Unendlichn aunähat, oiso dass de Kugi sche
laungsaum zu ana Emn wiad, daun kimmt da Sotz vum Pythagoras wieda in sei
euklidische Foam a 2 + b 2 = c 2 {\displaystyle a^{2}+b^{2}=c^{2}} .

Auf ana Hüpeabü (mit da Gaussschn Krümmung -1) güit de Foami cosh ⁡ c = cosh ⁡ a
cosh ⁡ b {\displaystyle \cosh c=\cosh a\,\cosh b} . Aa aus dea Foami kau ma in
euklidischn Sotz obleitn, waun a {\displaystyle a} , b {\displaystyle b} und c
{\displaystyle c} si da Nui aunähan.



https://bar.wikipedia.org/wiki/Schweden

Schwedn (schwedisch: Sverige, dt.: Schweden) is a Land in Nordeiropa. Schwedn
liegt auf da skandinavischn Hoibinsl, grenzt im Westn an Norwegn, im Nordostn an
Finnland und is im Sidwestn duach de Öresund-Bruckn mit Dänemark vabundn.
Schwedn is Mitglied vom Nordischn Rat und seit 1995 vo da EU und is duach sein
Woifoartsstoot berihmd.

Schwedn is a konstitutioneje Monarchie. Des hoasst s Parlament und de Regiarung
wean vom Voik gwejd, s Stootsowahapt is owa da Kini, Carl XVI Gustaf. De
Haptstod vo Schwedn is Stockhoim.

Schwedn grenzt ons Kattegat, on de Stootn Norwegn und Finnland sowia an de
Ostsee. Za Schwedn ghean eppa 221.800 Inseln; Gotland und Öland, boade in da
Ostsee, san de gresstn.

As Land is iwawiegend floch bis higlig, nur entlang vo da norwegischn Grenz
gibts hehane Beag, as skandinavische Gebiag (Skandn) mit Gipfen iwa 2000 m. Da
hexte Beag is da Kebnekaise mit 2111 m. In Schwedn gibts 28 Nationalparks.

Schwedn wead in drei Grossregiona eiteit: Nordschwedn (Norrland), Middlschwedn
(Svealand) und Sidschwedn (Götaland).

Mit mea wia 9,7 Millionen is Schwedn s eiwohnareichste Land in Skandinavien.
Davo san eppa 90 Prozent ethnische Schwedn. Danem hods vor oim an da Grenz noch
Finnland an Haffa Finnen, de Samen im Nordn und an Haffa zugroaste Auslenda. In
mange Stodteil vo Stockholm hods mea wia 95% Auslenda.

Eppa 75% vo de Schwedn san in da evangelischn 'schwedischn Kiach, da Rest san
Moslems, andas Kristnvoik, Judn oda a ganz wos andas.

Wia de Nochbalenda Denemark und Norwegn is a Schwedn a konstitutioneje
Monarchie]. Des hoasst, dass a an Kini ois Staatsoberhaupt ham - seit 1973 is
des da Carl XVI. Gustav - dass dea owa net bsundas vui zab sogn hod. D Regiarung
wead vo am Ministerprrsidenten gleit, wo zwoa vom Kini eanannt, owa vom
Parlament bestimmt wead. S Parlament, in Schwedn riksdag ghoassn, werd oi via
Joar gwejd. Im Reichsdog (riksdag) san de wichtigstn Partein d Sozialdemokratn
(Sveriges socialdemokratiska arbetareparti) und de konservativen vo da modaratn
Sammlungspartei (Moderata samlingspartiet). De Sozialdemokraten san zwar
traditionej de steakste Kroft in Schwedn und ham in de letztn Joarzehnt a enorms
Sozialsystem afbaut, owa seit da letztn Woi 2006 is da Fredrik Reinfeldt vo da
Sammlungspartei im Amt.



https://bar.wikipedia.org/wiki/Rengschburg

Rengschburg (hochdeitsch: Regensburg, oda wia ma aa song deaf: Rengschbuach) is
de Haptstod vo da Obapfoiz. In da Stod wohna heid 145.465 Leit (2015).
Rengschburg liegt am neadlichstn Punkt vo da Doana (hochdeitsch: Donau).

Rengschburg is no vo de [[Rom]Rema]] ois "Castra Regina" grindt worn. A oida
Grobstoa vo da Sarmanninna bsieglt aa, doss as Christntum scho ziemli friah in
Rengschburg do gwen is. Deszweng gibt's aa as Schottnklosta, vo durt aus is de
Christianisiarung vo Baiern ausgonga. Im Middloita woar Rengschburg a reiche
Reichsstod, bsondas da Soizhondl hod Rengschburg reich gmocht. Deszweng steht
newa da Stoanan Bruck da historische Soizstodl. Und danem is de woahscheinli
ejdaste Wirtschaft iwahapt, und zwoar de historische Wurschtkuche, do wern seit
a boar hundad Joar Wiascht vakafft.

Vo 1663 bis 1803 woar Rengschburg da Sitz vom immawearndn Reichsdog. Eascht 1810
is Rengschburg donn zu Baiern kemma. Im Zwoatn Wejdkriag is de Oidstod vo
Rengschburg so guat wia unzeaschteat bliem, so doss se se bis heit eahoitn hod.

Rechd indressand is owa aa, doss Stadtamhof eascht in de Zwanzger Joar (oiso
1924) dazua kemma is, bis dohi woan des fei zwoa separade Städt.

Scho vo weidn siecht ma an Dom, den's im dreizehntn Joarhundad (1260/1270) zum
Baua ogfonga hom. A vorleifigs End vo de Bauoabatn hod's im Joar 1520 gem. De
Kiach is eascht in da Zeid vom Kini Ludwig am Easchtn featig worn (1872), des
hoaßt, de gschbitzatn Tuamhaubn, de ausschaun wia a umdraade Eiswaffl mid am
Kreizerl obm draf, han eascht recht schbät naufbaut worn. Gweiht is a am
heilichn Beda und is mid 105 Meta rechd houch. Einibassn dan vui Leit, a wenn
zwegst de wengan Benk des mid'm Sitzn ned so oafach is. Olle Sunnda singa de
Domspotzn im Dom und san araso berihmt wia da Dom sejba.

De Stoanane Bruck is a weng ejda wia da Dom (1135-1146) und is de easchte
stoanane Bruck in gonz Noadeiropa. Drum hoaßt's aa oafoch neda "Stoanane Bruck"
wei's wias baud worn is, sunst niagnds a stoanane Bruck iwa de Doana gem hod.
Domid's bessa hoit, hod ma seinazeit an Hauffa oachane Baamstämm in'd Doana
neigrommt, und dodraf steht de Bruck. S' meisde Gejd zan Baun fia de Bruck hom
de Rengschbuaga Kaufleit gem, wei de aa an greßdn Nutzn vo da Bruck ghod hom.
Domois hom vui vom ochtn Wejdwunda g´redt. An gonzn Hauffa Sogn, Mährn und
Gschichtn rankn se um an Dom und de Stoanane Bruck.

Wos gonz Bsondas san a de sognenntn Gschlechtatiam, de se de reichn Kaufleit vo
da Stod fria baut hom, domid's eanan Reichtum noch außn zoang. Im Middloita
hod's vo dene Tiam no vui meahra gem. Heitz'dog gibt's nua meah sechs oda siem
dovo.

Natiali deaf ma a ned vagessn, doss da vorige Popst Benedikt af da Rengschburga
Uni untarichtt hod. Do sama scho schtoiz draf.

In Rengschburg gibt's a Uni, de 1962 baut worn is. Außa da Uni gibt's no a
Hochschui. 2005 hom's doat ogfonga, a neie Mensa und a Bibliothek zum Baun. Ois
zamgrechnt soi da Bau fost 30 Milliona Eiro kostn. D´Studentn wean imma mehra in
Rengschburg. 2006 woarn in da Uni 17.000 und in da Fochhochschui 6000 Studentn
drin ghockt. Oans wos ma in dem gonzn owa ned vagessn deaf, des san de
Rengschburga Domspotzn, de in gonz Eiropa iahre Aftritt hom mid iahre
Kiachamusi.

Rengschburg hod zwoa recht guade Spoatvaeine. Des woar im Fuaßboi da Jahn und a
Baseboimonnschoft hom's aa no, des san de Legionäre.

Da Jahn is da greßte Fuaßboivaein in da Stod und hod a longe Tradition, scho
1889 hom's den grindt. Da Jahn hod longe Zeit im Rengschburga Jahnstadion
gspuid, Im Joar 2015 hom's donn de Continentalarena eihgweiht. Mid dea san's
donn glei in de dritte Liga afgstieng.

De Legionäre spuin in da easchtn Bundesliga in da Gruppn Sid. De gibt's seit
1987 und spuin in oam vo de schenstn Baseboistadien in gonz Deitschland, da
Armin-Wolf-Arena. De Legionäre san Favorit um de deitsche Moastaschoft.



https://bar.wikipedia.org/wiki/Philadelphia

Philadelphia is a Stod am US-Bundesstaat Pennsylvania. Mid 1.526.006 Eiwohna
(Stand: 2010) is de fimftgresste Stod vo de Vereinigtn Staatn und de gresste vom
Bundestod Pennsylvania. A da Ostkistn is Philadelphia noch New York City de
zwoatgresste Stod. Se ligt am Delaware River am Zendrum vo da Metropolregion
Delaware Valley.

A da Gschicht vo de USA is Philadelphia oane vo de bedeitnstn Städte. Noch New
York und nu vor Washington wars 1790–1800 d Nationalhauptstadt und damois a de
gresste Stod vo de USA und noch London de zwoatgresste Stod vo da Weid wo
englisch gred wiad. D Amerikanische Unabhängigkeitserklärung is do vakind und d
Vafassung beschlossn won.

Zu Philadelphia wiad a Philly oder City of Brotherly Love gsogt, wos vo da
Ibasetzung vom griechischn Nam Philadelphia kimmd (φιλíα philia ‚Liebe‘ und
ἀδελφός adelphos ‚Bruada, Bruadaliebe‘).

Philadelphia is Siadostteil vom Bundesstod Pennsylvania, zwischen de Fliss
Schuylkill und am Delaware, eba 210 km noadestle vo Washington D.C., um de 90 km
noadwestle vo Atlantic City und 180e km siadwestle vo New York City.



https://bar.wikipedia.org/wiki/Oidnordische_Sproch

Oidnordische Sproch is a Sammebezeichnung fia de nordgermanischn Sprochn, wo vo
etwa 800 (Ofang vo da Wikingerzeit) bis mindastns uma 1350 in Skandinavien, af
dena Insln bis 1500 gred woan san. Ia Voalaifa is as Urnordische.

Im Oidnordischn wead zwischn Oidwestnordisch und Oidostnordisch untaschiedn,
z. B. afgrund vo da Ostnordischn Monophtongierung. Zan Oidwestnordischn ghaean
Oidnorwegisch, Oidislandisch und Oidfäröisch; zan Oidostnordischn Oiddänisch,
Oidschwedisch und Oidgutnisch. De Sprochn ham se bis ins 13.Jh. nur wenig
voeinanda untaschiedn.

De Eignbezeichnung vo dera Sproch wor im Mittloida dönsk tunga (weatli: denische
Zungan).

In Skandinavien wead de oidwestnordische Sproch norrön (schwed. norrön,
dän./norw. norrøn(t)) gnennd, zan Tei wead dea Begriff a fia de ganze
oidnordische Kuitua vawend. As Neuisländische Wort norrænt mál (Nordische
Sproch) is a Nama fia de moderna nordgermanischn Sprochn. Des kimmt dahea, wei
des Isländische ned nur sprochli stork mitn Oidnordischn vabundn is, sodan aa
kuiturej.

De friahastn Inschriftn in oidnordischa Sproch san Runen ausm 8. Joarhundat.
Runen woan bis ins 15. Jh. gebraichli. Mit da Konversion zan Christentum im 11.
Jh. is des lateinische Alphabet nacha aufkema.

De ejtastn oidnordischn Texte, de wo in lateinischa Schrift eahoidn san, kema
aus da Mittn vom 12. Joarhundat. Da gresste Tei vo da dahoidanen Literatua is in
Island vafosst woan. Am bekanntastn san de nordischn und isländischn Sagas,
sowia de mythologische Literatua. Da Umfang und de Vuifoit vo dera Literatua mit
Oitogsbezug is im mittloitalichn Eiropa oanzigoartig.



https://bar.wikipedia.org/wiki/N%C3%BCrnberg

Niamberg (amtli: Nürnberg [ˈnʏʁnˌbɛʁkʰ]; af fränkisch: Nämberch) is a Groußstod
in Bayern. Es is as wirtschafdliche und kuituareje Zentrum und aa de gresste
Stod vo Frankn. Mid iba oana hoim Million Eihwohna (2015) is de zwoatgresste
Stod vo Bayern. Zamma mid Fiath, Erlanga und Schwabach ergibt des oan
Ballungsraum mid umara oana Million Eihwohna.

Niamberg liagt am Fluss Pegnitz, dea wo umara 80 Kilometa noadestli vo da Stod
ofangt und nacha de Stod vo Ostn noch Westn af oana Läng vo zirka 14 Kilometa
durchquead. A poa Kilometa neadli vo Fiath fliasst a mid da Rednitz zsamm und
wead zua Regnitz.

As Gebiet vo da Stod umfosst a Flächn vo 186,38 km². Im Westn is de Bebaung mit
da Nochboastod Fiath und im Sidwestn mit Stoa zammagwoxn. Neadli vo Niamberg
liagts floche, fruchtboare Knoblauchsland, des zgleich aa de westliche
Anflugschneisn fian Niamberga Flughofn buidt, sowia noch Noadostn hin da Seboida
Reichswoid]], dea si an wenign Punktn af knopp iwa 400 m gähd.

De neadliche Begrenzung vo da Oidstod buidt da Buagbeag mit da Niamberga Buag
und da Stodmaua, de won zun großn Tei dahoin is; a wengal estli, emfois af da
Noadseitn vo da Pegnitz, eahebt si da parkartig gstoitate Rechenbeag.

De Stod Niamberg grenzt an foignde Städt, Gmoana und gmoafreie Gebiete (ogfonga
im Noadn, und am Uahzoagasinn Erlanga (greisfreie Stod), Neunhofer Forst,
Kraftshofer Forst und Erlenstegener Forst (Landgreis Erlanga-Hechstod), Schwaig
b. Niamberg, Laufamholzer Forst, Zerzabelshofer Forst, Forsthof, Fischbach und
Feicht (olle Landgreis Niamberga Land), Wendlstoa und Forst Kleinschwarzenlohe
(Landgreis Roth), Schwabach (greisfreie Stod), Rohr (Landgreis Roth), Stein und
Oberasbach (Landgreis Fiath) sowia Fiath (greisfreie Stod).

An de Exklave Brunn, de wo zua Stod Niamberg gheat, grenzn de gmoafrein Gebiete
Brunn, Winkelhaid und Fischbach (olle im Landgreis Niamberga Land).

Vo dera Stod hod mas easchte Moi um 1050 in da Sigena-Urkundn vom Koasa Heinrich
III. gschriem. Dortn hod ma s nuorenberc (föisiga Beag) gnennd. Wei do da Koasa
an Sitz ghobt hod, wor de Niamberga Buag boid fias gonze Land wichti. Im Joar
1219 hod da Koasa Friedrich II. Niamberg zu oana Frein Reichsstod gmocht, de wos
si sejm mid ihre oagna Instituiona regian kenna hod.

Im 15. und 16. Joarhundat hod si de Stod orndtli vagressan kinna, weis as
Zentrum vo an bliaradn Handl mid gonz Eiropa worn is, bsondas mid Holland und
Italien. Gleizeiti is s aa a wichtigs kuituarejs Zentrum worn, mid so berihmte
Kinstla ois wia im Dürer Albrecht (Mola), im Peter Henlein (Eafinda vo da
Toschnuah) und im Behaim Martin (Kartograf).

Probleme fia Niamberg hom ogfonga, wia Amerika entdeckt worn is und Niamberg zu
de neichn Handlsweg koan Zuagang ghobt hod. Da Dreissgjaariga Kriag hod de
Niamberga aa schwaar droffa, und davo hod si de Stod bis in 19. Joarhundat eini
nimma dafanga. Do is donn nämli a stoake Spuizeigindustrie afkumma.

Im 20. Joahundat hod Niamberg a wichtige Roin gspuid ois Vaostoitungssort vo de
propagandistischn Reichsparteitog vo da NSDAP und oid Nomansgeba fia de
rassistischn und antisemitischn Niamberga Gsetz vo 1935. Nochan End vom Zwoatn
Wejdkriag hom dortn aussadem de Niamberga Prozess geng nazionalsozialistische
Kriagsvabrecha stottgfundn.

Obabuagamoasta is seit 2002 da Ulrich Maly (SPD). Zwoata Buagamoasta is da Horst
Förther (SPD), zuaständig fias Referat Spoat, Tiagoaten und Feiawehr. Dritta
Buagamoasta is da Klemens Gsell (CSU), zuaständig fias Referat Schui.

Stodgebiet Niamberg; Bschäftigte im Juni 2005 Beleg: Amt fia Stoforschung und
Statistik vo da Stod Niamberg

De Oidstod is in de Luftogriff im Zwoatn Wejdkriag ziemli zamma bombt worn,
inzwischn hod ma owa vui wieda afbaud; bis heid gibts dortn vui kinstlarisch und
gschichtli intaressante Bautn:

In da Nochkriagszeid hods in Niamberg an groussn wiatschoftlichn Afschwung gem,
voa oim wengan Ausbau vo da groussn Industrie (Maschinenbau, Chemie, Metoi und
so weida). De Spuizeigindustrie, de wos a grousse Tradition do hod, is aa a
wichtiga Gschäftszweig worn.

Kulinarisch is Niamberg fia seine Rostbrodwirschtl und seine Lebkoucha
wejdbekonnt. Beide Nam sa duach a eiropäische Vaordnung gschitzt. De Niamberga
Brodwirscht wern entweda in oan Weggal („drei im Weggla“) oda mit Sauakraut
(z.B. „Sechs auf Kraut“), serviat.

Nacha wern no de Stodwuascht, da Ochsnmaisalot, de Breezn und s'Scheifele, a
Schweinsschuitabrotn mit oana reschn Krustn ois typisch Niamberga Speisn ogseng.

Wejdberihmt is voa oim da Niamberga Christkindlmoakt, der wos ogebli vom Luther
Martin grindt worn is.

Da wichtigste Spoatvarein, is da 1. FC Niamberg, in gonz Deitschland und driba
aussi ois da Club bekonnt. Dees is da ehemoliga deitsche Rekordmoasta im
Fuaßboi, wo seit 2009 wieda in da easchtn und seit 2014 wieda amoo in da zwoatn
Liga spuit.

Da bekonntaste Niamberga is da Mola Albrecht Dürer. Oba a Peasenlichkeitn wia da
Martin Behaim (Erfinda vom easchtn Globus), Hans Sachs (Dichta), Peter Henlein
(Eafinda vo da Toschnuah), Johann Benjamin Erhard (Philosoph), Anton Koberger
(Buachdrucka und -händla), Adam Kraft (Buidhaua), Georg Philipp Harsdörffer
(Dichta), Johann Pachelbel (Komponist) und Theo Schöller (Untanehma) stomman aus
Niamberg.



https://bar.wikipedia.org/wiki/Linus_Torvalds

Da Linus Benedict Torvalds (* 28. Dezemba 1969 in Helsinki, Finnland) is da
Erfinda vom Linux Kernel, wo a bis heid entwickld und kooadiniad.

Ea is ois Sohn vo da Anna und vom Nils Torvalds geboan und nochn Linus Pauling
gnennt woan. Sei Familie kead zua schwedischsproching Mindaheit in Finnland, sei
Voda Nils woa in de 1960a und 1970a Joa a aktiva Kommunist gwen. Torvalds hod ob
1988 de[Universitet Helsinki bsuachd.

Do hoda 1991 auf seim 80386 ogfanga, untam Betriebssystem Minix an
Terminalemulator zum schreim. As Zui davo woa, dass a si bessa auf de
Unix-Rechna seina Uni eiwähn hod kinna. Wira in den Terminalemulator no an
Zuagriff aufs Dateisystem vo Minix eibaut hod und auf sei Diskettnlaufweak
zuagreifa woid, is da Plan entstandn, a richtigs Betriebssystem zum entwickln.

Am 25. August 1991 hod da Linus in da Newsgroup com.os.minix sei Voaham
okündigt. Am 17. September 1991 hod a dann Linux 0.01 auf am effentlichn
FTP-Server zua Vafügung gstejd. Da Quejtext fias neie Unix-Betriebssystem hod
241 KB umfosst und as Makefile woa 96 Zeilen long. Dabei woa an nu a Shell und a
boa Tools wia da GNU C-Compiler ois Binärdatein . Seit da Version 0.99.10 städ
Linux unta da GNU General Public License.

Torvalds hod merane Joa mid seina Frau Tove und seine drei Dechda Patricia
Miranda (* 1996), Daniela Yolanda (* 1998) und Celeste Amanda (* 2000) in Santa
Clara, Kalifornien glebt, bis 2004 ind Nachn vo Portland, Oregon zogn han. Vom
Feba 1997 bis Juni 2003 hod a bei da Transmeta goawad und is jetz bei da Linux
Foundation ogstejd, um hauptberuflich an da Weidaentwicklung vom Linux-Kernel
zum owadn.



https://bar.wikipedia.org/wiki/Li_Bai

Da Li Bai (kin. 李白, Lǐ Bái) (701 - 762), aa bekannt ois Li Po oda Li Bo, wor a
kinäsischa Dichda. Zamma mid seim Freind Du Fu (杜甫) guit a ois grässda Dichda vo
Kina im Goidnan Zeidoita (Tang-Zeid).

Da Li Bai wead oft ois Dichda vo "Wein, Weib und Gsang" bschriem. Es gähd bei
eam oba aa um taoistische Themen, um de Vamischung vo Draam und Realitet und um
de scheene, wuide Natua. Ea hod se oba ob und zua aa mid zeitgschichtlichn
Themen, wia Kriag, Korruption und Landlem befossd.

Sei berihmtasdes Gedicht is Yuè Xià Dú Zhuó (月下獨酌), boarisch eppa Saufarei im
Mondschein, wo da Dichda si in da Nocht mid am Kruag Wein zruckzigat und mid
seim oagna Schoddn ostässt.

De Schriftn vom Li Bai hom an groussn Einfluss af Dichda in Feanost oba aa im
Westn ghobt. De Wiakung hoit bis heit o. Sogoa da Mao Zedong hod se in seina
Lyrik vom Li Bai beeinflussn lossn.

Da Gustav Mahler hod via Orbadn vom Li Bai in sei Orchestaweak Das Lied von der
Erde eibaut. De Gedichtln keman vo da frein Ibasetzung vom Hans Bethge ausm
Franzesischn.



https://bar.wikipedia.org/wiki/Inka

Inka wead Heid iatimli de Bevökarung gnennt de westli da Andn in dem riesign
Reich glebt hod, vua da schpanischn Conquista. Owa em Eigantli hom zeascht nua
de Regiarandn den Naum und Titl trogn. Schpoda daun a olle Nochkemadn vom
easchtn Inka, em Manco Capac (af Quechua, Manqua Ohapac) und seina Schwesta, da
Mama Oclo (af Quechua, Mama Uqllu) und nua vo de Zwoa. Schpoda san a de Kinda
und a de Nochkemadn vom Manco Capac mid seine aunda Frauwen, sowia a de vo de
aundan Inkaheascha mid eahnane Nebmfrauwen Inkas woan.

Ois se des Reich scho a Wengl vagreßad hod, san a de Nochkemadn vom Inka Manco
Capac seine Briada ois Inka augred wuan. Ma hods a de Großoahrn ghoaßn, weu mas
an de großn Oahrpfleck kennt hod. Nu schpoda, wia de easchtn Inkaheascha in
gaunz Cuzco und s`Reich nu greßa woan is, hod ma a de Schtämm de domois in de
aundan Schtodviatln, oda in dera Gegand glebt hom, a za de Inka zöht. In da
Weatigkeid hods owa Oschtufungan gem. Heili und godglei woa nua da Heascha, den
ma do scho Sapa Inka ghoaßn hod. Je weniga ma vom easchtn Heaschaboa ogschtaummt
hod, wichti woa, vo Bade, umso weniga augsehgn woa ma im gsöschoftlign Raung.
Ois ma de Nochboareich, noch und noch eaowat hod, san de valesslign Vawoita oda
Gouvaneua (de Curaca) zweng woan. Oiso hod ma a de Kinda, de de Inkakeanfamülie
mid de fremdn Prinzessinan ghobt hobm, weida untn in de beschtehande Inkafamülie
afgnumma woan. Und a de Heaschfamülien vo de eaowatn Fiaschttima und Kenireich.

Bevua de Schpania des Reich eawat, hobm eppa 8 bis 12 Müllionan Leid drin glebt.
Und Olle Inka, a mid De, de aa da Inka-Hiararchie weida Untn zuaghead, hobm im
gaunzn Reich nua a boa Tausand Leid ausgmocht.

De Inka hobm in nua eppa 300 Joah a riesig, laungzognas Reich eaowat. Se hobm af
de Eafohrungan und Eafindungan af a eppa fimftausandjaarige Viagengakuituan
zruckgreiffa kena. Und Se hobm se, technisch, kinstlarisch und kuiturä a aso bei
de Viagengakuituan bedeand wia a de Rema bei de Etruska und de Griechn. De Inka
hobm nua mea en Terrassnfödbau in nu weidare Hechn fiatribm. Des wos owa oamolig
gmocht hod, woa eahna rigoros Heaschoftsmodö. Ois hod se em Schtoot untaoadnan
miaßn. Und so homs a, aus wiatschoftlige Gründ, oda a um bsiegte Vöka zan
Befriedn, maßnhoft Voiksgruppn umgsiedlt.

De Inka san jo ned in a kuitualose Wüstn kema. Des Gebiat links da Andn bis za
de Gstod vom Pazifik obi, woa a ods Kuituanlaund. Es hod obm in Ecuador mid da
Valdivia-Kuitua vua eppa 5500 Joah augfaungt. Is daun iwa Real Alto, Huaca
Prieta za Caral (eppa 5500 Joah oid) im Supetoi (Peru) weidagaunga.

Es is daun mid da Cavin Kuitua ob 1800 v.Kr. mid schtoanane Großtempön, bis ins
Gebiag eini weidagaunga.

Vo umma 600 bis 900 hods de nuadliga Huari Kuitu (Wari) gem mid eahnan
Schtroßnbau und sidliga woa de Tiwanacu Kuitua

Und vo 900 n.Kr. san mera Kuituan gwoxn bevua de Inka se eaowad hobm. De Ica im
Sidn am Ozean und im Binnenlaund de Chanca. Des woan a de Easchtn, de Bresln mid
de Inka ghobd hobm.

Noch de Afzoachnungan vom Sarmiento de Gamboa hobm Eahm de Inka vazöht, das de
easchtn ocht Gschwista aum middlan Fensta (Nischn, Höhlnausgäng) vo Tambotoco
außakema warn, des liegd eppa 30Km sidli vo Cuzco. Da Manco Capac und de Mama
Ocllo mid seine aundan Briada, em Ayar Cache, em Ayar Ucho und em Aymanco und a
de drei aundan Schwestan de Mama Huaco, de Mama Ragua und de Mama Cura san aus
da middlan Lucka aussakema. Ausm Linkn und ausm Rechtn soin da Maras und da
Sutic gschlipft sei. De Schtemm vo de Zwoa haum daun schpoda a in Cuzco glebd
und san woahscheinli mid da Inka Sippn vawaundt gwest.

Noch de Afzoachnungan vom Jesuit Bernabeo Cobo soidns vo am Fösn ausm
Titicacasee entschprunga sei. Dea Fösn is scho joahundatlaung ois a
Sunnaheiligtum aubet wuan sei. Und so hobm Se se a ois de Leid ghoaßn, deran
Famülie vo da Sunn oschtauman. Fölschli wead des mid Suhna da Sunn iwaszt.
Gmoand is owa, das ma za de Leid ghead de vom Gschwistaboa, em Manco Capac und
da Mama Ocllo oschtaumman, de ois Kinda vo da Sunn goitn hobm.

Da Manco Capac soid vom Heascha da Wöd, em Ticciviracocha oda Pachayachachic de
kiniglign Insignien und an goidanan Schtob kriagt hom. Und a in Aftrog,
weidazwaundan und wo da goidane Schtob leicht in de Eadn se einischteckka
lossad, soid a en Nowö vo da Wöd afbaun. Des bedeit da Naum vo da schpodan
Haubtschtod Cuzco.

Wia a so vü aundare Reich, hod des Imperium vo de Inka gaunz kloa augfaungt.
Eascht untam fimftn Inka, em Cápac Yupanqui hobms Eaowarungan gmocht, de bis
eppa 20Km um de Schtod Cuzco groacht hobm. Eascht unta Eahm, sans ois kloane
regioneue Mocht vo de greßan Nochboan woahgnumma woan. De Kriag und Eaowarungan
vuahea, hobm se Olle nua im Gebiat vo da schpodan Haubtschtod Cuzco ogschpüd.



https://bar.wikipedia.org/wiki/Ilias

De Ilias (oijdgriachisch : Ἰλιάς, heit Ιλιάδα) guit gmoahii ois as homerische
Epos vom Trojanischn Kriag, oba da Kriag is do nua da voarausgsetzte Hintagrund
fia de Ausanandasetzung zwischn am „Väijkafiaschtn“ Agamemnon unn am stäakstn Mo
vom griachischn Heea, en Achilleus. Eanane menschlichan Voaziag, oba aa eanane
Faila wean in da Ilias dogstejt. Zentrais Thema vo da Ilias is da vadeabliche
Zoan vom Achilleus, dea wo aufgrund vo seina zeitweilign Woagarung, om Kompf
deilznehma, stiamassi vui Achaier an Doud bringt. A zwoata Eazejjstrong
innahoijb vo de Gsäng is da Kompf vo de Gedda parallel zua dem aufm
Schlochtfejd. Athene is dobei auf da Seitn vo de Griachn, währand da Ares auf
Seitn vo de Trojana gstondn is.

Des Epos guit ois as ejtaste (eahoitane) Weak vo da griachischn unn domit aa vo
da omndländischn Litaradua. Sei Niadaschrift wead in eppan auf de Zeit um 730 v.
Kr. datiat; de Dischkuas dazua lossn do oba 50 bis 100 Joa Spuiraam - davoa oda
dano. De oba ziemli gwies uma 20 Joa spada entstondane Odyssee, de womegli (aa
des is ned unumschdriedn) von am ondan Dichta stommt, bschreibt de Ruckkea vom
Odysseus aus am Trojanischn Kriag.

Vo dem aus da Song bkonntn zehnjaarign Kriag zwischn de Griachn unn de Trojana
steijt Homer ledigli 51 Tog (unn aa vo dene nua a boa en Detail) do:

Da stäakste achaiische Kriagsheijd Achilleus unn Agamemnon, da Heafiara vo de
Achaier, grodn iaba de Sklavin Briseis in Schdroat, mit da Foijng, dass da
Achilleus nimma om Kompf deilnimmt. De Trojana unta eanam Voakämpfa Hektor
nehman de Glengnheit woa unn bdrängan de Achaier schwaa. Achilleus gwäat seim
Freind Patroklos, an seina Schdott zkämpfan. Patroklos foijt vo da Hond vom
Hektor. Dodadrauf kimmts zum Zwoakompf zwischn am drauandn Achilleus unn Hektor,
in dem om End da Hektor foijt. Da Dod vo Hektor bsieglt as Schicksoij vo Troja;
as Epos oba endt thematisch mit am End vom Zoan unn am eisetzandn Mitleid vom
Achilleus, dea am Vodan vo Hektor Priamos an zvoa gschändatn Leichnom vo seim
Sohn endli zua Bstottung zruckgibt.

Da homerische Heros zeichnet se duach via Charaktaeingschoftn aus: aidós
(Respekt unn Ricksicht aufd gseijschoftliche Stellung), éleos (Mitleid), kléos
(Ruam) unn timé (Eare). Des Weidan wead da Heijd duach a Vuijzoij innara unn
eißara Kräft beeinflusst unn glenkt. Eam feijt de Entscheidungsfreiheit, weij ea
oanaseits geddlicham Lenkn unn am Schicksoij untawoafn, ondanaseits in
gseijschoftliche Zwäng eibundn is. Sei Maxim laut, oijwei da Best zsei unn de
ondan iabaleng (aien aristeuein kai hypeirochon emmenai allon). Die Heijdn vo da
Ilias san Aristokraten. Eana Vahoijtn wead vo de niadrigan Schichtn nua vaeinzlt
kritisiart, z. B. duach an Soijdotn Thersites im 2. Gsong. Ihre
geseijschoftliche Stellung spuiglt se im Kompfvahoijtn wida. Se mechatn Ruam unn
Ear zua Lebzeitn dolongan, on a Weidalemn noch am Dod homn de Griachn ned glabt
(siehe Hades). Am Glonz vo de Heroen, de eana Heijdndum in Kämpf ("Aristien")
bweisn, stengan de schlichtn Menschn vaocht gengiaba.

De dogsteijtn Charaktäa kinnan oijs Paradigmen fia bstimmte Eingschoftn ogseng
wean. Hektor oijs Vateidiga vo da Hoamat, Helena oijs de Scheene.

A zwoata Eazejjstrong bhondlt de Kämpf zwischn da Geddin Athene, de auf Seitn vo
de Griachn gstondn is, sowia am God Ares oijs Patron vo de Trojana. Aa ondane
Godheidn wia Zeus, Apollo, Hera unn Aphrodite san vadredn, spuijn oba koa
drongde Roijn in da Hondlung.

Im fimften Gsong vawundt Athene an Ares, indems a Lonzn „zuunterst gegen seinen
Bauch“ fiat. Dea flieht gdemiatigt aus da Schlocht unn keat zum Olymp zruck,
wora auf Ghoaß vom Zeus donn vom Paiëon gheilt wead.

De Ilias is in daktylischn katalektischn Hexameta gschriemn. Se is in am
ionisch-äolischn Mischdialekt gschriemn, dem sei Bsundaheitn unkontrahiate
Foaman, Longfoaman unn kuazvokalische Konjunktive san. Obas findn se aa breits
Attizismn, weijche bei spadane Iabaoabeitunga eigfiagt woan san, weij scho im
klassischn Griachnlond Foaman vo da epischn Kunstsproch unbkonnt woan. De
domoijge griachische Sprich is no ned a dejenige vo da klassischn Zeit, sundan
vuij oijtatimlicha: De Untascheidung vo Hapt- unn Nemnsotz is vaschwumma,
Konstruktionan endn deiweis in Anakoluthn. De Ilias weist aa no vuij Foaman auf,
de se im spadan attischn Dialekt ondas dosteijn.

Ma geht Gmoain davo aus, dass de heitige Version vo da Ilias de gleichsom
"eigfroarane" Fossung von am oijdn, mindli tradiatn Heijdengsong is. Inwiafean
des Weak inhoijtli no konkrete Earinnarunga o de ausgengande Bronzezeit bwoat
hot, is higeng seit longam in da Foaschung umschdriedn.

Noch da Neientdeckung vo Homer setzt im 17. Joahundat de analytische Bdrochtung
vo seina Dichtung ei.

Noch de historischn Bziag im Weak seim unn seina Iabaliafarungsgschicht muass de
Hondlung im 12. oda 13. Joahundat v. Kr. ogsetzt wean. De Philologie hot stoake
Indizien dofia gfundn, dass de Rohmanhondlung vo da Ilias duach Gsäng in
Hexameta-Foam vo mykenischa Zeit bis in de Epoch vo Homer iabaliafat woan is.
Homer hätt somit a seim Publikum bis in Details bkonnte Gschicht in bsundas
glungana Foam unn unta ungwehnlichan Voazeichn (Der Groll des Achilleus) dobotn.

In letzta Zeit hot de seit longam währande Kontrovers um an meglichn historischn
Ghoijt vo da Ilias (s. o.) aufgrund zoijreicha nei gfundana Indizien vastäakt
Schlogzeijn gmocht. Archäologische Fund aus Mykene san identisch mit am Homer
sei Bschreibung vo Gengständ, de ma zu seine Lebzeitn breits nimma vawendt hot.
In da Ilias hot Homer zuadem mit greijßta Gnauikeit de Schiff aufgfiat, mit dene
de Griachn noch Troja gseglt san. Ea hot sogoa de Heakunft vo ihra Bsatzung (178
Oatsnoman!) gnennt. Vuij vo dene Oatschoftn existiatn zu Lemnszeitn von am Homer
scho nimma unn hom se aa scho domoijs nimma gnau lokalisian lossn. Eana Existenz
is oba u. a. auf a Dondofeij aus da Bronzezeit nochgwiesn, derane Schriftzeichn
se oijs a Voafoam vom antikn Griachisch entpuppt hom; hia findn se de Oatsnoman
aus da Ilias wiada. Ned olle Foascha schliaßn se dera Argumentation o - a stoake
Stremung innahoijb vo de Gschichtswissnschoft geht weidahi (in Oschluss o Moses
I. Finley) davo aus, dass se de homerischan Epn primär auf eana Entstehungszeit
im 9./8. Joahundat bziang unn nua wenige, historisch weatlose Earinnarunga on de
mykenische Zeit bwoan. Da Ausgang vo dera Debattn is offen.

Es is bkonnt, dass Solon oan Vers hot eischiamn lossn (vamutli, oba nimma
bweisboa, iaba Bstechung vom Schreiba), um an Ospruch vo Athen auf de Insl
Salamis zu stäakn (sieg aa Seeschlochtn um Salamis). Aa ko ma de 'Tugenden' vom
Homer (s.o.) oijs a Inspiration fia de Bvöijkarung bdrochtn (leichtane
Identifikation).

Zwoa Szenen aus am easchtn Buach vo da Ilias lossn an Olymp unta
"unausleschlichm Glachta" (homerischs Glachta) eabemn. In da easchtn Szene
vasuacht Hephaistos an Schdroad vo seine Eijtan, Hera unn Zeus, zschlichtn,
indem das ea seina Muada guat zuaredt, se soij im Hiblick auf an Zeus seim
Jähzoan nochgemn domit de Getta in Rua weida speisn kinnan. Oschliaßand nimmt a
se an Kruag mit Nektar unn schenkt de Getta hinknd ei (Hephaistos hot seit seina
Kindheit a lohms Boa), wos unta dene a Glächta havoaruaft. Aa im ochtn Buach vo
da Odyssee findt se a ähnli gspassige Szene.



https://bar.wikipedia.org/wiki/Horvathslos

Horvathslos is a Satire-Serie vom Schauspüla und Kabarettisten Christopher
Seiler und sein Produzentn, in Bernhard Speer. Horvathslos hod drei Staffen mit
jeweus 8-9 Foign und is vuar oim iwa YouTube bekaunnt wuan.

Da Grundgedaunkn von „Horvathslos“ is a Parodie auf divease Reality-TV Fuamate.
De Hauptpeason is da Anton Horvath, a hocknstaada Drangla, dea wos auf
Kaumpfspuatla mocht und si söwa recht guat vuakummt. De Foign san so aufbaut,
dass a fiktiva Repoata in Horvath bei divease Sochn interviewt. Dabei losst da
Horvath recht markige Sprich in an braadn, ostestarreichischn Dialekt aussa.
Weidare Leid, de wos imma wieda auftauchn, san da Bebo "Hermann" Kaahnung, a
Flichtling aus an net genau definiadn orientalischn Laund, da rechtslostige
Schrewagoatn-Obmau Johann Hirflinger, dea wos spooda aa no Buagamaasta wiad, und
da Tommy Launisch, a Jugendfreind und fost genau so a eigane Gstoit wia da
Horwath söwa. Laut Aussog vom Christopher Seiler is de Figua Anton Horvath
zsaumgsticklt aus 15 Leid, de wos in echt gibt . Fia de Drehoabatn hod si da
Seiler in echt autschechat, auf dass a in Horvath meglichts authentisch spüüt.
Aum Aufaung haum etliche Leid sogoa glaubt, dass de Gschicht midn Horvath a
wiakliche Dokumentation iwar an echtn Menschn is. Da Privatsenda ATV wuitat laut
Aungob vo Seiler & Speer in Horvath sogoa fia seine Reality-TV Fuamate
engagiern, weu s gmannt haum, das ar a reale Peason is. De Serie gibt’s anaseits
ois DVD z Kaufn, aundaraseits kaumma si s bis zua 5. Foign und a poa Anzlszenan
gratis auf YouTube auschaun. Duach des is de Serie aa bekaunnt wuan, a Foign hod
scho 2014 meah wia 650000 Klicks ghobt. Ins Feahnsehn hod s Horvathslos bis dato
nu net gschofft.



https://bar.wikipedia.org/wiki/Hannover

Hannover [haˈnoːfɐ] is de Haptstod vom Land Niedersachsen. Undam Nam „Hanovere“
is's anno 1150 easchtmois uakundli gnennd worn, ob 1814 woas d Haptstod vom
Kinereich Hannover und ob 1866 vo de Breissn d Provinz Hannover. Anno 1875 is
mid iba 100.000 Eihwohna zua Großstod worn.

De a da Leine glengne Stod is duach d Hannover Mess, de seit 1947 stottfindt,
sowia fia d CeBIT-Mess wejdweid bekonnt. Es greizn se do wichtige Schiena- und
Stroßnvakeahsvabindunga vo da Noad-Sid-Richtung mid ois vo da Ost-West-Richtung.
Iwan Middllondkanai is Hannover aa as Binnaschifffoahtnetz obundn.

D greisfreie Stod ghead zua Region Hannover, am bsundan Kommunaivaband, und is a
Tei vo da Metropolregion Hannover-Braunschweig-Göttingen-Wolfsburg. Hannover is
a Standort vo mehrane Hochschuin: d Gottfried Wilhelm Leibniz Universität, d
Medizinische Hochschui, de Tierärztliche Hochschui, d Hochschui fia Muse, Theata
und Medien und vo da Fochobaschui.

Hannover liegt am Toi vo da Leine, direkd om Ibagong zwischn am niedasächsischn
Beaglond und am noaddeitschn Tiaflond. Am Sidwestn vo da Stod grenzand d
Ausleifa vom Weserbergland mid seine ockabaulichn fruchtboan Lössbedn, im Noadn
on de sandign und moorign Geestlandschoftn vo da Burgdorf-Peiner und vo da
Hannoverischn Moor-Geest as Stodgebiet.

De guade Log mid seine Naduareim und vakeahsgeografischn Voaraussetzunga hod
Hannover a guade Meglichkeit zua Entwicklung vo am middloidalichm Doaf zu arana
Großstod bon. Om Middloita is a wichtiga Noad-Siad-Hondlsweg duach Hannover
valaffa, dea duachs Leinetoi gfiahd hod, d Ortstei o da Flussfurt.

Benochbade Groußstädt hand Hildesheim, Braunschweig, Wolfsburg, Bielefeld,
Göttingen, Kassel und Bremen. Noad- und Ostseegstod lieng fost gleichweid vo
Hannover weg.

* Entfernungsagam beziangand se auf d Entfernung (Luftlinie) bis zum
Ortszendrum.

De Städt und Gmoana vo da Region Hannover grenzand on d Stod Hannover:
Langenhagen, Isernhagen, Lehrte, Sehnde, Laatzen, Hemmingen, Ronnenberg,
Gehrden, Seelze und Garbsen. Dawei is in da Umgebung a städtisch prägte Bebaung
zum seng sowia a ländli prägte Bauweis in andane Tei.

Am Schnied hod d Lufttemparauua z Hannover 8,7 °C, und es foin 661 Millimeta
Niadaschlog. Zwischn am Mai und August ko ma scho mid uma 22 Summadog (dog wos
iwa 25 °C hom) rengna.

Am 1. Novemba 2001 is aus de Städt und Gmoana vom Landgreis Hannover und vo da
greisfrein Stod Hannover d Region Hannover buidt worn. Formoi is Hannover
seitdem koa greisfreie Stod nimma. Se is owa oiwei nu de greisfreie Städt
gleichgstejd.

Anno 1996 hamds z Hannover d bisherige Dobbespitzn a da Stodvawoidung aufgem.
Nochad hamds an hauptamtlichn Obabuagamoasta eigstejd.

Da Obabuagamoasta vo da Stod is seit 11. Oktoba [[2013) da Stefan Schostok
(SPD). Da Rod vo da Stod setzt se aus de 64 Rodsfraun und Rodsherrn und am
Obabuagamoasta zam. De wos af de Partein do vateijd hand: SPD (24 Sietz), CDU
(16 Sietz), Bündnis 90/De Greanan (14 Sietz), De Linke (3 Sietz), FDP (2 Sietz),
Piratenpartei Deitschland (2 Sietz), Die Hannoveraner (2 Sietz), WfH (1 Sietz).
D SPD und de Greana hamd a Rodskoalition.

As Woppm vo da Stod Hannover zoagt a süwane Maua mid zwoa Tiam mid Zinna af om
roudn Grund; a de offana Dial hand unda am schwoazn Foigadda a goidans Schejdl
mid arana greana Marienbleame oada'm Kleebladdl (ned gonz gwies); zwischn de
Tiame stehd a goidana Löwe.

S Woppm is scho seit 1266 ois a Siegl nochweisboa, mid da
Marienbleame/Kleebladdl (davoa Muinzzeichn) ob 1534. Seit 1929 hod as Stodwoppm
d heidige Form. De oidn Stodform Roud, Gejb und Grea hand anno 1897 duach
Roud-Weiß dauschd worn.

Zwischn 1971 und 1976 hods a Städtpartnaschoft mid Utrecht (Holland) ghod,
aussadem bstehd zwischn Hannover und Iwanowo (Russland) a Freindschoftsvadrog.
Am Maschpark hand de Weg zu de Partnastädt bena gnennd, desweng sogt ma zum Park
a "Park vo de Partnerstädt".

Leit, de wos se um Hannover vadeand gmocht hom, wean mid da Ehrnbiaga Wiade
auszeichnt. Uaspringli griangs unentgejtliche Biagarechte. Ehrnbiaga hand unda
ondam da Georg Friedrich Grotefend (Entziffera vo da Keuschrift), da
nationoilibaroie Politika, da Rudolf von Bennigsen, und da Reichspresident, da
Paul von Hindenburg, dea wos vo 1911 bis 1914 und vo 1919 bis 1925 sein
Wohnsietz z Hannova ghod hod.

Seit am Zwoatn Wejdkriag hom insgsomt zea Leit d Ehrnbiagawiadn griagt, drunta
vo seina Zeid Bundeskanzla und Ministapresident Gerhard Schröder und d
Kinstlarin Niki de Saint Phalle. Ois da letzte Ehrnbiaga is seit am 2. Feba 2007
da langjoarige Obabuagamoasta, da Herbert Schmalstieg auszeichnt worn.

Da Braumoasta, da Cord Broyhan woa da Eafinda vo am neien Hella. D Gschwisda
Friedrich Wilhelm Herschel und d Caroline Herschel woarn Foascha und Astronoma.
Da Bruada vom Eafinda vo da Schoibloddn und vom Grammophon, da Emil Berliner, da
Joseph Berliner hod z Hannover d easchte Grammophon-Fabrik vo da Wejd grindt. Da
Theodor Lessing und sei a z Hannover boane Frau, d Ada Lessing hamd z Linden d
Voikshochschui grindt.



https://bar.wikipedia.org/wiki/Hades

Da Hades is in da griachischn Mythologie da God vo da Untawejd und vom
Dodnreich. Er isch dor Sohn vo die Titana Kronos und Rhea und Bruader vom Zeus.
Oft steahts Wort Hades als Synonym firs Toatenreich. Sein Hondlonger wor dor
Charon, der die Toaten bon Tor zur Unterwelt empfongen hot.

Wia da Kronos mit seine Titana vo de Olympia gschlogn gwen is, hom se de
olympischn Briada im Losvafoarn de Wejd afteit. Da Zeus hod in Himme griagt, da
Poseidon s Mea und da Hades de Untawejd. De Eadn und da in Olymp worn da
Gmoaschoftsbereich.

Oanmol hot er di Persephone entfihrt und sie kheiratet. Weil des ihre Muater,
die Demeter traurig gmocht hot, hot dor Zeus entschiedn, dass sie sechs Munet
bon Hades bleib und sechs Munet ba dor Muater. Die Demeter wor bo ihrer Rückkehr
jeydes Mol so froah, dass sie olls zum bliahn gebrocht hot (Langes, Summer), und
als die Persephone wieder zin Hades gongen isch, wor die Demeter so traurig,
dass olls finschta und kolt g'wordn isch (Herbst und Winter). Und so sein die
Johreszeitn entstondn.



https://bar.wikipedia.org/wiki/Grateful_Dead

Grateful Dead isa 1965 grinde US-amerikanische Rock-Band vo San Francisco um den
Frontmo Jerry García, de a wichdege Roi in da US-amerikanischn Museszene und
GengKuitua eignumma hod.

A nom Doud voum Bandleader Jerry Garcia is de Gruppm no aktiv und touat untam
Nama The Dead unreglmasse duach d USA.

Da Uaschprung vo Grateful Dead ligt in da Band Zodiac, de da Jerry García 1963
zam mim Gitarristn Bob Weir, dem Perkussionskinstla und Keyboarder Ron „Pigpen“
McKernan und dem Schlogzeiga Bill Kreutzmann grind hod.

Zodiac is 1964 in da Band Mother McCree’s Uptown Jug Champions afganga, owa des
hod aned lang koitn, scho im Aprui 1965 is in Warlock umgnennd woan und im Im
Juni 1965 is da Bassist Phil Lesh fian Dana Morgan Jr. kumma..

Grateful Dead hom se im Stodviatl Haight-Ashbury z San Francisco ogsiedld, wos
bis heid a Oziaungspunkt fia d Hippie- und GengKuitua guit. Duat homs aa den
LSD- Broduzentn und Tontechnika Owsley Stanley droffa, dea de Finanziarung vo da
Band iwanumma hod und eana ois Toninschenöa za Seitn gstandn is. Mid seim Gejd
is de Band in a eiganes Heisl zong, hand Inschtrumente kafft und fraie Konzerte
gem woan, wos eana a grouße Fangmoa z San Francisco brochd hod. Ois lezds
Bandmidgliad is da zwoate Schlogzeiga Mickey Hart dazua kumma. In dera zeid hom
de Bandmidgliada ara moi ba andare Gruppm im Schdudio auskoifa, wia ba Jefferson
Airplane und Crosby, Stills, Nash & Young, ba dene da García s
Pedal-Steel-Gitarrn-Intro vou Teach Your Children well gschpuid hod.

Infoige da Konzerte is MGM af de Band afmeaksam woan und hods fia Demoafnama ins
Studio koid.Owa se hom zweng Studioeafahrunga kobt und des is nix woan. Owa aa
one an Blattnvodrog hod Grateful Dead weida af Festivals afgschbuid.1966 homs vo
Warner Bros. Records an Vodrog griagt.1967 is ois Debüoibum The Grateful Dead
aussa kumma, wos da Band sejm owa ned gfoin hod.

Im Juni 1967 sans bam Monterey Pop Festival afdren, wos de Gruppm no bekannta
gmochd hod. Fia de nexdn Oim is da Keyboarder Tom Constanten 1968 ois zwoata
Pianist za Band kumma. Bis 1969 hod Grateful Dead no zwoa Oim vaeffadlichd,
Anthem of the Sun und Aoxomoxoa, wo da Robert Hunter (Songwriter, Lyrika) ois
fesds Midgliad midgoawad hod.

Im Oktoba 1968 san da Bob Weir und Ron Pigpen kuazzeide ausgschdieng, weis efda
ned zan Prom kumma san, hods da Garcia ausse gschmissn. De andan hom dawei in
andare Brojekde goawad wia Mickey and the Heartbeats und Jerry García and
Friends, bis no da Weir und Pigpen wida zruck kumma san.

Nem zwoa Oim is Grateful Dead 1969 aa afn Woodstock-Festival afdren owa da Jerry
hod se driwa gäagad. Ogebliche Monitorbrobläme und no da Reng, da Bob Weir hodan
Schdromschlog voum Mikrofon griagd. Im Woodstock-Fuim dauchd Grateful Dead goa
ned af, drum wissn des aa ned vui.. Afan schbadan Woodstock-Bootleg is owa da
ganze Afdrid draaf.

Im sejm Joa is no s Altamont Free Concert vo de Rolling Stones u. a. mid
Grateful Dead und Jefferson Airplane gwen. Wei de Stones scho ba an Konzert im
Hyde Park mid de bridischn Hells Angels ois Oadna guade Eafahrunga gmochd hom,
woitns de New Yorka Hell’s Angels fia an Lasta voi Bia und Eis omiatn. Da Jerry
García und da Deadmanager Rock Scully woitn eana des schnej wida ausren, owa se
hom ned draaf kead. Ois dann za Schlägareian und es ano an Doudn gem hod, hod se
Grateful Dead gweigad afzdren.

1970 san Grateful Dead mid de Oim Workingman’s Dead und American Beauty wida
zruck za ere Folk und Bluegrasswuazln ganga.

In de nexdn Joa homs reglmasse Studiooim vaeffadlichd und umara 100 Konzerte im
Joa gem.1972 sans af Europa Touanee ganga, Europe ’72 is s eafoigreichste Live
-Oibum woan. 1973 is da Keyboarder Ron „Pigpen“ McKernan mid 27 Joa gschdoam. Ea
is voum Keith Godchaux, dasezt woan.

1973 homs bam Summer Jam at Watkins Glen mid The Band und da Allman Brothers
Band voa 600.000 Zuaschaua afgschbuid, des is fia lange Zeid a Bsuachrekoad
gwen. Nodem da Vodrog mid Warner Bros. Records ausglaffa is, homs des Oibum Wake
of the Flood unta am neia eigna Label Grateful Dead Records vaefadlichd. Da John
Perry Barlow is ois zwoata Liadlschreiba za Band kumma .

Nom Oibum Grateful Dead from the Mars Hotel homs vo Oktoba 1974 bis Ofang 1976 a
Auszeid gnumma und Solobrojekte gmochd. Mid Blues for Allah hod de Bausn gend.
Dano homs mera Folk Rock und Jazzrock gschbuid. No is a neia Blattnvodrog mid
Arista Records gmochd und s Oibum Terrapin Station vaeffadlicht gwen.1978 is
Grateful Dead drei Dog ba de Püramidn vo Gizeh afdren und des Konzeat is easchd
im Oktoba 2008 untan Nama Rocking the Cradle: Egypt 1978 ois Doppeoibum mid DVD
afn Moakt kumma.

Brent Mydland is 1979 ois neia Keyboarder za Gruppm kumma und mid dera Bsezung
sans 1981 bam Rockpalast-Konzeat z Essen afdren, wos eiropaweid iwadrong woan
is.

In de 80a Joa is Grateful Dead owei pobulära woan, hod in de gräßtn Schdadien
und Hoina gschbuid obwois zwischa 1980 und 1987 koa oanzigs Studiooibum
vaeffadlichd hom. 1987 homs In the Dark afgnumma, nem dem Kompilationsoibum
Skeletons from the Closet: The Best of Grateful Dead s kommaziell eafoigreichsde
Oibum, und zan easchdn Moi in da zwoarazwanzgjarign Bandgschicht homs mid dem
Liadl Touch of Grey a Top-Ten-Single kobt.

Zwischa 1990 und 1992 hod a da Pianist Bruce Hornsby za Bsezung zejt, owa ned
ois fesds Midgliad, ea woit unobhänge bleim. Ea hod an Brent Mydland dasezt dea
im Juli 1990 ana Iwadosis gschdoam is. Wei da Hornsby ned meng hod, is da Vince
Welnick vopflichd woan. No san Grateful Dead vo 1990 bis 1992 mid zwoa
Schlogzeiga und zwoa Keyboarder afdren. Wia da Mydland no glebt hod is mid Built
to Last s lezde Studiooibum afgnumma woan. Dano san neba Liveoim no sognennde
Vault-Oim mid oide Konzeatafnama afn Moakt kumma.

1994 san 12 Midgliada vo Grateful Dead ind Rock and Roll Hall of Fame afgnumma
woan.

Grateful Dead hom insgsamd umara 3000 Konzeate gem, und am 9. Juli 1995 sans am
hisdorischn Soldier Field z Chicago zan lezdn Moi afdren. Des isa an Jerry
García sei lezda Afdrid gwen, ea is am 9. August 1995 im Oidda vo 53 Joa an
Heazinfakt gschdoam. Am 8. Dezemba im sejm Joa hod se Grateful Dead afglest.



https://bar.wikipedia.org/wiki/Franz_Josef_Strau%C3%9F

Da Franz Josef Strauß (* 6. Septemba 1915 z Minga; † 3. Oktoba 1988 in
Regnschburg) wor a boarischa Politika vo da CSU im Freistaat Bayern.

Scho 1949 isa Generalsekretär vo da CSU gwen und wor bis za seim Tod da fiarende
Politika vo da CSU in Bayern. Strauß wor vo 1953 bis 1955 Bundesminista fia
bsondare Aufgobm, vo 1955 bis 1956 Bundesminista fia Atomfrogn und vo 1956 bis
1962 Bundesminista vu da Vateidigung. Ea is nacha politisch iwa de
Spiegel-Affäre gstoipad. Vom 18. Meaz 1961 o wor a Voasitzenda vo da CSU. Vo
1966 bis 1969 is a Bundesminista vu de Finanzn gwen und vo 1978 bis zua seim Tod
1988 Ministapresident vo Bayern.

Franz Josef Strauß is s zwoate Kind vom Metzga Franz Josef Strauß (1875–1949),
dea wo vo Kemmathen in Middlfrankn af Minga kema is, und sein Frau Walburga
(1877–1962), de wo aus Untawendling bei Kelheim stammt. De Familie hod ob 1904
in da Schellingstrossn 49 im Mingara Stodtei Maxvorstod und wor katholisch,
monarchistisch und antipreißisch pregt. Franz Josef Strauß sen. wor longjaarigs
Mitglied vo da Bayerischen Volkspartei. De Familie Strauß hod de Trennung vo
Bayern vom Deitschn Reich befiawortet, wias as Zui vo da Bayerischn Volkspartei
wor..



https://bar.wikipedia.org/wiki/Elsass

As Elsass, oda aa Öisass bzw. Ejsass, (deitsch: Elsaß oda aa Elsass, Öisässisch:
Elsass, Franzesisch: Alsace), is a ehemolige Region in Frankreich und moant
aanaseits aane vo d' 26 Regiona und auf da ondan Seitn de historische Londschoft
Elsaß in Frankreich.

D' Region umfosst d' boadn Départements Niadarain und Owarain mid insgsomt guade
1,8 Millionen Eihwonan, dodavo san haid no guade 37% deitsch- bzw.
alemannischsprochig. Da Sitz vom Regionalrot und bevökarungsreichste Gmoand is
Strossburg. Sei kuiturelle und wirtschafdliche Bedeitung sowia da Sitz zoireicha
eiropäischa und intanazionala Eirichtungen (u. o. Eiropäischs Parlament und da
Eiroparot) mochn s Öisass zua aana vo d' wichtigstn Regionen vo Frankreich und
vo da EU.

D' Bezeichnung „Elsaß“ wird spaadestns seid 'm Friamittloita fir d' Geengd
zwischn Vogeesn und Rain vawendt, beinhoitet owa je noch Epochn vaoanzlt
untaschiedliche tearitoriale Ausdenungen und politische Strukuarn.

D' Region Öisass grenzt on d' französische Region Franche-Comté im Siidwestn und
Lotringen im Westn, on Deitschland (im Nordn Rheinland-Pfalz, im Ostn
Bodn-Wiattmberg) und on d' Schweiz (Kantone Baasl-Stod, Baasl-Laundschoft und
Soloturn).

Mid na Gress vo 8.280 km² is as Öisass d' flächnmässig klaanste Region auf 'm
französischn Festlond. s haidige Öisass hod a Nord-Sid-Ausdenung vo 190
Kilometa, wäarnd d' West-Ost-Ausdenung nur 50 Kilometa betrogt. Im Ostn wird s
Öisass durch 'n Rhein begrenzt, im Westn auf weidn Streggn durch 'n Hauptkomm vo
d' Vogeesn. Im Nordn markiarn da Bienwoid und da Pföizawoid wichtige
Grenzgegendn, im Sidn da Nordrond vom Jura und im Sidwestn, in da offanen
Torlondschoft vo da Burgundischn Pfortn, nähat se - de eascht auf 1871
zruggegehate - haidige Regionsgrenzn on da Wossascheidn zwischn Rhone und Rain
o.

Da iwawiengde Tail wird vo da Öisässischn Ewane (Plain d' Alsace) eignumma, de
mid Breisgau und Ortenau 'n sidlichn Teil vom Owaraingroom buidt. Se wird vo da
Ill durchflossn und is vom Droadobau prägt. Es gibt aa grosse Woidgebiet wia 'n
Hagenauer Forst im Nordn und 'n Harthwoid im Sidn. Neem waidn Ewanen tredn
zuadem wellige bis higlige Gengdn auf (beispuisweis Kochersberg nordwestlich vo
Strossburg, westlicha Sundgau / östliche Burgundische Pfortn, Gebiet zwischn
Hagenauer Woid und Bienwoid).

Im Westn wird s Londschoftsbuid vo d' Vogeesn dominiart, de vo d' braadn Täla vo
d' Illzuafliass durchzong san. Do befindn se Hochweidn (Hautes Chaumes), de se
mid Wöidan obweggsln. Da Grosse Böichn (Großer Belchen / Grand Ballon) is mid
1424 m da hechsde Gipfe im Öisass und in d' Vogeesn. In Frankreich wern aa d'
Gebiete neadlich vo da Zaberna Senkn zua d' Vogeesn zöid (Vosges du Nord), se
buidn owa a naturraimliche Eiheit mid 'm Pföizawoid.

Zwischn Ewane und Vogeesn vamittlt (analog zum westlichn Schworzwoidrond) a
schmole Vurbergszone. Tipisch fir des „Piemont vo d' Vogeesn“ is da Weinobau.

Seid 'm Friamittloita san im Öisass germanische Dialekte behoamat. Unta de san
d' alemannischn Dialekte vurherrschnd, dodrunta iwawiengd Owarainalemannisch und
gonz im Sidn aa Hochalemannisch. Rainfränkisch wird gonz im Nordn um Weißenburg
und Lauterburg und im gonz nordwestlichn Zipfe vom Krummen Öisass und um
Saarunion (frz. Sarre-Union) gredt. D' Owendung vo ana germanischn
Standardsproch is oiwei vo politische Gegemheitn obghengt.

Im Friamiddloita is owa jedoch ned s gonze haidige Öisass sprochlich
germanisiart worn: romanische Dialekte wia Patois bzw. d' Französische Sproch
san desweng bereits tradizionell in monche Gebiete vo d' Vogeesn (owas
Breuschtoi, Teile vom Weilertoi, um Ste.-Marie-aux-Mines und um Lapoutroie) und
im westlichn Sundgau (um Montreux) vaonkat gwesn. Aa s haidige Territoire de
Belfort, des bis 1648 a Teil vom hobsburgarischn bzw. königlich-fronzösischn
Sundgau gwesn is und eascht 1871 vom Departement Owarain obtrennt worn is, is
tradizionell romanisch- bzw. französischsprochig.

s Französische hot vur oim zwischn 'm 16. und 20. Joahundat sukzessiv on Gwicht
gwunga. Des hängt vur oim mid da politischn Gschicht zomm, owa aa parziell mid
'm Oseeng, des as Französische vur oim in da friaran Neizeid eiropaweid im Adl
und im ghowanen Biagatum gnossn hot.

Noch da Daowarung durch d' französischn Trubbm 1639 - 1681 is s Französische
beispuisweis mid de königlichn Vawoitungsbeomtn, sowia durch Eiwondara und
Händla aus Zentralfrankreich ins Öisass kemma. D' iwawiengdn Bevökarungskreise
hom weidahi Deitsch bzw. eanan jeweiling germanischn oda romanischn Dialekt
vawendt.

Noch da Französischn Rewuluzion hot se d' Sprochpolitik vom französischn Stoot
gändat, der jetzad fir Frankreich a sprochliche Eiheit propagiart hot. Driwa
ausse hod s französische vur oim in de Bevökarungskreise an Eigong gfundn, de
mid da Idee vo da Rewuluzion simpatisiart hom. Deitsch bzw. de deitschn Dialekte
san a Teil vo ana Entwigglung zu da parzielln Zwaasprochigkeit worn. In de
Gengndn wo Partois gredt worn is, hot se aufgrund vom Schuiuntaricht s
Französische durchgsetzt.

Wärnd da Zuagherigkeit zum Deitschn Koasareich (Reichsland Öisass-Lotringen,
1871 - 1918) is d' „Sprochnfrog“ in am Gsetz vom Meaz 1872 a so greglt worn,
dass ois Omtssproch grundsätzlich Deitsch bestimmt worn is, owa in de
Londesteile wo iwawiengd französisch gredt worn is, hom de öffmtlichn
Bekonntmochungen und Erlosse mid ana französischn Iwasetzung bekonnt gem wern
miassn. In am waidam Gsetz vo 1873 is fir diejening Vawoitungseiheitn, in denen
Französisch gonz oda teilweis vurherrschnde Sproch gwesn is, Französisch ois
Gschäftssproch zuaglossn worn. In am Gsetz iwa s Untarichtswesn vo 1873 is
greglt worn, dass in de deitschsproching Gebiete ausschliasslich Deitsch
Schuisproch gwesn is, wärnd in de französischn Gebiete da Untaricht
ausschliasslich auf Franzöisch ghoidn wern hod soin.

D' französische Sprochpolitik zwischn 1918 und 1940 is dageng streng geng d'
Deitsche Sproch bzw. 'm Öisässischn Dialekt ausgrichtt gwesn. In da Schui und da
Vawoitung is ausschliasslich Französisch zuaglossn worn und zeidweis is bei
Strof vabotn worn, Deitsch bzw. 'n Dialekt zum Reen. Said d' Woin vom Novemba
1919 und bis Ofong 2008 is s jedoch d' Kandidatn aus de drei
öisässisch-lotringischn Departements Owarain, Niadarain und 'm Moseldépartement
(Département Moselle) gstottet gwesn, Woikompfschriftn in beide Sprochn,
Französisch und fakultativ aa Deitsch, zum vabreitn.

Noch 'm Zwoatn Wödkriag hod se d' französische Sprochpolitik vo da Vurkriagszeid
im Prinzip furtgsetzt. Seiddem is Französisch d' allaanige Omts- und
Vakearssproch. D' Ausnoom mocht d' Mearheid vo da mittlan und öidan Genarazion,
de in eanara Muattasproch (auf Deitsch oda im Dialekt kommuniziart). D' jingane
Genarazion, insbundane in de gressan Städt, benitzn vurwiengd Französisch. In de
Schuin wird Deitsch iwawiengd ois Fremdsproch untarichtt. Bilinguale Schuin, in
denen da Untaricht teilweis auf Deitsch ghoidn wird, san im Septemba 2003 vo
13.000 Schuilan bsuacht worn. Noch Ogom vom „Aumt fir Sproch und Kuitur im
Öisass“, des in Strossburg osässig is, reen no 600.000 Leid „Öisässisch“ (za.
34,6 % vo da Bevökarung), vur oim im ländlichn Raum, in Derfal und klaanare
Städt.

Unta 'm Motto „E Friehjohr fer unseri Sproch“ findn se seid 2001 Teata- und
Musigrubbm, Mundortdichta, Hoamatvareine und Sprochnpflega zomm, um Werbung fir
'n Dahoit vom Öisässischn z' mochn. Zuadem subwenzioniart da Regionalrot
öisässische Sprochkurse. France 3 Alsace sendt vo Mondog bis Freidog d'
Nochrichtnsendung „Rund Um“, in der ausschliasslich Öisässisch gredt wird. A
Gfoar besteet in da Folklorisiarung vo de Dialekte, a Tendenz de owa aa in
deitschsprochige Lända beobochtet wern ko. s Vaschwindn vom Deitschn bzw. vo de
deitschn Dialekte is Teema vo monche Schriftstella worn, wia z. Bsp. René
Schickele, André Weckmann, Hans Arp und ondane.

In da politischn Debattn um an Dahoit vom Deitschn is a oadeitige Präfarenz
zuagunstn vo de hoamischn Dialekte und zum ungunstn vom Standarddeitschn gsetzt
worn. Ma orientiart se oiso weniga on da Schweiz, wo de Mundort und zuagherige
Standardsproch neemanonda existiarn (Diglossie), sondan mear on Sprochmodelle
wia Luxmburg, wo da Dialekt gengiwa da zuaghering Standardsproch heha bewertt
wird und sogor zur Schriftsproch ausbaud worn is. So hod ma beispuisweis in
Strossburg im Zommhong mid da Dokumentazion vo deitsche Strossnnomen auf
Strossnschuida noch longa Diskussion ned Standarddeitsch hergnumma, sondan se
fir d' Strossburga Mundort entschiedn. s Problem is, dass aa im Öisass se de
Mundortn regional recht untascheidn. A Iwaleem vo de Dialekte hängt donn
möglichaweis a dodavo ob, inwiaweid se a „Standardöisässisch“ (analog
beispuisweis zum „Standardschweizadeitsch“) etabliarn ko.

D' wichtigste Strossnvabindung im Öisass is d' mautfreie Autobo A 35, sie is d'
Nord-Sid-Vabindung vo Lauterburg bis St. Ludwig bei Baasl. Sidlich vo Strossburg
valauft de A 35 auf ana kurzn Streggn ois Nazionalstrossn, wobei plant is, de
Luggn zum schliassn.

De vuibefoarane A 4 fiart vo Strossburg noch Zabern und weida bis Paris. Sie is
ob da Mautstöi bei Hochfelden (20 km nordwestlich vo Strossburg) mautpflichtig.
D' A 36 fiart vo da deitschn A 5 vom Autobodreiegg Neuenburg aus noch Westn in
Richtung Paris/Lyon und wird ob da Mautstöi bei Oberburnhaupt mautpflichtig.

In de 1970a und 1980a Joa san de Autobonen in Transitstreggn und in Aufoistrossn
fir d' groußn Bollungsgebiet umgwondlt worn. Saidher fliasst da Durchgongsvakear
in 2 bis 3 Foarspurn in 1 km Entfernung um Strossburg in in 1,5 km Entfernung um
Müihausn umadum. D' hohe Vakearsdichtn vaursocht storke Umwödbelostungen, des
guit vur oim auf da A 35 bei Strossburg mid 170.000 Foarzaig pro Dog (Stond:
2002). Aa da storke Stodvakear auf da A 36 bei Müihausn hod reglmässig
Vakearsbehindarungen zur Foing. Des hot owa nur voriwageend durch 'n Ausbau auf
drei Foarspurn pro Richtung vamindat wern kenna.

Um an Nord-Sid-Durchgongsvakear aufznemma und Strossburg z' entlostn, plant ma a
neie Autobotrassn westlich vo da Stod. De Trassn soid s Autobodreiegg bei Hördt
im Nordn mid Innenheim im Sidn vabindn. D' Eröffnung is auf Ende 2011 ogsetzt.
Ma erwortt donn a Vakearsaufkemma vo 41.000 Foarzaig pro Dog. Da Nutzn is owa
umstrittn, noch a poar Schätzungen wird d' neie Trassn nur 10 % vom
Vakearaufkemma vo da A 35 bei Strossburg aufnemma.

Weng da Eifiarung vo da Lkw-Maut in Deitschland 2005 kummt no a erhebliche
Zuanom vom üwa d' deitsche Bundesautobo A 5 gfoaranen Lostvakears auf d'
parallel valauffmde und mautfreie öisässische Autobo. Desweng hod da Adrien
Zeller, da President vo da Region Öisass, am Ofong vo 2005, d' Ausweitung vom
deitschn Mautsistem auf d' öisässische Streggn gfordat.



https://bar.wikipedia.org/wiki/Eishockey

Eishockey (gsprocha: "Eishocke") is oana vo de schneystn Mannschaftssportartn vo
da Weyd, wobei gleichzeitig sechs gega sechs Spiela (Eishackler) auf oana
ungefea 60 Meta langa und 30 Meta broadn Eisflächn spuin. Des Spui gähd dreimoi
zwanzg Minudn. So schney is des, wey ole Eishacker si mid Schlittschua odar
Schraumndampfar (Natureis) auf'm Eis beweng.

Sein Ursprung hod des Ganze z'Kanada. Duach de vuin Sää und Weia, de wos im
Winta zuafrian, is Eishockey a Sport, der in Bayern a lange Tradition hod und in
an Haufn Orte oft sogar no auf Natureis gspuid wead. Ja, desweng san fria fast
blos boarische Mannschafdn deitscha Moasda woarn. Heid wearn de des, de am meisn
Gead ham.

De obarschde Spuiklass nennt si Deitsche Eishockey-Liga (DEL). Do spuin fast
koane Deitschn mear mid. Dann gibds do no de zwoade Bundesliga, de Obarliga, und
dann kemma de Landesverbänd. In Bayern gibds de Bayernliga (oa Grubbm),
Landeslign (zwoa Grubbm) und de Bezirkslingn (vier Grubbm).

In Bayern gibts sogor aa Mannschaftn, de wo in da DEL midschbuin, wey zum
Beispui an ERC Inglstod oda d'Straubing Tigers. Seit heier spuit a no nach
langem gezeder der EHC Minga in dea oberstn Klassn mit.

Oana vo de traditionsreichsten boarischen Eishackl-Vereine is da Eisclub Bad
Tölz (ECT), gegründet 1928. De Däiza Buam ham 1962 und 1966 de Deitsche
Moastaschaft in de Kurstadt ghoit. Momentan spuin s in da Bundeslige (zwoate
Liga). De emotionalstn Duelle gibs ollawei gega n SC Riessersee (Garmisch) und
gega de Starbulls Rosenheim. Im neien Stadion vo de Däiza, der Hacker-Pschorr
Arena, ham guade 4000 Leit Blotz. S oide Stadion an der Peter-Freisl-Straß is
letzts Johr obgrissn worn.

De Vereinsfarbn san gejb und schwarz. Da ECT hod in seina langjaarign Gschicht
an ettla Nationalspiela aussabrocht. Der zur Zeit erfolgreichste is da Kathan
Klausi (DEG). Oana vo de überragenden Spiela in de 90er war da Petr Taticek
(Trikot-Numma 7), a Mords-Brackl vo Verteidiger mit an irrsinnigen Schlagschuss
vo da Blauen. Oamoi hod a sogar an gegnerischn Wachdä d Fanghand damit brocha.
Sei Bua, da Petr Taticek junior (tschechischer Abstammung) spuit in da NHL bei
de Pittsburgh Penguins. Oa jungs Talent vo de Däizer, da Korbinian Holzer, is
vor kurzem eascht vo de Toronto Maple Leafs gedraftet wordn. Mit vui Glück
schafft er s vielleicht in de beste Eishockey-Liga vo da Wejd.



https://bar.wikipedia.org/wiki/Ecstasy

Untam Begriff Ecstasy (oda a XTC) fosst ma a Grubbm vo voisinthetisch hergstöide
Drogn zamm, de kemisch gseng Obkömmling vo de Amfetamine san, bei denen de
Grundstruktur owa erhoitn bleibt. Zua de Derivatn ghern vaschiedene Stoffe, de
unta de Namen MDMA, MDA, MDEA, MDE, MBDB, DOB und andare bekannt san. Ned zu der
Grubbm ghert s Liquid Ecstasy oda a GHB gnannt wöichas in de letztn Joar
zuanehmend ois Partydrong in Europa bekannt worn is.

XTC wird in an Otmzug ois entaktogene, Designer-, psichedelische
(Psichostimmulanzien), Mode-, Party- und sinthetische Drong bezeichnet. De Ort
vo da Designerdrogn teilt ma da Grubbm vo de Hallozinogene, Amfetamine,
Entaktogene oda Empathogene zua. s schwankt de Wirkungsweise vo de XTC-Substanzn
zwischen denen hi und her, weil in de Püin mehrare vo de Stoffgrubbm vurhandn
san. De Stoffe san aißast psichoaktiv und zöihn zua de hortn Drogn. Weitare
Psichostimmulanzien waradn unta andam LSD, Speed, Magic-Mushrooms und andare
gifting Schwammaln, de bei uns in da Natur vurkeman. De wern zuanehmend mid
Designerdrong kombiniart.

Da idealaweis ausschliaßlich in Ecstasy vawendte Wirkstoff MDMA is 1912 vo
Kemikan vo da Firma E. Merck aus Darmstod sinthetisiart und zum Patent agmöidt
worn. MDMA is owa nia ois Medikament vamorkt't worn. De Streitkräft vo de
Vaeinigtn Stootn hom owa 'n Wirkstoff ois "Psichokompfstoff" und
"Wohrheitsdrong" vageblich 1953 test't. In de 80er Joar hod se da Biokemika
Alexander Shulgin mid da therapaitischn Vawendungsmöglichkeit vo da Substanz
beschäftigt.

Am Onfong vo de 1980a is de Drong oimählich ois Genussmittl untam Nam XTC
entdeggt worn. Ois Club-Drong is z' näggst in de USA (Texas) und in da schwuln
Tanzszene auftaucht und hod se vabreit't. In dera Zeid is s amerikanische Drug
Eforcment Administration (DEA) auf MDMA aufmerksam worn. 1985 is XTC in da USA
und a Joar spada durch d' Wöidgsundheitsorganisazion (WHO) a wöidweit faktisch
vabotn worn. Des hod da Drong owa zu mehr Publizität vooifm. Bereits 1988 is XTC
in Europa, im Rahmen vo da britischn Acid House-Bewegung populär worn und hod se
schnöi zur Drong vo da aufkemandn Rave-Kultur entwigget. Aufang vo de 1990a is
de Drong dann bei Personen olla Gsöischoftsbereiche sichagstöit worn. Koa Drong
hod se jemois so schnöi wöidweit vabreit't. Weil se s Betaibunsmittlbuach nur
auf de Wirkstoffe beziacht san haid no einige Wirkstoffe legal.

Es san scho mehr ois Hundat vaschiedne Formen vo XTC registriart worn. A
Üwasicht vom deitschn Bundeskriminalamt vom Juni 1995 weist scho mehr ois 54
vaschiedene Designs aus, Tendenz is steingd. De Zoih vo de Gebraucha hod de
Zwa-Millionen-Grenz scho lang üwaschrittn. Tendenz is ebmfois weita steingd.

XTC-Püin wern hauptsächlich in Holland in illegale Produkzionsstättn firn
europäischn Morkt produziart. In de letztn Joar is owa a de Zoih vo
osteuropäische Labors dauand agstieng. De Produkzionsloga, de wos de
holländischn Fahnda bis 1995 gfundn hom, hom a Kapazität vo 150 Millionen Püin
pro Joar. Haitztog san des sicha scho um vüi mehr. Da Easchtkontakt mid Ecstasy
is so zwischn zehn und 25 Joar.

Amfetamin-Deriwate san weiße, kristaline Wirkstoffe und hom an stork bittan
Gschmogg. Se wern gemeinsam mid Trägamatarialien zu ana Tablettn presst oda in
Kapsln obgfüit. Da Durchmessa vo de XTC-Tablettn is uma zwischn füimf und zwöif
Millimeta, und se san so uma drei bis füimf Millimeta digg.

Auf da Vurdaseitn befindt se meistns a Printmotiv wia zum Beispüi a Blitz,
Zwerg, Playboy-Zeichn und so weita, oda a Nam wia zum Beispüi Love, Adam, TC,
Eva und so weita. Auf da hintan Seitn is meistns a Bruchrüin zum Teiln. Haifig
san Püin mid gleichm Printmotiv, owa mid obweggslnda Form, Forb, und
untaschiedlichm Gwicht im Umlauf. Simbole oda Schriftn göitn in da Szene ois
gängiga Hiweis firs Wirkprofüi vo da Püin. De enthoitn owa oft ganz
untaschiedliche Wirkstoffe, de ma mid bloßm Aug ned erkennen ka. De Forb ka
weiß, grau, greoa, göib, göiblich-gsprengglt, greoa-gsprengglt und so weita sei.

De do augfiartn Substanzn san olladings nur de wichtigstn Wirkstoffe, de in
XTC-Püin enthoitn sei keenna. In da Zwischnzeit gibts jedoch scho so vüi
untaschiedliche Inhoitsstoffe, dass de ned so schöi vabotn wern keenna, wias
erzaigt und kreiart wern. MDMA und MDA san bereits am Aufang vom 20. Joarhundat
s easchte Moi vo an deitschn Farmauntanehmen sinthetisiart worn.

3,4 Methilen-Dioxmethil-Amfetamin, a "Adam" gnannt, is s urprüngliche XTC. Es is
a Psichostimulans mid mittlara entaktogena Wirkung. De ebmfois vurhandene
empatische Wirkung vo MDMA güit in da Szene ois d' beste üwahaupt. De
hallozinogene Wirkung is kaum ausprägt. De Wirkungsdaua vo ana Ânzldosis betrogt
etwoa viar bis seggs Stund.

Methilen-Dioxi-Ethil-Amfetamin, a "Eve" gnannt, is a Psichostimulans mid ana
stärkan aregndn Wirkung wia bei MDMA. De empatische Wirkung is schwächa, de
entaktogene dafia jedoch wesntlich stärka ausprägt ois bei MDMA. De
hallozinogene Komponentn is schwoch. De Wirkungsdaua betrogt drei bis füimf
Stund.

N-Methil-1-{1,3-benzodioxol-5yl}-2-buthilamin, is des Psichostimulans mid da
derzeit stärkstn entaktogenen Wirkung, es tritt dafia owa koa
Auntriebssteigarung ei. Es güit ois weniga nervntoxisch ois MDE und MDMA. De
Wirkung hoit etwoa drei bis füimf Stundn a.

2C-B, is a Psichostimulans mid hoha afrotisiarenda und leicht hallozinogena
Wirkung. De Wirkungsdaua betrogt viar bis ocht Stund.

2,5-Dimethoxi-4-bromamfetamin, wirkt ähnlich entaktogen wia MDMA, owa bis zu
hundatfoch stärka hallozinogen. Es zöiht zua de stärkstn bisher bekanntn
psichoaktivn Substanzn. A Ânzldosis wirkt um de 24 Stund.

De meistn Püin, de aufm Drognmorkt vakauft wern, san mid andare Substanzn
gstreggt. De Bandbreitn vo de Inhoitsstoffe ka vo Rotzngift bis Heroin und
andare reichn. Weitas a Kinin, Koffein, Testosteron, Efedrin, Isosafol, andare
Drognortn, usw. Owa a Trägamatarialien wia z. Bsp. Stärkn, Laktosn, Frucht- oda
Traubmzugga usw.

Steigat in hohm Moß de Wohrnehmungsfähigkeit und s Eifühlungsvamöng in de
Befindlichkeit andara Menschn. s haßt, dass Konsumentn durch de Drognwirkung
genau wissn wer kommuniziarn wüi und wer ned. Se erkennan des währendm
Rauschzuastand ohne se mid Gesprächn (nonwerbale Kommunikazion) an a Person
heratastn z' miassn. Des is auf d' gsteigate Wohrnehmungsfähigkeit zruggzfiahrn
- ähnlich wia bei kloane Kinda, de genau um de Befindlichkeit vo an Erwoggsenen
Bescheid wissn. Des funkzioniart durch d' Auslösung vo friahkindliche
Wohrnehmungsstrategien während 'm Rauschzuastand.

Ned olle XTC-Püin vaursochn massive Halluzinazionen. s san de untaschiedlichn
Substanzn, de a Püin enthoitn ka und de Wirkungsweis z' beochtn. A poor Stoffe
san nur sehr schwoch halluzinogen. Sehr vüi schildan a storks flimman vur de
Aung, wia a Störungbüidl bei an Fernseha. Personen de vorbei gengan beweng se
zum Teil zaggig. s' Forbmsehen wird intensiva beschriem. s' Gsicht vom Gengüwa
ka se vaändan. De Halluzinazionen san owa ned vagleichbor mid de vo LSD, wöiche
vüi intensiva beschriem wern. Außa de Substanz DOB, wöiche de zur Zeit am
stärkstn Psichoaktivste is und hundatfoch stärka hallozinogen wia olle andan
Ecstasy-Wirkstoffe, sogor stärka ois LSD.

De Ursochn vo de Halluzinazionen im XTC-Rausch lossn se auf d' vamehrte
Dopamin-Ausschüttung im Gehirn zruggfihrn. Nebm dera wird a no vamehrt Serotonin
und Noradrenalin ausgschütt. Serotonin is unta andam fia de aiforische Stimmung
währendm E-Füim vaantwortlich. Amfetamin-Deriwate greifm auf drei Ortn in 'n
Stoffweggsl vom Gehirn ei.

De Nebmwirkungen vo XTC ka ma in somatische und psichische und neurologische
eiteiln. Se hängan a vo da

De somatischn san obhängig vo da individuöin Vaträglichkeit vo de Wirkstoff. s
gibt an kloanen Prozentsotz in da Bevökarung, der gengüwa XTC aißast sensibl is.
Des haßt, dass bei de Personen d' Gefohr vo ana Üwadosiarung relativ hoch is.
Durch d' Einohm kummts zu ana

Gelengliche Musklkrämpf keennan ebmfois vurkema. Es san a Wirkungen vo XTC an d'
koronarn Erregungbüidungs- und Erregungsleitungssistem vom Menschn beschriem
worn. s ka durchaus vurkema, dass koronare Arithmien, a unta andam a
XTC-induziarts Kammaflimman und andare EKG-Störungen vaursochn. Da Appetit wird
herobgsetzt. De Körpatemparatur erhöt se und da Grundumsotz steigt. Ois Foing vo
da erhöhtn Körpatemparatur (durchn Flüssigkeits- und Elektrolitvalust) ka s zu
Kreislaufstearunga kema. De körpalichn Reakzionen keennan vo an Hitzschlog bis
zua Erhöhung da Körpatemparatur bis zu 42 °C und drüwa (Tod) sei. De Behandlung
vom Fiaba is nur im Aufangsstadium und des in de söitnstn Föin erfoigreich. s ka
a durch de körpaliche Belostung zu Leba- und Niarnvasong kema. XTC-Substanzn san
lebaschädingd. Weil Konsumentn haifig Alkohoi und andare Drong zuasätzlich zu
Disignerdrong kombiniarn erhöt des d' Lebaschädigung. De ganzn Alarmsignale vom
Körpa wia:

Psichische Nebmwirkungen vo XTC keennan weitschweifmd sei. De ois positiv
dalebtn Glüggsgfühle, de Bewusstseinserweitarung, de gsteigate
Kommunikazionsbereitschoft und des im Rausch dalebte große Söibstwertgfüih lossn
noch. Glüggsgfühle wandln se im Füim zu depressivn Vastimmungen um. D'
Bewusstseinserweitarung bleibt völlig aus und d' Kommunikazionsbereitschoft
sinkt erheblich ob. Längst vadreengte Erlebnisse keennan wieda ins Bewusstsein
gruafm wern, des nochm Obklinga vo da Drong mid Depressionen und sogor mid ana
schizofrenen Psichosn reagiarn ka. De Psichosn san sehr schwer behandlbor und
gengan meist eiher mid:

Des ka se bis zu Depersonalisazionen steigan. D' Psichosn san ned oiwei zeitlich
limitiart sondan keennan a in Daua- und Residualzuaständ mündn. Ma muaß owa a d'
genetische Disposizion zu Psichosn beochtn. Ned olle XTC-Konsumentn kriang a so
a Krankheitsbüid.

De depressive Vastimmung losst se durch d' entleartn Serotoninspeicha erklärn.
Durch d' vamehrte Serotoninausschüttung kummts Gehirn mid da Produkzion vo dem
nimma mehr noch. s dauat zirka zwa bis drei Tog bis de wieda aufgfüit san. Da
Psichokoda klingt dann a wieda ob. Monchmoi kummts a durch d' exzessive Einahm
vo meist mehran Püin zu hefting Kopfschmerzn de mid Speim eihergengan.

s is a z' beobochtn dass d' Konzentrazion- und Merkfähigkeit (bsundas s'
Kurzzeitgedächnis) merklich nochlossn.

Ma vamut't a, dass XTC a neurotoxische Wirkung hod und d' Serotonin
produziarendn Zöin durch 'n exzessievn und langadauandn Konsum gschädigt wern. s
keennan se dodurch Depressionen büidn. s wird bereits intensiv an da Toxizität
gforscht.

Midunta keennan a storke Halluzinazionen (optisch und akustisch) und große
motorische Unruah auftretn. Da Gsichtsausdrugg is gspannt und d' Aung weit
aufgrissn. A Vaständigung vo da Rettung is unumgänglich weil d' Gefohr vo da
wegetativn Entgleisung sowia an möglichn Suizidvasuach droht.

D' Easchte-Hüife-Moßnahmen bei ana Üwadosis bzw. akutn Intoxikazion san in
easchta Linie vo Drongberotungseirichtungen (fir "Laien" außahoib vo
Kranknhaisa) zur Durchführung eastöit worn.

Party-Drong san a ned wegzdiskutiarenda Bestandteil im Lebm vo vüi Jugndliche
und junge Erwoggsene. Da Konsum ka mid koane Mittl wirklich untabundn wern.
Realistisch is jedoch a Schodnsbegreenzung durch agemessne informative Moßnahmen
im präwentivn Bereich. Noch gwissnhofta Diskussion vom Fir- und Wieda san
deshoib a vüi Prävenzionsstöin und vagleichbore Eirichtungen dazua üwaganga
"Sichares-Konsumiarn-Kampanjen" (Safer-use-Kampanjen) z' betreim. Sozialorbeita
Beispüisweis gengan dobei in Klubs und Diskos und informiarn d' Konsumentn drüwa
wia s' am sichastn XTC konsumiarn keenna, wöiche Regln bei da Einahm vo dera
Drong beochtn soin und wöiche Moßnahmen se betreim soin wann a Üwadosis
vurherrscht. Weitas wern a oftmois Schnöitests zur Bestimmung vo d' Wirkstoff'
abotn, dass da Konsument bescheid waß wos a do einimmt.

Se hom s Züi: fir dejeening de 'n Ausstieg ned schoffm und weitahi Konsumiarn,
Komplikazionen ('soweit wia möglich) auszraima und a Schodnsbegreenzung z'
gwährleistn. Weitas a no:



https://bar.wikipedia.org/wiki/Chicago

Chicago is a Stod am Sidwestufa vom Michigansee im Bundesstoot Illinois in de
USA. Mid ana Eihwohnazoi vo 2,7 Milliona (2014) is's de drittgresste Stod vo de
USA. In da Agglomeration lem 8,5, in da Metropolregion 9,5 Milliona Menschn
(2014).

Chicago is seit da Mitt vom 19. Joarhundat afgrund vo seina Log a wichtige
Handlsstod in de USA. De Stod liegt an da Mindung vom Illinois Waterway, dea wo
de Grossn Seen mitm Mississippi River und am Goif vo Mexiko vabindt. De Grossn
Seen wiedarum san iwa'n Sankt-Lorenz-Seeweg bzw. Eriekanal mitm Atlantik und New
York City vabundn. Chicago is aa a wichtiga Eisnbohknotnpunkt.

Da Nama kimmt vom Woat Checagou, so wia de Potawatomi-Indiana s Marschland
gnennt hom, wo späda de Stod grindt worn is. S indianische Woat bedeit sowoi
wuide Zwieben wia aa Stinktier. Der Name bedeutet also so viel wie „Land, das
nach Zwiebeln stinkt“.

De Grindung is am 12. August 1833 gscheng. Seit da Mittn vom 19. Joarhundat is
Chicago oans vo de wichtigstn Handlszentren in de Vaeinigten Stootn. 1893 hod de
ois „World Columbian Exposition” bezeichnete Wejdausstejung in Chicago
stottgfundn. In da Zeid vom Oikohoivabot 1919 bis 1933 wor de Stod fia
Oikohoischmuggl und Gangsta wia an Al Capone bekonnt. De Eihwohna san imma mehra
worn, bis 1950 da hechste Stond mit iwa 3,6 Milliona Eihwohna eareicht worn is.



https://bar.wikipedia.org/wiki/Bronzezeit

De Bronzezeid (dt.: Bronzezeit) is de Periodn in da Gschicht vo da Menschheit,
in dea Metoigengständ haptsächli aus Bronze gmocht wuan san. Des woa in
Middleiropa zirka de Zeid vo 2200 bis 800 v. Kr. Da Oitadumsfoascha Christian
Jürgensen Thomsen hod jo a Dreiperiodnsystem entwicklt, in dea'ra de mediterrana
(des is de Gengd ums Middlmeea umadum) Ua- und Fruahgschicht in a Stoazeid, a
Bronzezeit und a Eisnzeid untatäut hod. Ma muass de Dreitäulung af Eiropa,
Westasien und Noadafrika eihschränkn.

Und, wäu si da Begriff af nix aundas ois af'n vawendtn Weakstoff beziagt, sogta
aa nix iwa de sunstige kuituareje Häch vo ana Kuitua aus.

Desweng foit da Aunfaung vo de Hochkuituan in Vuadaasien und Egyptn af's End vo
da Stoazeid und af'n Aufaung vo da Bronzezeid.

Augfaunga hod de Gschicht im 3. Joartausnd v. Kr. in da Jungstoazeid, de wos jo
vuahea woa. Da haum de Leit scho mid Metoi umanaundadau. Owa nua mid reine
Metoie wia Goid, Süüba und Kupfa, des so gnumman haum, wiasas gfundn haum. Ma
hod regionoi vo da Kupfazeid oda vom Chalkolithikum gredt.

Bronze is a Legierung, de wos aus 90 % Kupfa und 10 % Zinn bsteht, und is vüü
heata ois wia des ledige Kupfa.



https://bar.wikipedia.org/wiki/Ainu

De Ainu san a uaoids Voik, des scho weid friaa in Nuadn vom heiting Japan no vua
de Japana bsidlt hom, in Nuadn von Honso und gaunz Hokaido. Se woan Jaga und
Fischa und se hom a oafoche Natuareligion ghobt mid Schamanismus.

Fund vo de Ainu lossn se voa iwa 14000 Joa findn nu weid vua da Jomon Kuitua. De
Ainus lossn se schwa mid andare Leid vagloachn. Vom Keapabau passatns za dea
Ochotskischn Kuitua. Se hom a höllane Hautfoab ois de Japana ghobd. Und woan a
mid oan schtoakn Keapahoawux ausgschdot und de Mauna hom alaunge Beat trogn. Owa
es hod eana a de Mongoinfoitn gföd (Maundlaugn). Se woan a gressa ois de Japana.
Owa oa vawaundschoftligs Vahötnis mid oan vo eanane Nochboan losst se ned
festschton. Eanane Haplogruppn ( de von Mau -Y) san bis noch Zrntreu- und
Ostasien bei duatige Leid zfindn. De Weiblige mtDNS is nu weida afteut und mera
mid da Japanisch vaischt, weu wia de Japana Hokaido eaowad hom wens Se se mid
Ainuwaiwal vabundn hom. Owa a eana Schproch passt zu koana Aundan. So hod mas
mid aundare autochtone Schprochn za de paläosibirischn Schprochn zampoppt,
obwois ned midanaunda vawaunt san. Eana Schpoch is im Sidn vo Kamtschatka,
Sachalin, af de Kurilen und Hokaido und im Nuadteu von Honso gred wuan. Es gibt
oweu Vasuach de Schproch do nu mid Aundare untazbringa, wia de Makro-Altaischn
von Patri vo 1982. Owa wia scho gschrim, gwis is do nu Nix. Af Sachalin,
Kamtschaka lem heid nu uma 1500 Ainus.

De Ainus woan nu Jaga, Saummla, Fischa und Pötzhaundla. Eana Religion woa da
Schamaismus. mid oana Haubtgeddin Ape-Huci-Kamuy und danem nu vü aundare Gedda
(Kamuy). Se Hom Gedda fia de Feia, Dunna, Pflaunzn, Bodn und a fia a jeds Wetta
oan God abet. Sogoa eanane Grätschoftn und Gschialn homs vaeat. Ois was aundas
woa, wia se söwa. Und se hom se Ainu gnennt, des bdeit Mensch, oda Utari des hod
Freind ghoassn.

Ob 1932 hod se de japanische Regiarung bsinnd und hod fia de Ainus Kraunkhaisa
und soziaue Eirichtungan baut. Und so hod se de Ainubvökarung bis zan Joa 2009
af eppa 27.000 eahoin kena. 1997 hod des Laundgricht vo Sapporo easchtmolig fia
de Ainus oan Rechtsschtreid entschidn. De Regionalregiarung vo Hokaido woid an
Damm ungfrogt af an Ainugrundschtickl earichtn. Und des Gricht hod bschlossn das
des a illegale Akzion warad und das ned de oanzigoatige Kuitua dea indigena
Mindaheid dea Ainu bdochd hed.



https://bar.wikipedia.org/wiki/Zypern

Zypern (griachisch: Κύπρος oda Kýpros / tiakisch: Kıbrıs) is de drittgreaßte
Insl im Middlmeea und liagt m estlichn Bereich. geografisch keat Zypern zu
Asien.

Auf Zypern gibts zwoa Gebiag, da Pentadaktylos (Beşparmak) und es
Troodos-Gebiag; dazwischn ligt de Mesaoría Ebne (Μεσαορία /„zwischn de Berg“/
Mesarya) mit em Zentrum und da Haptstod Nikosia (gr: Lefkosia / tr: Lefkoşa). De
Bevejkerungszoi belafft sich, mit de stationiatn Soidodn vo de Britn und Tiakn
auf insgsomt 1.038.461 Biaga (Feba 2007). 778.000 vo de Zypriotn (72%) san
griachischn Uasprungs und 220.000 san tiakischn Uasprungs, und ebba in dem
Zoinvoejtnis belafft si a de Aufteilung vo de Gebiet in Zypern.

Da greaßte Toal vo da Bevejkerung san orthodoxe Kristn; de mocha um de 77% aus,
wäand de Muslime 21% stejn. De Zypriotisch-Orthodoxe Kirchn is seitm Konzil vu
Ephesos im Joa 431 autokephal und is in na Glaamsgmoanschoft mit de ondan
orthodoxn Kirchn. 99% vo de tiakischsprochign Muslime auf Zypern kean em
sunnitisch-muslimischn Glaam oo.

De wichtigst Bodnschätz auf Zypan san Kupfa und Asbest, olladings hom de
Zypriotn a relativ vi Marmor, Pyrit, Gips, Soiz, und Tonerdn - Ibrigns wor des
Kupfavorkommen auf Zypern so bedeitnd, dass de Insl davo an Noma hod
(lateinisch: cuprum is obgleitet vu cyprium, oiso "zyprisches Erz")

Die easchte dauahofte Besiedlung vu Zypern woa in da Jungstoazeit und hot si vom
syrischn Festlond aus voizogn. De berihmtastn Ausgrobunga aus dea Zeit san de
Städt Khirokitia, Kastros, Shillourokambos, Ais Yiorkis und Tenta. In da
Bronzezeit wor Zypern da wichtigste Kupfaliefarant vo da Region vum estlichn
Middlmeea. Ob 1200 v. Kr. is de Insl donn unta vaschiednste Einflüss gfoin.
Zeascht unta griachischn (iba Mykene), donn hom Assyrien, Egyptn, Persien und s
Remische Reich in dea Reihenfoige de Insl zu am grouaßn Tei kontrolliat.

Remisch, beziahungsweis ostremisch / byzantinisch, is sie donn vu 58 v. Kr. bis
1148 untam letztn unobhängign Kaisa vu Byzanz, Kaisa Issak Komnenos, bliabn, bis
donn de Kreizritta durch de Kreizzig, und de Familie Lusignan do bis 1489
kerrscht hobn.

Danoch keat de Insl bis 1571 zu Venedig, und danoch bis 1914 zum Osmanischn
Reich. Noch 1914 is s zua britischn Kronkolonie anonnt wuan, und im Joar 1960
hod Zypern de Unobhängigkeit alongt, oba seit 1974 kontrolliad de Tiakei an
neadlichn Tei vu Zypern (inoffiziä: Tiakische Republik Nordzypern).

De Republik Zypern is seitm 1. Mai 2004 a Mitgliedsstoot vo da Eiropäischn
Union.

Seit 2013 is Zypern a Lond, des wo Untastitzung bracht, wei de Finanzkris es
recht mitgnomma hod. Es hod ähnlich hoche Schuidn ois wia Griachaland.



https://bar.wikipedia.org/wiki/Zeus

Da Zeus woar fiar de Griachn vo da Antikn da obaste God, dea wo mit seine
Mitgedda afm Olymp glebt und Nektar drunga und Ambrosia gessn hod. Ea heascht
iwa de gsamte Wejd, de wo ea se vo seim oidn, dattrign Voda, am Kronos, dakämpft
hod. Dea hod nämle olle seine Gschwisda noch eahna Gebuat mit Haud und Hor
uwegschlunga, wei ea Schiss um sei Heaschaft g'habt hod (da Kronos hod nämle
damois scho sein Voda, an Uranos, ausgschmiat); da Zeus awa is vo seina Muadda,
da Reah auf Kreta vasteckt woan, so dass ea se schbäda, ois ea a großer Lackl
woar, an seim Vater hod rächa kenna.

Vaheirat is da freche Buarsch mit seina eignen Schwesta, da Hera, de wo vom
Uranos zammad mit de andan wiada ausgschbiem woan is, weil da Zeus ja de
Raffarei g'wunna g'habt hod. Seine Briada hoda aa belohnt, da Hades hod de
Unterwejd und da Poseidon as Mea kriagt.

Sei Zeichn is ned nua da Weihnachtsmobart, sondan aa oft da Blitz, den wo ea
zwischn seine Grabbla hoit, um eam auf de Eadn z schmeissn, wenn wea wos Bessas
do hod oda eam amoi wieda faad is. Außadem schleppt ea an Zepter, an Odla und an
Hejm mit se umanda.

Berihmt-berichtigt is sei Haffa an Affärn, de wo er sowoi mit Monna ois aa mit
Weiwa ghabt hod. Am Bekanntatsten is de Gschicht, wo ea si in an Ochs vawandelt,
um a hibsch Madl, de Eiropa, zu entfiahn und eanara Unschuid zu beraum. Dank eam
gibts ned nua an Haffa andana Gedda, sondan aa no a ganze Reih vo Hoibgedda wia
in Herakles (Herkules).

Vaeat is da Zeis worn ois Oigod, ois denkandes Feia, des wo ois duachdringt, ois
Voda vo de Gedda und Menschn, ois God vom Wetta, ois Schicksoisgod usw. De
Epiphanie vom Zeus is imma da Blitz, eppa ban Homer.



https://bar.wikipedia.org/wiki/Windische_K%C3%A4rntna

Ois Windische Kärntna, aa Kärntna Slowenen (Slowenisch: Koroški Slovenci),
bezeichnet ma de autochtone slowenischsprochige, östareichische Voiksgrubbm im
Bundesland Kärntn. Gmeinsam mid de windischn Steira büidns de windische
Voiksgrubbm in Östareich. Se schickn Vatreta in an östareichischn
Voiksgrubbmbeirot. Prinzipiö is da Status vo da Voiksgrubbm vafossungs- und
vökarechtlich obgsichat.

Weus Boarische vua oim vo Westn und Noadn vuadrunga is, liegts heitige
Siedlungsgebiet im Sidn und Ostn vom Laund, im Jauntoi (Jauntal), im Kaitschacha
Toi (Keutschach) und im Rosntoi (Rosental), sowie im untastn Lavanttoi
(Lavanttal) und im Gailtoi (Gailtal), etwoa bis Tröpolach. De neadlichstn Punkt
büdn etwoa Köstenberg und Diex.

De Gmoana mitm hächstn Bevökarungsauteu vo windische Kärntna san (laut da
Voikszöhlung 2001) Zöi (89%), Globasnitz (42%) und Bad Eisenkappel (38%).

Vatreta vo de Windischn Kärntn seng de Ergebniss vo da Voikszöhlung ois absolute
Untagrenz au. Se vaweisn auf a 1991 durchgfiate Erhewung in de zwaasproching
Pfoarn, bei dena noch da Umgaungssproch vo de Pfoarraughearing gfrogt worn is.
Es Resultat vo da Erhewung (50.000 Voiksgrubbmaunghearige) untascheidt se
signifikant vo de Ergebniss vo da im gleichn Joa stottgfundnan Voikszöhlung
(umara 14.000).

Es windische Sprochgebiet is geng End vo da Vökawaundarung zeascht, unta aundam,
vo Westslawn besiedlt worn, danoch schliaßlich vo Sidslawn, de zua
voaherrschendn Grubbm wuan san. Dobei is a slawische Umgaungssproch mid
westslawischm Eifluss entstaundn. Am End vo da Vökawaundarung is es slawische
Stoootsgebüde Karantanien entstaundn, da Vurlaifa vom haiting Kärntn, des iwas
haitige Laundesgebiet weid ausse greicht hod und vo dems politische Zentrum aufm
Zoiföd (Zollfeld) gleng is.

Umara 800 hod da Koal da Große de slawischn Bauan sidlich vo da Drau und de
germanischn Bauan neadlich vo da Drau augsiedlt. Karantanien is unta eam Teil
vom Fränkischn Reich und in da Foing Teil vom Heiling Remischn Reich Deitscha
Nation wuan. Foigedessn hod se s boarische Odlsgeschlecht mea und mea
duachgsezt, wearend de Bevökarung windisch bliem is. Schliaßlich hod d3
Siedlungsbewegung vo d3 Boarn noch Kärntn eigsetzt. De hom bis dohi schwoch
bsiedlte Gebiete, wia Woidgebiet und Hochtäla eignumma. Zua unmiddlboan
Vadrängung vo de Slawn is owa nua vaanzlt kema. Es hod owa de Assimiliarung vo
de Windischn durch de Boarischn eigsezt. Im 19. Joahundat san somid zwaa Drittl
vo d Kärntna boarisch worn. Klagenfurt is owa zua dem Zeitpunkt a boarische Stod
mid windischn Umlaund gwen.

Mid 'm End vom Erstn Wöidkriag hod da SHS-Stoot vasuacht de slowenisch bliabenen
Gebiete zum besetzn. De Frog hod a de slowenische Bevökarung gspoitn. In da
Obstimmungszone, in der da slowenische Bevökarungsauteil bei uma 70% gleng is,
hom 59% vo de Obstimmungsteilnehma fian Vableib bei Östareich gstimmt. Im
Vurföid vo da Voiksobstimmung hod de Laundesregiarung vo Kärntn vasichat, dass
se 'n Erhoit vo da slowenischn Kultur untastützn und fördan wern. De konziliantn
Vasprechungen hom neem wirtschoftlichn und aundane Grind dazua gführt, dass uma
40% vo da in da Obstimmungszone lewendn Slowenen se fian Erhoit vo da
Laundeseinheit ausgsprochn hom. s Obstimmungsvooitn is jedoch regional
untaschiedlich gwesn; in zoihreiche Gmoan hods Mehrheitn gem, de se fian
Ãschluss aun an SHS-Stoot ausgsprochn hom.

De slowenische Voiksgrubbm im östareichischn Kärntn hod bis zum Ãschluss vo
Östareich aun s Deitsche Reich 1938 Mindaheitnrechte ghobt. s hod no bis durthi
zwasprochige Schuin, Pforrn, oanige Zeitungen, Vareine, Baunkn und politische
Vatreta in de Gmoan und Landdog gem. De politischn Spaunnungen zwischn Östareich
und Jugoslawien hom jedoch d' Benochteiligung vo d' Kärntna Slowenen vastärkt.
Wia übaroi in Eiropa hod in da Zwischnkriagszeid da Nazionalismus zuagnumma.
Gmochte Vasprechungen san brochn worn, d' Assimilazion is forßiart worn, indem
ma d' Slowenen in Slowenen und Windische gspoitn und teilt hod und sogor
obgsprochn hod, dass eana Sproch üwahaupt slowenisch warad (Windischntheorie).
Des hod in da gezieltn Vafoigung im Drittn Reich gipfet. Olladings hod ma se
durchs Bekenntnis zum Windischn und 'm domit vabundenen Vasprechn zur
Assimilazion mid 'm Regime guat stöin kenna. Gleichzeitig hom se vüi Slowenen am
Wiedastaund vo d' Titopartisanen beteiligt. De hom nochm Kriag neialich vasuacht
Teile vo Kärntn z' besetzn, hom se owa auf Dränga vo de englischn Besotza
zruggzong. Augesichts vo d' extremen Entwigglungen auf beide Seitn is noch 'm
zwoatn Wöidkriag d' Stimmung zwischn d' Voiksgrubbm aißast gspaunnt gwesn. Da
stetige Rüggzug vom Slowenischn hod se fortgsetzt.

Am 15. Mai 1955 is da Östareichische Stootsvatrog untazeichnet worn, in dem sein
Artikl 7 de "Rechte vo da slowenischn und kroatischn Mindaheit" in Östareich
reguliart san. Im Joar 1975 hod de Woihgrubbiarung vo da slowenischn Voiksgrubbm
(de Enotna Lista) nur knobb 'n Eizug in 'n Kärntna Laundtog vaföit. Vur de naxtn
Woihn 1979 is da urprünglich eiheitliche Woihkreis Kärntn in viar Woihkreise
untagliadat worn. s Siedlungsgebiet vo de Kärntna Slowenen san aufteilt worn und
de wiedarum mid rein deitschsprochige Laundesteile zaummgfosst. In de nein
Woihkreis hod se d' slowenische Bevökarung a so reduziart, dass a Eizug vo
Voiksgrubbmvatretan in 'n Laundtog faktisch nimma mehr meglich gwesn is. s
östareichische Voiksgrubbmbüro und de Vatreta vo de Kärntna Slowenen hom in dera
Vurgaungsweis 'n erfoigreichn Vasuach 'n politischn Eifluss vo de Slowenen z'
reduziarn gsehng.

In de 1970-a Joar is de Log neialich im sognaunntn Ortstofestreit eskaliart,
danoch hod se d' Log wieda entspaunnt. Bis haid wern jedoch oanzlne Aussong
slowenischa Politika vo Teiln vo da deitschkärntna Bevökarung ois slowenische
Gebietsausprüche intapretiart. Se sehng deshoib de territoriale Eiheit vo Kärntn
no imma ned ois garantiart au. De Intapretazionen wern sowoih vo da slowenischn
Regiarung ois a vo de Intaressnsvatretungen vo de Kärntna Slowenen zrugg gwiesn.
De territoriale Integrität vo Kärntn und sei vableib bei Östareich wird ned in
Frog gstöit.

Im Schuijoa 2009/10 san 41,3 % vo de Voiksschüla im Götungsbereich vom
Mindaheitnschuiwesn zum zwasprochign Untaricht ogmödt wuan. Da Autnteu vo de
Kinda ohne windische Vuakenntnis is iwa 50 %.

Da Kärntna Dialekt vo da slowenischn Sproch (Koroško) greift iwa d heiting
Grenzn vo Kärntn ausse. Er wird in de zwaasproching Gebiet gredt, de bis 1918
zum Herzogdum Kärntn gheat hom (des haaßt: neeman heiting Bundesland Kärntn, es
oware Kanaltoi um Tarvis sowia es Miaßtoi). Zuasätzlich is de
kärntnarisch-windische Mundoat im slow. Rateče (boar. Ratschoch, dt. Ratschach),
ana Oatschoft im Owakrain (Gorjenska), sowia im untasteirischn Drautoi vabraadt.

Es Kärntna Windisch losst se gliedan in: „Jauntoiarisch“, „Rosntoiarisch“ und
„Gailtoiarisch“.

In de heiting boarischsproching Gebiete losst se bis auffe ins oware Möitoi da
slawische Untabodn an d Oats- und Flurnauman festmochn. Außadem hom se Boarisch
und Windisch durch d Joahundate in Klaung und Wortschotz gengseitig beeiflusst.

De Bezeichnung „Windisch“ (in Noaddeitschland "Wendisch") is im Boarischn
urspringlich fia olle slawischn Vöka und Sprochn vawendt wuan. Bsundas in
Östareich wiads ois Bezeichnung fia de slowenische Voiksgruppn und Sproch
gnutzt. Weu da Begriff vo de Nazis missbraucht wuan is, wiad a vo an Teu vo de
windischn Kärtna obglehnt.

Im Joar 1848 hod s Untarichtsministerium vafügt, dass d' Pflichtschüla in eanara
jeweiling Muattasproch untarrichtt wern soin. s Bestreem vo deitschnazionale
Kräfte in Kärntn de Vurgob z' ändnan, is bis zum End vo d' 1860a Joar erfoiglos
bliem. Zwischn 1855 und 1869 is s slowenische Pflichtschuiwesn in d' Händ vo da
tradizionelln slowenenfraindlichn katholischn Kirchn gwesn. De Vurgom
hinsichtlich 'm Gebrauch vo da Muattasproch im Untaricht hom durch s
Reichsvoikschuigsetz vo 1869 insofern a graviarende Ändarung dafohrn, weil ob
dem Zeidpunkt da Schuihoita d' Untarichtssproch festleng hod kenna. Des hod zur
Umwaundlung vo am großn Teil vo d' Pflichtschuin in sognaunnte utraquistische
Schuin, in dene s Slowenische ois Hüifssproch augsehng worn is, de nur so laung
im Untaricht augwendt worn is, bis d' Schüla de deitsche Sproch hireichnd
beherrscht hom. Nur no wenige Schuin san rein slowenisch bliem (1914: St. Jakob
im Rosntoi, St. Michael ob Bleiburg und Zöi). D' utraquistische Schuiform is bis
zum Joar 1941 erhoitn bliem. Vo da slowenischn Voiksgrubbm is des Schuisistem
ois „Germanisiarungsinstrument“ obglehtn worn.

Am 3. Oktowa 1945 is a neie Schuivaordnung vaobschiedet worn, de im
tradizionelln Siedlungsgebiet vo d' Kärnta Slowenen an zwasproching Untaricht
fia olle Kinda vurgsehng hod (unobhängig vo eanara Voiksgrubbmzuagherigkeit). Da
zwasprochige Untaricht hätt in d' easchtn drei Schuistufm erfoing soin, danoch
is Slowenisch ois Pflichtfoch vurgsehng gwesn. Noch da Untazeichnung vom
Östareichischn Stootsvatrog im Joar 1955 und da domid einhergehatn Lösung der
bis dohi offanen Frog vom Valauf da östareichisch-jugoslawischn Stootsgrenz, is
s zua Protestn geng des Modöi, wöiche im Joar 1958 in Schuistreiks ausgortet
san, kemma. In da Foing vo dera Entwigglung hod da Laundeshauptmau (da Wendenig
Ferdinaund) im Septemba im gleichn Joar an Erloss erlossn, der s d'
Erziehungsberechtigtn ermeglicht hod, eanare Kinda vom zwasproching Untaricht
obzmöidn. Im März 1959 is s Untarichstsistem erneit dohigehnd gändat worn, dass
ob dem Zeidpunkt d' Schüla se ausdrügglich fia 'n zwasproching Untaricht aumöidn
hom miassn. Durch 'n domid einhergehatn Bekenntiszwaung san d' Zoihn vo d'
Schüla im zwasproching Sistem beträchtlich gsunkn. 1958 san nur no 20,88% und in
d' 70a Joar nur no 13,9% vo de zwasproching Schüla fia 'n Deitsch-Slowenischn
Untaricht augmöidt gwesn.

Des im Zug vo da Dreiparteineinigung (SPÖ, ÖVP und FPÖ) obgändate
Mindaheitnschuigsetz siagt seid 1982 a weitgehnde klassnmäßige Trennung vo de
zwasproching und oasproching deitsch untarichtetn Voiksschüla vur. Bis haid werd
d' Frog, ob Schuileita vo zwasprochige Schuin a zwasprochige Qualifikazion
vurweisn miassn sehr kontrowers diskutiart.

Da beschriemnen, vo d' Slowenenorganisazionen kritisch gsehngnen oigemeinen
Entwigglung im zwasproching Untarichssistem, steht a Erweitarung vom
Schuiaugebot gengüwa: Im Joar 1957 is in Klongfurt s „Bundesgîmnasium und
Bundesrealgîmnasium fir Slowenen (Zvezna gimnazija in Zvezna realna gimnazija za
Slovence)“ gründt worn, in dem Gebaide is a d' „Zwasprochige
Bundeshaundlsakademie (Dvojezična zvezna trgovska akademija)“ untabrocht. Seid
1989 existiart a konfessinöi betriemne „Hechare Lehraustoit fir wirtschoftliche
Berufe (HBLA)“ in da Ortschoft St. Peda im Rosntoi in da Gmooa St. Jakob im
Rosntoi. Noch am Entscheid vom Vafossungsgrichtshof hom Schüla in Klongfurt a d'
meglichkeit neem oana konfessionöin a a öffmtliche zwasprochige Voiksschui z'
besuachn.

Auf oana Priwatiniziativm hi is 1984 de „slowenische Kärntna Musikschui
(Glasbena šola na Koroškem)“ gründt worn, de seid am 1989 obgschlossenen
Kooparazionsvatrog mid 'm Laund Kärntn öffmtliche Subwenzionen dahoit. D' Hächn
vo dera finanziöin Fördarung (umglegt auf d' Schülazoih) wiedaspricht jedoch
noch da Ausicht vom Östareichischn Voiksgrubbmzentrum 'm
Gleichbehaundlungsaugebot, weil da zwoate Träga vom Kärntna Musikschuiwesn, s
Musikschuiwerk, auf oana pro Kopf-Basis an hechan Betrog kriagt. Da Betrieb vo
da „Glasbena šola“ kau jedoch mid da Hüifm vo Zuawendungen vo da Repubblik
Slowenien aufrecht dahotn wern.

Genarell is in d' letzn Joar a gsteigats Intaresse vo d' Südkärntna am
zwasproching Untaricht festzstöin. So san im Schuijohr 2007/08 runde 4% vo d'
Voiksschüla im Göitungsbereich vom Mindaheitnschuiwesn zum zwasproching
Untaricht augmöidt worn (da Ãteil vo d' Kinda ohne slowenische Vurkenntnisse
betrogt üwa 50%).

Im Fruahjoa vo 1981 is da Roman „Der Zögling Tjaz“ vom Florjan Lipuš in da
deitschn Iwasetzung bom Handke Peter aussakumma. Da Handke is fia de
litararische Leistung vom Weana Extrablatt ois „personifizierter Artikel sieben“
bezeichnet worn. Neman Lipuš hod da Handke spada aa no in Gustav Januš iwasezt.

De windische Litaradua in Keantn mochan owa ned nua an Januš und Lipuš aus, es
gibt aa no a gaunze Reih vo aundan Autorn. Zur Tradizion ghern da Kumer Mirko,
Srienc Kristo, Polanšek Valentin. Zu oana klanen innowatiavan, owa no da
Tradizion vapflichtetn Grubbm zöiht neeman Lipuš da Messner Janko. Da Lipuš
söiwa hod se zua am herausrognden Belletristn entwigget.

Zua d' jingan Prosaautorn zöihn da Blajs Jože, da intanazional bekaunnte Ferk
Janko, Kuchling Martin und da Močilnik Kristijan.

Beochtlich is a d' Zoih vo d' Lirika, herausrongd is d' Hartman Milka. Zua ihra
Genarazion ghert a da Kuchling Anton au. D' näggste Genarazion büidn da Januš
Gustav und Kokot Andrej sowia d' Lirika Prunč Erik und Smolle Karel. De Lirika
foigt a Grubbm, de se vur oim um d' Litaraturzeitschrift „mladje“ formiart hod.
Da Ferk Janko, d' Haderlap Maja, da Merkac Franc und da Oswald Jani sowia da
Gotthardt Vincenc, da Hafner Fabjan und d' Lipuš Cvetka san d' dozuaghering
Naumen.

Zua jingstn Genarazion ghean de Kanzian Reska und da Tim O. Wüster, de wos no
kane eingständing Buachpublikazionan hom.

Aus litaratursoziologischa, -theoretischa und -historischa Sicht hod se bsundas
da Strutz Janež (Johann) umd d' Litaratur vo d' Kärntna Slowenen vadient gmocht.
Seine „Profiele vo da neian slowenischn Litaratur in Kärntn“, san 1998 im
Hermagoras Valog, Klongfurt/Celovec, daschiena und san a vüibeochtets
Standardwerk.

Da Christliche Kulturverband und da RKS stiftn jeds Joa in Einspieler-Preis
(nochm Hermagorasgrinda Andrej Einspieler) fia Leid, de wos si um s Zaumlem
vadient gmochd hom., die sich um das Zusammenleben verdient gemacht haben.
Preisdräga san u.a. da Industrielle Herbert Liaunig und da Sprochwissenschofta
Heinz-Dieter Pohl.



https://bar.wikipedia.org/wiki/Wiesn

De Wiesn (s Oktoberfest) is a riesigs Voiksfest, des wo jeds Joar z Minga
stodfindt. De Wiesn is as gresste Voiksfest vo da Wejd. Obwoi de Wiesn si imma
mehra vo ihre Wuazln entfernt, is trotzdem no vui Traditionejs z findn. Außadem
iss wos, wos ja jeda auf da ganzn Wejd mit Bayern vabindt.

Kenna duat ma vo da Wiesn aa an Ausruaf "Ozapft is!", wos mid dem Ozapfn vom
easchtn Fassl Bia duachn Obaburgamoasta vo Minga den Ofang vo da Wiesn markiat.

Es fongt an am Samsda o, dauat zwoa Wocha und heat am easchtn Sunndog im Oktoba
auf. Seit 2000 is so greglt: Foit da easchte Sunndog im Oktoba afn 1. oda 2.
Oktoba, dauat de Wiesn bis zan Dog vo da Deitschn Oaheit (3. Oktoba). So dauat
de Wiesn mindastns 16, owa hechstns 18 Dog.

Oktoberfestln woan friaha in Bayern koa Sejtnheit. Se hom dazua deant, as
einglogate Märznbier vorm Ofang vo da neien Brausaison afzbraucha.

De Wuazln vom heitign Mingara Oktoberfest gengan 200 Joar zrugg. Zan easchnt Moi
hods am 17. Oktober 1810 stoddgfundn. Am 12. Oktoba 1810 hod bei da Hozadfeia
vom Kronprinz Ludwig (spoda Ludwig I.) und Prinzessin Therese auf ana Wiesn voa
dena Stodmauan vo Minga a groß Pferdlrenna stoddgfunden. Seitdem hoasst des
Glanda Theresienwiesn. Davo kimmt a da boarische Nama Wiesn fias Oktoberfest.

Wei si da Kronprinz Ludwig scho stoak fias antike Griachaland interessiad hod,
hod a dena Untadana voagschlogn, as Fest nochm Voabuid vo de antikn Olympischen
Spui auszdrogn. Sei Voaschlog is begeistad afgnumma woan und so hod as
Oktobafest in de easchtn Joar voa oim an sportlichn Charakta ghobt. As
Pferdlrennen woa da Kernpunkt vo dera Tradition.

Gegn s End vom 19. Joarhundat hod si de Wiesn imma mea zan Voiksfest entwicket,
so wias heit in da gonzn Wejd bekonnt is. Es is zeitli valengat worn und zweng
an Oidweibasumma moast in de scheenan und worman letztn Septembadog vorvalegt
worn. Vo 1880 o hod de Stodvawoitung an Biavakauf gnehmigt und 1881 hod de
easchte Hendlbrodarei afgmochd. Damit mea Bsuacha sitzn ham kena, san de
Brauarein dazua iwaganga de Biabudn duach grosse Biahoin (Zejt) z easetzn.
Gleizeiti san imma mea Schausteja und Karussellbesitza dazuakema.

1910 hod de Wiesn ian 100. Gebuatsdog gfeiat und es san 12.000 Hektolita Bia
ausgschenkt worn. In da Bräurosl, am domois gresstn Biazejd, ham scho 12.000
Leidln Plotz ghobt. Heit fosst de gresste Festhoin na 10.000 Bsuacha.

Zwengan of koidn Wedda im Oktoba fongt de Wiesn seit 1872 schon im Septemba o.
Eaeffnet weads jeweis am Samsda nochm 15. Septemba, s End vom Fest is
traditionej da easchte Sunndog im Oktoba. Seit 2000 guit foigande Regl: Is da 1.
oda 2. Oktoba a Sunndog, weads Fest bis zan Dog vo da Deitschn Oaheit am 3.
Oktoba valengat. Damit dauats Fest mindastens 16 und hextns 18 Dog.

Wejdweit san nochm Vorbuid vo da Mingara Wiesn Voiksfestln entstandn. Za de
gresstn zejn s Oktoberfest z Kitchener in Kanada mit eppa 700.000 Bsuacha und s
Oktoberfest z Blumenau in Brasilien mit eppa 600.000 Bsuacha.

Aa in Deitschland und Estareich gibts Nochahma vo da Wiesn. S gresste is s
Oktoberfest z Hannover, wo mit eppa oana Million Bsuacha aa s zwoatgresste vo da
Wejd is.



https://bar.wikipedia.org/wiki/Vim

Vim is a Weidaentwicklung vom Texteditor vi. Des freie Open-Source-Programm is
1991 vom Bram Moolenaar vaeffentlicht woan. Seitdem wead da Editor aktiv
weidaentwicklt. Wia vi zeichnet si Vim duach seine vaschiedanen Betriebs-Modi
aus, so dass de Befejseingob iwa Tastnkombinationen und grafische Obaflächn
ausgfiat wean ko.

Vim ko af vuin Betriebssystemen gnutzt wean und is af fost jedn
GNU/Linux-Rechner z findn. In d Regl wead beim Afruf vi unta Linux Vim iwa a
Vaknipfung oda an Alias afgruafa. Wejcha vi-Oblega gstartet woan is, losst si im
Kommando-Modus iwan Befej ':version' iwapriafn.

Zwischn de kloanan Versionsspring (zum Beispui vo Version 7.1 af Version 7.2)
vagenga oft meara Monat, trotzdem wead Vim kontinuialich weidaentwicklt. De
Vim-Nutzagmoa steiat foatlaffend kloand Vabessarungen in Foam vo Patches bei, wo
nacha meamois im Monat in an Vim-Code eibaut wean.

(A poa Zeitogom san Schätzungen, Entwicklaversionen san ned ogfiat, und vui
kloane Versionen san emfois no ned in da Listn enthoidn.)

Mit GVim hod Vim a grafische Oberflächn. Vim-Skriptn kenna trotzdem eibundn
wean.

eVim (kuaz fia easy Vim) is a oafocha Modus, wo Vim betriem wean ko. Wead Vim in
am Modus gstartet, so is sofoat da Einfige-Modus aktiv; a Befej ko nua iwa an
speziejn Befejsmodus eigem wean. So ko Vim fost wiara ned-modala Editor vawendd
wean.

Vim is a modala Editor. Des hoasst, es ko in ganz vaschiedanen Modi gorbat wean.
Es gibt sechs Grundmodi und fimf weidane Modi, de wo Variantn vo de Grundmodi
san.

A Vortei vo Vim is, dass a af vui Betriebssystemen laffähig is. Des ist fia olle
Nutza wichtig, de wo af mearan Plattforma orbatn. Da Editor lafft af: AmigaOS,
Atari MiNT, BeOS, DOS, GNU/Linux, Mac OS, NeXTStep, OS/2, RISC OS, IRIX, Unix
(vui vaschiedane, u. a. BSD, AIX und HP-UX), VMS, Win16 und Win32 (Windows ab
Version 3.x).

Vim woa Gwinna vom Readers’ Choice Awards in da Kategorie Favorite Text Editor
in de Joar 2001 bis 2005 und hod 2000 den Slashdot Beanie Award ois Best Open
Source Text Editor sowia 1999 an Linuxworld Editors' Choice Award griagt. Im Mai
2008 hod Bram Moolenaar fia sei Vim-Orwad an NLUUG Award dahoidn, a Auszeichnung
vo da holländischn Unix User Group.

Vim steht unta oana GPL-kompatiblen Charityware-Lizenz (charity, engl.:
Nächstnliab). Des bedeudd, dass Vim frei vateit wean deaf, de Entwickla bittn
owa um a Spendn fia Waisnkinda in Uganda duach des ICCF Holland.

Vim wead wead in easchta Linie vom Bram Moolenaar und oana Gmoa mit vuin
Freiwuillign entwicklt. De Huifseitn vo da aktuejn Version nennt iwa 50
Mitwirkende beim Nama. Es gibt a grosse Ozoi vo Hejfan, wo ned gnennt wean, owa
fia Weidaentwicklung, Portiarung af andare Betriebssysteme, Fehlabehebung, Tests
und Vabessarung vo da Dokumentation sorgn.



https://bar.wikipedia.org/wiki/Vereinte_Nationen

De Vaeinten Nationen (VN), engl.: United Nations (UN), oft UNO fia engl.: United
Nations Organization (Organisation vo de Vaeinten Nationen) san a
zwischnstootlicha Zammschluss vo 193 Stootn und ois globale Internationale
Organisation a aunakauns Vökarechtssubjekt.

Ägypten, Äthiopien, Argentinien, Australien, Belgien, Bolivien, Brasilien,
Chile, China, Costa Rica, Dänemark, Dominikanische Republik, Ecuador, El
Salvador, Frankreich, Griachaland, Guatemala, Haiti, Honduras, Indien, Irak,
Iran, Jugoslawien, Kanada, Kolumbien, Kuba, Libanon, Liberia, Luxemburg, Mexiko,
Neiseeland, Nicaragua, Holland, Norwegen, Panama, Paraguay, Peru, Philippinen,
Polen, Saudi-Arabien, Sowjetunion, Südafrika, Syrien, Tschechoslowakei, Tiakei,
Ukrainische SSR, Vaeinigte Stootn vo Amerika, Vaeinigts Kenigreich
Großbritannien und Nordirland, Uruguay, Venezuela und Weißrussische SSR.

Österreich is 1955 in de UN aufgnumma wuan. 1973 is de Deutsche Demokratische
Republik und de Bundesrepublik Deutschland ois 133. und 134. Mitglied beitretn,
1990 Liechnstaa und 2001 de Schweiz.



https://bar.wikipedia.org/wiki/Usbekistan

Usbekistan (usbek.: Oʻzbekiston bzw. Ўзбекистон; aumtlich: Republik Usbekistan,
usbek.: O‘zbekiston Respublikasi bzw. Ўзбекистон Республикаси) is a Stoot in
Zentralasien. Usbekistan is a „doppida Binnenstoot“, dea zwischn Kasachstan,
Kiagisien, Tadschikistan, Afghanistan und Tuakmenien gleng is.

Usbekistan liegt großteus zwischn de Flüss Sirdarja und Amudarja. Im Westn liegt
da Aralsee, dea, weu a imma weniga wiad, zu da Wüstn Aralkum wiad, südli davau
d'Oasn Choresmien und d'Karakum, östli vu dem Gaunzn d'Kisilkum. Gaunz im Ostn
liegt s'Ferganatoi, des vu de Ausläufa vum Pamir und vum Tienshan umgem is. Da
hechste Beag is da Beshtor mid 4301 Meta Hächn, da tiafste Punkt vum Laund liegt
12 Meta unta'm Meeresspüagi.

D'Hauptstod vu Usbekistan is Taschkent (Toshkent, ziaka 2 Millionen Einwohna und
damid aa d'greßte Stod vum Laund), wichtige aundare Städt san Samarkand,
Buchara, Fergana, Margilan, Namangan, Andischan, Urgentsch, Chiwa, Kokand,
Angren, Dschissach, Termis, Karschi und d'karakalpakische Hauptstod Nukus.
Insgesaumt lem in Usbekistan 26,5 Millionen Leid, duachschnittli 60 am
Quadratkilometa.

Usbekistan is in 12 Provinzn (viloyat), a Stod ('shahar) und de autonome
Republik Karakalpakistan teud. Ãmtssproch is s'Usbekische und regional aa
s'Karakalpakische. S'Russische is a wichtige Vakeahssproch und
Wissnschoftssproch, regional is aa s'Tadschikische a dominiarade Sproch.
S'Usbekische is gaunz früha in arabisch gschrim woan, daun laung kirillisch.
Seid de 90a-Joa wiad auf'd Lateinschrift umgstöid, wos nu aundauat.

Usbekistan is Mitglied vu da UNO, vu da Oaganisazion fia wiatschoftliche
Zsaummenoawad, vu da Gmoaschoft vu unobhängige Stootn, vu da Shanghai
Cooperation Organization, vu da Eurasischn Wiatschoftsgemeinschoft, vu da
Economic Cooperation Organization, vu da Oaganisazion vu da Islamischn Konfarenz
und vu da OSZE.



https://bar.wikipedia.org/wiki/UEFA_Champions_League

De UEFA Champions League is a eiropeischer Fuaßboibeweab fia Vareinsmonschoftn.
De Champions League gibts oba a in ondare Kontinente und fia ondare Spuioatn. Se
wiad vo da UEFA vaonstoitet. Da kloane Bruada vo da Champions League is da
UEFA-Cup. Durt spuin di Monschoftn, dis net in de Champions League gschoft hom.

De Champions League haaßt erscht seit 1992/93 so, davua hots Eiropapokal vo de
Londesmasta ghasn. De Idee fia den Beweab is Onfong da 50er entstondn und suit
den Mitropapokal dasetzn. S erschte Mol is a im Joa 1955 austrogn wurn. Seit
domois hot Real Madrid nein Moi gwunna, da FC Bayern Minga via Moi. De
sponendstn Endspü aus jingara Vagongenhet san de vo 1999 und vo 2005. 1999 hot
Menschester Juneited den FC Bayern Minga duach zwa Diadln in da Nochspuizeit 2:1
besiegt. 2005 hot da AC Mailand scho 3:0 gfiat, oba da FC Liverpool hot a no
drei Diadln gmocht und se donn im Öfmetaschiassn duachgsetzt.

Es gibt zerscht amol a Qualifikatioun im KO-Sistem. Donn san no 32 Monschoftn
übrig de se in ocht Viaragruppn auftön. In dera Gruppnfasn spüt jede Monschoft
sechs Spüle: Zwa Spüle gegn jedn vo di ondan drei aus ira Gruppn. De bestn zwa
aus jeda Gruppn kumman donn weita in de KO-Rundn. Duat gibts donn imma a Hin-
und a Rückspü. Es güt de Ausweatstoaregl. Wonns noch de 180 Minutn no
unentschidn is, gibts a Valengarung (zwa Moi 15 Minutn) und wonns sei muass a
Öfmetaschiassn. S Finale is nua a Spü und wiad of neitralem Bodn gspüt.

De Trofee um dis geht is egantlich a Wandapokal. Eascht wemmas dreimol
nochanonda oda fümfmol insgesomt gwunna hot deaf ma sis ghoitn. Jetzan homs scho
des sechste Trofee. Se is 62 cm groß. De Monschoftn de in da Champions League
mitspün kriagn olle an Haufn Göd. Alanich fias dabeisein in da Grupnfase gibts
4,4 Mijona Euro. Zu de Premien dazua gibts a no a Fernsegöd. Es gibt a a Himne
zua Champions League. Se wiad imma am Ofong von an jedn Spü im Stadion gspüt.
Bei dem Liadl singans auf Englisch, Franzesisch und Deitsch. Se is an Stickl vom
Geoag Friedrich Händl nochempfundn.



https://bar.wikipedia.org/wiki/Stehgeign

De Stehgeign oda des Violoncello, aa kuaz Cello (Plural: Violoncelli) is a aus
vaschiedene Hoizortn gfertigts Streichinstrument aus da Viola-da-braccio-Famij.
Sei Bauweise entspricht eppa da Violin, owa es is um oanigs greßa, und de Zargn
sand im Vahoitnis zan Umfong deitlich hecha.

Des Violoncello wead van Violoncellistn mit an Bogn gstrichn. An Gegensotz za da
Violine und da Viola wead des Instrument (mitn Hois nach obm) afrecht zwischn de
Haxn ghoidn und huckt mit an ausziehboren Stochl aus Metoii, Hoiz oda neiadings
CFK afn Bodn.

'S Violoncello entspricht uma da Bauform vo da Violine und da Viola, bsitzt owa
obweichende Proportiona. Während da Korpus van Violoncello knopp de doppelte
Läng vo da Geing hot, hom de Zargn de vierfoche Hech. Des erweitat an
Resonanzraum und gleicht de Totsoch aus, dass des Violoncello, gmessn on seina
Stimmuing, eigentlich vü greßa sei miassat. De Saiten sand a Duodezime tiafa
gstimmt ois de vo da Violine.

De hochn Zargn bewirken, dass an Klongspektrum bestimmte Teiltöne, bsunders da
easchte Oberton, verstärkt wean. Draus entsteht de charakteristische woame
Klongfoab van Violoncello.

Weiterhi bsitzt s Violoncello a ondas Mensurvahötnis – da Begriff bezeichnet an
Obstond zwischn Sattl und oban Decknrond an Verhöltnis zan Obstond zwischn
Deckenrond und Steg – ois de Geing: Während ba da Violine s Mensurvahötnis 2:3
betrog, isses ban Violoncello mit 7:10 geringfügig greßa. Da gesomte Obstond
zwischn Sattl und Steg und damit de Läng vo da schwingendn Saitn wead ois Mensur
bezeichnet.

Für 'n Bau vo an Violoncello vawendet ma vaschiedene Hoizortn, de a ban Bau vo
Violinen und Violen gnutzt wean. Da Korpus van Instrument wead aus Fichte und
Ahorn gfertigt, wobei de Deckn und de Kletz an Innan in da Regel aus Fichtenhoiz
bestehen, Boden, Zargen und da Hois mit da Schneggn aus Ahorn. Griffbreddl,
Wirbe und Saitnhoita wean aus Ebenholz oda sötana aus ondare Hoathöza wia
Buchsbam oda Palisander baut.

Da Ton kimb ban Violoncello wia ba olle Streichinstrumente duach de Schwingung
vo da Saitn und van Instrumentnkorpus zstand. De Saiten sand van Kopf (mit da
Schneggn) üwa'n Obersattel und 'n Steg bis zan Saitnhoiter an untan Drittl van
Korpus gsponnt. Da Steg is a flochs, oft kunstvoi gfertigts Hoizplattal mit
Eikerbunga fia de vier Saitn, des in da Mitte van Korpus mit zwoa Fiaß senkrecht
auf da Korpusdeckn aufgsetzt is. Es übertrog de Schwingungen vo da Saitn auf de
Korpusdeckn, de wiederum de Luft an Korpusinnan zan Schwingen bring. A
Stimmstoock loat de Schwingunga zwischn Deckn und Boden weida. Unta da Deckn,
uma auf da Hech vo da tiafsten Saitn, is da Bassboiken ogleimt, der a ähnliche
Funktion hot. Da gesomte Korpus wirkt somit ois Resonanzkörper, der an Ton
vastärkt. Durch zwoa seitliche Schoilöcha auf da Korpusdeckn wead de
Beweglichkeit und Resonanzfähigkeit vo da Deckn erheht. Es is a Irrtum za glabn,
dass durch se da Schoi noch außn gleitet wead.

De Erzeiging van Ton erfoigt mechanisch durch Onstreichn vo da Saitn mitn Bogen
oda durch Zupfn mit de Finga. Aufm Griffbrett sand owa koane Bünde, wia zan
Beispui bei da Gitaa. Daher muas da Violoncellist de Griffposition fia a
bestimmte Tonhech ausn Gedächtnis findn, indem a de richtige Stö ana Saitn mit
da Greifhond nidadruckt. Durchs Nidadruckn vaküazt si de Saitn, so dass se de
Frequenz von da Schwingung und damit a de Tonhech ändat.

Des Violoncello is heit mit via Saitn an Quintenobstond bspannt, de laa, des
hoaßt ungriffn, auf de Tonhechen C-G-d-a gstimmt sand, somit a Oktav tiafa ois
de vo da Viola. Da Tonumfong reicht (a bequem spübore Positionen) van großn C
bis zan dreigstrichenan e (e’’’) und ois Flageolettton sogoa zan viergstrichenan
a (a’’’’).

Da Klong van Cello wead aus physikalisch-akustischa Sicht hauptsächlich durch 'n
Teilton, bzw. Obertonaufbau, de Formantverteiling (Frequenzbereiche, ba deanan
de Teiltöne unobhängig vo da Log van Grundton hervortreten), 'n Ei- und
Ausschwingvoagong, Geräuschonteile sowia de Dynamik bstimmt. De Eignschoften
sand baulich stork vo de Materialeignschoften, da Konstruktion und sogoa vo da
individuellen Spütechnik ohängig. Darum sand nua umae Aussogn möglich.

Des Violoncello hot, ähnlich wia d'Violine, wegn da kompliziertn
Resonanzeignschoftn van Resonanzkörpa an sehr unregelmäßigen Teiltonaufbau sowia
ausprägte Formantgebiet. Auf des beruht zan Teil da eam oft zuagschriebene
kantable Charakter. De Grundtöne vo de tiafstn Töne sand gegnüwa vo de Teiltöne
sehr schwoch ausprägt und liegen circa 15 Dezibel (dB) unta de stärkstn
Obertöne. A oberhaib vo 3000 Hertz (Hz) sand de Teiltöne, de bis uma 8000 Hz
reichn kennan, relativ schwoch ausprägt. Charakteristische Formantgebiet van
Violoncello liegen bei 230 Hz, zwischn 300 und 500 Hz sowia zwischn 600 und
900 Hz. Typischs Kennzeichen van Violoncelloklang is a Formantsenkn zwischn 1000
und 1200 Hz, in an Bereich, wo de Violine ian stärkstn Formantn hot. Des is ana
vo de Grind fia'n unterschiedlichn Klongcharakter vo de zwoa Instrumente.
Instrumente, de an Formanten zwischn 2000 bis 3000 Hz bsitzen, zeichnan se durch
an hellen Klong aus. Monche Instrumente bsitzen ban Spü auf da A-Saitn an
Bereich um 1500 Hz an Formantn, dea s Instrument a bissl in Richtung Viola (de
oft an Formant bei circa 1600 Hz bsitzt) klingen losst.

De Richtcharakteristik van Violoncelloklang, de olladings nur an Nahbereich (zan
Beispü ba da Mikrofonaufnom) va Bedeiting is, untascheidet si dadurch vo de
ondan Streichinstrumente, dass se si zwischn 2000 und 5000 Hz bevoazugt in zwoa
Zonen (zan Boden und senkrecht noch oben) aufteilt.

Da Bogenfihring kummt a wichtige Roin zua: sie bstimmt üwa Klongfoab, Lautstärkn
und Rhythmus. Da Violoncellist muas Position, Druck und Gschwindigkeit van Bogen
oiwei unta Kontroin hom. Dafia is a subtile Koordination zwischn Orm und
Hondglenk erforderlich, de schwierig zan erlerna is. De Kroftüwatrogung van Orm
auf'n Bogn gschieht durch a Pronation van Untaorm, wodurch da Zeigefinga Druck
auf de Bogenstong ausüb. An notwendign Gegendruck dazua liefat da Daumen, dea si
a da Kantn van Frosch obstützt. Da kloane Finga dient da Kontrolle van
Aufsetzwinkel za da Saitn und da Balance van Bogen ban Obheben van Bogen vo da
Saitn ('siehe Spiccato). Bis in de 1930er Jahr is de Bogenhand oft parallel za
da Horizontalen ghalten wordn; mit heitiga Technik wead de Hondinnenflächn a
bissl noch außn draht und damit de Bewegungsmöglichkeitn da Bognhond no
ausgweitet.

De Tonhech wead duach de Zoi und 'n Obstand da aufglegtn Finga sowia durch de
Log da Hond bstimmt. In da erstn Log schliaßt da erste Finga (Zeigefinga) gonz
an Obaende van Hois an Gonzton üwa da Tonhech da laan Saitn on. De übrign Finga
liegn meistens an Halbtonobstond daneben, so dass da vierte (kloane) Finga de
Quarte van Saitngrundton greift. Auf da C-Saitn beispüsweis is des des F. Um a
Fis zan spün, konn da Violoncellist de gonze Hand um an Haibton vaschiabn oda de
Finger van Mittelfinga bis zan kloanen Finga obspreizn, fia a Cis hingegen
spreizt a 'n Zeigefinga ob, ohne de Position da Hond aufz'gebn (weite Log) oda
vaschiabt de Hond an Hoibton (hoibe Lage). Jede weitere Log bringt de Hond um an
Obstand va oan Tonschritt da Tonleita weida, so dass a Quint üwa da
Saitnstimming de vierte Log erreicht is.

Bis za da 'sechsten Log bleibt da Daumen ois stabilisierends Gegenloger meistens
unta'm Hois. In da Hech da 'siebtn Log (a Oktav üwa'm Saitngrundton) befindet si
des Griffbreddl bereits weit üwa'm Korpus. Da Daumen, dera do nimma an Hois
umfossn konn, liegt ab iaz mit auf de Saitn. Ea konn a zan Greifn vo Töne
braucht wean (Daumenaufsotz, Daumenlog).

Ban Vibrato wead de Hond auf und ob bewegt (koa Drehbewegung um de Achsn van
Unterorm!), um an Ton durch wellenförmige Tonhechnschwonkungen za belebn.

Des Flageolett entsteht durch leichts Auflegn van Finga auf an Knotenpunkt da
harmonischen Teiltöne da Saitn. Doduach entsteht a woach und zort klingenda,
hocha Ton. De Flageolette bezeichnet ma ois de sognonntn „natürlichn“
Flageolette, wei se si oiwei auf de entsprechende laare Saitn beziagn und de
natürlichn Obertöne da jeweilign Saitn ongesprochn wean. Intressanterweis lossen
si identische Flageolettes sowoi in Richting Steg (hohe Log) ois a in Richting
Sattel (tiafe Log) spün. So entspricht a in da viatn Log gspüts e-Flageolett auf
da A-Saitn genau da Tonhechn vo an a Oktav hecha gspütn e. A auf da A-Saitn in
da eastn Log gspüts d-Flageolett hingegen entspricht an zwoa Oktavn hechan a da
laan A-Saitn. De natürliche Obertonreihe losst Naturflageolette in foigender
Reihenfoig zua: Oktav - Quint - Quart - große Terz - kloane Terz. Oi weitan
Naturtöne, de besonders auf Cello und Bass durchaus no za produzian sand, weisn
mea oda weniga große Intonationsobweichungen auf. A Paradebeispü fia
Naturflageolette ban Cello is des Ende van zweitn Sotz vo Maurice Ravels
Klaviertrio. An Gegensotz za de natürlichn Flageoletts stenan de sognonntn
„künstlichn“. Do wead de laare Seitn durch an fest griffenan (meist mit 'n eastn
Finga oder 'n Daumen) Ton ersetzt und (meist an Quart oder Terzobstand) a
weitara Finga leicht aufglegt. Dadurch lossn si Flageolette in jeda beliebigen
Reihenfoig und Tonhech spün. Beispü: Schostakowitsch Klaviertrio, 1. Satz, 1.
Cellokonzert, 2. Satz, Messiaen Quatuor pour la fin du temps, 1. Satz. De
Beherrschung vo de Techniken, insbsundere de Kenntnis über de Lagen da
entsprechendn Flageolette, is insbsundere fia'n Profi-Cellisten a Muss. Vüfoch
lossn si nämlich ungünstig notierte Flageolette (bsundas Terz-Flageolette a
tiafare Logn, de sötn guat onsprechn) durch entsprechende, bessa spübore
Quart-Flageolette easetzn. So ergib zan Beispiel a auf da G-Saitn notierts
Terz-Flageolett a-cis, ausgführt ois Quartflageolett cis-fis dieselbe Tonhöhe,
jedoch mit sehr vü weniga Risiko. A weitara Aspekt zan Flageolett-Spü betrifft
de Position van Bogen zwischn Griffbrettl und Steg. Föschlichaweis wead oft
gratn, insbsunders ba künstliche Flageoletten in hocha Log nahe am Steg zan
spün. Des is nua bedingt richtig: Da beste Effekt wead erzüt, wenn si da Bogn
zumindest in da Nähe vo an entsprechendn Knotnpunkt da Obertonreihe des grod
gespütn Flageoletts befindet. Wead oiso z.B. in extrem hocha Log a
Quart-Flageolett mit'n Klong fis gespüt, soi si da Bogen an dea Stö befinden, wo
mit da linkn Hond ebenfois a fis, cis oder a griffen wean würd. (Obertonreihe!!)

Doppelgriff sand ban Violoncello wia bei olle Streichinstrumente gebräuchlich.
Da Bogn streicht donn zwoa benochborte Saitn gleichzeitig, und de linke Hond
greift auf oane oda auf oi zwoa Saitn Töne. Doppelgriff unterliegn
spütechnischen Einschränkinga. Monche sand relativ oafoch, monche schwa oda
überhaupt nid ausführbor. Drei- und Vierklänge kennan auf'm Violoncello nua
relativ laut oda ois Arpeggio ausgführt wean. A Ausnahme ist de Verwendung van
relativ sötn gebräuchlichn Rundbogn.

Mit Percussion bezeichnet ma de heit haifige Technik, de Finga leicht aufprollen
z'lassen, statt se weich aufz'legn. Des (natürlich nid z'laute) Klopfn da Finga
gstaltet 'n Onfong van Ton und unterstützt de Durchsichtigkeit da
Interpretation.

Des Violoncello is da Boss da Viola-da-braccio-Familie, a Gotting vo
Streichinstrumente, de si an 15. und 16. Joarhundat parallel za de Gambn
entwickelt hot. Zu dea Familie g'hean a de heitigen Violinen und Violen. De
Instrumente hom drei oda via in Quinten gstimmte Saitn ghobt.

Ob etwa da Mittn van 16. Joarhundat woan via Saitn haifig. Typische Stimminga
fia des Bossinstrument woan F-c-g, B1-F-c-g und C-G-d-a. De Stimming van B1 aus
hot si in Fronkreich und England bis zan Ende van 17. Joarhundats ghoiten, in
Bologna wor bis 1700 de Stimming C-G-d-g üblich. Ob etwa 1730 überwog de
Quintstimming aufm Ton C in gonz Eiropa.

1572 hot Andrea Amati in Cremona oans vo de eastn bekonntn Instrumente baut,
dessen Moße etwa deanen van modernan Violoncellos entsprochen hom. Ofongs hot de
Bezeichning van Instruments oafoch Bossvioline, Bossgeign oder französisch basse
de violon bzw. italienisch basso di viola da braccio glautet, in Italien a
Violone und gelegentlich Violoncino. Monchmoi sand de frian Bossgeign ba
Prozessiona trogen worden. An Bodn vo oite Instrumente findt ma mitunta in da
Nachant van Hois zwoa kloane Lecha, durch de vermutlich a Schnur zogen und donn
mit an Trogegurt um de Schuita verbundn woan is. Des hot de Musiker ermöglicht,
a an Steh und Laufn zan spün.

In de Zwölf Triosonatn van italienischen Komponisten Giulio Cesare Arresti ausm
Jahr 1665 erscheit schließlich a gleicha Bedeiting wia Violoncino erstmois de
Diminutivform Violoncello. Violoncello hoaßt oiso wörtlich „kloane Großviola“
(resp. kloana Violone/Kontrabass).

Bekonnte Geignbaua van 16. Jahrhunderts, de bereits soiche Instrumente
ongfertigt hom, sand u. a. Andrea Amati (uma 1520–1580), Gasparo da Salo
(1540–1609) und Giovanni Paolo Maggini (1581–1632). An 17. Jahrhundert is
Antonio Stradivari (uma 1644–1737) hervorz'hebn, dea 'n Schallkörpa a bissl
kleana gmocht hot und so de bis heit gültign Moße festglegt hot, owa a z. B.
Domenico Montagnana und Matteo Gofriller.

Nebn de herkömmlichn Viasaitan sand in da Frühzeit van Violoncello um 1700 a
fünfsaitige Modelle entstondn. A Michael Praetorius (1619, Tafel XXI, Nr. 6)
nennt a fünfsaitige Bas-Geig de bracio in da Stimming F1-C-G-d-a. Auf vü
zeitgenössischn Gmäldn findn si „Violoncelli“ mit ana fünftn Saitn. A soichs auf
1717 datierts Instrument aus Gent befindet si im Musée Instrumental, Brüssel. A
J. S. Bach hot sei Sechste Suite für Violoncello solo D-Dur (BWV 1012) fia a
Violoncello mit ana fünftn Saitn, auf e1 gstimmt, komponiat. Soiche Instrumente
wean heit Violoncello piccolo gnennt, a Begriff, dea historisch owa frogwiadig
is. Ondas ois de Gambe hot das Violoncello seit uma 1800 an Stochl a da
Unterseitn van Korpus erhoitn. Da Stochl is an Orchesta ob uma 1820 haifig
vawendet woan; Solisten hom olladings haifig bis uma 1850 „stochlfrei“ gspüt. Da
Stochl laift durch a Hoizbirne, de an Untaklotz eing'lassn is. Ob uma 1860 hot
si de Vawending vo ana Feststöschraum fia 'n Stochl durchgsetzt. Grund fia de
bauliche Veränderung woa da haifigere Eisotz van Vibrato und da hechan Logn.

Da vawendete Notnschlissl is in easta Linie da Bossschlissl. Hoche Passagen wean
a an Tenorschlüssl oder an Violinschlüssl notiert. A ältere Notnausgabn findt si
z. B. bei Dvořák, Beethoven, Bruckner a a Notation an noch obn oktaviertem
Violinschlissl; de Musik muas donn oa Oktav tiafa gspüt wean ois notiat.

A Partiturn wead de Violoncellostimm untn iwa da Stimm van Kontrabass notiat.
Föht de, nimmt si söbst an untastn Plotz ei.

An 17. Joarhundat hot des Violoncello de wichtige Roin van „Generalboss“
eignumma (zusommen mit Cembalo, Orgel oda Laute). De Melodie oblag hochn
Instrumentn, z. B. in Violinsonatn, Flötnsonatn, Arien usw. Olladings hots noch
1650 a Sonatn fia tiafe Instrumente gebn, und zwoa vü fia de Gambn, weniga fia
des Violoncello und des Fagott. Vü Gambnmusik wead heit owa a aufm Violoncello
gspüt, wei de Gambn noch 1750 weitgehend außa Gebrauch kemma is.

Easte Solomusik fia des Violoncello gibts vo Giovanni Degli Antoni um 1650 und
wenig späda vo Domenico Gabrielli, Giuseppe Jacchini, Evaristo Felice Dall'Abaco
und ondere.

An Typus van solistischen Instrumentalkonzert hot da Antonio Vivaldi
entscheidend prägt. Vo eam sand 27 Violoncellokonzert erhoitn. Voa oimm er hot
de Dreisätzigkeit (schnö-longsom-schnö) und de Ritornellform ois gängige
Kompositionsmethode eigführt. Letztare kennzeichnet fost olle eastn Sätz vo
seine Solokonzerte und meistens a 'n letztn Sotz. Da Johann Sebastian Bach, dea
an regen Onteil on de instrumententechnischn Entwicklunga vo seina Zeit gnumma
hot, hot 1720 am domois no hauptsächlich ois Generalbossinstrument vawendetn
Violoncello de bedeitendn sechs „Suiten für Violoncello solo“ (BWV 1007–1012)
gwidmet. Se götn bis heit ois eigentlicher Beginn vo da Sololiteratur fia
Violoncello.

Seit dea Zeit hot si des Violoncello oimählich gegen de Gambn duachgsetzt und
hot üwa'n Generalbass ausse a eigene musikalische Bedeiting kriag. De Gambn is
boid drauf voikommen außa Gebrauch kemma. Um 1750 hots außahoib va Kirchn und
Hof a lebendige bürgerliche Musikkultur gebn. Kompositionen san oft nua oamoi
aufgführt woan; des Publikum woa voa ollem am Neichn intressiert. So hom de
Werke vo de vuin Komponisten oft koan greßan und längerfristign Bekonntheitsgrod
erreichn kinna.

Monches hot owa a üwadauert, zum Beispui de mehr ois 40 Violoncello-Sonatn, de
da Luigi Boccherini (1743–1805) komponiert hot. Außadem sand vo eam zwööf
Violoncellokonzerte bekonnt. De rogen mit eam melodischen Glonz und eara
spütechnischn Brillanz a unta de Violoncellokonzerte vo ondare italienische
Musika aus 'm letztn Drittl van 18. Joarhundat (unta ondarem Giovanni Battista
Cirri, Luigi Borghi, Domenico Lanzetti) aussa. De fost gleichzeitig entstondenen
Violoncellokonzerte van Joseph Haydn zöön heit za de meistgspüten Werke.

Ungefähr ob 1770 hod si des Violoncello in de entstehendn Formen vo da
Kammermusik etablierd. An Streichquartett, an Klaviertrio und de davo
obgeleitetn Besetzinga (-quintett, -sextett und so weida) wors seitdem
regelmäßig vatretn.

Da Sonatentypus fia a Melodieinstrument und Klavier, den mia heit ois
„klassisch” bezeichnan, is voa oim van Ludwig van Beethoven weidaentwickelt
woan. Noch 'm Vorbüd vo seine bedeitendn „Sonaten für Klavier und Violoncello“
hom Komponisten an 19. und da eastn Höftn van 20. Jahrhunderts üwa 150 Sonaten
komponiert.

Dazua zöön voa ollem de Violoncellokonzert vo Robert Schumann, Camille
Saint-Saëns und Antonín Dvořák.

Da Johannes Brahms hot zwoa „Sonaten für Violoncello und Klavier“ sowia a
„Doppelkonzert für Violine und Violoncello“ komponiert, des vom Beethoven sein
Tripelkonzert inspiriert is. A da Camille Saint-Saëns hot zwoa Violoncellosonatn
gschriem, weitas hot des Violoncello in seina Orchestersuite „Le carnaval des
animaux: fantaisie zoologique“ an Auftritt ois „Le cygne“, da Schwan. Za da
Gruppn vo wichtige Violoncellokomponistn zöön außadem no Felix Mendelssohn
Bartholdy, Pjotr Iljitsch Tschaikowski, Édouard Lalo, Eugen d’Albert, Edward
Elgar sowia Max Bruch und Ferdinand Thieriot.

Ollen voron sand woi Pablo Casals, Mstislaw Rostropowitsch, Pierre Fournier,
Jacqueline du Pré, Yo-Yo Ma, Gregor Piatigorsky und, insbesundere ois Interpret
vo zeitgenössischa Musi, Siegfried Palm z' nenna. Fian Rostropowitsch hot da
Dmitri Schostakowitsch zwoa Konzerte gschriem; außadem gibts Konzerte und ondare
Solowerke unta åndam vo György Ligeti, Krzysztof Penderecki, Witold Lutosławski,
Bernd Alois Zimmermann und Firəngiz Əlizadə, vo deanan einige fian Palm
komponiert woan sand. Vom tschechischn Komponistn Bohuslav Martinů sand zwoa
Violoncellokonzerte und vui Sonatn fia Violoncello vafosst woan.
D'Zwööftontechnik fia s Violoncello hom unta ondarem de Komponistn Ernst Krenek
und Hans Werner Henze hergnomma.

An 20. Joarhundat hot ma a ogfong, a da Violoncellomusi stoak zan experimentian.
Technische Neiarungen hom des Speichan vo da Musi auf Tonträga möglich gmacht,
de elektronisch vaändat und beorbeitet wean hom kenna. So hom si an 20.
Joarhundat erstmois Komponistn mit 'n Violoncello in Verbinding mit Elektronik
und Tonbond befosst, owa a mit elektrisch vastärkte Violoncelli und ähnliche
Neiarungen. Spüästhetische Grenzn san zan Beispü an an Helmut Lachenmann sein
Stück „Pression für einen Violoncellisten“ überschrittn woan. De dabei vawendetn
ungwöhnlichn Spütechnikn wia Skordatur (Umstimma vo Saitn), Streichn vo drei
Saitn gleichzeitig, Trommln mit de Finger auf da Korpusdeckn, Streichn vo da
Saitn vo unten oda Flageolett-Glissandi produzian schwaa erfossbore Geräusche.

Obwoi da Johann Sebastian Bach 1720 mit de „Sechs Suiten für Violoncello solo“
de Virtuosität van Violoncellospü demonstriert hot, hom de Violoncelli an
Orchesta a a de foigenden Joare net üwa ea Funktion in da Bassfiahring
hinausglangen kinna. A de Partituren sand de Violoncelli oft goa net namentlich
erwähnt woan, sondan mit de Kontrabässe und ondare Instrumente an untastn
Notensystem ois bassi zammengfasst woan.

A noch da Oblösung van Generalboss a da Friaklassik hot si a da Wiener Klassik
z'naxt nix a da Bossroin vo de Violoncelli an Orchesta gändat. A seine letztn
Sinfonien hot da Wolfgang Amadeus Mozart de Violoncelli owa scho zeitweis vo de
Kontrabäss trennt und hot fia se eigene Stimmen komponiert. Da Ludwig van
Beethoven hot de Idee weidagführt und hot de Violoncelli mit da Melodiefiahring
betraut, zan Beispü an Beginn vo seina 3. Sinfonie oder an 2. Sotz vo seina 5.
Sinfonie, a dem de Celli, unisono mit de Bratschen, des easte Thema onstimmen.

Da Schriftstella und Musikkritika E. T. A. Hoffmann (1776–1822) hot si 1812 a
seina Rezension vo da Coriolan-Ouvertüre vom Beethoven üwa de neiche Roin vo de
Violoncelli an Orchesta g'äußat:

Za de schensten Orchestasoli fia de Violoncelli zööt da dritte Sotz vo da
Sinfonie Nr. 3 in F-Dur, op. 90 vom Johannes Brahms. A Pjotr Iljitsch
Tschaikowski (zan Beispü an 2. Sotz da Symphonie pathétique), Antonín Dvořák (8.
Sinfonie, Onfong), Claude Debussy (a Passage an eastn Sotz vo „La Mer“) und vü
ondane Komponisten hom 'n Instrument donkbore Aufgobn zuadocht.

An Ballett „Le sacre du printemps“ vom Igor Strawinski (1882–1971) hom de
Violoncelli an zweitn Stück „Die Vorboten des Frühlings – Tänze der jungen
Mädchen“ mit eane Staccatorhythmen an markantn Auftritt.

Fia Kinda, de des Instrument erleanan, gibts nebn an normaln 4/4-Violoncello
(Korpusläng uma 750 mm) a Instrumente in kleanare Ausführunga. De Greßn reichn
vo 1/16 üwa 1/8 (Kl. 510 mm), 1/4 (590 mm), 1/2 (655 mm), 3/4 (690 mm) bis zan
7/8-Violoncello (720 mm). Aus da Bruchzoi losst si owa net direkt auf de Greß vo
an Instrument schliaßn. So betrog de Greß vo an 3/4 Violoncello uma 90 Prozent
vo an 4/4 Violoncello, de vo an 1/8 Violoncello no 65 Prozent.



https://bar.wikipedia.org/wiki/Slowenische_Sproch

Slowenisch (windisch) is a slawische Sproch und gheat nebn Bosnisch, Krowodisch
und Seabisch (Seabokrowodisch) zua westlichn Untagruppn vom Südslawischn, des
wiedarum a Zweig von de slawischn Sprochn is.

Slowenisch wead wötweid vo in etwa 2,4 Millionen Leid gsprochn. In Slowenien is
es Stodssproch und is duat de Muttasproch vo knopp 90 % von da Bevölkerung. Es
gibt owa a no bedeitende slowenische Mindaheitn in Italien (uma 100.000),
Östareich (uma 50.000), Krowozien (uma 20.000) und Ungarn (uma 6.000). In da
slowenischn Diaspora, oiso aussahoib von dem Keangebiet, lebn wötweid gschätzte
400.000 bis 500.000 Slowenischsprochige, voa oim in Argentinien, Australien,
Kanada und in de USA.

Es Slowenische geht fliessend in de čakavischn und kajkavischn Dialekte vom
Krowodischn üba, is owa weniga noh vawondt mitm Štokavischn, des de Grundloge
von de bosnischn, krowodischn und seabischn Standardsprochn is. Ödare
Vabindungen lossn si a zum Slowakischn nochweisn, des olladings zu de
westslawischn Sprochn gheat.

Ob da Mittn vom 6. Joahundat noch Christus san de Slawn noch und noch in de Töla
von Save, Drau, Mua, Isonzo und Enns voadrunga. Bis zum End vom 7. Joahundat is
des sogenonnte Protoslowenische donn in am recht an grossn Gebiet gsprochn
wuadn, des im Westn bis zum Tagliamento undn Goif vo Triest greicht hot, im
Noadn haums bis in de schwaara zuagenglign Oipmtäla (z.B.: Windischgarsten)
gsiedlt, drunta woa da bairisch bsiedlte Traungau. In da Gegend vo Wean, und im
Ostn bis zum Plottnsee woan de Sidslawn jo duach de Awaren gschizt, de de
slawische Bsiedlung vo de Oipm- und Flisstöla autriebm haum. Im Middloita hot si
des protoslowenische Sprochgebiet donn noch und noch vaklanat und is in de
Rondgebiete mea und mea vom Boarischn, Furlanischn, Venezianisch-Italienischn
und Ungarischn vadrängt wuadn. Es Sprochgebiet hot si donn owa stabilisiat und
is sogoa bis heid, mindestns owa bis zua Mittn vom 19. Joahundat weitgehend
gleich bliebn.

Die ödestn bis heid übaliefatn Texte in slowenischa Sproch san de Freisinga
Manuskripte, lituagische Texte aus da Zeit ums Joa 1000, de zugleich a übahaupt
zu de ödestn Dokumente in ana slawischn Sproch ghean und heid in da Boarischn
Stodsbibliothek z Minga aufbewoat weadn. Vom 11. bis zua Mittn vom 16. Joahundat
gibts aussadem a no a poa ondane Dokumente auf Slowenisch, voa oim juristische
und religiöse. Es easchte druckte Buach auf Slowenisch woa donn im 1550a-Joa da
Catechismus vom Primus Truber (slowenisch Primož Trubar, 1508–1586), dea des
Weak im Exil in Tübingen in Schwobn gschriebn hot. Es zweite druckte slowenische
Buach woa wiedarum a religiösa Text, und zwoa de Übasetzung von da Heilign
Schrift ausm 1584a-Joa vom Georg Dalmatin (slowenisch Jurij Dalmatin,
1547–1598), dea wia da Truber a protestantischa Prediga woa. De Literatua woan a
de easchtn Standardisierungsvasuche; da Truber hot si do an da Sproch vo Laiboch
und an seina untakrainerische Muttasproch oghoitn. Mit da Gegnreformation is des
Eabe vom Truber und vom Dalmatin vaschütt gonga, nua im Noadostn, dea zu Ungarn
gheat hot, hobn de Protestantn a Schriftsproch entwicklt, de a literarisch
vawendt woadn is.

Ois gsprochene Sproch hots des Slowenische natürli weita gebn, es woa owa oiwei
nua nochrongig gegnüba de offiziön Stodssprochn in de jeweilign habsburgischn
Kronlenda, oiso gegnübam Standarddeitschn, em Italienischn odam Ungarischn. Es
hot donn bis ins 19. Joahundat dauat, bis da zweite Vasuch gstartet woan is,
ausm slowenischn a Literatuasproch zmochn. Es modeane Standardslowenisch wiad do
voa oim auf de Grammatik vom Bartholomäus Kopitar (slowenisch Jernäi Kopitar)
ausm 1809a-Joa zruckgfüat. Dass aus dera Grammatik donn des Standardweak füa de
gemeinsome slowenische Schriftsproch woadn is, dabei hobn voa oim da Dichta
Franz Prescheren (slowenisch France Prešeren, 1800–1849) und da Kunstföadara
Sigmund Zois (Freiherr von Edelstein, slowenisch Žiga Zois, 1747–1819) a gonz
wichtige Roin gspüt. Die slowenische Rechtschreibung is donn im Wesentlichn vom
Max Pleterschnik (slowenisch Maks Pleteršnik, 1840–1923) in seim
slowenisch-deitschn Wöatabuach vom 1894a- und 1895a-Joa so fixiat woadn, wias
heit no güt.

Nochm Zweitn Wötkriag is im 1918a-Joa es meiste vom slowenischn Sprochgebiet zum
Königreich vo de Seabn, Krowodn und Slowenen kummen, des wos im 1929a-Joa donn
in Jugoslawien umbenonnt woadn is. Es Slowenische woa do donn em
Seabokrowodischn undogeoadnet, des wos de dominierende Sproch vom jugoslawischn
Stod woa. Im 1941a-Joa is es slowenische Sprochgebiet noch da Besetzung vo
Jugoslawien donn unta de Achsnmechte aufteit woadn. Die Deitschn hobn a brutale
Germanisierungspolitik betriebn, und de Ungarn hobn ebnfois de Magyarisierung
von eanam neig dazuagwonnenen Gebiet vorantriebn; de Italiener woan zwoa
bedeitend toleranta, san owa scho im 1943a-Joa vo de Deitschn easetzt woadn.
Nochm Kriag is es Slowenische donn rechtlich stoak aufgweatet woadn und woa
offiziell a ane von de Stodssprochn vo Jugoslawien. Gonz zfriedn woan de
Slowenen mit da jugoslawischn Sprochnpolitik owa a donn no ned, wos in de
1980a-Joa bei de imma steaka weadenden Unobhängigkeitstendenzn a a gewisse Roin
gspüt hot. Mit da Unobhängigkeit im 1991a-Joa is des Problem donn owa endgültig
glöst woadn. Bis heit unglöst san dagegn – jedenfois aus slowenischa Sicht – so
monche Probleme mit de Sprochrechte vo de slowenischn Mindaheitn in Italien,
Östareich und Ungarn. Mea oda weniga zfriedn is de slowenische Regierung mit da
Situation in da italienischn Provinz Triest und in de Gebiete in Keantn mit ana
grossn slowenischn Mindaheit, unzfriedn is sie mit da Loge in de ondan
slowenischsprochign Gebiete vo Italien und Östareich sowie in Ungarn.

Mitn Beitritt zua EU is Slowenisch im 2004a-Joa a ane von de Omtssprochn von da
EU woadn.

Olle Söbstlaut kummen a in longe betonte Sübn voa, es betonte ə is owa oiwei
kuaz, zum Beispü in pes [pəs] („Hund“).

Im Standardslowenischn gibts zwa Meglichkeitn, wia ma a Woat betonen ko. Wöchane
von dea jeweilign Peason vawendt wiad, hengt voa oim vo da Region ob, aus deas
kummt. Des easchte System, des ödane vo de zwa, is tonal und untascheidt zwischn
drei Oatn vo Akzente: follend kuaz (`), follend long (^) und steigend long (´).
Sübn am Onfong oda in da Mittn vom Woat hobn dabei oiwei an longen Akzent,
wearend a kuaza Akzent nua am Woatende oda in asübige Wöata vuakummt. Da Akzent
ko si dabei je noch Flexion endan, zum Beispü vo bráti („lesn“, steigend long)
zu brât („lesn gehn“, follend long). Aussadem eagebn si je noch Oat vom Akzent
oft grosse Bedeitungsuntaschied: bràt (follend kurz) haasst zum Beispü ned
„lesn“, sondan „Bruada“. Des tonale Akzentsystem is voa oim charakteristisch fia
de Kraina Dialekte; in mea ois da Höftn vom slowenischn Sprochgebiet gibts owa
kane tonalen Akzente mea. Im zweitn System wiad da Akzent ned tonal, sondan
dynamisch, oiso nua duach de Betonung und de Sübnleng ausdruckt. A in dem System
eagebn si owa einige Schwierigkeitn, wöi da Akzent im Slowenischn in monche
Wöata in jeda Flexion fix, in ondane Wöata dagegn mobil is. So bleibt da Akzent
in mésto („Stod“) oiwei auf da easchtn Sübn, egal in wöcham Foi, wearenda in
mesô („Fleisch“) in monche Foamen vom Woatende andn Ofong wondat: mesô (easchta
und viata Foi Azoi: „es Fleisch“), mesâ (zweita Foi Azoi: „vom Fleisch“), mésu
(dritta Foi Azoi: „em Fleisch“).

Fost a jeda Buchstob entspricht genau am Phonem. Ondas ois im Boarischn weadn
nua foigende Buchstobn ausgsprochen: C /ts/, Č /tʃ/, H /x/, L /l/ oda /w/, Š
/ʃ/, V /v/ oda /w/, Z /z/ und Ž /ʒ/. Es L wiad am Woatende und voa am Mitlaut
ois /w/ ausgsprochn, sunst ois /l/; zum Beispü vedel („ea [hot] gwusst“), vedela
(„sie [hot] gwusst“) oda raziskovalec (easchta Foi Azoi: „da Foascha“),
raziskovalca (zweita Foi Azoi: „vom Foascha“). Es gibt owa a a poa Ausnohmen. Es
V wiad im Slowenischn nua donn ois /v/ ausgsprochn, wenns voa am Söbstlaut
steht, sunst ois /w/. Des ko dazua füan, dass si da Laut je noch Flexion von am
Woat endan ko: cerkev (easchta Foi Azoi: „de Kiachn“), cerkve (zweita Foi Azoi:
„vo da Kiachn“).

Die meglichn Kombinationen, de si daraus eagebn, san in da foigendn Tabön zum
seng, in dea olle Foamen vo lep hrib („schena Beag“, mennlich), lepa hiša
(„schens Haus“, auf Slowenisch weiblich) und lepo mesto („schene Stod“, auf
Slowenisch sechlich) aufgfüat san:

Bestimmtn und unbestimmtn Artikl gibts im Slowenischn kan, es eagibt si owa
monchmoi aus am Eignschoftswoat, ob vo ana bestimmtn Soch de Red is, zum Beispü
bei grd obraz („[a] schiachs Gsicht“) und grdi obraz („es schiache Gsicht“).
Frali hobn si in da Umgongssproch a bestimmte und unbestimmte Artikl ausm
hinweisendn Füawöat ta („dea [do]“) und ausm Zoiwoat eden („a“) entwicklt.

Bei de Zeitwöata wiad noch Peason (easchte, zweite, dritte) und Zoi (Azoi,
Zwazoi, Meazoi) untaschiedn. Ois Höflichkeitsfoam wiad de zweite Peason Meazoi
(„es/ia/enk“) vawendt, gonz ehnlich wia zum Beispü im Franzesischn.

In da foigendn Tabön san ois Beispü füa de slowenische Verbkonjugation de
Gegnwartsfoamen vo delati („mochn“, „oaweitn“) zum seng (in Klomma stehn de
jeweilign persönlichn Füawöata, zum Teil nua in eanara männlichn Foam):

Die Vagongenheit und de Zukunft weadn olle mitm Hüfszeitwoat (Auxiliarverb) biti
(„sein“) in da jeweilign Vagongenheits- oda Zukunftsfoam undm Middlwoat von da
Vagongenheit (Partizip Perfekt) büdt, wobei des Middlwoat in Zoi und Geschlecht
opasst wiad, oiso zum Beispü sogt a Mo 'sem delal („i ho gmocht/goaweit“), a
Frau 'sem delala, zwa Mona sogn 'sva delala („mia hobn gmocht/goaweit“, drei
Mona sogn 'smo delali und so weita. Da Konditional wiad ebnfois mitm Middlwoat
von da Vagongenheit büdt, olladings mit am unvaendalichn Partikel bi davoa, zum
Beispü bi delali („mia/ia/se tatn mochn/oaweitn“).

Die noamale Sotzstellung is Subjekt–Verb–Objekt, oiso zum Beispü: Borut je kupil
kruh. („Da Borut hot a Brot kaft.“) Die Reihnfoige ko si owa a je noch Betonung
(Sotzakzent) endan, zum Beispü so: Kruh je kupil. („A Brot hoda kaft.“) Oda a
so: Kruh je kupil Borut. („Da Borut, dea hot a Brot kaft.“)

In ana Nominalgruppn ist de Reihnfoige so, dass zeascht es hinweisende Füawoat
(Demonstrativpronomen), donn es Zoiwoat (Numerale), donn es Umstondswoat
(Adverb), danoch es Eignschoftswoat (Adjektiv) und zum Schluss es Hauptwoat (und
da Rest vom Sotz) steht, wobei olle Teile aussam Umstondswoat in Foi, Zoi und
Geschlecht übaeistimmen miassn, ois zum Beispü: Tisti dve prav lepi cerkvi nista
veliki. („De zwa recht schen Kiachn san ned gross.“ – Olle Wöata aussa prav
stehn in da Zwazoi und san weiblich, und olle aussam Verb nista dabei a no im
easchtn Foi.)

Nebnsätze fongen meistns mit da („dass“), ki/kateri („wöches“), ker („wei“),
ko/kot („wia, wonn, ois“) oda če („wonn, sofean“) o.

Es Slowenische woa seit jehea vün Eiflüssn ausgsetzt, friara voa oim vom
Boarischn, Hochdeitschn, Furlanischn, Venezianisch-Italienischn, Dalmatanisch-
und Istrisch-Romanischn, Ungarischn und (Seabo-)Krowodischn. Gonz am Ofong, zua
Zeit vom Protoslowenischn, hots a illyrische und keltische Eiflüsse gebn, wobei
de meistn vo de Eiflüsse woi üba de Romanen an de Slawn weidogebn woadn san. De
gonz oidn Eiflüsse san vo oim in Oatsbezeichnungen sche zum seng, zum Beispü in
Karavanke („Karawankn“) und Kranjska („Krain“).

Heitzutog kummen de meistn Eiflüsse ausm Standarddeitschn und imma mea ausm
Englischn. Vo offiziella Seitn wiad owa vasuacht, Fremd- und Lehnwöata eha
obzwean, zum Teil sogoa mit einigem Eafoig in da Öffentlichkeit, zum Beispü bei
zgoščenka („de Komprimiade“) stott cedejka/CD („CD“), oda bei novinar stott
žurnalist („Journalist“). Die Jugend vawendt owa natüali trotzdem gean
Eignkreationen ausm Englischn, wobei monchmoi ned gonz kloa is, ob ned a
boarische Eiflüsse mitspün, zum Beispü bei ful dober („voi guad“, aus englisch
full und slowenisch dober, „guad“), wos füa an Englischsprecha woi kaum zum
vastehn wa.

Die Umgongssproch is jednfois vü weniga „rein“ ois de gschriebane
Standardsproch. A poa Beispiele aus da steirischn Dialektgruppn vom Slowenischn
zagn des gonz guad: arašpajz („Eiaspeis“), cajg („Weakzeig“), cajtng
(„Zeitung“), dohtar („Oazt, Dokta“), esikflajš („sauas Rindfleisch,
Rindfleischsolot“), faširan („Faschiats“), hozntregar („Hosntrega“), krucifiks
nahamol! („Kruzifix no amoi!“), ksiht („Gsicht“), kšeft („Gscheft“), nahkastl
(„Nochtkastl“), peh („Pech“), ribizl („Ribisl“), šrauf(ncigar)
(„Schraufn[ziaga]“), tašna („Toschn“), zelhkamra („Söchkomma“) – auf
Standardslowenisch gibts dafüa natüali jeweils a ondane Bezeichnung, de owa
meistns grod am Laund kaum zum hean is.

Es Slowenische söbst hot owa a an stoaggn Eifluss auf de benochboatn Sprochn
ghobt. Bsundas a in da Schriftsproch zum seng is des im Furlanischn, owa a in de
boarischn Mundoatn vo da Steiamoak und vo Keantn. Aussadem san slowenische
Toponyme im Grosstei vom Ostoipnraum nachzuweisn (am bekonntestn san do
woascheinlich da Toplitzsee und de steirische Hauptstod Graz). Es gibt sogoa a
(olladings umstrittene) Theorie, noch dea da Nom Östareich söbst slawischn
Uasprungs is.

Die easchte mossgebliche Aufzeichnung vom Standardslowenischn woa
intressantaweis a slowenisch-deitsches Wöatabuach vom Max Pleterschnik
(slowenisch Maks Pleteršnik) mit 110.000 Stichwöata (Slovenski-nemški slovar,
easchta Bond A–O 1894, zweita Bond P–Ž 1895). Es easchte asprochige Wöatabuach
vom Fran Levec is donn owa scho kuaz darauf in Wean easchienen (Slovenski
pravopis, 1899).

So richtig koordiniade lexikographische Oaweitn san owa eascht nochm Zweitn
Wötkriag aufgnommen woadn. Scho im 1945a-Joa is es Institut füa de slowenische
Sproch eigricht woadn, des 1986 nochm scho obn eawehntn Fran Ramovš, em easchtn
Direktor vo dem Institut, benonnt woadn is (slowenisch Inštitut za slovenski
jezik Frana Ramovša); heid is des Institut Teil vo da Slowenischn Akademie vo de
Wissnschoftn. Des Institut is bis heid damit befosst, asprochige slowenische
Wöatabiacha z eastön. So is vom 1970a- bis zum 1991a-Joa noch und noch es
fünfbendige „Wöatabuach von da slowenischn Schriftsproch“ (Slovar slovenskega
knjižnega jezika) mit an de 110.000 Eiträge aussakummen. A es mossgebliche
Rechtschreibwöatabuach vom Slowenischn mit 130.000 Wöata (mit Eignnomen), des
„Slowenische Rechtschreibung“ (Slovenski pravopis) haasst und zletzt im
2007a-Joa nei aufglegt woadn is, is vo dem Institut zsommgstöt woadn. Danebn
gibts middlawein a etymologische, terminologische und historische Wöatabiacha, a
Synonymwöatabuach, a phraseologisches Wöatabuch, a Valenz- und a
Neologismuswöatabuach soin a boid aussakummen. Frogn von da slowenischn
Lexikographie weadn a in da Fochwöd ausfüalich diskutiad, zum Beispü in de
Zeitschriftn Slovenski jezik / Slovene Linguistic Studies, Slavistična revija,
Jezik in slovstvo und Jezikoslovni zapiski.

Zwasprochige Wöatabiacha weadn voa oim vom Laibocha Valog DZS in druckta und
elektronischa Foam obotn, am meistn zwischn em Slowenischn anaseits undn
Deitschn, Englischn und Italienischn ondaraseits. Middlaweile gibts owa a
Wöatabiacha füa fost olle slawischn Sprochn, füa Franzesisch, Spanisch,
Hollendisch, Ungarisch und Lateinisch. Aussadem gibts a frei vafügboas
slowenisch-deitsches Online-Wöatabuch von da deitschn Linguistin Birte
Lönneker-Rodman.

Die zwa gresstn Textkorpora, de füa de Heastöllung vo de Wöatabiacha heagnummen
weadn, san da FIDA-Korpus, dea em Valog DZS, da Philosophischn Fakultät vo da
Universität vo Laiboch und am Foaschungsinstitut gheat, und da Korpus Nova
beseda, dea em Fran-Ramovš-Institut gheat. Jeda von de zwa Korpora hot mea ois
100 Millionen Wöata.



https://bar.wikipedia.org/wiki/Slawische_Besiedlung_vo_de_Ostoipm

De Slawische Besiedlung vo de Ostoipm woar a historischs Ereigniss, wos vom 6.
bis ins 9. Joarhundat stottgfundn hod. De greßte Ausdehnung woar im letztn Viadl
vom 6. Jhdt. In dera Zeid san de Ostoipm vo slawische Leid besiedlt wuan, und
zwoar is heitige Slowenien und große Deule vom heitign Östarreich (Kärntn, de
Steiamoak, Osttiroi, Niedaöstarreich, da Lungau in Soizbuag und Deule vo
Owaöstarreich). De slawische Besiedlung vo de Ostoipm is dar Aufaung vo da
Ethnogenese (Nationenbüdung) vo de heitign Slowenan. Außadem zagt se in
Östarreich da slawische Eifluß vo dera Besiedlung in uaspringlich slawische
Uatsnauman und Dialektausdrick

De Auswaundarung vo de Slawen aus eahnara Urhoamat hod grob gschätzt in da Zeid
vom spodn 4. bis ins fruare 5 Jhdt augfaungt, wia de Germanen augfaungt haum,
ins Remische Reich eiwaundan. De Waundarungswöön san duachn Eifoi vo de Hunnan
ausglest wuan. De Germanen haum auf des hin prowiad, dass sa si Deule vom
remischn Reich erowan, des wos in dera Zeid scho ins Zafoin augfaungt hod.
Maunge Grubbm vo de fruahn Slawen haum si mid aundare Stämm vabandlt, und zwoa
mit germanische Stämm wia de Gepidn und Langobardn, owar aa mit aundare
Eurasische Vöka, so ois wia de Awarn und (tiakischn Proto-) Buigarn.

De Basis fia s Wissn iwa de Slawische Siedlung in de Ostoipm san archäologische
Fundstickl (vo denan bsundas vüle in da jingaren Vagaunganheid duachn Bau vo
Autobauhnan in Slowenien gfund wuan san), ethnographische Spurn (des san Musta
vom Siedlungsbau und Laundwiatschoft), owar aa historisch-linguistische Hiweise
(bsundast de Toponymie, d.h. da Uasprung vo Uartsnauman). Aussadem gibts no a
poa historische Quöön, wia de Historia Langobardorum vom Paulus Diaconus oda de
Briaf vom Papst Gregor I). No a wichtiga Hiweis auf des Vuadringan vo de Slawen
is da Untagaung vo Fruahchristliche Diözesn iwaroi duat, wo s hikumma san.

De easchte Sieldungswöön woa ziaka um des Joah 550 und is aus da Gegand vom
heitign Mährn, des haaßt vo da Westslawischn Grubbm, ausgaunga. Vo Mährn san de
Slawn in de ehemolige Remische Provinz Noricum zogn, und zwoar ins heitige Owa-
und Niedaöstarreich. Vo duat sans daun entlaung vo de Oipmtöla Richtung
Karawankn und bis noch Poetovia (is heitige Pettau) weidagaunga, wo da Untagaung
vo da duatign Diözesn fia s Joah 577 belegt is.

De zwoate Siedlungswöön is vom Sidn kumma, und zwoar nochdem das de Langobardn
im Joah 568 in Noadn vo Italien eigfoin san. De Langobardn haum in an Vatrog des
valossane Laund in Pannonien und de Ostoipm dena Awarn iwalossn, de wos in dera
Zeid de Herrschoft iwa de Slawn ghobt haum. De Awarn söwa san is easchte Moi
umma s Joah 560 in Eiropa auftacht, und zwoar aum Untalauf vo da Doana. Im Joah
567 haum daun Langobardn und Awarn zaumman de Gepidn zruckgschlogn. Wia de
Langobardn 568 noch Italien weidazogn san, san de Awarn offizöö de Herrscha vo
da Pannonischn Ewane (de wos sa si 582 untan Nogl grissn haum) und vo de
aungrenzandn Ostoipm wuan. Des slawisch–awarische Vuadringan is duach
Aufzeichnungan vo da Metropolitnkiachn vo Aquileia belegt, de wos vom Untagaung
vo oide Diözesn (Emona, Celeia, Poetovio, Aguntum, Teurnia, Virunum,
Scarabantia) in dera Gegend berichtn. . Im Joah 588 san de Slawn bis aun de
oware Save und 591 aun de oware Drau . Duatn haums daun im Joah 592 glei an
Kriag mid de Boarn untan Keni Tassilo I valuan. Olladings hod daun 595 a
Slawisch-Awarische Armee zruckgschlogn und gegn de Boarn gwunna; auf des auffe
hod si daun a Zeidl de Grenz zwischn de Slawn (im Awarischn Reich) und de Boarn
(im frängischn Reich) fixiad. Vo 599 bis 600 san de Slawn iwan Karst und Istrien
Richtung Italien duachebrochn.

De Awarische Herrschoft iwa de Slawn hod bis in de 620a Joah dauat. Im Joah 623
san daun de Slawn, unta da Fiahrung vom frängischn Kaufmau Samo, gegn de Awarn
reböllisch wuan. Im Joah 626 haums daun entgütig gegn de Awarn bei
Konstantinopel gwunna.Auf des is da Samo da Aunfiahra vom easchtn slawisch
Stoot, und zwoa vom Samo seina Staummesunion, wuan. De Union hod se ghoidn, bis
da Samo 658 gstuabm is. Danoch is umma 660 a klanara Stoot entstaundn, de
Fiastntum Karantanien , des wos a Zeidl unobhängig woar, owa um 745 a Deu vom
Frängischn Reich wuan is.

De Slawn haum de eingebuarane romanisch Bevökarung in da ehemolign Provinz
Noricum boid amoi untawuafn, nochdem dass sa si festgsetzt haum. De haum si
gweaht, indem dass sa si auf hecha glegane Stöön zruckzogn haum und duatn
Wehraunlogn baut haum. Beispüle fia des san Ajdna in de Karawankn und Rifnik in
da Gegnd vo Celje. Neichare archäologische Untasuachungan haum owa zagt, dass
guad befestigte Städt si aa im Flochlaund gegn de Invasorn vateidign haum kenna.
A Deu vo de Eingebuaranan is noch Italien und Städt aun da Adriatischn Küstn
ausgwaundat, z. B. noch Civitas Nova (heite Novigrad). Vüle Eingebuarane san
vasklavt wuan (des oidslawische Wuat fia Sklav woa krščenik, wos Christ haaßt,
weu de Romanen Christn woan), aundare haum se mid de Slawn vamischt und eahnare
Kuitua bereichat.

De Slawn haum de Romanen Vlahi oda Lahi ghaßn (entlehnt ausn Germanischn,
vagleich: Walsch). A poar Platzln im heitign Slowenien zagn auf des hii, so ois
wia z.B. Laško, Laški rovt, Lahovče und aundare. Aa vüle Flußnaumnan, so ois wia
Sava, Drava, Soča, owar aa da geographische Naum Carniola (Slowenisch Kranjska)
san vo de Romanen iwanumma wuan.

In da Gegend vom heitign Östarreich san de Slawn noch da Eingliedarung vo
Karantanien ins frängische bzw. Heuliche Remische Reich laungsam owa sich vo de
Boarn assimiliat wuan. Es woar owa a Prozeß dea wos laung , bis ins spode
Midtloidta, dauat hod. A Sprochgrenz, de wos in ziaka so ausschaut wia heid, hod
si eascht umma 1300 entwicket. Wos do heid no vo de Oipmslawn iwa is, san auf
dar an Seitn etliche Uatsnauman mid an slawischn Uasprung: A poa Beispüle san
Graz (vo Gradec=klane Burg), Windischgarsten (Windisch=oida Naum fia slawisch;
Garsten=Gradec), Uartsnauman wos auf -nitz aufhean (z:B. Reifnitz) und no vü
meahra. Auf dar aundan Seitn san de Slowenischn Mindaheitn in Kärntn und in da
Steiamoak da letzte Rest vo da slawischn Oipmsiedlung. (Aunmeakung: aundare
slawische Mindaheitn wia Buagnlaundkrowodn und Weana Behm san eascht spoda in de
Gegand vom heitign Östarreich eigwaundat)

Aundast woas in da Gegand vom heitign Slowenien: do hod si oiweu a slawische
Meaheit ghoidn. Aus de Karantanier, des haaßt de Oipmslawn, wos se duat
augsiedlt haum, is des Slowenische Voik mid da slowenischen Sproch entstaundn.



https://bar.wikipedia.org/wiki/Sidtiroul

zåmmn mit dr Autonomen Provinz Treant (Trentino) bildets di Autonoume Regioun
Trentino-Sidtiroul in Nordn vun Italien. Di Sidtirouler sein a deitschsprochige
Mindrhait in Norditalien mit an boarischn Dialekt.

Di Låndeshauptstådt vun Sidtiroul isch Bozn. Insgsåmt hot Sidtiroul 116 Gmoana
(-->Gmoana vo Sidtiroul).

Di Mehrhait vun dr Bevelkerung isch deitschsprochig. Di Italiener lebn foscht
lei in di groaßn Städt Bozn (75%), Meran (45%), Brixn und Leifos. Di Ladiner
lebn in Teler vun di Doulomitn, af Sidtiroler Seitn es Gredner- und es Gadertol
(Badiotntol). Di drai Språchgruppn hobn ihmene eigenen Zaitungn, Fernsiahn und
Radiosendr. Der RAI-Sender Bozen isch s deitsche Fernsehn von RAI, dr effentlich
rechtlichen Fernsiahnanstålt vun Italien. Sidtirouler kennen di Programme fan
ORF, ZDF, ARD, SFDRS empfångn. Di moaschtn hobn derzua no Satellitnfernsehn, um
olle ondern deitschn Programme zu empfången. A olle groaßn Zeitungen aus
Deitschland und Eschtareich kriag man in Sidtiroul zu kafn.

Di gånzn Dialekte vun Sidtiroul werdn "Sidtiroulerisch" gnonnt und sein
siidboarische Dialekte.

Sidtiroul isch a a touristisches Lond und di bekonnteschte Ferienortn fir
deitsche Touristn sein Meran (mit di Promenadn, Therme), Poazn (mit Dom, Ötzi,
Obschtmorkt, und dr Altn Pfarrkiäch vo Gries), Kastlruth mit di Spotzen,
Iboretsch mittn Kålterersea, di Dolomitn (dr Trenker, di Skifohrer und ondre), s
Ortlrgebiet (dr heachschte Berg Tirouls) und s Untrlond (der Kirchturm fa
Tramin, di Laubn fa Neimorkt).

Sidtiroul isch oane vun di wohlhobndstn Provinzn in Italien und Europa. Vorn
Erschtn Weltkriag wor Sidtirol als Toal fa Tirol a Gebiet in Kaiserreich
Oasterreich-Ungarn.

Oftern Erschtn Weltkriag isches zu Italien kemmen. Di Faschistn hobn di
Sidtirouler Bevelkerung in der Zeit vorn Zwoatn Weltkriag italianisiern gewellt.
Deitsche Schulaln sein verbotn wordn, Dorf- Flur- und Stroßnnomen sein
italianisiert wordn und speziell in Bozn sein zehntausnde Italiener ongsiedlt
gwortn, in de in di effntlichn Amter und in di nuigschoffnen Industrien Orbeit
gebn wordn isch. Nochn Zweitn Weltkriag isch di Situation a lei longsom besser
gwordn. Di Sidtirouler hobn bsunders in di Sechzigerjohr protestiert, um
international Aufmerksomkeit zu erreichn, bsunders 1961, bol a poor Mander (u.a.
Buschtra Buim) zu Herz Jesu, in der Fuiernocht, iberoll in Lond Strommoschtn in
di Luft gjogg hobn. Di Italiener (im Volksmund a di "Walschn" gnonnt, wos soviel
wia di "Fremmen" hoast) hobn draufhin an haufn Sidtiroul-Aktivistn eingsperrt
und a poor a gfoltert.

Noch und noch hot sich di Autonomie in Sidtirol durchsetzn gekennt. Ausser mit
Sicherheitskräfte (Carabinieri, Polizei,...) konn man mit di moaschtn deitsch
redn, es gib an genaudn Proporz zan zuatoaln fa Postn af di oanzelnen
Sprochgruppn, di Sidtiroler Kultur werd in zohlreiche Vereine gleb (Schützn,
Musigkapelln, Feierwehr,...) und di moaschtn wichtign Postn in Lond sein vun
deitschsprochige Sidtiroler bsetzt.



https://bar.wikipedia.org/wiki/Semiprobabilistisches_Sicherheitskonzept

Es semiprobabilistische Sichaheitskonzept (dt. semiprobabilistisches
Sicherheitskonzept) is a Konzept fia de Staundsichaheitsberechnung vo Bauweakn
aufgrund vo da eiropäischn Noamung fias Bauwesn.

Im Gegnsotz zan detaministischen Sichaheitskonzept, des Spaunnungan aus
Gebrauchslostn den zualässign Spaunnungan gegeniwa stööt, orwadt es
semiprobabilistische Sichaheitskonzept mit Grenzzuaständn. Ma untascheidt ihn
Grenzzuastaund vo da Tragfähigkeit und vo da Gebrauchstauglichkeit.

Da charakteristische Weat vo da Eiwiakung Ek (effect, übli is aa des Fuamlzeichn
Sk fia stress, des is es söwe) eagibt si ausm 95 % Froktüü vo ana
Haifigkeitsvatäulung vo da Eiwiakungsoat. Bei ständign Eiwiakungan hauma a
ziemli kloane Streiung, wäu da woaß ma genau, wos ma haum. Fia vaändaliche
Eiwiakungan (Wind, Schnee, Temparatuaspaunnung, ...) woaß ma des ned no sicha,
da deaf ma auf koan Foi ihn Mittlweat nehma, sondan wia scho eawähnt, es 95 %
Froktüü, des hoaßt, de Weate deafn nua in 5 % vo de meglichn Fälle iwaschrittn
wean. Auf des san de Berechnungan in da Noam ausglegt.

Ausm charakteristischn Weat kriagst ihn Bemessungswert vo da Eiwiakung Ed, da
wiad no a Sichaheit eigrechnat:

De eigrechnate Sichaheit γs brücksichtigt Ungenauigkeitn in da Berechnung duach
de notwendign Vaeifochungan bei da Festlegung van statischn System, duach
Rechnungenauigkeitn und duach Ohweichungan vo de tatsächlichn Eiwiakungan
hinsichtli Gress und Vatäulung zua de, mit denst grechnat hosd.

Ihn charakteristischn Weat van Widastaund Rk (resistance) kriagst ausm 5 %
Froktüü vo ana Haifigkeitsvatäulung vo Widaständn. Zan Beispü, waun ma Bedau
heanehma, do wiad a Wiafl in'd Druckpressn eine glegt und gschaut, wos a
aushoidt. Waun ma zehn Wiafl ausm gleichn Bedau mocht, kriagt ma aa zehn
vaschiedane Eagebnis', wäu amoi is a vielleicht schlechta vadicht', amoi san
Kiesnesta drin, oda wos woaß i. Owa wos fia an Weat gibt ma daun au ois
Druckfestigkeit fia de Bedausoatn? Ihn bestn? Ihn schlechtastn? Ihn Mittlweat?
Waun ma'n bestn auge'm, nocha kau da Bedau weniga, ois wia des, wos draufsteht,
oiso des is scho amoi nix. Waun ma'n ollaschlechtastn auge'm, nocha kauna
eigantli vü meah und unsa Bautäu is völlig iwadimensiauniat. Is aa a Bledsinn.
Oiso mocht ma's so, dass ma es 5 % Froktüü heanimmt, des hoaßt, nua 5 % vo de
Messprobn diafn schlechta sei, ois wia da augebane Weat, z. B. a C25/30 hoid in
da Regl einigs meah aus ois wia de augebanan 30 N/mm² Wiafldruckfestigkeit.

De eigrechnate Sichaheit γM berücksichtigt Ungenauigkeitn in da Heastöllung van
Materiäu, Ohweichungan vo de vuagebanan zua de tatsächlichn Weate und
Ungenauigkeitn duach de notwendign Vaeifochungan und Idealisiarungan in da
Berechnung.

Eh kloa, wäu des, wos aufn Bautäu draufkummt, muass kloana sei, ois wia des, wos
a aushoidt. De Woascheinlikeit pf, dass des Bauweak nocha eistiazt, liagt bei an
Milliaunstl, oiso de is so groß, ois wia dassd im Lotto gwinnst. Ma kenntad aa a
niadrige Vasognswoascheinlikeit vuage'm, owa daun ded ma in Bunka le'm.



https://bar.wikipedia.org/wiki/Scots

Is (Lowland) Scots oda Lallans, is - je noch Aunsicht - a westgermanische Sproch
odar a Grubbm vo englische Dialekt, de wos hauptsächlich in Schottlaund im
Tiaflaund – und zwoa in de Higln vo Sidschottlaund (Southern Uplands), im
Central Belt (Glasgow-Edinburgh) und in an Straafn im Ostn bis Aberdeen auffe-
gredt wiad. In da (ehemolig) gälischn Sprochgegand vo de der Highlands und de
Hebriden redt ma s net. Nochfuaschungan vom General Register Office haum anno
1996 a Sprechazoi vo ca. 1,5 Müllionan Leid eagebm, des san ca. 30 % vo de
Eiwohna vo Schottlaund. Außerdem redt ma Scots in Teule vo Nordirlaund und im
Donegal, wo se im 17. Joahrhundat Schottn augsiedlt haum. Duatn wiads vo
Protestantn und Katholikn gleichamoßn gredt, owa zweng ethnopolitische Gründ ois
a Sproch vo da protestantischen Bevökarung untastitzt.

Is Lowland Scots muaß ma sowoi vom Schottischn Englisch (wos de
Standartvariation vo Englisch in Schottlaund is), ois aa vom Schottisch-Gälischn
(wos a kötische Sproch is) untascheidn. Etliche seng is Scots heitzdog ois
Anzlsproch.

D Weihnochtsgschicht (Mt 1,18ff EU) aus da Lorimer Bible (20. Jh.,
Ostmittlschottisch):



https://bar.wikipedia.org/wiki/Schleswig-Holstein

Schleswig-Holstein is as neadlichste Land vo da Bundesrepublik Deitschland und
wiad ois as Land zwischn de Meeare, Nordsee und Ostsee bezeichnt. D
Landeshaptstod is Kiel seit da Grindung vom Land am 23. August anno 1946. Noch
am Saarland is Schleswig-Holstein as zwoatgleanste Flächnland. Am Noadn grenzts
mid da Bundesgrenz a dänische Region Syddanmark, am Sidn a d Lända Hamburg und
Niedersachsen sowia am Siidostn an Mecklenburg-Vorpommern.

Geografisch stejd Schleswig-Holstein an siadlichn Obschluss vo da Hoibinsl
Jütland und an neadlichn Tei vo da Noaddeitschn Diafebene do. Es is eihgschlossn
zwischn da Noadsee im Westn, da Ostsee und vo Mecklenburg-Vorpommern im Ostn,
Hamburg und Niedersachsen im Sidn und Dänemark im Noadn. D Kistn vom Land hod an
Ontei vo 3,2 % vo da ganzn eiropäischn Gstodlinie. A da Stod Nortorf ligt da
geografische Middlpunkt vo Schleswig-Holstein.

Historisch bstehd Schleswig-Holstein aus de Herzogtima Schleswig und Holstein,
aus da Hansestod Lübeck und am ehemolign Herzogtum Lauenburg; d Grenz zwischn de
Landestei Schleswig und Holstein wiad duach d Fliss Eider und Levensau (a wengal
neadle vo Kiel) makiad, se hod bis anno 1806 bzw. 1864 (deitsch-dänischa Kriag)
a d Noadgrenz vom Heilign Remischen Reich bzw. vom Deitschn Bund beidt. Wia oba
donn aus de Herzogtüma Schleswig und Holstein a breissische Provinz gmocht worn
is, is donn anno 1876 as Herzogtum Lauenburg ois Landgreis ogliedad worn. Om
Rohma vo arana Gebietsarrondiarung (Groß-Hamburg-Gesetz) hand anno 1937 as bis
dohi oldenburgische ehemolige Fiaschtbistum Eutin, d Hansestod Lübeck und d
voamois Hamburga Exklavn Geesthacht, Großhansdorf und Schmalenbeck zu
Schleswig-Holstein dazua kemma. Dafia hand de holsteinischn Städt Altona (de wo
bis do d greßte Stod vom Land woa) und Wandsbek und oi Landgmoan, drunda
Blankenese, an Hamburg ganga.

D Londschoft vo Schleswig-Holsteins gliadad se vo West af Ost a d Marsch, d houe
und d niadane Geest und as Schleswig-Holsteinische Higllond (aa Estlichs
Higllond gnennd). De Londschoft und aa de Geest hand a da letztn Eiszeit ois
Endmoränenlondschoft entstondn. Weida estli ligt d Insl Fehmarn de wo a zum
Bundesland ghead und wo aa a da letztn Eiszeit entstondn is, oba ois
Grundmoränenlondschoft. Da gresste Fluss vom Land is d Eider, d hechste Eahebung
da Bungsberg (168 m).

D Westgstod is duach as Wattnmeer prägt, obwoi am Noadn (Nordfriesland) nem de
Noadfriesischn Insln an Haufa Halligen voaglogad hand, wo de Hoibinsl Eiderstedt
ins Meear hineirogt. D Londschoftsnama vo da Wiedingharde und vo da Bökingharde
hand heid nu ois Bezeichnung vo Ämta dahoitn. Sidli davo und scho a wengal a da
Geest ligt d Nordergoesharde, d Südergoesharde is a reine Geestlondschoft. Zua
dera Londschoft vo de Insln und Halligen ghead a d Insl Helgoland.

Schau aa: Liste der Ehrenbürger Schleswig-Holsteins, Liste der Persönlichkeiten
(Schleswig-Holstein)



https://bar.wikipedia.org/wiki/S%C3%BCdafrika

De Republik Sidafrika (dt.: Republik Südafrika) is a Stoot aun da Sidspitzn vo
Afrika und a regionale Wiatschoftsmocht. Des Laund mit da Haptstod Pretoria
liegt zwischnan 22 und 35 Grad sidlicha Braadn sowia zwischn 17 und 33 Grad
estlicher Läng (ohne Berücksichtigung vo de Prinz-Edward-Insln). Im Sidn und
Sidostn grenzts aun an Indischn Ozean und im Westn aun an Atlantischn Ozean. Im
Noadn lieng de Nochboastootn Namibia, Botsuana und Simbabwe, estli davo Mosambik
und Swasiland. Des Kenigreich Lesotho is a Enklave, wiad oiso voiständig vo
Sidafrika umschlossn.

Sidafrika is a ethnisch gmischts Laund, in dem wos Menschn vo oin Hautfoam lem
und des zweng dera Vüfoit oft ois Rengbogennation bezeichnt wiad.

Des Laund liegt am sidlichstn Ruand vom afrikanischn Kontinent und hod a
Gstodlinie vo mea ois 2500 km, de wos an zwa Ozeanen liegt (da Atlantische und
da Indische Ozean). Sidafrika hod a Fläch vo 1219.912 km², des entspricht rund
da 3,4-fochn vo da Fläch vo Deitschland. Des Zentreuplateau, aa Highveld gnennt,
liegt in ana Häh zwischn 900 und 2000 Meta.

De Drakensbeag durchziang s Land vom Noadostn bis in de Enklave Lesotho im
Sidostn. Da hechste Beag vo Sidafrika is da Mafadi mit 3450 m. Noadwestli vo
Bloemfontein liegt de Kalahari-Wiastn und ziagt si duach Botsuana bis noch
Namibia eine. Am Kap Agulhas (port.: agulhas Nodln), da Sidspitzn vom Kontinent,
treffn si da Atlantik und da Indische Ozean. Westli davo liegts Kap vo da Guadn
Hoffnung (Cape of Good Hope oda Kaap van die Goeie Hoop).

Sidafrika hod seitn End vo da Apartheid öf aumtliche Laundessprochn: Englisch,
Afrikaans, isiZulu, Siswati, Süd-Ndebele, Sesotho, Sepedi, Xitsonga, Setswana,
Tshivenda und isiXhosa. Des Laund it damit noch Indien desjenige wos de mastn
offiziön Sprochen vo da Wöd hod. Dementsprechend gibts aa öf untaschiedliche
offiziölle Laundesnaumen.

Am End vo da Apartheid im Joa 1994 san de ehemolign pseudounobhängign Homelands
in de politische Struktua vo Sidafrika integriat wuan. Des hod zua Auflesung vo
de bisherign via Provinzn (Kapprovinz, Natal, Oranje-Freistaat und Transvaal)
gfiat, de wos duach nein neie Provinzn dasetzt wuan san und jetzt des gsaumte
Stootsgebiet vo Sidafrika umfossn. De Provinzn san wieda in insgsaumt 52
Distrikte untateut. De Provinzn vo Sidafrika san:

In da groußn Gmoareform vom Joa 2000 san vü bekaunte sidafrikanische Städt mit
eanan umliengdn Gmoana und Townships vaeinigt wuan. Anige vo de neichn
Metropoln-Gmoana (engl.: Metropolitan Municipality) san umgnennt wuan. De neien
Naumen san haptsächli aus da Bantusproch obgleitet wuan.

Duach de gändatn Stodgebiete eagem si aundere Eihwohnazaoin, weu do mastns nua
des friachare Stodgebiet gmant is. So wiad z.B. Soweto seit da Vawoitungsreform
zu Johannesburg zöhd.

Da Stootshaushoit hod 2009 Ausgom vo umgrechnet 94,6 Mülliardn US-Dollar
umfosst, de Eihnaumen hom 77,9 Mülliardn US-Dollar betrong. Des Haushoitsdefizit
dahea 5,9 % vom BIP. De Stootsvaschuidung hod 2009 82,8 Milliardn US-Dollar oda
29,5 % des BIP betrong.

Sidafrika hod weng da historischn Entwicklung und ethnischn Vuifoit ka
einheitliche Kuitua. Sidafrika wiad deshoib heit oft ois Rengbogennation
bezeichnt, weus nua wenige Lända auf da gaunzn Wejd gibt, de wos so vui
vaschiedane Kuituan aus oin Eadteun hod.

In da sidafrikanischn Kuchl liegt da Schwaapunkt auf Fleischspeisn, Grüün
(afrikaans: Braai) gheat deshoib zu de beliabtastn Freizeitbeschäftigunga.
Tippische Speisn fias Braai san Boerewors (a schoafe, grobe Wuaschtsuatn),
Steaks, Lamm-, Schweinekoteletts und Fiisch iwa Hoizkoin grüüt. A weidare
Spezialität is Biltong, a Oat drocknats Fleisch vom Rind oda Wüd, des wos in
Sidafrika aa oft ois Snack gessn wiad. Beliabt san a indische Curry-Speisn. Des
bekaunteste Gricht fia oame Leit is Mealie-Pap (Ugali), a Oat Polenta.

De mit Obstaund populeaste Spoatoat unta da schwoazm Bevejkarung is Fuaßboi. De
Sidafrikanische Fuaßboinationoimannschaft, vo de Fans Bafana Bafana (vo isiZulu:
unsare Buam) gnennt, hod si zwamoi fia de Endrunde um de Fuaßboi-Wödmastaschoft
qualifizian kena (1998 und 2002). 2010 hod Sidafrika ois easchts Laund in Afrika
de Fuaßboiwödmastaschoft ausgricht. Da greßte Eafoig vo da
Fuaßboinationoimaunschoft woa bis jetzt da Gwinn vo da Afrikamastaschoft 1996.

De wichtigaste Spoatoat vo de Weißen is Rugby, gfoigt vo Cricket. De wichtigstn
Eafoige vo da Rugby Nationoimauschoft (Spitznaum "Springboks") woa da Gwinn vo
da Wödmastaschoft 1995 und 2007.



https://bar.wikipedia.org/wiki/Rogl

A Rogl hoaßt se in Rengschbuach und aa no in a boa andane Fleckan in da Owapfoiz
und manchmoi aa in Niedabayern so eppse wia a Einkaufsdüdn, owa aa eppse zum
Vabacka vo Guazln, kloane Sachan undsoweida. Und dodabei is wurscht, ob de Rogl
aus Blastig oda Babier is.

Rog(e)l is a oids boarisches Woat und hod friaa de Bedeitung "Roin, hohla
Zylinda" ghobt, des Verb dazua hod "locka mocha" bedeidd. De heidige Bedeidung
is entstandn, wei friaa de Rogln und Stanitzl in da Greißlarei oda vo da
Standlfrau beim Vakaffa mid da Hand gmochd bzw. gwickld (groid) woan san.
"Stranitzn" kimd meglichaweis ausn Russischn und hoaßt do "Buachseitn". In oidn
Zeidn hod ma zun Eiwiggln oft Oidbabia (Zeidunga, Buachseitn) heagnumma.

Laut Zehetner san de boarischn Begriffe fia "Tüte": "Rog(e)l" und "Gucke/Gugn".
"Stranitzn", "Stanize" hod uaspringle de Bedeidung vo dt. "Spitztüte" ghobt, des
woa aa de Foam, de wos mid da Hand am leichdasdn z Wiggln woa und deshoib friaa
am eftasdn vawendd woan is.

In Oidbayern sogt ma fei zu ana Rogl heid moast Stranitzn, Stoanitzn oda
Stanitzl, ganz sejdn is da Ausdruck Gugn woan. Des kennd nachad fasd koana mehr.
In Östareich song d Leid zu ana Rogl moast Sackerl.



https://bar.wikipedia.org/wiki/Ramones

Di Ramones woan a Musigruppn aus New York City, in die USA. Si götn als Prototüp
von da Punkbänd, obwui des Woat Punk eigentli eascht späta im Zusommenhong mit
aner britischn Subkultur enstondn is. Sie hobn in Mitte von die 1970er eigentli
eher unobsichtli a neige Musirichtung gschoffn, wals die domois produzierte
Rockmusi im Zeitoita von Pink Floyd und Led Zeppelin net austehn hobn kennan.
Ihre Musi orientiert si an anige wenige Vorbüda, wie zum Beispui The Who, die
Kinks, die Beach Boys, die Stooges, MC5 undn amerikanischn Rock'n'Roll da 1950er
Joa. Tüpisch woan anfoche Harmonien und Struckturn, oba a es völlige föhn von
Solos, Intros und Übageängan. Damit hobns quasi as komplette Gegental zu andere
Musikrichtungan wie Art Rock, Progressive Rock oder Fusion erschoffn. Deswegn
hobns ernare Liada aber immer extrem schnö und Laut gspüt, wos boid erna
Markenzeichn wuadn is. Gleich anfoch wie die Komposition woan a die Texte, de
wos sie oft wia die Reime von an Klankind angheat hobn, aba in Wirklichkeit
genau auf die sozialn Probleme der 1970er Joa eingongen san.



https://bar.wikipedia.org/wiki/Polen

Poin (poinisch: Polska, amtli: Rzeczpospolita Polska, dt.: Republik Polen, kuaz:
Polen) is a Stoot in Middleiropa.

Im Noadn grenzt Poin ons Gebiet Kenigsbeag, des wos zu Russland ghead (210
Kilometa) und an Litaun (103 Kilometa), im Ostn an Weißrussland (416 Kilometa)
und on de Ukraine (529 Kilometa), im Sidn on de Slowakai (539 Kilometa) und on
de Tschechei (790 Kilometa) und im Westn no on Deitschland (467 Kilometa).
Außadem hod Poin im Noadn aa no 528 Kilometa Ostseegstod. Ois zam san de Grenzn
vo Poin 3582 Kilometa long. Vo Noadn noch Sidn is Poin bis zu 790 Kilometa broad
und vo Westn noch Ostn bis zu 680 Kilometa.

Vawoitungstechnisch is Poin seit'm 1. Jenna 1999 in 16 Woiwodschoftn eihteit mid
eigne Parlamente, om repräsentativn Obahapt ("Marschall") und om
Ministapresidentn:

Da Nama Poin kummt vo de Polanan (Polanie), des is a westslawischa Stomm gwesn,
dea wos se im fimftn Joarhundad, wia's Remische Reich scho zambrochn woa, im
Gebiet vo da heitign Woiwodschoft Groußpoin um de Städt Posen (Poznań) und
Gnesen (Gniezno), zwischn de Fliss Oder und Weichsel, niedaglossn hom.

Poin is im 9. Joarhundad vo Posen und Gnesen aus grindt worn. Im 16. Joarhundad
woar Poin oana vo de fiahndn Kontinentoimächt in Eiropa. Poin is donn noch de
Poinischn Teilunga eascht noch'm Easchtn Wejdkriag ois unopbhängiga Stoot wieda
entstondn. Im Zwoatn Wejdkriag woa Poin es easchte Laund, des wos de Nazis
ogriffn hom. Noch da Niedalog vom Deitschn Reich is Poin unta de Kontroin vo da
Sowjetunion kema und da poinische Stoot is afgrund vo da Konferenz vo Potsdam
noch Westn vaschom worn. 1980 is de unobhängige Gwerkschoft Solidarność unta'm
Lech Walesa grindt worn und schliassli hod si de kommunistische Herrschoft
afglest. Poin is seit'm 12. Meaz 1999 NATO-Mitglied und is zum 1. Mai 2004 in de
Eiropäische Union afgnumma worn.



https://bar.wikipedia.org/wiki/Photon

Photonen hoassn de Aitzal, aus dene wäis Läit (gr. φως = „Liacht“), owa aa
andane elektromagnetische Welln, bestengant. Bereits da Newton Isaac is davo
ausganga, dasss Läit aus Aitzal bestäiht, owa de Idee s schnell wieda vowoafa
woan, waal se zoigt hod, dasss Läit äiher de Eignschaftn voarana Welln hod.
Alladings hammand nujane Experimente zoigt, dassma de Eignschaftn von Läit ned
alle mid an Wellnmodell eaglean ko.

Es gitt a ganze Hert Versuche, de wäi nahelengt, dasss Läit a elektromagnetische
Welln is. Wemma z. B. an Laser af an Dopplspalt richt, zoigtse aaf an Schirm a
Indafearenzmusda, des wäi fia Welln typisch is. Aussadem lousst se z. B. de
Brechung an an Brisma rölladiv leicht mid'n Huygensschen Brinzip eaglean.

1887 hammand da Hallwachs Wilhelm und da Hertz Heinrich an sogenanntn
Photoeffekt entdeckt. Dea besagt, dassma mid an Läit vo ana Medallblattn
Elektronen aussahaun ko. Da dabaa hammands festgstüllt, dass des east ab ana
bestimmtn Frequenz von Läit gäit. Gleanane Frequenzn bringand goa nix, aa ned
wemma gscheid affeleicht aaf d'Blattn. Des komma mid ana Welln ned eaglean, waal
d'Enagie vonan Läit, des wäi aus Welln bstäiht, iwan ganzn Raum gleichvodaalt sa
mäit. Dessweng mäisst a Läit midana gräissan Indensidäd grod so vüll Elektronen
weghaun wäi oans midana gräissan Frequenz, des wäi vo Haus aus scho a gräissane
Energie hod. Aussadem hodma festgstüllt, dass da Photostrom sofoat eisetzt, des
wäi midanan Welnn ned zum Eaglean gwen waar, wääl des a Zeidl dauad häid, bis
gnou Energie fiaran Photosrom do waar.

Da Einstein Albert hod vosoucht, de Eagebnissa vom Hertz und vom Hallwachs zun
eaglean und hod dessweng 1905 sei "Läitquantnhybodese" afgstüllt, de wäi sagt,
dass d'Enegie von Läit ned gleichmäßig in Raum vodaald is, sondan in gloane
Baggln, de wäi in oinzle Punkte vom Raum konzendriad san. Weidas hoda gsagt,
dass, je noch da Frequenz vo dem Läit de Baggln a fesde Menge Energie holdn, de
wäi entweda ganza owa goa ned oogem wird. Mid deara Voastellung kamma äitz
eaglean, dass easd ab ana bestimmtn Frequenz Eletronen aus'n Medall aussaghaut
wean kinnand. Wenn nämlich de Energiebaggln gleanan san, wäi de Energie, de wäi
ma braucht, dassma a Elektron aussahaut, wird koans aussaghaut. Wenn owa de
Energie glangt, nachernd kann des Baggl sofort a Elektron aussahaun und ma mou
koa Zeidl woartn. De Energiebaggln nennd ma aa Läitquantn, oda eem Photonen.

Midana genaua Ausweatung vom Photoeffekt, bei deara wou de kineddische Energie
vo de Elektronen E k i n {\displaystyle E_{kin}} und de Frequenz vom Läit
voglicha woan is, hodma festgstült, dass da folgende Zusammenhang güllt:

W 0 {\displaystyle W_{0}} is do dabaa de Oawat, de wäi ma braucht, dassma oa
Elektron aussahaun kann. Ma nennts aa Ausdrittsoawat. h {\displaystyle h} is a
Konsdande, de wäi ma heizedogs noch'n Planck Max as "Plancksche Wirkungsquantum"
nennt. De Konstantn is vom Madrial vo da Medallblattn unabhängig und hod den
Wert:

Waal as Photon noch'n Einstein sei ganze Energie ogitt und aussa da
Ausdrittsoawat und da kineddischn Energie vo de Elektronen siest nix mea do is,
mou folglich h f {\displaystyle hf} de Energie vo dem Photon sa. Mid f = c λ
{\displaystyle f={\frac {c}{\lambda }}} , wobei λ {\displaystyle \lambda }
d'Wellnlänge vom Läit und c {\displaystyle c} d'Liachtgeschwindigkeit is, komma
schreim:

Waal vo dem Photon noch dem Stoß nix mea do is, is h f {\displaystyle hf} de
gesamte Energie vo dem Photon. Fia de relativistische Masse hoisst des:

Fiar'n relativistischn Impuls p {\displaystyle p} von an Teilchen güllt de
Beziahung p = m c {\displaystyle p=mc} . Mid den Wert fia m {\displaystyle m} vo
om folgt:

Do draus kamma also im Endeffekt folgan, dass a Photon koa Ruhemasse hod. Wemmas
rächt iwalegt waar des sowieso a Grambf, waal a näids Photon ja allawal mid
Liachtgschwindigkeit undawegs sa mou und folglich goa ned in Ruhe sa kannt.
Nadialich gits na aa koan Ruahimpuls und koa Ruheenerge ned.



https://bar.wikipedia.org/wiki/Pangalaktischer_Donnergurgler

Da Pangalaktische Donnergurgler is a Sach aus da Romanreih "Per Anhalta durch'd
Galaxis" vom Douglas Adams.

Er is a Drangl, der ois´s alkoholische Gegenstück zu am Raubüberfall betituliert
werd.

Des is a Drink wo laut am Anhalta woi s beste iss, wos ma z' dringa griang ko.
Aber er warnt a eindrücklich vor dem Zeig. Da steht aa, das d' Wirkung vo am
Pangalaktischen Donnergurgla so is, ois wia wenn da mit am riesign Goidbarrn,
der in Zitroascheibn eigwickelt is, as Hirn aus´m Schädel aussadroschen werd.

Da Anhalta gibt a Auskunft drüber, auf weicham Planetn de besten Pangalaktischen
Donnergurgla gmixt werdn, wiavii ma übern Dama peilt dafür zoihn muaß, und
weiche freiwilling Organisationen oam hinterher wieda auf´d Fiass heifan.
Anhalta verrat oam sogar, wie ma sich den seiba macha ko.

Zaphod Beeblebrox, Abenteura, Ex-Hippie, Lebemann, Präsi vo da Regierung vom
Galaktischen Imperium und eben Erfinda vom Pangalaktischen Donnergurgla.

S' oanzige Getränk wos mim Pangalaktischen Donnergugler mithoitn ko is da
Vurguzz. Da Vurguzz is a Getränk aus da Vurgafrucht auf Vurga und da Wirkung vo
am Pangalaktischen Donnergurgla recht ähnlich. Beim Vurguzz is a so wennst den
trunka host, nachad moanst dia drischt oaner grod mit am Suibabarren dei Hirn
naus.



https://bar.wikipedia.org/wiki/Ostan

Ostan, Oustan oda Ostern is a traditionejs Fruajoarsfest, wo heidnische,
jidische und kristliche Wuazn hod.

De Kristn feian de Afastehung vom Jesus und de Judn in Auszug aus Egyptn
(Pessach-Fest). De heidnischn Ibaliefarunga beziagn si vor oim af a Fruajoars-
und Fruchborkeitsbrauchdum. Deshoib is koa Zuafoi, dass Ostan am Sunda nochm
easchtn Fruajoarsvoimond gfeiad wead.

Da Nama Ostan hod an oidgermanischn Uasprung und hengt mit da Himmesrichtung
Ostn zamma, do wo de Sun afgeht. Vui andane Sprochn vawendn a Obleitung vom
jidischn Pessach,: franzesisch Pâques, griachisch: πάσχα, islendisch: páskar,
italienisch: Pasqua, hollendisch: pasen, portugiesisch: Páscoa, russisch' Пасха,
ukrainisch: Великдень, schwedisch: påsk, spanisch: Pascua, tiarkisch: Paskalya.

De Kristn glaam, doss da Jesus voa rund 2000 Joar zan jidischn Pessach-Fest z
Jerusalem am Kreiz hingricht worn is. Da Grund woar de Ongst voa Afrua und de
Behaptung vom Jesus, doss a da Messias warad. Deshoib homs eam aa a Schuidl afs
Kreiz ghengt, wo draf gstandn is, "Kini vo de Judn". Da Dog an dem a kreizigt
worn is, hoasst heit Koarfreida.

Am Sunda (heit: Ostasunda) draf, hom nacha Ohenga vom Jesus gseng, doss sei Grob
laar wor. Spoda is gsogt worn, doss da Jesus voa rund 500 Leit easchiena warad
und voa eana predigt hed. De Afeastehung hod de Leit davo ibazeigt, doss da
Jesus da Suhn vom Heagod warad. De Kristn glaam aa, doss daduach fia jedn Mensch
Hoffnung af Eaneiarung in de Wejd keman is.. Duach in Glaam in God dadadns
sprirituej lebendi wean und a neis Lem ofanga kina.

In de Passionsspui wead s Load vom Jesus nochgspuit. De Obaammagaua Passionsspui
san de wejdweit bekonntastn davo. De letztn fimf Dog im Lem vom Jesus wean do
duach de Doafbewohna vo Obaammagau nochgstejt.

Da Zammahang is zan Tei offnsichtli: Ostaoa und Ostahos (Fruchtborkeit),
Ostafeia und Ostaradl (Sunnakult), Ostawossa (Jungbrunn, Eaneiarung,
Fruchtboakeit), Ratschn und Ostaschiassn (Wintageista vatreibm), Ostabrod und
Ostaspeisn (Opfa und Eaneiarung) und so weida.

In da katholischn Ibaliefarung fliang de Glockn am Greapfinzda af Rom und keman
eascht z Ostan wieda. In dea Zeid ibanehma de Ratschna de Funktion.

Traditionej wead am Greapfinzda, Koarsamsda oda Ostasunda a Koab mit Ostaspeisn
zua Speisnweih in d Mess mitgnumma. Moast san do drin Ostaschinkn (Gsejchts),
Ostabrod (Weißbrod), Ostaoar, Soiz, Pfeffa, Kren, Paradeisa und Mehjspeisn. Am
End vo da Mess wean de Speisn gsegnet und dahoam zan Ostafruastuck gessn.

Noch da langa Fostzeid hod ma si natiale bsundas aufs Fleisch gfreid. In
Estreich hoasst ma de Speisnweih desweng aa oft Fleischweih.



https://bar.wikipedia.org/wiki/Nieda%C3%B6stareich

Niedaöstareich oda Niedaestareich (aumtlich: Niederösterreich), is ans vo de
nein Bundeslända vo Östareich (oida Nauman: Eazheazogtum Estareich unta da
Enns). Noch da Flächn is es des gresste, noch da Eihwohnazoi des zweitgresste
Bundeslaund. Es grenzt im Noadn aun de Tschechei, im Noadostn aun de Slowakei,
im Siidostn auns Burgnlaund, im Siidn an de Steiamoak und im Westn an
Obaöstareich. Es umschliaßt des Laund Wean, des wos bis 1922 zu Niedaöstareich
gheat hod. Niedaöstareich und des Nochboabundeslaund Obaöstareich san zaumman de
Keanlända vom Stoot Östareich.

St. Pötn is duach a Voiksobstimmung seit 1986 Laundeshauptstod vo
Niedaöstareich. Davua hod de Laundesregiarung ian Sitz in Wean ghobt.

Niedaöstareich is mit 19.186,27 s flächnmäßig gresste Bundeslaund vo Östareich.
Es is laundschoftlich in Viadln eiteut: s Weiviadl und s Woidviadl neadlich, s
Mostviadl und s Industrieviadl/Thermenregion siidlich vo da Donau. De Viadln
hom, geografisch gsegn, a voikommen untaschiedliche Struktua. Währends im
Mostviadl de Auslaifa vo de Koichoipen mit Beag um de 2000 m gibt, is des
Woidviadl hauptsächli a Granitplateau. Im Noadostn liegts higelige Weiviadl, des
wos ins floche Moachföd ofoit und siidlich vo da Donau is des Weana Beckn.

Niedaöstareich grenzt auf ana Läng vo 414 km aun de Nochbalända Tschechei und
Slowakei, und is des Bundesland mit da zweitlängstn Außngrenz.

Trennt wern de Viadln in westestlicha Richtung vo da Donau, in Noad-Sid-Richtung
vom Manhartsbeag und im Weanawoid vo da Thermenlinie.

In Niedaöstareich gibts ziemlich vü Natuahöin, insgsaumt san 4082 katastamäßig
erfosst. Die meistn Höin in Niedaöstrreich hom si in de Koik- und Dolomitstana
va de Koikoipn büdt und san deshoib sognaunnte Kaasthöin. A da Koikmarmoa in de
Zentraloipn und in da Behmischn Mossn ermeglicht de Entstehung vo Höin. Zu de
gräßtn Höin vo Niedaöstareich ghean:

Niedaestareich is des Kernlaund vo Estareich. Fria hods nua aafoch Estareich
ghassn (speda: unta da Enns) und hod da Dynastie Habsburg bzw.
Habsburg-Lothringen („Haus Estareich“) und in jeweuligen Gesamtstoot in Naumen
gem.

De Bevejkarung nimmt in de zenträun Gebiete im Umlaund vo Wean laufend zua,
teuweis duach Zuazug ausn städdischn Bereich, owa a duach Zuazug aus de
periphean Gebiete, zum Beispü ausn Woidviadl oder aus de Raundgebiet vom
Weiviadl, de teuweis aa Problemgebiet aum Orwatsmoakt san. Seit St. Pötn de
Laundeshauptstod is, is a duatn a steakare Zuawaundarung festzumstöön. Wäu in
sensible Gebiete wiar im Weanawoid duachn Zuazug de Gfoa vo ana Zarsiedlung gem
is, wern laufend restriktivare Mossnaumen in da Raumordnungspolitik festglegt.

1918–1934 woa Niedaestareich zeascht in via Woikraas aufteut. Da Launddog hod
aus 60 Obgeordnetn bestaundn. 1932 hom de letztn demokratischn Woin vua da
NS-Zeit stottgfundn: Es san ocht Woikraas büüd wuan und de Zoi vo de Obgeordnetn
is auf 56 varringat wuan. So hod ma vasuacht, de domolign Großpartein auf Kosten
von da imma steaka weadanden NSDAP zum steakn.

1934–1938 is des Laund ständestootlich regiat wuan, 1938–1945 is a
Reichsstotthoida (Gauleita) an da Spitzn vo da Laundesvawoitung und vo da NSDAP
im Laund gstaundn.

Seit 1945 wiad de Laundespolitik vo da ÖVP dominiat, de wos seit domois aa in
Laundeshauptmann stöd. De Buagamaasta ghean aa meaheitlich da ÖVP aun. De SPÖ is
de zweitsteakste Kroft im Laund.

Im Nationäurot ist de ÖVP mit 11, de SPÖ mit 10, de FPÖ mit 6, is BZÖ und de
Greanan mit je 2 Mandatare vatretn (Staund 2005).

Niedaestareich is in 21 Vawoitungsbeziake und 4 Statutaastäd gliadat. Seit da
letztn Gemeinderefuam vo 1970 und a poa klaanan Ändarungen gibts 573 Gmeindn.

Noch ana Obstimmung is 1986 St. Pötn de Laundeshauptstod wuan. Da Umzug vo da
Laundesregiarung und vo da Vawoitung hod bis 1996 dauat, bis duathin woa da Sitz
im Laundhaus in da Herrngossn in Wean im easchtn Beziak.

De niedaestareichische Landesplanung hod aus operativen Grindn des Laundesgebiet
in fümpf Aktionsraime vo de regionäun Entwicklungsvabänd bzw. vo de zuaghearign
Regionalmanagements untateut:

De wiatschoftlich stärkstn Regionen im Laund liegn entlaung vo da Thermenlinie.
De stärkste Wiatschoftskroft hom de Gebiete um Wean, mit da Entfeanung vo Wean
sinkts daun in da Regl. Da Beziak Medling, in da Nähe vo Wean, hod des hechste
Steiaaufkumman.

Nochm Zweitn Wödkriag is des Laund in da sowjetischn Besotzungszone glegn, wos a
Nochtäu fia de wiatschoftliche Entwicklung woa. De Zastearung vo Großbetriebm,
Demontagen und Reparationen (Eadöö vom Marchföd) hom si negativ ausgwiakt.
Eascht nochn Obschluss vom Stootsvatrog 1955 hod in Niedaestareich da
wiatschoftliche Wiedaaufbau augfaungt. Owa bis 1989 hod da Eisane Vuahaung de
Gschicht no ollawäu bremst. So gibts bis heit no an großn Strom vo Doges- und
Wochenendpendla zu eanare Orwadsplez in Wean.



https://bar.wikipedia.org/wiki/Mars_(Planet)

Da Mars is, vo da Sun aus gsegn, da viate Planet in unsam Sunsystem und da
aissare Nochba vo da Eadn. Ea zejd zu dena eadähnlichn (terrestrischen) Planetn.

Da Mars is mit am Duachmessa vo rund 6800 km epppa hoib so gross ois wia de Eadn
und nochm Merkur da zwoatkloanste Planet vom Sunsystems. Mit oana
duachschnittlichn Entfeanung vo rund 228 Muilliona km is a rund 1,5 moi so weit
vo vo da Sun entfeant ois wia de Eadn.

Zwegn seina rodn Foab, wo mange on Bluad eainnad, is a nochm remischn Kriagsgott
Mars gnennt woan und wead aa oft ois da Rode Planet bezeichnet. De rode Feabung
geht auf Eisnoxydataub (Rost) zrugg, wo si af da Obaflechn und in da Atmosphean
vateit hod.

Da Mars hod zwoa kloane, unreglmässi gformte Monde: Phobos und Deimos
(griachisch fia Fuacht und Schreckn).

Vorlage:Alpha Centauri/WartungBitte nur die Nummer der Episode angeben!
Vorlage:Alpha Centauri/WartungBitte nur die Nummer der Episode angeben!
Vorlage:Alpha Centauri/WartungBitte nur die Nummer der Episode angeben!



https://bar.wikipedia.org/wiki/Lusern

Z Lusern (aa Lusérn oda olt Laasern), wejsch: Luserna wonand 276 Leid (Stand 31.
Dezemba 2015), si ligd z Oubr-Idalien in Wejschdiroi. Sou lewenddig wia z Lusern
is as Zimbrische in koana andan zimbrischn Sprochinsl nimma.

Auf Lusern hintre kimmst enddweda von Sidoschdn iwa Schleng (Asiago, Schlägen,
Sleghe) und ofd as Wieselejooch (Passo di Vezzena, Wiesenjoch, Wieselejoch). Awa
da oafacha Weg is von Nordoschdn hea iwa Fersn (Pergine), Plaiff (Calceranica,
Kalkrain) un Lafrou (Lavarone, Lafraun). Sinschd gangs aa no vo Lefeckh (Levico
Terme, Löweck) hea iwan Koasajagasteig (Monterovere, Kaiserjägersteig) auffe den
wo d esdareichischn Barrassla am 19. Joarhundad auffebaud hom. Da Koasajagasteig
is a narrisch gache Sau und eng isa no dazua. Ausweicha kusd grod an a boar
oanzejna Schdejna und boj oan ebban enddgegn kimmt, geets wida arschling. A de
Duneja is koa Liachd drinn, awa teert is da ganz Schdig und mia hod a rechd a
scheene Aussicht auf s Burgndoj un an Gristoffarsä. Des is da kirza Weg, aba vor
da Häch deaf mia si nix scheissn, wenn mia denn forn mecht.

Boid da greßa Doal von Dorf is a da Haubdschdross hebei und sunsd gibds hoid no
a boar kleanane Weila zu dene wo de doosign Baiten song. Da gressa Hauffa von
dene Weila hoassd Bisele, do ghead Oubrhaisa (Oberhäuser), Unddrhaisa
(Unterhäuser) und Galen dazua. De Baura hom im Lauf vo da Zeit vui
„terassenartige“ Fejda und Gmiasgardl ogleggd.

D Luserna ren neba eanane wejschn Dialekta (venetisch, trentinisch) an uroidn
deitschn Dialeggd, wo zwengs seina oidn Heakumft narresch indressant fir
Schbrochforscha is. De Mundart is amoi gwiss a Art vo Fria-neihouchdeitsch [wej
ja de neihouchdeitsche Lautvoschiabung (Min niuwes hus -> 's main neuss Haus)
praktisch komplett durchgfiad is]. Und gwiis is aa amoi no, dass a obadeitsche
Mundart is, wo dominante Ondoale vom Boarischn (zB. oide Sidtiroia Mundart)
nochweisle hand. Oiss weidane is umstrijn, unsicha oda zumindeschd so vozwickdd
das ma narrisch aufbassn muass. Es geed damiid o, das ned grod allamannische,
sundan aa langobardische und sogar gotische Einfliss diskutiad wean .

Gnau aso schwiarig ois wia de Sisdemaddig, is a fasd de Bennenung vo dera woj
ejdesdn deitschn Mundard. As gengigste is Zimbirisch, un des Wordd wead a vo de
Leidd drundd sejm guad ognumma und is undadessn scho a „Marknnam“ mit
wirtschafts- und kujduabolidischa Bedeiddung. Truzdem is s Woj a
Fremddbezoachnung - wenn a a sea oide (nochgwisn scho zua Reneissance wo de
easchdn wejschn Forscha si mid de Zimban bscheftigt hom). Oa Gengbart zu den
Wordd war de Oagnbezoachnung Slambrot oda wejsch „slambrotto“ wo „Lombardisch“
und a Hauch vo 'Mischmasch' miidschwingd und wo friaras a ebban a bissl
owschazig gween iis. Danebn gibts aa no den Wojschbruuch as-pi-bia (aso wia mia)
wo a a gean akzeptiade Oagnbezoachung iis, und wo da Schdoiz vo de Leid auf eana
oide Kujdua aufkimmd.

Noch n Tyrolla Hans – an esdreichischa Germanist – hod da Naam „Lusern“ an
ladeĩnischn Uaschbrung. Seina Analyse vo fenezianischne Uakunddn noch is da Ordd
oiwei ois „Liserna“ bezoachnet worn (de zwoode Suim bedound). Z Ladinisch hoassd
lize (oda wejsch lisico) heĩ oda heĩa Bodm wiara z Lusern a iis (a des boarische
lizum kand damid zammhenga wei s Koud a de Berg drom ee oiwei loame und heĩ is,
bojs naas wead, und a de Bedounung auf da zwodn Sujm passad mid den zam).

Zo da sejm Lauddung liserna gibts aa no a Erglärung wo aufs Kejdische zruggegäd:
Lis Erna dad do 'Jooch' oda 'Pass' hoassn.

Heĩd hoassd 'slusar no in da fenediga Mundart 'Scheina' oda 'Schdrojn' wos
zwengs da scheena Log auf da houchn Sunnaleiddn und am Weda a guad bassd

D oidn Luserna kennan oiwej no den Flurnam „Laas“ oda „Las“ fir des Eck wo da
Koasajagersteig owegäd. Und es hoassd a das d Leid friaras Laasern oda Lasern
gsogd hom.



https://bar.wikipedia.org/wiki/Limp_Bizkit

Limp Bizkit (limp biscut, limpbizkit, auf deitsch hoaßts sovü wia kloans, woachs
Brod (oda Keks)) is a US-amerikanische Nu Metal und Rapcore Band. Se is oane vo
de kommerziell eafoigreichstn Bands vom Crossover. De Band bestehd deazeid ausm
Front Sänga Fred Durst, an John Otto, an Sam Rivers, an Wes Borland und an DJ
Lethal. Limp Bizkit hod in da USA alloa 17 millionen und wödweid mea wia 50
millionen Oibn vakauft.

Die Band is 1994 in Jacksonville, Florida (USA) gründt worn. Damois hod de Band
eascht 3 Mitglieda ghobt: An Fred Durst, an Bassistn Sam Rivers und an Rivers
sei Cousin, da John Otto am Schlogzeig. Olladings hamse damois nu ned gwusst wia
sa se nena soitn. Do is da Zuafoi dazuakema: A Freind vom Durst hod amoi gsogt,
sei Hirn fühd se au wia a „limp biscuit“ (Ledschada Keks). Oiso is aus „biscuit“
zeascht „biscut“ und midn Einstieg vom Wes Borlands zu „Bizkit“ worn. So is
damois da Naum entstaundn.

Eana am 1. Juli 1997 vaeffntlichts Debütoibum Three Dollar Bill, Y'All hod se
bis jiatzt 6 Millionen moi vakauft. S'zweite, 1999 vaeffntlichte Oibum
Significant Other is zu an nu greßan Vakaufseafoig woan wias Debutoibum. Mid ana
storkn Untastützung vom KoRn-Sänga Jonathan Davis, an Wu-Tang Clan sei Method
Man und an Stone Temple Pilots-Sänga Scott Weiland hod se des Oibum alloa in da
easchtn Wocha 684.000 vakaufd und hod Limp Bizkit damois in de easchte Liga vo
de Metalband brocht. Fian 4. Juli 2000 is daun des neiche Olbum midn Naum
Limpdependence aukündigt woan. Unta an großn Eafoigsdruck hod de Band aun de
neichn Songs gorweit. Da Eafoigswille hod dazua gfiaht, dass da Release-Termin
aufn 16. Oktoba 2000 vaschom woan is und des Olbum auf Chocolate Starfish and
the Hot Dog Flavored Water umgnennt woan is. Limp Bizkit ham olle bsiherign
Vakaufsrekorde mid 1.054.511 vakaufte Oibn in da easchtn Wocha üwabotn.
Gleichzeitig hod de Gruppn wieda augfaungt zum tourn.

Auf da Anger Management Tour hams mid Eminem, Papa Roach und an DMX gspüüd.
Direkt im Oschluss hams de Pacific Rim Tour, eana easchte Wödtournee ois
Headliner in Japan, Neuseelaund und Australien ghobt. Bei an Konzeat am 26.
Jenna 2001 in Australien hods an tragischn Todesfoi duach a fuchzehn jaarigs
Diandl des an Herzonfoi griagt hod und gstoam is gem. Se ham owa trotz da
offnkundig geeissatn Traua („really nothing can describe the sadness and anguish
we are feeling“, af boarisch: „Wirkli nix ko de Traua beschreim, de ma
empfindn“) üwa den Voafoi, mid eanara 'Anger Management Tour weidagmochd. Gigs
in Deitschlaund und in Ialaund san weng ana Rücknvaletzung vom Fred Durst
abgsogt woan.

Fia 2001 is de Vaeffntlichung vo an neichn Oibum, Limp Remizkit aukündigt woan,
des nei gmischte – owa bekaunte – Songs drin hom soidad. Im Heabst/Winta 2001 is
dauns Oibum untam Naum New Old Songs aufn Moakt kema. Vor da Vaeffntlichung vom
neichn Oibum is daun owa da Gittarnspüla Wes Borland bei Limp Bizkit ausgstiegn.
Da Borland hod min Musiksenda MTV damois üwa sein Ausstieg gmant, dass a bei LB
neta nu wengan Göd midgmochd häd, owa weis eam umd Musi gaunga is hod a mid
Kollegn aus seina Zweitbänd Big Dumb Face de Bänd Eat The Day gründt, de se owa
boid wieda aufgleßt hod, weis koan Sänga gfundn ham.

Limp Bizkit hamse deswegn an neichn Gitarristn suacha miassn. De Fans haum da
„Tour“ Put Your Guitar Where Your Mouth Is de Chance griagt, se in ana
60-sekündign Session z'beweisn. Wia de Tour am 11. Feba 2002 in Los Angeles
aufghead hod, hams imma nu koan Easozt fian Wes Borland gfundn. Wei de
Produktion vum viatn Oibum boid draukema is, ham da Durst und da Rivers
entschlossn zeascht söwa de Gitarrnparts z'mocha. Bei a boa Songs is de Gitarr
vom Mitproduzentn und Sound-Engineer Elvis Baskette eigspüüd woan. Kuaz voam End
vo de Aufnauhmen zu Results May Vary is da Ex-Snot Mike Smith, dea a Nu Metal
erfohrena Musiker wor ind Band eigstiegn. In da Mittn vo 2002 hod se da Fred
Durst wieda gmödt. Da Fred häd woin, dass da Wes zruckkimmt. Auf des auffe hoda
dem sei E-Mail-Adressn bekaunt gem. Da Wes Borland hod darauf gsogt, dass a de
Mailüwaschriftn gleesn hod und se aussagstöd hod dass 75% geng a Comeback gwen
san.

Am 16. Septemba 2003 is mid „Eat You Alive“ de easchte Singl vo „Results May
Vary“, des wos a Wocha späda ind'Gschäfta kema is easchienen. De zweite Singl is
des The Who Cover „Behind Blue Eyes“, des a gleichzeitig ois Soundtrack fian Füm
„Gothika“ gnumma woan is kema. „Behind Blue Eyes“ wor da chartmäßig gräßte
Eafoig fia Limp Bizkit in Eiropa, unta aundam hod dea Song Plotz zwoa in de
deitschn bzw. Plotz drei in de estarraischischn Singlecharts earreichd. De
Hauptroin im dazuagherign Musikvideo hod de Halle Berry gspüd, de ma doatn min
Fred Durst gsägn hod. Vom 1. Juni bis zum 10. August 2004 san Limp Bizkit ois
Support gemeinsaum mid Mudvayne, de Deftones, Linkin Park und und Metallica aufd
Summer Sanitarium Tour gaunga. Im Herbst hods daun de Back To Basics Tour
gemeinsaum mid Korn gem. Vom Feba bis zum Aprü 2004 worn Limp Bizkit in Eiropa
auf da Tour.

Am 13. August 2004 is da oide Limp-Bizkit-Gitarrist Wes Borland wieda ind Bänd
zruckghoid woan. Es hod owa schau länga Gerüchte gem, dass de Band fia a neichs
Oibum probn woit, wofias daun a am 13. August 2004 a offizielle Bestätigung vo
Limp Bizkit gem hod. Mitanaund hod de oide Besetzung de Aufnauhmen fia The
Unquestionable Truth (Part I) augfaungt. Ãfaung 2005 hod se da Schlogzeiga John
Otto weng seine Drognprobleme söbst in a Reha-Klinik glegt. Fia eam is da Samy
Siegler am Schlogzeig eigsprunga. De Vaeffntlichung vo The Unquestionable Truth
(Part I) is ohne a jegliche Medienuntastützung eafoigt und es is koa Single
vaeffntlichd woan. Gmessn aun de Vakaufszoin vo Chocolate Starfish And The Hot
Dog Flavored Water wor The Unquestionable Truth (Part I) a Flop. Des Oibum hod
se in da easchtn Wocha neta uma 250.000 Mal vakauft.

Ende 2005 is des Greatest-Hits-Album Greatest Hitz vaeffetlichd woan, des näm de
bekauntestn und eafoigreichstn Liadln vo da Band a den ois Singl vaeffntlichtn
Song „Home Sweet Home/Bittersweet Symphony“ enthoit, dea a Mischung (Mash-Up)
zwischn an Mötley Crüe eanan „Home Sweet Home“ und The Verves „Bitter Sweet
Symphony“ is. emfois gibts auf dera CD zwoa aundere Tracks, de „Why“ und „Lean
On Me“ hoassn, und aus da Results-may-Vary-Zeit keman. Gleichzeitig is a de DVD
„Greatest Videoz“ vaeffntlicht woan, auf deas vü Musikvideos zu de easchienanen
Singles gibd. Des Oibum bzw. de DVD is vo da Plottnfiama gfoadat und ned vo Limp
Bizkit söwa.

Da Gitarrist Wes Borland hod 2005 beschlossn, se da Band „Black Light Burns“ ois
Leadsänga auzschliassn, de aus bekaunte Mitglieda vo aundare Bands bestähd: (Wes
Borland (Limp Bizkit), Danny Lohner (Nine Inch Nails), Drummer Josh Freese (A
Perfect Circle) und da Keyboarda Josh Eustis (Telefon Tel Aviv)). Es is zu
Gerüchtn kema, noch denen da Wes de Band Limp Bizkit wieda valossn häd, wei
sowoi sei neiche Band owa a Limp Bizkit 2006 auf Tour gaunga wan. Gründe dafia
worn, dass mid da Zeid ruahiga um Limp Bizkit woan is, und de Bändmitglieda koan
engen Kontakt zuanaunda ghobt ham.

Ois Reaktion auf a Intaview min Wes Borland im März 2006, in dem a de Auflösung
vo Limp Bizkit vakündt hod, hod da Fred Durst gsogt, dass Limp Bizkit se ned
aufgleßt hod, sundan aun an neichn Sound órweit und dass LB gród an Ersotz fian
Wes Borland suachn. Seidn End vom Streit zwischn an Wes Borland und an Fred
Durst, hod da Fred a poor ned vaeffntlichte Songs ins MySpace-Poatal gstöd. U.a
hoda When it Rains (zu koana Albumzeid), Crack Addict, Relentless, Cowgirls from
Hell, Masterbation, Press Your Luck, Fool's Game, Poison Ivy (olle aus da
„Results May Vary“-Zeid), Until the End, Unacceptableinterlude, Space Invader
und Say Something Sayable iwa sei MySpace-Seitn vaeffndlicht, um „de Wortezeid
aufs neiche Oibum z'vakiazn“.

Im Jenna 2009 hod de Band daun auf eanara offizielln Homepage a neichs Büdl
vaeffntlicht, duach des san neiche Spekulationen üwa a boidigs Comeback aufkema
limpbizkit.com.

Kuaz drauf is bekauntgem woan, dass meglichaweis a neichs Studioalbum kimmt,
wahrscheinlich wor The Unquestionable Truth (Part 2).

Ãfang Feba daun, ham Limp Bizkit eana Teilnahme bei de zwoa Deitschn Mainstream
Rock Festivals Rock Am Ring und Rock Im Park 2009 zuagsogt ghobt.

Am 12. Feba 2009 ham Limp Bizkit in eanam Blog Eitrog bekaunt gem, dass in da
Zukunft wida in da Originalbesetzung aufspün. Aus dem Eitrog losst se entnehma,
dass nem de schau bekaunten Auftritt bei Rock am Ring und Rock im Park im
Friajohr a Wöd-Tournee, de Unicorns n'Rainbow Tour, mid zoihreiche
Headliner-Auftrittn auf greßane Festivals, u. a as Download Festival in
Großbritanien, Rock am Ring/Rock im Park in Deitschlaund und an Nova Rock in
estarreich gibt sowia a neichs Oibum pland is.

Da Borland Wes hod de foignde Nochricht bestätigt: „We decided we were more
disgusted and bored with the state of heavy popular music than we were with each
other. Regardless of where our separate paths have taken us, we recognize there
is a powerful and unique energy with this particular group of people we have not
found anywhere else. This is why Limp Bizkit is back.“



https://bar.wikipedia.org/wiki/Kren

Kren, Kree oda Gree (engl.: horseradish, dt.: Meerrettich, lat.: Armoracia
rusticana), is de Wuazn vom Krenpflanzl, de wo ois Gmias, Gwiaz und Heijmiddl
vawendt werd.

Des Woat Kren kimmt aus'm slawischn Sprochraum: beispuisweis tschechisch: křen,
russisch: chren; krowodisch: hren. In Wean sogt ma des aa zu wem, dea ausgnutzt
werd.

D Hoamat vom Kren is urspringli Sidosteiropa. In da oidremischn Heijkunde und
Kuche hod a scho a Roin gschpuit. Da Cato hod se nämli in sei Schriftn ausfiahli
mid'm Obaun vom Kren befosst. Aa in Pompeji ko ma Krenwuazn af de Wondmosaik
dakenna.

Scho um's Joar 1000 n. Kr. is da Kren in de Klostageatn in Middleiropa und aa in
Bayern aftaucht. Schriftli eawähnt hod'n zum Beispui de Hildegard vo Bingen
(1098-1179) in iam Kraitabiachal. Ma hod'n z'eascht ois a Heijmiddl vawendt,
eascht spoda is'a aa in da Kuche gnutzt worn. Wuid kimmt da Kren heid no in
Ostrussland und da Ukraine voa.

Da Kren is a Kreizbliadlagwachs und hod, ähnli wia da Radi (mid dem'a vawondt
is), a uma 20 bis 60 cm longe Wuazl (Rhizom), und's Greazeig wead bis zu 1,20
Meta houch. Sei Bliatn san weiß. De Wuazl is ned so glott wia beim Radi und gejb
bis hejbraun, wenns gwoschn is, as Fleisch soit gleichmäßig weiß sei.

Sei rassn Gschmo hod'a vo de Senföj, de wo se beim Schnein oda Reim aus'm
Sinigrin und Gluconasturtiin buidn. De Öj san leicht flichtig und deszweng
treibt's oan scho beim Vaoabatn de Träna in de Aung. De Senfglycosid mochn an
Gschmo recht rass, doss oft beim easchtn Bissn de Scheafn in d'Nosn afeziagt. Da
Gschmo is gonz oagn und hod nix mid'm naxtn Vawondtn, am Radi, zdoan außa vo da
Rassn, de owa beim letztan meistns vui, vui gringa ausfoit. De Scheafn aa ko ma
a weng bremsn, wann ma a Stickl Opfe mid einereim duat oda Preislbeern
untamischt.

De Haptowendung deafat awa de griemne Foam sei. Frisch griem: pur, zu Soßn und
Majoneesn, gschlongna Rahm, Butta oda im Sembf. Ma reicht in griemna Kren gern
zu koidm Rindfleisch (zum Beispui am Roastbeef oda am Dellafleisch), [koidn
Brodn zum (graichadn) Fiisch, Wiascht, horte Oa. Aa zu Salotsoßn gibt ma in
griemna Kren dazua.

Da Kren wead frisch vo Septemba bis Aprui ois Wuazl am Gmiasstandl oda in guade
Feinkostgschäft/Supamärkt ghondlt. Doss'a se länga hoit, wead'a in feichte
Diacha oda in feichtn Sand eihgschlong. Hapthondlsfoam is in da griemna Foam in
Glasl oda Tubn. Es git aa no an japanischn Kren Wasabi (Wasabia japonica syn.
Eutrema japonica), dea grea is, awa se ned vom Gschmock untascheidt.

Haptsächli wead in Deitschland da Kren in Frangn, bei Rastatt, Hamburg,
Braunschweig und voa oim in Berlin (im Spreewoid) obaut. In Estreich is Wean
oans vo de Haptobaugebiet. Wei da Vabrauch grässa is ois wia d Produktion, kimmt
a Groußtei vom Kren middlawei aus Sidosteiropa.



https://bar.wikipedia.org/wiki/Komet

A Komet (von griachisch kométes Hoarstean, bgleitet vo kómē Hapthoor) oda
Schwoafstean is a kloana Himmeskeapa, wo zumindest zeitweis vo oana Gashuin
umgebm is und an Gasschwoaf hod.

De neblige Huin, wo an Kean vo am Kometn umgibt, nennt ma Koma. De ko bis zu 2,7
Muilliona km eareichn. An Kometnkean und s Koma hoasst Kopf vom Kometn. Des
affelligstn Kennzeichn vo am Kometn is owa da Schwoaf, wo bis zu 100 Muilliona
Kilometan wean ko. Koma und Schwoaf wean duach Ausgasen afgrund vo da Strohlung
vo da Sun vauasocht. Des bedeit, dass Kometn de af iara Umlaffboh z weit vo da
Sun wegga kema, eanan Schwoaf und eana Koma zeitweis valian.

Seit Joartausendn hod de Menschheit des Aftauchn vo Kometn ois schlechts
Vorzeichen gsegn. Unglick, Kriag, Katastrophn san do eineintapretiat woan.
Sejbst Astronomen wia Johannes Kepler hom Kometn no ois bees Vorzeichn gsegn.
Eascht 1682 mit dena Entdeckunga vom Edmund Haley hod se de Fuacht vor Kometn a
wengal glegt. Es gibt owa Esoterika und Sektn, de wo bis heit dena Kometn a
unheilige Wiakung zuaschreibm.



https://bar.wikipedia.org/wiki/K%C3%A4rnten

Karntn (amtli: Kärnten, slowenisch: Koroška) is s siadlichste Bundesland in
Estareich. D Hauptstod is Klognfurt. De boarischn Dialekte, de wos in Karntn
gredt wean, nennt ma Karntnarisch und de ghearn zua d siidboarischn Dialekte.

Es wiad ognomma, doss da Nom Karntn (Karantanien) ausm Kejtischn (Norische
Sproch) kump.

Entweda vu carant = Froind, Vawandta, d.h. dann „Land vu de Befroindetn“ (vu de
kejtischn Norika). Oda vu karanto = „Stoa, Föls“ (vgl. Karawanken)

Des olte slowenische Korotan hod de sölbe Wuazl, davo kump des heitige
slowenische Koroška.

Karntn grenzt im Westn an Osttirol, im Nordwestn on Soizbuarg, im Nordostn on de
Steiarmoak, im Siidn on Slowenien und on de italienischn Regionen Friaul und
Venezien.

Scho in da Antike hods aufm Gebiet vum heitign Karntn mit Noricum an kejtischn
Stoot gebm. Vun da norischn Sproch seind no zwa Inschriftn daholtn. Spoda is do
draus de remische Provinz Regnum Noricum wuan. Um 600 seind de Rema von de Slawn
vatriebm wuan, de wos an Stoot Karantanien grindt hom.

743 kimp Karantanien unta de Herrschoft vu de Frankn. 976 hot da Kaiser Otto II.
de Personalunion mit de Baiern aufglosn, Karntn is a Herzogdum wuan - nebs de
oltn Stommesherzogtiama Bayern, Schwobm, Frankn und Sachsn. 1120 stermt de
Eppensteiner aus, es kump zua da Trennung vun da Steiamoak. 1335 weat Karntn
habsburgisch und mit Österreich, da Steiarmoak und Krain vaeinigt und bleip ols
Kronland bis 1918 bei Österreich. Danoch is es zan Obwehrkompf gegn de Truppn
vum Kenigreich von de Serben, Kroatn und Slowena (SHS-Staat oda aa Jugoslawien
gnonnt) keman. Im Friedensvatrog vo St. Germain is des Kanaltol Italien, des
Mießtal, Unterdrauburg und de Gemeindn Seelond Jugoslawien (hait Slowenien)
zuagschlogn wuan. Nach'm Onschluss von Östarreich ons Teitsche Reich is no im
Oktober 1938 Osttirol an den Gau Karntn ongegliedert wuan. Am End vom Zweitn
Wöltkriag is Karntn vun britische Truppn bsetzt wuan. 1945 bis 1989 hot de SPÖ
in Londeshauptmaun gstöllt, danoch is da Jörg Haider vun da FPÖ zum
Londeshauptmonn gwöhlt wuadn.

Karntn hod Schriftstöla vo Wöltgöltung aussabrocht, u.a. d Ingeborg Bachmann und
an Peter Handke.



https://bar.wikipedia.org/wiki/Joseph_Haydn

Franz Joseph Haydn (meistns nua Joseph Haydn gnennt, * 31. Mäeaz oder 1. April.
Aprü 1732 in Rohrau, Niedaöstareich; † 31. Mai 1809 in Wean) woa a
österreichischa Komponist und fiarenda Vatreta vo da Weana Klassik.

In greßtn Teu vo seina Laufbaun hod da Haydn ois Hofmusika am Laundsitz vo da
Famülie Eszterházy vabrocht, wora da Leita vom Orchester und vo da Oper woa.

1797 hod da Haydn fian Kaiser Franz II. des Liad „Gott, erhalte den Kaiser!“
(nochn krowodischn Voiksliad „Vjutro rano se ja stanem“) komponiat, mitn Text
vom Lorenz Leopold Haschka. 1841 hod da August Heinrich Hoffmann aus
Fallersleben an neien Text dazua gschriem. De dritte Strophn is heit de
Nationalhymne vo da Bundesrepublik Deitschland.

Sie sind dem Grafen Erdödy gewidmet und werden daher auch als „Erdődy-Quartette“
bezeichnet. Wie bereits in der vorangegangenen Gruppe sind diese Quartette nicht
mehr nur für einen kleinen Zuhörerkreis geschrieben, sondern für den
Konzertsaal. In der Gruppe findet man das bekannteste Streichquartett Haydns:
das „Kaiserquartett“ mit den Variationen über „Gott erhalte Franz, den Kaiser“,
die Österreichische Kaiserhymne und das spätere Deutschlandlied.



https://bar.wikipedia.org/wiki/Johann_Nestroy

Johann Nepomuk Eduard Ambrosius Nestroy (* 7. Dezemba 1801 in Wean; † 25. Mai
1862 in Graz) woa'r a östareichischa Schauspüla, Sänga, Dramatika und Satirika.
Da Nestroy güt ois da “östareichische Shakespeare”. Sei Weak is bis heit da
Gipfe vaum Oid-Weana Voikstheata. Vaum Biedermeier iwan Vormärz bis zua
Revoluteaun und aa no danåch håt a des Weana Theataleb'n dominiat.

Noch'n Gymnasium und an aug'faungt'n Jusstudium håt se da Nestroy 1822 liaba a
Karrier' ois Sänga (Bassist) ausg'suacht. A Zeit'l woa'r a in Amsterdam, nocha
im Brünn und daunn in Graz und Preßburg aungaschiert. Da Direkta Johann August
Stöger (1791–1861) håt daumois nämli net nua des Städtische Schauspielhaus Graz,
sundan z'gleich aa des Preßburger Theata g'füaht. In Graz håt da Nestroy aum
23. Mai 1826 ois Figaro im Barbier von Sevilla debütiat. Weidare Roi'n in Opern,
owa aa ernste Sprechroi'n, wia da Walter Fürst in Wilhelm Tell, da Lionel in Die
Jungfrau von Orleans, da Sir Paulet in Maria Stuart, da Geist im Hamlet und aa
in Stückl'n vom Ferdinand Raimund und vom Franz Grillparzer woa'n große Erfoig'
füa eahm. Durt håt ea daunn imma meahr net nur g'sunga, sundern aa ois komischa
Schauspüla und Poss'nschreiba au'g'faungt.Von 1828 au is ea zwisch'n dene Bühnan
von Graz und Preßburg hin und herg'wexlt und im März 1831 håt a sein Vertrag
mit'n Direkta Stöger beendet. Iwa Lemberg is ea endli nåch Wean kumma und zwoa
ins Theater an der Wean unter'm bekaunnt'n Direkta Carl Carl. Durt håt ea daunn
au'gfaungt, imma wieda eigene Stückl'n z'schreib'n, wos a scho in Graz
g'schehg'n is.

Vo 1854 bis 1860 woa'r ea, weul da Direkta Carl g'sturb'n is, söwa Direkta von
Leopoldstädter Theater, des wos aa in Carl g'hört g'håbt håt. Seine letzt'n
Jahrl'n håt da Nestroy nocha in Graz vabrocht, wo ea se 1859 a Haus kauft håt.
Ea håt sein letzt'n Auftritt auf ana Weana Bühne aum Treumann-Theata g'håbt, des
wås sein ehemålich'n Kolleg'n Karl Treumann g'heat håt, weniche Maunat' vua sein
Tod in da Poss'n Unverhofft aum 25. Mai 1862.Und aum 29 Aprül 1862 is ea in Graz
's letzte Moi auf da Bühne g'staund'n.

De Wilhelmine Nespiesni (* 1804 in Wean; † 1870 eb'ndurt'n) håt da Nestroy
kennag'lernt, wia ea 22 Jahrln oid woa – sie is daumois 19 g'wes'n. G'heirat't
haum's aum 7. Septemba 1823, daunn san's olle zwaa nåch Amsterdam g'foahr'n und
durt is aum 22. Aprül 1824 eahna Bua Gustav auf d'Wölt kumma. Nocha san's olle
drei nåch Brünn und weida nåch Graz zog'n. Durt is da Wilhelmie oba boid
laungweulich wur'n und sie håt 1827 a Gspusi mit'n Gråf'n Adalbert Batthyány
au'g'faungt und is mit eahm durchgaunga. Ihr'n Buam håt's beim Vodan låss'n.
Erscht 1845 håt se da Nestroy von ihra scheid'n låss'n kenna, weul daumois de
Vuaschrift'n so streng g'wes'n san. Owa no amoi heirat'n håt a sei Leb'n laung
nimma düaf'n.

Und drum håt ea de Sängarin Marie Weiler, de wos ea 1828 kenna g'lernt håt, nia
heirat'n kenna. Sie woar a g'staunden's Frau'nzimma und håt eahm und in Buam
unhamli' gern g'håbt. Da Nestroy håt's zwoa aa gern g'håbt, håt ihr aa imma
wieda Roi'n in seine Stückl'n eineg'schrieb'n, owa betrog'n håt ea's trotzdem
sei Leb'n laung. Mit ihr hot ea no zwaa Kinda g'hobt, in Carl und de Marie, und
se woar a guate Mutta zu olle drei und fia'r eahm sei greßte Hülf ollaweul. Drum
håt ea's aa in sein' Testament ois Universeuleabin ei'g'setzt.

Owa wia g'sogt, ea woar a Fremdgänga und håt a G'spusi nåch'n aundan aum Theata
g'hobt, weul eahm de Kolleginna nua so zuag'flog'n san. De Eleonore Condorussi
woa'r ane davau, då håt de Marie Weiler durchg'setzt, dass ea fia se kane
Hauptroi'n mea g'schrieb'n håt, ois wia vurher. A aundare woa ie Karoline Käfer,
mit dera håt ea sogoa a eigene Wohnung g'hobt. Owa wia eahm de Marie g'sågt håt,
se låsst eahm in Stich, is ea glei' vanünftich wua'n und klaalaut wieda
haamkumma. Ois Vasöhnungsg'schenk håt ea ihra de allaniche Verwoitung vom
Leopoldstädter Theater üwaloss'n.

Den Johann Nestroy sei Leich haum's z'erscht von Graz noch Wean bråcht und aum
Wahringa Friedhof beståttet. Wia's daunn den Leichnaum vom Nestroy 1890 in a
Ehr'ngråb aum Weana Zenträfriedhof eineg'legt haum, is sei Marie zwoa mit eahm
beståttet wua'n, owa aum Gråbstan hot's net drauf steh'n dürf'n. Erscht 2004,
oiso mea ois 100 Jahrl'n späta, haum's endli aa iah'n Nauman auf'n Stan
draufg'schrieb'n.

Da Nestroy is net afoch bloß a „Weana Dialektdichter“ g'wes'n. Genau g'sehg'n
san seine Text' im Originäul – in de neucharen Fåssungan kaunn ma des z'weg'n da
„Vaweanerung“ fåst nimma g'spüa'n – aus an Mischmach von Hochdeitsch,
Umgangssproch' und Mundoat, wobei b'sundas de Neologismen (neiche
Wuat-Eafindungan), de rhetorisch'n Figua'n und de sprechend'n Nauman typisch
füa'n Nestroy san.



https://bar.wikipedia.org/wiki/Isl%C3%A4ndisch

Isländisch (isländisch: íslenska) is a Sproch ausm germanischn Zweig vo da
indogermanischn Sprochfamij. Se is de in Island de Amtssproch. Derzeit wead
Isländisch vo rund 300.000 Menschn gred.

Des Isländische hodse (zamma mitm Färöischn) in de letztn tausnd Joahr im
Bereich vo da Formenlehre (Morphologie) kaam vaändat und is so am Oidnordischn
no am ähnlichstn.

Bis zum heitign Dog wead in Island drauf gachtet, dass meglichst wenig
Fremdweata vawendt wean. Neie Begriffe wean in da Regl ausm vorhandanen
Wortschotz prägt. As Wort fia „Computer”, tölva, is aus de Begriffe tala, „Zoi”,
und völva, „Wohrsogarin, Seharin” zammagsetzt woan. Da Begriff fia „Aids”,
alnæmi, is aus al-, „all-”, und næmi, „Empfindlichkeit”, buidt worn. Trotzdem
gibts natiali a gräßare Ozoi vo ejtan Lehnweatan wia hótel („Hotel”) oda prestur
(„Priesta”) und a imma stäakare Flut vo Anglizismen seit de 1950a Joar. Seit
1964 gibts deshoib in Island a eigans Komitee, wo fia neimodische Begriffe rein
isländische Weata findt.

De unmarkiate Woatstejung im Isländischn is Subjekt – Prädikat – Objekt (SPO) so
wia im Deitschn, olladings aa im Nemsotz (währnd im Deitschn do as Prädikat am
Sotzend stähd). Isländisch is oiso a klassische V2-Sproch. Im foigndn a Beispui:



https://bar.wikipedia.org/wiki/Innschbruck

Innschbruck (Tirolerisch: Innschpruckh, Schprugg Hoachdeitsch: Innsbruck) isch
die Haptstod vom eschterreichischn Bundesland Tirol im Inntoul an da
Alpn-Transit-Streckn noch Sidtiroul (Italien). Da Name kimpp vo Inn und Bruggn
oda (Bruckn ibern Inn). Innschbruck isch mit zircka 127.000 Einwouner (2015)
noch Wean, Graz, Linz und Soizburg de fümfgräschde Stadtt in Eschterreich, im
Bollungsraum lebm zircka 190.000 Leit, dazua kemmen no fascht 30.000 Studentn de
a fascht des ganze Joa (außa Somma und Semeschterferien) in Innschbruck lebn.

Die Stadtt isch eingrenzt vo da Nordkettn vom Karwendlgebirg im Nordn und vo die
Tuxer Voralpm (Patschakofel) im Siadn. Weschtlich vo Innschbruck (Kematn) wead
es Inntoul vo da vorglougertn Martinswond in a weschtlichs (Ouber-) und a
eschtlichs (Unterinntoul) getrennt.

Zum Stadttgebiat gheat nebm im bebautn Toulbodn aa no a Toal vo da Nordkettn vom
Kloanen Soulstoan (2.637 m) bis zircka da Rumer Spitz (2.454 m) und es dahinter
glegene Samertoul (des wos vom Glosboch durchfloss wead, der wos in die Isar
münden tuat) mit da Meslalm und am Toal vo da Gleiersch-Halltoul-Kettn (die
2.641 m hoche Westliche Praxmarerkarspitz isch do da hechte Bunkt vom
Stadttgebiet). Des Gebiet isch aufm Fohrweg nur vo Scharnitz her zum darreichn.
Die Ausdeenung vo Wescht noch Oscht dastreckt sich iber an groassn Teil vom
Inntoul.

Im Siadn dehnt sich es Stadttgebiet iber an Toal vom siadeschtlichn Mittlgebirg
bis zin Ouhong vom Patscherkofl (Kofl) (2.246 m) der wos oba nimma ganz
dazuakheat.

Innschbruck isch weithin bekånnt als Schportstådt. Oanaseits isch in Innschbruck
scho zwoa mol die Olympiad gwesn (1964, 1976) ondererseits gibts in da Umgebung,
und mitn Kofl und da Nordkettn sogar in da Stådt selba, a haufn Skigebiet.

Da Tirola Traditionsvarein schlechthin isch da FC Wacker Innsbruck. Derzeit in
da öschtareichischn Bundesliga. Isch scho 10-moi Meischta und 7-moi Pokalsiega
woan, damit sans da erfoigreichschte Verein außahoib vo Wean. Ea isch 1913 grind
woan und 2002 in Konkurs gonga, domois ois "FC Tirol Innsbruck", deswegn
eigentlich 2002 nei grind, woan owa des is lei wos Formales. Da Verein spuit im
Tivoli Stadion Tirol.



https://bar.wikipedia.org/wiki/Illinois

Illinois is a US-amerikanischa Bundesstoot. Er liagt im mittlan Westn und grenzt
im Nordostn anan Michigansee. Da Nam kummt ausm Algonkin und am Franzesischn und
moant as Vuik vo de Illiniwek, de friaha des Land bewohnt ham. Unta andam
befindt se de Millionenstod Chicago in Illinois. Da offizielle Beinam vo
Illinois is "Land of Lincoln" - am Lincoln sei Land; 1830 is da Abraham Lincoln
(16. US-President) auf Illinois zong.

Da Mississippi River bildt im Westn d'Grenz zu de Stootn Iowa (im Nordwestn) und
Missouri (im Sidwestn). Im Siidostn ibanimmt da Ohio River d'Roll zu Kentucky.
Nerdlich vo Illinois befindt se Wisconsin und im Ostn Indiana. Durch n Stoot
fließn da Illinois River und Kaskaskia River, de inn Mississippi mindn, sowia
Embarras River und Sangamon River, de im Wabash bzw. Illinois River eifließn. Im
Nordostn hod da Stoot a gmeinsame Grenz mit Michigan in da Mittn vom
Michigansee. Heachsta Punkt in Illinois is da Charles Mound im Jo Daviess County
(376 m). Da tiafste Punkt (85 m) is bei Cairo, wo Mississippi und Ohio
zsammnfließn.

Mit seim flachn Terrain werd Illinois stoak von da quadratischn Vamessung vom
Congressional Survey System prägt. D'Ausnahmn im Straßnvalauf und Feldgrenzn zum
regelmäßign Nord-Sid- und Ost-West-Musta bildn d'Eisenbahnen, und de zu eana
parallel valaufendn Fernstaßn.

Illinois hot 12.653.544 Einwohna (Stand: 2003), davo 67,8 % Weiße (darunta
19,6 % mit deitschn und 12,2 % mit irischn Vorfahrn), 15,1 % Afro-Amerikana,
12,3 % Hispanics, 3,4 % Asiatn, 0,2 % Indiana (uma 20.000). Ab de 1980er Joar is
a große Wejn Eiwandara ibawiegend aus Asien und Lateinamerika ins Land kumma,
zumeist nach Chicago. Dort lem etwa 950.000 polnischstämmige Einwohna, de bzw.
dera Vorfahrn in ana frian Eiwanderungswejn kumma san.

Zu de greaßtn stootlichn Hochschuin ghearn de drei Standorte vo da University of
Illinois, sowia dSouthern Illinois University, d 'Northern Illinois University,
d' Eastern Illinois University, d'Western Illinois University und d'Illinois
State University. De bkanntestn privatn Hochschuin in Illinois sand d'University
of Chicago und d'Northwestern University. Weitane Hochschuin sand in da Listn vo
de Universitätn in Illinois vazeichnt.

Städt, de an Kern vo ana Agglomeration buidn, sand rot kennzeichnet. D'ibrign
Städt ghean zur Metropolregion Chicago.

Vom 8. bis ins 13. Joarhundat war Illinois a Teil vo da hoch entwickeltn
Mississippi-Kuitua, unta andam mit da Siedlung Cahokia. Heit kenna hier
Higlgräba ogschaud wern, de UNESCO-Wödeabe han.

1673 san d'Franzosn Louis Joliet (Forscha) und Jacques Marquette
(Jesuitnmissionar) ins Land kumma und warn wooi d'easchtn Eropäa. 1712 is as
Land zur franzesischn Kolonie Louisiana kumma, doch Frankreich hod 1763 Illinois
ans Großbritannien abgem miassn. 1783, im Vatrog vo Paris, der an
Unabhängigkeitskriag vo de USA beendt hat, is des Gbiet an d'USA gfoin, die s
1787 ins Nordwestterritorium eigliadat hom. Ab 1800 Teil vom nei gschaffnen
"Indiana-Territory", hod Illinois 1809 a eigns Territorium griagt. Am 3. Dezemba
1818 is Illinois als 21. Bundesstoot in d'Union vo de USA afgenumma worn.

D'eachstn Siedlunga woan im Sidn, entlang de Fliss Mississippi River und Ohio
River. Kaskaskia (heit a Dorf mit nur 38 Einwohna, des afgrund vo Vaschiebungn
in da Bahn vom Mississippi etz afm westlichn Ufa is) woa d'easchte Haptstod.
1820, als d'Bsiedlung vom Stoot vorangschrittn is, is da zentrala glegne Ort
Vandalia Haptstod worn. 1837 is d'Haptstod wieda nach Nordn valegt worn, nach
Springfield, des nur 18 Meiln westli vom geografischn Mittlpunkt vom Bundesland
liagt. In da Zeit is da fruchtbare Präriebodn im mittlarn und nerdlicharn Breich
vom Stoot (Wisconsin-Gletscherphase) afgrund vo neie Entwicklungn in da
Drainage- und Pflugtechnik bsiedelt worn. Da gwonnne Black-Hawk-Krieg hod
emfalls, zsammn mit da Ankunft vo da Eisenbahn, zu ana schnelln Ausbreitung inn
restlichn Bundesstoot beitrong.

1836 hod da Bau vom Illinois-Michigan-Kanal ogfonga, der an Mississippi River
mit de Großen Seen (und iban Sankt-Lorenz-Strom aa mim Atlantischn Ozean)
vabundn hod. D'Illinois Central Railroad hod 1851 a Charta vom Landtag griagt,
de jede zwoate Quadratmeile links und rechts vo da gplantn Route da
Eisenbahngsellschaft ibaeignet hod, und aus dern Erlös as Kapital fian Bau vom
Schienenweg kumma soit. Se hod Cairo im Sidn mit Galena und Chicago im Nordn
vabundn. D'zwoa Zweiglinien san bei Centralia zsammnkumma.

Da Abraham Lincoln woa da Firmnanwoit fia d'Eisnbahn, nachdem er zuvor a
Wahlperiode fia d'Whig-Partei im Kongress (1847-48) gwesn woa. Nach am
erfolglosn Woikampf gegan Stephen A. Douglas um an Senatssitz vo Illinois 1858
hod er d'Woi zum Presidentn kurz vor Ausbruch vom Bürgerkrieg gwunna. Sei
Heimatstoot, in dem d'Sklaverei scho seit Etablierung vom Nordwestterritorium
1787 vabotn woa, is da Union treu bliem.

As reale Bruttoinlandsprodukt pro Kopf (englisch per capita real GDP) is im Joar
2005 bei 38.568 US-Dollar gleng (nationala Rangplatz: 13).

Illinois hod sehr fruchtbare Bödn, de ibawiegnd am Soja- und Gugaruzobau (Corn
Belt) gwidmet wern. Nembei wern andre Produkte, wia zum Beispui Woaz, Sorghum
oda Obst obaut. Im Sidn vom Land gibts Vorkommn vo Koin (eha woache Braunkohle
mit wenig Bitumn), sowie kloanare Reservn vo Erdgas und Erdöi.

Nem da Landwirtschafd spuit aa de Industrie a bdeitnde Roin; Illinois liagt im
Manufacturing Belt. Schweapunkt vo da industrielln Wirtschafd vom Stoot is
natirleChicago. Des hod da Dichta Carl Sandburg in seim Gdicht "Chicago"
vaewigt: "Hog Butcher for the World, Tool Maker, Stacker of Wheat, Player with
Railroads and the Nations Freight Handler; Stormy, husky, brawling, City of the
Big Shoulders". Afgrund vo da ginstign Vakeassituation, wo vui Eisenbahnroutn an
da Sidspitzn vom Michigansee zsammntreffn, hod si hier a große Schlacht- und
Lemsmittelvaarbeitungsindustrie entwickld. D'Wasserstraßenanbindung vo do ann
Mississippi River undn St.-Lorenz-Seeweg trang a zu da Roi ois Vakeasknotnpunkt
und Handelssitz bei (Chicago Board of Trade mit Rohstoffn und Termingschäftn,
sowia Sitz vo mehrane Einzlhandelskonzerne wia beispuisweis Sears und Bankn wia
zum Beispui Bank One). Im Sidn vo da Stod (an da Grenz zu Indiana bei Gary)
bstimmt d'Eisen- und Stahlindustrie an wirtschafdlichn Schwerpunkt.

Aa in de kloana Zentren vom Land gibts Industrie. De is zmeist eng mit da
Landwirtschafd vabundn, wia beispuisweis da Landmaschinenbau (John Deere hod in
Moline und Caterpillar in Peoria ihrn Sitz) sowia Agrarindustrie (Archer Daniels
Midland und A. E. Staley in Decatur stelln Sojaöl und Maissirup her). Da
wirtschafdliche Anteil vo Vawaoitung (in da Landeshaptstod Springfield),
Vasicharung (in Bloomington) und Informationstechnologie (in da Universitätsstod
Champaign) nimmt mit da wachsndn Bdeutung vo de Dienstleistungssektorn zua.



https://bar.wikipedia.org/wiki/Helsinki

Helsinki (finn.: [ˈhɛlsiŋki], schwed.: Helsingfors, [hɛlsɪŋˈfɔrs]) is de
Haptstod vo Finnland und da finnischn Landschaft Uusimaa. Es is mid 630.072
Eihwohna (Stond: 31. Meaz 2016) de gräßte Stod vo Finnland und buid as Zentrum
vo da „Haptstodregion“, vo am Ballungsraum mit rund 1,4 Milliona Eihwohna. De
Stod is as politische, wirtschofliche, geistige, wissnschoftliche und kuituareje
Zentrum vo Finnland. Helsinki hod 6,2 % 'schwedischsprochige Eihwohna und is
offiziej zwoasprochig.

Helsinki liegt im Sidn vo Finnland in da Landschaft Uusimaa an da Gstod vom
Finnischn Meeabusn gengiwa vo da estnischn Haptstod Tallinn.

Offiziej bestäd Helsinki aus 59 Stodtein (finn.: kaupunginosa), wo si in 137
Teigebiete (osa-alue) und 369 Kloagebiete (pienalue) untatein. Parallej dazua
gibts de Untateilung in ocht Groußbeziake (suurpiiri) und 34 Stodbeziake
(peruspiiri), de wo in de sejm Tei- und Kloagebiete untateit wean wia de
Stodtei. De praktische Bedeitung vo de Vawoitungseihheitn is owa begrenzt, de
Oitogsnama weichn vo de offiziejn oft ob.

1812 is Johan Albrecht Ehrenström af de Idee kema, de Haisablocks im Stodzentrum
emfois Nama z gem. De hom vo 1820 bis 1900 jeweis oan Tiar- oda Bleamanama,
z.B.: Kortteli 32 Dromedaari (schwedisch: Kvarteret 32 Dromedaren, deitsch:
Haisablock 32 Dromedar).



https://bar.wikipedia.org/wiki/Hamza

S'Hamza (arabisch: همزة‎, DMG Hamza, im Deitschn aa Hamsa gschrim; auf Peasisch
und Sprochn, denen eana Schrift si vum Peasischn oleitt, همزه‎ Hamze; im Urdu
ہمزہ‎) is a Schriftzeichn vum arabischn Alphabet, güit owa in da klassischn
Leahmeinung ned ois Buachstob. S'Hamza stehd im Arabischn fia'n
Köihkopfvaschlusslaud [ʔ] (wia im deitschn Woat beachte [bəˈʔaxtə]). In aundare
Sprochn, de s'Hamza aa vawendn, üwanimmds teuweis a aundane Funkzion.

S'Hamza gibts ned in zwoa oda via vaschiedene Schreibvariantn, wia de „echtn“
Buchstom vu da arabischn Schrift, sondan grundsätzli netta in ana isoliatn Foam.
Meistns wiad s'Hamza owa ned in dera isoliatn Grundfoam „auf da Linie“ gschrim
sondan üwa oda unta an Trägavokal (arabisch كرسيّ‎, DMG kursīy, „Sessl“). Im
Arabischn gibts s'Hamza üwa oda am Woataufaung aa unta am Alif (ا‎), üwa'm Waw
(و‎) oda üwa und in maunche Koranvariantn aa unta am Ya (ي‎), des daun ohne
Punktal gschrim wiad (ى‎). A Sondazeichn, in dem a Hamza quasi drin vasteckd is,
is s'Madda, des im heiting Arabisch netta üwa'm Alif steh kau, im Koran aa üwa'm
Ya und Waw. Wos fia a Schreibweis ma nemma muaß is genau festglegt. A Zeichn fia
a Hüifshamza is im Arabischn s'Wasla.

Aundare Zeichn, de in aundare Sprauchn mi'm Hamza zu ana Ligatua vabundn wean
kinan, san s'Ha im Peasischn und s'Tschoti He und s'Bari Ye vum Urdu. Ois
diakritischs Zeichn findt ma s'Hamza im Paschtunischn üwa'm Ḥa und im Ormuri
üwa'm Re. Im arabisch gschrimnen Kasachischn wiad a so gnaunntes „hochs Hamza“
zum Alif, Ya, Waw und U vawendt, im Kaschmirischn gibts nem am noamaln Hamza
zusätzli zum noamaln a wöinföamigs Hamza fia üwa und untas Alif.

In da Aufaungszeid vum arabischn Schriftsystem hods s'Hamza nu ned gem und
brauchd, weu dozumois s'Alif fia'n Köihkopfvaschlusslaud gschrim woan is. Des
hod si owa gändat; s'Alif is zusätzlich zum Zeichn fia a laungs „a“ woan und
damid ma s'launge „a“ wieda vum Köihkopfvaschlusslaud hod untascheidn kina, hod
ma augfaunga, bei am Köihkopfvaschlusslaud üwa a Alif a Hamza zsetzn, dem sei
Foam ma vum ʿAin (ع‎, da Buchstob fia'n stimmhoftn pharyngaln Frikativ) oogleit
hod. Mid da Zeid is des Zeichn daun aa isoliad und unta oda üwa aundare Zeichn
gschrim woan. Weu da Koran nu gschrim woan is, bevoa s'Hamza entstaundn is, und
weu a meglichst uasprüngliche und unvaföischte Wiedagob vum Koran a zentrala
Glaubmsinhoit vum Islam is, wiad im Koran s'Hamza aa heid nu gean aundas vawendt
wias im Hocharabischn valaungd wuat.

Mearare arabische Gelehrte moanan, dass s'Hamza da easchte Buchstob im arabischn
Alphabet is. In da klassischn Leahmeinung is des owa s'Alif, des si aus'm
phönizischn Alphabet obleitn lossd und damid öida wias Hamza is, des eascht noch
da Niedaschreibung vum Koran entstaundn is und des heid de Funkzion hod, de
friaha s'Alif ghobt hod. In dera klassischn Auffossung stehd s'Hamza sozusong
außahoib vum Alphabet, dafia bleibt de klassische Aufteilung in Sonnen- und
Mondbuchstom symmetrisch bei 14 zu 14, wos gean ois Zeichn vu da Peafekzion vum
arabischn Alphaber vastaundn wiad.

Nem da Grundfoam ء‎ gibts fias Hamza aa nu de Schreibweisn üwa'm und unta'm
Alif, üwa'm Ya ohne Punktal und üwa'm Waw. S'Madda üwa'm Alif (آ‎) is a
Sondafoam, de ma nimmd, wo sunst a Alif mid Hamza und a nockads Alif
hintaranaunda gschrim wean miassadn (stod أا‎ oiso), zwoa Alifs hintaranaunda
ealaubt d'arabische Schrift nämli ned. S'Wasla is a Hüifshamza, des ned imma
auszsprecha is, und imma üwa am Alif stehd (ٱ‎). A Trägabuchstob is zwoa a
wichtiga Hinweis fia'd korrekte Aussproch, söiwa ausgsprocha wiad da
Trägabuchstob owa ned, zum Beispüi steckt im ؤ‎ koa laungs „u“ und koa „w“ drin
– s'Waw deitt owa aun, dass a „u“-Laut in da Nähe is.

Wos bei de Alifs mid Hamza, Madda oda Wasla nu berücksichtigd wean muaß, is,
dass de Ligatua Lam-Alif (لا‎) aa in dem Foi vapflichtnd is (Eagebnis: لأ لإ لآ
لٱ‎). Außadem kau s'Hamza wia a jeda Konsonant duach s'Hüifszeichn Schadda
vadoppid wean.

S'Hamza ois Hamzat al-qatʿ / همزة القطع‎ / Hamzatu l-qaṭʿ /„Schnitt-Hamza“ is a
voiweatiga Konsonant, dea aa in Wuazln voakemma kau, zum Beispüi in قرأ‎ /
qaraʾa /„lesen“. A Hamza am End oda im Innan vu am Woat is imma so a Hamzatu
l-qatʿ, kau owa ois Madda und ois Hamza üwa'm Ya, Alif und Waw auftretn. Am
Woataufaung muaß ma s'Hamzatu l-qatʿ vum Hamzat al-wasl / همزة الوصل‎ / Hamzatu
l-waṣl /„Kopplungs-Hamza“ untascheidn. Kimmt s'Hamza am Woataufaung in da Wuazl
vum Woat voa oda stehds duat duach an Präfix oda Frogepartikl, daun iss in da
Regl a Hamzatu l-qatʿ. Weu s'Hamza am Woataufaung imma üwa oda unta am Alif
stehd, nennd ma de Konstrukzion aa Trennungsalif.

S'Hamzatu l-wasl wiad im Gengsotz vum Trennungsalif aa Vabindungsalif gnennd und
kimmd nua am Woataufaung voa. Gschrim wiad des ned ois Alif mid Hamza, sondan
mid Wasla (oda ohne, waun da Schreiba drauf vazicht). S'Hamzatu l-wasl braucht
ma, damid am Woataufaung ned mea wia a Mitlaud stehd, es is eigntli nix aundas
wia a Hüifsvokal: Im Arabischn deaf a Woat nämli nia mid mea wia oam Mitlaud
aufaunga und mid am Söibstlaud deaf a Woat owa aa ned aufaunga. In dem Foi wiad
am Woatbeginn a Köihkopfvaschlusslaud (Hamza) und a Hüifsvokal eigfügt. Des
Hüifshamza in da Aussproch wiad owa nua am Sotzaufaung oda noch ana Sprechpause
brauchd, da Hüifsvokal aa netta, waun s'vorige Woat auf an Mitlaud und ned auf
an Kuaz- oda Laungvokal aufhead. In Dhu l-faqar / ذو ٱلفقار‎‎ / Ḏū l-faqār
schreibt ma s'Hamzatu l-wasl zwoa, aussprecha tuad ma owa weda s'Hamza nu in
Hüifsvokal; in Schatt al-ʿArab / ‏شط ٱلعرب‎‎ / Šaṭṭ al-ʿArab wiad netta da
Hüifsvokal ausgsprocha.

Am Woataufaung stehd s'Hamza imma üwa oda unta am Alif oda ois Alif mid Madda.
Des güit aa, waun da eigntliche Woataufaung nimma da Aufaung vu ana Zeichnkettn
is (im Arabischn wean Präpositionen wia zum Beispüi bi- / بِ‎‎ /„in“ und da
Artikl al- ned ois eigenes Woat gschrim sondan ans nexte Woat aughängd).
Umgekeahd is aa zum song, dass a Alif am Woataufaung imma a Hamza/Madda oda
Wasla trong muaß – in da Praxis wiad s'Hamza am Woataufaung olladings efta aa
ausglossn, s'Wasla fost goa nia gschrim.

Is s'Hamza vu zwoa Söibstlaute umgem, schreibt mas üwa a Ya, waun oana vu de
zwoa Söibstlaute a „i“ is; sunst üwa a Waw, waun ana a vu de Söibstlaute a „u“
is und netta daun üwa a Alif, waun beide Söibstlaute a „a“ han. Zuasätzli owa
güit, dass ma bei de Foing āʾa, āʾā und ūʾa s'Hamza ohne Träga schreim muaß;
außadem güit zuasätzlich, dass ma a Alif mid Madda schreim muaß, waun sunst a
Alif mid Hamza drüwa und a Alif fia s'launge „a“ zsaumsteßadn.

Beim unbestimmtn Akkusativ güit fias Hamza am Woatend a Extraregl. Sunst muaß im
Arabischn a Fathatan, a Zeichn fia'n unbestimmtn Akkusativ, imma üwa am Alif,
des daun kan Lautweat hod, oda am Ta marbuta steh; bei am Hamza am Woatend
entfoid des lautlose Alif owa, waun am Woatend a Alif ois Hamzaträga stehd oda a
Hamza ohne Träga noch am Alif fia a laungs „a“. Stehd voa'm Hamza voa'm Alif mid
Fathatan a Ya, is s'Hamza üwa a Ya zum schreim.

Beim Umschreim vum Arabischn in'd Lateinschrift wiads Hamza am Woataufaung oft
goa ned wiedagem, weu ma im Deitschn sowieso an Stimmobsotz mocht, waun a Woat
mid am Söibstlaud aufaungd. Bei ana lockan Umschrift wiad a Apostroph (')
gschrim, bei Transliterationen wia bei da „DMG“ a „modifiziada rechta Hoibkroas“
(ʾ). Im Chat-Arabischn nimmd ma fias Hamza meistns an Zwoara (2). S'Hamzatu
l-wasl wiad bei da DMG entweda goa ned oda ois Apostroph (') umgschrim.

S'Peasische kennd s'Hamze üwa'm He (ﻩ‎, mid Hamza ۀ‎‎), wos owa ned ois eigena
Buchstom güit, sondan ois Ligatua. Des Zeichn gibts netta isoliad und final,
weus nua am End vu am Woat voakemma kau, weus fia'n Ezafe-Suffix -ye stehd. A
aundare Foam vum Hamza im Peasischn signalisiad an Söibstlaudwexl im Innan vu am
Woat: Dafia schreibt ma s'Hamza üwa a Ya (haaßt im Peasischn Ye). In maunche
Wöata wiad owa a de Oat vu Hamza ned gschrim und duach a Ye ohne Hamza easetzd.
De restlichn Hamza-Variantn vum Arabischn findt ma nua in arabische Lehnwöata,
owa aa bei de wiad s'Hamza kaum nu gschrim.

Im Paschtunischn kennd ma s'Ḥa (ح‎) mi'm Hamza ois diakritischs Zeichn fias
„d͡z“ oda „z“, d'Aussproch is regional nämli untaschiadlich. Außadem gibts a Ye
mid Hamza, des ane vu de fümf Ye-Variantn im Paschtunischn is und Fe'li Ye
haaßd. Des is a voiweatiga eigna Buchstob is, dens in dea Funktion owa netta am
Woatend gibt und duat fia a „ə“ stehd. In da Schreibweis vu Peschawar in
Pakistan (Peschawar-Orthographie) kennd ma aa s'Bari Ye (ے‎) und s'Ha mid Hamza,
jeweus ois Ligatua fia Vokale am Woatend. In Fremdwöata aus'm Arabischn findt ma
s'Hamza aa ois a isoliade, üwa'm Alif, üwa'm Waw und üwa'm Ye – de Zeichn
stengan fia'n Köihkopfvaschlusslaud.

S'Ormuri, a südostiranische Sproch mid netta 1000 Sprecha, de in Waziristan lem,
kennd an r-Laud, dens in de restlichn Sprochn in da weidan Umgebung ned gibt.
Des is des ř aus'm Tschechischn, fia des ma a Re (ر‎) mid Hamza drüwa schreibt.
Des Zeichn gibts nua im Ormuri. Fias „d͡z“ schreibt ma a Ḥa mid Hamza.

Im arabisch-gschrimnen Sorani-Kuadischn vawendt ma bei maunche Vokale, wauns
initial stengan, a ﺋ‎ voahea.

Im Urdu gibts d'Ligatua He mid Hamza emfois, außadem – emfois ois Ligatua –
s'Hamza üwa'm Bari Ye, üwa'm Waw und üwa am „Sessl“, dea wias Ya ausschaud.

Sinn und Zweck vu am Hamza is im Urdu oanaseits s'Trenna vu zwoa Söibstlaute, wo
ma daun s'Hamza in da Mittn vum Woat üwa'm „Sessl“ schreibt, waun nochhea a „e“-
oda „i“-Laud kimmd, und voa am „u“ oda „o“ üwa'm Waw. Am End vu am Woat, waun
nochhea netta nu a Kuazvokal kimmd, schreibt ma s'Hamza isoliad; am Woataufaung
kaus'is goa ned gem. Bei de Vokalkombinazionen iːɑ̃, iːe und iːo wiad in da Regl
goa koa Hamza ned gschrim. A zweita Zweck, fia den ma a Hamza brauchn kau, is
s'Vabindn vu zwoa Wöata wia bei Qatrah-e-āb / قطرۂآب‎ /„Wossatropfm“. Des nennd
ma Izafat und des wiad entweda duach a Zer (entspricht im Kasra vum Arabischn)
kennzeichnt oda duach a Hamza üwa'm He, waun voahea a Tschoti He standad, duach
a Hamza üwa'm Ye, waun voahea a Ye standad und duach Bari Ye mid oda ohne Hamza
drüwa waun voahea a Laungvokal stehd. D'Schreibweis vum He is de vum Tschoti He
aus'm Alphabet vum Urdu, ned de vum klassischn arabischn Alphabet. Final schauds
oiso foigendamoßn aus: ـۂ‎.

In da urdusproching Gengd san mearare Kalendasysteme in Vawendung. Is bei am
Datum da gregorianische Kalenda gmoant, kennzeichnt ma des mid am Hamza in
isoliada Foam (zum Beispüi ‏ء‎۲۰۰۴ fia 2004). Außadem wiad s'isoliade Hamza ois
a Zeichn fias Komma gnumma (zum Beispüi ۲٫‎۰۰۰‏ء‎۵۰ fia 2.000,50).

Im Kaschmirischn gibts zwoa vaschiedene Hamza-Foamen, des jeweus netta üwa und
unta'm Alif gibt. S'oane is des Hamza, dess eh in am Haufn Sprochn gibt,
s'aundare hod zuasätzli an wöinoating Obstrich links untn und wiad desweng
wöinföamigs Hamza (auf englisch wavy hamza) gnennd. Üwa'm Alif stehd s'noamale
Hamza fia a kuazs, s'wöinföamige fia a laungs „ə“, untam Alif fia a kuazs und
laungs „ü“. Stehd a Alif mi'm wöinföaming Hamza noch am Lam, kimmds wieda zu ana
Ligatua (لٲ‎ لٳ‎‎).

Im Uigurischn und Usbekischn (des heid netta nu vu de usbekischn Mindaheitn in
China und Afghanistan auf arabisch gschrim wiad) muaß, waun a Woat mid am Vokal
aufaungt, voahea a Hamza auf am „Zauh“ (ﺋ‎) gschrim wiad (zum Beispüi d'Stod
ئاقسۇ‎‎ Aqsu). In da Mittn vu am Woat und am End stehd s'Hamza fia'n
Köihkopfvaschlusslaud.

Im Kasachischn, des aa netta nu vu da kasachisch-redadn Mindaheit in China
arabisch gschrim wiad, woa a „hochs Hamza“ s'Zeichn, des aus am „noamaln“
Söibstlaud an Umlaud gmocht hod. A hochs Hamza stehd rechts om nem am Buchstom,
ned pfeigrea drüwa. S'Alif mid'm hochn Hamza (ٵ‎, mid Lam ois Ligatua لٵ‎‎)
stehd im Kasachisch fia a „ä“, s'Waw, des in dem System fia a „o“ stehd, wiad
mi'm hochn Hamza zu am „ö“ (ٶ‎). S'Waw mid am Damma haaßt „U“ und spricht si aa
so aus und wiad mi'm hochn Hamza zum „ü“ (ٷ‎); s'punktelose Ya mi'm hochn Hamza
stehd fias „i“ (ٸ‎‎), s'Ya ohne Hamza owa fia a „ɯ“ oda „ɤ“.

Im Urdu und de peasischn Sprochn stehd s'Alif mid Madda fia a laungs „a“ am
Woataufaung. In aundare Posizionen findt mas meistns ned, duat nimmd ma a Alif
ohne Zusotzzeichn. Bei Wöata, de direkt vum Arabischn kemman, wia zum Beispüi
قرآن‎ / Qurʾān /„Koran“, findt ma s'Madda in da Woatmittn zum Teu aa in aundare
Sprochn.

Im Kaschmirischn is s'Madda s'Längungszeichn vum Kasra (Vokalzeichn fia a kuazs
„a“, üwa'm Alif), so wia duat s'wöinföamige Hamza a Längung vum noamaln Hamza
bedeit; steh dan de zwoa Zeichn fias kuaze und launge „a“. D'Zeichnkombination
اۄ‎ﺁ‎ stehd fia a laungs „ɔ“.

Im Unicode is s'Hamza ned netta Zusotzzeichn; es is aa ois a isoliade und in
Einheid mid olle meglichn Trägazeichn kodiad. S'Madda gibts im Unicode ois
Alif-Madda und ois Zusotzzeichn, s'Wasla netta ois Alif mid Wasla drüwa. Auf de
Kompjutatastatuan findt si aa s'Hamza und aa s'Madda meistns netta ois a Einheit
mid am Trägabuchstom.

Im Unicode-Block Arabisch findn si olle Variantn vu Buachstom mid Hamza bis aufs
Re, des im Block Arabisch, Ergänzung stehd. De Zeichn passn si eanara Posizion
im Woat automatisch au, des haaßt si stengan imma richtig in isoliada, finala,
mediala oda initiala Foam do. In de Bleck Arabische Präsentationsformen-A und
Arabische Präsentationsformen-B kemman de mearan Zeichn nu amoi, zusätzli einige
Ligatuan wia zum Beispüi s'Lam-Alif mid Hamza und Madda und des in olle
Posizionen extrig.



https://bar.wikipedia.org/wiki/H%C3%B6in_und_Grottn_in_Wean

A Höin is a untaiadischa Hoiraum, dea wos duach natialiche Vuagäng entstaundn
und vom aunstehendn Gstoa umschlossn is. Des Wuat Grottn kummt vom italienischn
grotta, wos eigentli aa nix aundas wia Höin hoaßt; bei uns wiad diesa Begriff
fia künstliche Objekte vawendt. Und Wean is a goa ned so kloane Stod in
Östareich.

De Sevarinushöin (Severinushöhle) is a Höin am Haung hinta da Pfoakiachn vo
Sievering am Grundstickl Fröschlgossn 14B. Im Höinkatasta wiads unta da Numma
1917/1 gfiaht. 1954 is de Höin zan Großtäu zuagschitt woan. Se is 9 m laung und
liagt in kristallisiatm Saundstoa auf 275 m iwa Adria. Da westliche Täu is 4 m
laung und 0,2 m hoch, da kummst iwa drei enge Lecha eine. Da östliche Täu is 5 m
laung, 1 bis 3 m broad und bis zua 1 m hoch. Am Bodn, dea wos aus saundign
Sedimentn bsteht, liagt owekummana Bruchschutt. Vua dera Höin hod ma an
Mithrasoitoa gfundn, wo noch am ausm indischn und peasischn kommendn Kuit da
Sonnan- und Liachtgott Mithras vaehrt woan is. Außadem sogt ma, dass da Hl.
Severinus da drin gwauhnt hod. Begro'm sui a unta da Jakobskiachn in Heilignstod
sei, drum hod ma duatn aa des Severinliadl gsungn: Eben hier zu Heiligenstadt,
ward Dein Leib zur Erd bestatt ...

De Probushöin (Probushöhle, 1917/2) liagt im Köla vom Haus Probusgossn 17 in
Heilignstod. Des is a 8 m launge Höin in sarmatischn Tegl-, Saund- und
Schottaschichtn, de an hoibkrasfeamign Grundriss mit an Pfäula in da Mittn hod,
wo drinad Knochn und Schea'm gfundn woan san. Ma dazööt si a Sog, dass dea Gaung
bis zan Koinbeag fiahn suitad. Im Maument is de Höin ohgmauat und ned zuagängli.
Es is owa ned sicha, ob des ned do a künstlichs Objekt is.

De Cobenzlgrottn (Cobenzlgrotte, 1917/K2) woa a künstliche Grottn im Park vom
Schlosshotöö Cobenzl im Nesselbochtoi zwischn da Krapfenwaldgossn und da
Cobenzlgossn. Se woa in da easchtn Hööftn vom 19. Jh. a bekaunts Züü, sogoa da
Mozart woa duatn, wiaran Johann Philipp Graf Cobenzl im Joa 1781 besuacht hod.
De recht hoche Grottn is aus Saundstoana zammbaut gwesn, wia wauns ausm Föösn
ghaut woan warad. In da Beschreibung vom Fraunz de Paula Gaheis hoaßts, waunst
eine gehst, wiads imma finstara, owa es kummt vo om Liacht eine. Nocha kummst an
ana Quöön vuabei, mit an Wossabeckn, wo Stuafn eine fiahn, so dassd so tiaf
wiasd wüüsd zan Badn eine steign kaunst. Es rauscht a Wossafoi und nemad liagt a
Stoa ois Tisch. Weida drin, san no zwoa kloanare Quöön, und am aundan End fiaht
da Weg wieda ausse, in a schens Toi, wo a Teich is, wo Schwauna und Antn drin
schwimman. Den Teich gibts heit no, aa den Ohfluss vo dem Boch, dea wos den
untaiadischn Wossafoi gspeist haum muass.

Im Schlosspark in Pötzleinsdoaf is a künstliche Grottn, de im englischn
Goatnstil aunglegt woan is. Wia da Noadobhaung vom Schafbeag vom Kunstgärtna vom
Fiast Rasumofsky bepflaunzt woan is, hod ma aa Wossaspüle, a Voglhaus, Teiche,
Lusthäisa, Templ und ebn de Badegrottn mit Wossaföön, de heit mit an Gitta
vaspeat is, earicht'.

Nua is so a Höin niagends gfundn woan, bei de geologischn Vahöötnisse am
Koingebiag is aa aißast unwoascheinli, dass si duatn so a riesn Höinsystem büüdn
hod kenna.

Untahoib vom Koinbeag-Friedhof am Südwesthaung woa a ois Tiaknloch oda Tiaknköla
(Türkenloch bzw. Türkenkeller) bezeichneta Gwöibgaung mit an Seitngaung. In da
Oesterreichischn Touristn-Zeidung vo 1902 wiad berichtet, dass de Gäng mit
Ziagln vakleidet und in reglmäßign Ohständn in da Waund Nischn eiglossn san. In
de 30er-Joa is des Stuinsystem gsprengt woan, wäu si da drin imma finstare
Gstoitn vasteckt haum. Ma find no Reste davau, wiara Gruam, wo untam Laub no
Ziaglstoana zan sehn san. Es gibt wieda an Haufn Sogn driwa, warum dea Gaung
baut woan is, wia dass des a Geheimgaung noch Heilignstod owe is, oda dass a
1683 fia an Üwaroschungsaungriff fia's Heer dient hod. Da Stuin diafad in
Wiaklichkeit mim damois aum Koinbeag aunsässign Kamaldulenseroadn zammhängan, de
haum duatn a Klosta ghobt. Des woa a katholischa Eisiadlaoadn, benaunt nochm
Klosta Camaldoli bei Arezzo in da Toskana, dea 1782 vom Joseph II. aufgho'm woan
is. De Mönch haum den Stuin ois Ver- und Entsuagung, Weihköla und Fluchtweg
gnutzt.

Ois Erinnarung aun de Marieneascheinung 1858 in da Höin vo Massabielle im
südfraunzösischn Lourdes wean an vüün Stüün sognaunte Lourdesgrottn earicht'. Im
Schlosspark vom Schloss Rodaun gibt's so a kloane Grottn mit ana Marienstatue. A
weitare bekaunte Lourdesgrottn is bei Maria Gugging im Weanawoid.

De Sybüüngrottn (dt. Sybillengrotte) is a künstliche Grottn im 1777 vom Johann
Ferdinand Hetzendorf vo Hohenberg eabautn Obelisknbrunnan im Schlosspark vo
Schönbrunn. Da Grottnbeag bsteht aus Ziagln, de wos mit Föösn vakleidet wuan
san. De Grottn hod a Rundbogngwölb', drunta is no a weitare Grottn mit drei
Eigäng', de symbolisch fia'n Eigaung in'd Untawöd stengan.

Hintam Obelisknbrunnan aum Raund van Schlosspark Schönbrunn liagt da Eistiag in'
Mettanichgaung (dt. Metternichgang, 1917/K6).

Südwestli vo da Rodauna Kiachn is a 138,5 m launga Luftschutzstuin in da
„Mizzi-Langer-Waund“ am Zugbeag, dea wos mit ana Be- und Entlüftungsaunlog
ausgstott' woa. Aa am Gallitzinbeag in Ottakring hods im Kriag a Stuinaunlog
ge'm, ihn „Schirach-Bunka“ (offiziölla Naum: Gaubeföösstaund); de Eigäng san
1945 gsprengt woan. Ea woa insgesaumt 231,5 m laung und 31 m tiaf und mit
Drahtfunk, Telefaun, Hoazung, Lüftung, Straum und oim meglichn ausgstatt'.
Grüchtn zufolge hods sogoa an Gaung zua Wauhnung vom Reichvateidigungskommissär
und Gauleita Baldur vo Schirach ge'm, des is wia gsogt owa nua a Gschichtl.

Gaunz knapp außahoib vo de Weana Stodtgrenzn san no de Koitnleitgebna Höin
(Kaltenleutgebener Höhle), Meakuahöin (Merkurhöhle) und de Grottn im
Parapluiebeag (Grotte im Parapluieberg) bei Mödling, sowia im Noadn de
Lourdesgrottn (Lourdesgrotte) am Bisambeag.



https://bar.wikipedia.org/wiki/G%C3%B6dm%C3%BCnzn

Münze (vo lat.: moneta) gibts scho vo eppa ausn spadn 7. Joarhundad v. Kr. in
Lydien. A Münze aus Elektron woa a natiali fuakemade Legiarung aus Süwa, Goid
und aa a wengl Kupfa. Des is daun mid de Stater vo de Egypta, de Griachn und de
Köitn weidagaunga. De Achämenidn (Peasa) hom an Dareikos, de Rema an Aureus und
Solidus prägt. Im Guptareich - Indien homs a Goidmünzn ghobt. Uma 220 v. Kr. hod
in Kina eana easchta Kaisa Qin Shi Huangdi runde Kupfamünzn eigfiad. De hom in
da Middn a Loch ghobt, doss ma's af Schnia affadln hod kena, des woan daun de
Käschschnia.

De Griachn in Ionien hom de Idee vo da lydischn Elektronmünzn iwanumma und hom
umma 550 v. Kr. af da Insl Ägina an Süwa-Stator prägt. Ob 500 v. Kr. haum a de
Griachn in Siditalien, Neapolis (Neapl) und Sizilien eanan Stator prägt und bis
umma 400 v. Kr. hod a se in olle griachischn Städt, vo Massilia im Westn bis af
de Krim duachgsezt.

Bei de Etruska hod ma den kupfanan Aes ghobt. Des woa z'eascht nua a schwaara
Klumpn, dea gwong wuan is und de hod ma eana Gwicht eihgschtempöd. Und so homs
in Weat vom Kupfa ghobt. Spada hod ma growe Münzn gossn. Den haum daun de
Italika iwanuma und so aa de Latina und dahea spada a de Rema. Spada sans daun
af Brozemünzn umgschtieng.

De Rema hom zwoar scho 326 v. Kr. des griachische Neapolis Neapl eivaloabt
ghobt, haum owa söwa eascht uma 289 v. Kr. eigane Münzmoasta eigschtöd.

Goidmünzn hom de Rema ob 216 v. Kr. prägt. Des woan nu Stater und Hoibstater.
Speda sans daun af gnuamte Gwichta vo 20/40/60 Goid Assn umgschting.

1 Aureus = 25 Denarius = 100 Sesterz = 200 Dupondius = 400 Asse = 800 Semis =
1600 Quadrans

Vua 300 v. Kr. hom de Köitn nu metoians Nutzgejd vawendt. Owa duachn Haundl mid
Massilia hom de gallischn Stämm de griachischn Münzn kenagleand. Und umas Joar
300 v. Kr. haums daun söwa Münzn prägt.

De Köitn haum glei mid de Goidmünzn ogfaungt und san eascht spada aa af aundare
Münzmetoie iwagaunga . De Goidmünzn homs nua bis za Hejftn vom leztn Joarhundad
v. Kr. prägt. Weu daun hod eana goid nimma eana gheat. Wei da Caesar hod sei
Massa Schuidn obbaun miassn und zweng dem hod ea'n Gallischn Kriag augfaungt (in
de Joa 58 v. Kr.-50 v. Kr.).

Bekaunt san eanane goidan Rengbong-Schissln, de woan bis in de heidige Slowakei
eini im Gebrauch.

Ob'm 5./6. Joahundad hods de Brakteatn und ob'm 13. Joahundad hods a an
Süwa-Groschn gem. De easchtn Tola (Dt.: Taler) san uma 1486 prägt wuan. Und da
Naum vom Tola is nu heid gebraichli, denn ea lebt in de Dollar weida. In Florenz
hod ma ob 1252 an Floren, lat.: Florenus, ital.: Fiorino d'oro, franz.: Florin
prägt. Dea is aa im Noad Eiropa untan Nam Guidn (Dt.: Gulden) bekaunt. Im HRR
deitscha Nation hods a den Rechnungsguidn und daun den Guidntola (Reichsguldina)
gem. In Bayern und Östareich hod ma umma 1750 de Konvenzionstola eigfiad aus dem
in Östareich da Maria-Theresien Tola wuan is. De Araba hom eanane Denare prägt.



https://bar.wikipedia.org/wiki/Finessensepperl

Finessensepperl wor da Spitznam vum Joseph Huber aus Minga (geb. 1763 z Minga,
gest. 26. April 1828 z Minga), wo zu seina Zeit s bekanntaste Mingara Original
wor, a Liabesbriaftroga, a legendeara Stodnorr und a Ortsheiliga zglei.

Sei Liabste wor de "roude Nanni", de ebmfois kloawichsig wor und aa a weng
narrisch. Zamma san se oft durch Minga ganga. Jeda hod se kennt, vom Kini bis
zum Bettla. Da Finessensepperl hod imma a schwoarz Ledakappal afghoft und an
kuaz gschnittanan Spenzer trogn. Dazua hod a imma a Kerbal mit an doppetn Bodn
dabei ghobt; obn fias Essn untn fia de Liabesbriaf sowia a Hafal fia de
Klostasuppn, de er si oft ghoid hod.

Obwoi sei Gsichtsausdruck oanfejtig und moastns griasgrämig gwen is, is a wegn
seine schlaun, witzign und skurriln Sprich scho zu Lebzeitn a Legendn gwen. Af
neigierige Frogn hod a moastns gsogt: "Nix Gwiss woass ma ned", wos de Leit zum
Locha brocht hod und schnej zum Liablingssprichwort vo de Mingara worn is. Wiara
amoi ban Ibagem vo oam Liabesbriaf dawischt worn is, hod a gsogt: "Koan
Liabesbriaf hob i ned, san grod Radi, do muass i scho bittn sehr um Gnadi, do
kinna S no an Kreiza segn. Mehra bring i ned mit - Radi zwegn!" Wiara gfrogt
worn is, wo a wohnt, hod a gsogt: "Drei Stiagn oban Kamin".



https://bar.wikipedia.org/wiki/Drahn

S' Drahn is a spanendes Fertigungsvafahrn zum Hearstelln vo runde Teile aus
Metall und Kunststoff. A vawandts Vafahrn is as Draxln, des macht ma mim Hoiz.
Zum Drahn braacht ma a Drähbank.

Wenn se as Werkzeig gleichzeitig in Z- und X-Richtung bwegt und de
Gschwindigkeit vo beide Bewegunga konstant bleibt, kriagt ma de Mantlflächn vo
am Kegl. Bei mechanische Drahbänk hods dafia an extra Führung, de ma schräg zua
de Hauptachsn stelln ko. Bei rechnergsteierte Drahbänk wern de zwoa Hauptachsn
mit de passndn Gschwindigkeitn zuranand ogsteiert. Des is da oafachste Foi vo na
Linearinterpolation, wei a grode Bwegung duach de Iabalagerung vo zwoa grode
Bwegunga entsteht.

D' Fachleit song Schruppn, wenns drum geht a Hoibzeig recht schnej grob in d'
gwünschte Form z'bringa. Dazua wern recht stabile Werkzeig vawendt, de ma mit
hohe Vorschubgschwindigkeitn und große Schnitttiefn eisetzt. Dafia is meistns de
Schnittgschwindigkeit eha niedrig, damit as Werkzeig trotz de hohn Belastunga
ned z'hoaß werd. Durch da schware Bearbeitung kriagt ma weda a scheene Oberfläch
no a bsundas genaue Form. Desweng is as Zui vom Schruppn a Werkstück, des in
olle Richtunga a wengal gressa is, ois sei soi, wenns fertig is. Des nend ma
dann as Schlichtaufmaß. As Schlichtaufmaß is normalaweis a boa Zehntl Millimeta
groß.

Friara han de Drehmeisl aus Werkzeigstahl hergstellt worn. De hod ma eaftas
nachschleifn kenna, aba wenns schwar bschädigt warn hod mas im Ganzn
wegschmeissn miasn. Heitzdog wern eingle nur no Hartmetall-Schneidplattn
heagnumma, de meistn davo ko ma mehrmois wendn und a andane Eckn heanemma, wenn
a Schneidn vaschlissn is (deszweng Wendeschneidplattn). Wenns ganz hi is werds
tauscht, den Großteil vo dem Werkzeig, oisa an Werkzeighoider ko ma bhoidn. A
weidana Vorteil is, daß ma mit'm sejm Werkzeighoider vaschiedne Plattn heanemma
ko, z.B. fia vaschiedne Materialien.

Auf dem Buidl mit de Schlichtplattn is de goidane (Titan-Nitrit-Beschichtung)
fia Edelstoi, de lilane (Titan-Aluminium-Nitrit-Beschichtung) fia Aluminium und
Kunststoffe. De hom ned nua a untaschiedliche Bschichtung, a as Grundmaterial
han vaschiedne Hartmetall-Sortn, de Schneidwinkl und de Span-Leitstufn han a ned
gleich.

In Deitschland gibts ois Lehrberuf fias Drahn an Zerspannungsmechaniker
Fachrichtung Drehen. Aba eingle in olle andan Metallbearbeitndn Berufn kriagt ma
in da Lehr a praktischs Grundwissn iabas Drahn beibracht. In da Massnfertigung
wern Drahmaschina iablichaweis vo Fachkräftn grüst und programmiert, de
eingliche Arbad macha dann Hilfskräft.

Fertigungstechnik Von A. Herbert Fritz, Verein Deutscher Ingenieure, Günter
Schulze



https://bar.wikipedia.org/wiki/Doc_Holliday

John Henry Holliday (* 14. August 1851 oda Ofong 1852 z Griffin, Georgia; † 8.
November 1887 z Glenwood Springs, Colorado), bessa bekonnt ois Doc Holliday, woa
oana vo de berihmtastn Revolverhejn vom Wuidn Westn. Ea woa uaspringle Zohnoazt
und spada professionella Spuija. Bekonnt is a aa duach sei Freindschoft mit am
Revolverhejdn Wyatt Earp und seina Beiteiligung on da legendärn Schiassarei am
O.K. Corral am 26. Oktober 1881.

Mit 19 Joa is da Holliday auf Philadelphia gonga und hod do 1972 an Doktor fia
Zohnmedizin (Doctor of Dental Surgery) gmocht Scho kuaz nochdem a ois Dentist z
orbatn ogfongt hod, is bei eam Schwindsucht (Tuberkulose) diagnostiziat woan,
wos zu dea Zeit a Dodesurtei gwen is.

1886 hod da Wyatt Earp iwan Doc Holliday in am Interview gsogt: Doc was a
dentist whom necessity had made a gambler; a gentleman whom disease had made a
frontier vagabond; a philosopher whom life had made a caustic wit; a long lean
ash-blond fellow nearly dead with consumption, and at the same time the most
skillful gambler and the nerviest, speediest, deadliest man with a gun that I
ever knew. Iwasetzung: Doc woa a Zohnoazt, wo de Notwendigkeit zu oan Spuija
gmocht hod; a Gentleman, wo de Kronkheit zu am Front-Vagabundn gmocht hod; a
Philosoph, wo s Lem zu am ätzendn Zyniker gmocht hod; a longa, dinna, stroblonda
Buasch vo da Tuberkulose scho fost dod und zglei da gschicktaste Spuija und da
frechste, schnejste und dodbringanste Mo mit oana Woffn, wo i jemois kennt hob.



https://bar.wikipedia.org/wiki/Deifi

Da Deifi (oda Duife, siidboarisch Teifl odar Tuifl) (vo griachisch Διάβολος,
Diábolos, weatli „da Durcheinandaweafa“ im Sinn vo „Vawirra, Faktnvadraaha,
Valeimda, Chaosstifta“; lateinisch diabolus) wead in vaschiednan Religiona ois
Personifiziarung vom Bäsn ogseng. Manchmoi weard aa Sparifankerl oda
Spirifankerl zu eam gsogt.

Im Kristndum is da so gnennte Antikrist, da Wiedasoacha vo unsam Heagod, dea wo
noch seim Rausschmiß ausm Himmi grod san oagna Varein afgmochd hod und seiddem
sei meglichts duad, um de guadmoanandn Obsichdn vom Schepfa grod entgegazwiaka.
Zwecks dem hod a sie sein Varein de Höi, eigricht, wo a de vastoamnen Sinda vo
da Eadn eikastlt und bis in olle Ewigkeit martan duad.

Obgsegn dovo mochts eam offabor a Heidngaudi, ob und zua af da Eadn afztaucha,
um in olle meglichn Vakloadunga de Leid zum Ibaschreim vo eanare Söin zu
valeitn, vom rechtn Weg abzumbringa oda zu schlechte Tatn zum ibaredn. Da Hea
Dr. Faust is aus da klassischen Litaradua as bekanntaste Opfa, oba a de Sogn-
und Mäachenwejd gibt do so oanigs hea, wens um de Umtriab vom Deifi geh duad.
Trotzdem, dass a ollawei ois a Gegnpoi zum Heagod gseng wead: De Litaradua stöit
an Deifi ned söitn aa ois a Weakzeig do, des wo da Heagod bloß nuza dad, um de
edelstn Charaktaziag vo da Menschheid imma wiada z Dog z feadan.

Da Deifi hod an Hauffa Noma. Sejbst im deitschen Sprochraum is de Listn vo dene
fost scho unibaschauba. Geht ma dann no in andere Kuituakroas, weads eascht
recht oag unibasichli. Bleim ma oiso bei de boarischn Noma vom Antikrist. Des
aloa longt scho:



https://bar.wikipedia.org/wiki/Bier

Bia oda Bier (nordboarisch: Bejer) is a Drangl, wo oikohoi- und koinseirehoiti
is und duach Gearung duach Hefepuiz aus Wossa, Moiz und Hopfa braud wead. In Bia
wos nit nochm Reinheidsgebod gbraut is, san weidane Zuatatn meglich: Obst,
Kraidln und Gwiaz. Da Oikohoi-Ghoid liegt in Bayern und Östareich in da Regl
zwischn 4,5 und 6 %.

Am 23. April 1516 ham de Herzeg Wilhelm IV. und sei jingara Bruada da Ludwig X.
z Inglstod as Reinheitsgebod eafundn, wo festlegt, wos im Brauvoagang eine deaf
und wos ned und wias gmocht wern derf. Daduach wor Bia scho sehr fruah a
Lebmsmiddl wo duach a Vaordnung in seina Rezeptur gschitzt worn is.

Wann ma in da Wiadschaft a Bia bstejd, nacha meisdns a Hoibe (a Saidla in
Nordboarischn), wos am hoibn Litta entspricht. Wann ma aba auf am Festl is,
gibds in Bayern meisdns bloß Massn (Moussn in Nordboarischn), des is a ganza
Litta. In gleanare Glasl ko mas oba scho á bstejn.

Aussadem gebts unzählie Variantn, wo Bia mid andane Trankln gmischt ausgschenkt
werd. In Bayern hand des unta andam Radla, Näga oda Russ. In dem Bereich gebts
dauand wos neichs, ob's exotische Zuatatn wia Tequila oda ausgfoine Kompositiona
mit Koffein, Limettn, Energy-Drinks etc san. In Berlin, oba aa beispuisweis in
Irland, griagt ma manchmoi a Bia mid am bicksiassn Fruchtsirup drinnad.

Bia ko ma oba neda blos dringa, es werd aa beim Kocha hergnumma, zum Beispui
fia'n Obatzdn oda an Biadoag, in den ma Gmias, Obst oda Fiisch vorm Fritian
eitaucht.



https://bar.wikipedia.org/wiki/Aschaffenburg

Aschaffenburg (lokoi: Ascheberch) is a greisfreie Stod im bayrischn
Regiarungsbeziak Untafrankn, Tei vo da Metropolregion Rhein-Main-Gebiet und
greßte Stod vo da Region Bayerischer Untermain. Aschaffenburg guit ois as Tor
zum Spessart und werd weng seim mildn Klima aa des Bayerische Nizza ghoaßn. Mit
seine 68.986 Eihwohna (2015) is Aschaffenburg hinta Wiazburg de zwoatgreßte Stod
im Regiarungsbeziak Untafrankn. Aschaffenburg is Sitz vom Landratsamt
Aschaffenburg und vo da Hochschui Aschaffenburg.

Aschaffenburg liegt an de Fliss Main und Aschaff, am Westrond vom Spessart und
am Noadwesteck vom Mainviaeck.

Des Mineral Aventurin-Quarz findt si in Eiropa nur an a poor Stejn, nämli in da
Nech vo Aschaffenburg, und in Östareich bei Mariazö in da Steiermark. Ansonstn
findt ma s in Eiropa in greßam Umfang bsundas im Uralgebiet.

De Stodtei vo Aschaffenburg san: sowie Präsentation der Stadt zur
Bevölkerungsentwicklung)</ref>.(PDF-Datei; 2,9 MB).)</ref> Die Einwohnerzahlen
der Stadtteile sind angegeben mit Stand 31. Dezember 2014 nach Angaben der
Stadtverwaltung.</ref>:

Aschaffenburg is im 5. Joarhundat vo de Alemannen grindt worn, easchte
Siedlungshinweise findn si oba scho aus da Stoazeit. De easchte urkundli belegte
Bezeichung is ausm Middloita (anno 957) und wor Ascaffaburc (Burg am Eschenwossa
noch im Bacherl Aschaff).

Vom 10. Joarhundat bis zum Reichsdeputationshauptschluß anno 1803 hod
Aschaffenburg zum Mainza Kurfiarschtndum ghert und wor damois de Zwoatresidenz
vo de Mainza Erzbischef. As Territorium vom Erzstift Mainz wor im gsamten
Middloita und in da Frian Neizeit stork fragmentiad. Da greßte zammahängande Tei
(„Oberes Erzstift“) wor um Aschaffenburg herum im Bereich vom heit so gnenndn
Bayerischen Untermain. Deshoib wor de Stod a bedeitenda Vawoitungssitz und oft
aa da Aufenthoitsort vo de Erzbischefe und Kurfiarschtn. Anno 975 is mitm Bau vo
da Stiftskira St. Peter, spada St. Peter und Alexander, ogfanga worn. 989 hod da
Erzbischof vo Mainz, da Willigis, a Hoizbruck iban Main baun lossn. Um 1122 is
de Siedlung vom Erzbischof Adalbert I. vo Saarbrücken befestigt worn. 1144 hod
Aschaffenburg as Marktrecht kriagt und 1161 de Stodrechte.

De Stiftsherren vo St. Peter gem im Matthias Greanwoid in Auftrog zur Erstejung
vo Altargmejdn. Da Mainza Erzbischof und Kurfiarscht Albrecht vo Brandenburg
residiad ursprüngli in Halle an da Saale, wo a si ois grossa Kunstmäzen erweist
und bsunders Lucas Cranach umfangreiche Aufträge erteilt.

Wia ra zweng da Reformation 1541 aus Halle fliahn hod miassn, hod a sei Residenz
af Aschaffenburg valegt und an Hauffa vo seine Kunstschätz vo do mitgnumma. So
kemman mehra Cranach-Buida und a Reliquien-Kalenda in in Besitz vo da Stiftskira
St. Peter und Alexander z Aschaffenburg. Vo do aus hod da Albrecht aa mitn
Martin Luther in berihmten Schriftwexl zum Oblosshandel gfihrt. Noch da
Zastörung da oidn Buag im Joar 1552 im zwoatn Markgräflakriag hod da Johann
Schweikhard vo Kronberg anno 1605 as Schloss Johannisburg baun lossn, des wo
1619 ferti baut gwen is. Vo 1631 bis 1634 wor Aschaffenburg Bstandtei vom
Schwedischn Stoot in Mainz.

As Stift wor um 1700 im Kanton Odenwoid vom Ritterkroas Franken immatrikuliad.
Noch da Erobarung vo da Stod Mainz durch Frankreich 1798 is Aschaffenburg Sitz
vo da Regierung vom Erzstift Mainz worn. Anno 1803 is fian Karl Theodor vo
Dalberg, in letztn Mainza Kurfiaschten und Reichskanzla, as Firschtndum
Aschaffenburg gschoffa worn mit Aschaffenburg ois Hauptstod. Vo 1810 bis 1813
wor Aschaffenburg nacha de Hauptstod vom Großherzogdum Frankfurt, in dem as
Firschtndum Aschaffenburg aufganga gwen is. Am End vo de Befreiungskriag, nachm
Wiener Kongress 1814, is des Gebiet vom Firschtndum zamma mitm Großherzogdum
Wiazburg zu Bayern kema. 1835 bis 1865 wor da Adalbert vo Herrlein da
Buagamoasta vo Aschaffenburg. In seina Amtszeit is zu an storkn Ostieg vo de
Einwohnazoin kema. Vo 1840 bis 1848 hod da Kine Ludwig I. vo Bayern as
Pompejanum baun lossn. Im Deitschn Kriag is z Aschaffenburg am 14. Juli 1866 zu
Kampfhandlungakema.

Iba 700 Joar hods z Aschaffenburg a reges jidisches Lebm gebm. Davo zeigt da
Oide Jidische Friedhof im Ortstei Schweinheim. Anno 1890 is ogrenzend zum
städdischn Hauptfriedhof a weidana jidischa Friedhof entstandn. Ans ehemolige
jidische Lebm eainnan aa as Schui- und Rabbinahaus nebm da ehemolign Syagogn in
da Treibgass. Se san beim Novembaprogrom 1938 vo SA-Monnan zasteat worn. Seit
1984 gibts im ehemolign Rabbinat as „Dokumentationszentrum Wolfsthalplatz“, wo
ibas jidische Lebm, de Vafoigung und Ermordung vo mehr wia 300 Aschaffenburger
Juden berichtet werd.

Im zwoaten Wejdkriag is Aschaffenburg bei Okumft vo da US-Armee im Fruahjohr
1945 zua „Festung“ erklärt worn und soit unta oin Umständ ghoitn wern. Des hod
schwaare Zasterungen vo da Stod und de Derfa in da Umgebung duach
Artilleriebeschuss und Luftogriffe zua Foige ghobt. Aa unta da Zivuibevejkerung
hods vui Doade gem. In da Karwoch 1945 san de US-Truppen, noch nein Tog
Obwehrkampf af Aschaffnburg vordrunga. Wichtige Denkmäla wias Schloss
Johannisburg und s Pompejanum san bei de Kampfhandlungen schwaa beschädigt worn.
As Schloss is ab 1954 wieda aufgebaut worn, s Pompejanum eascht in da Zeit vo
1984 bis 1994. Vom Main aus gsegn, beherrschn de zwoa Bauten wieda s Buid vo da
Stod. Nachm End vom Zwoatn Wejdkriag 1945 hod Aschaffenburg zua Amerikanischen
Besatzungszone ghert. De amerikanische Militärvawaltung hod a a a sognennts
DP-Lager zua Unterbringung vo Displaced Person eingricht. Des worn vor oim
KZ-Häftlinge und Zwangsorbata, de wo wieda in eanare Hoamatlända (in easchta
Linie Ukraine und Poin) zruckgfihrt wern soitn.

Zwischn 1955 und 1961 is de Autoboh A 3 baut worn. De Stiftskira St. Peter und
Alexander hod 1958 in päpstlichen Titl Basilika minor kriagt, und is so zua
Stiftsbasilika St. Peter und Alexander worn.

De Fachhochschui Wiazburg-Schweinfurt hod anno 1995 z Aschaffenburg in de
ehemolign Gebaide vo da amerikanischen Garnison a Außenstej aufbaut, zascht
untam Nama Fachhochschui Wiazburg-Schweinfurt-Aschaffenburg. Do draus is boid de
sejbständige Fachhochschui Aschaffenburg worn und spada, anno 2007, de Hochschui
Aschaffenburg.

In ana Sog werd behauptet, dass da Kapuzinerpater Bernhard vo Trier Schloss und
Stod 1631 vor da Ausraubung duach de Truppen vom schwedischen Kine Gustav Adolf
duach sei Pfiffigkeit grettet hom soi. Wia da Gustav de Stog eingnumma ghobt
hod, hod a gmoant, dass eigentli schod is, dass a de Stod obrenna lossn muass,
wei ras jo ned af Schwedn mitnehma kunnt. Da Kapuziner moant oba, er kannt des
duachaus doa, er miassats oafoch dorthi roin. Do runzelt da Gustav Adolf de
Stirn und da schlaue Pata zoagt auf de unta am jedn Fensta eigmeißelten Radln
(vom Mainza Woppn). Daraufhi muass da Kine lacha und vazicht auf a Zasterung.

Im Middloita und da frian Neizeit is de Bevejkarung vo Aschaffenburg nur longsom
gwoxn und is duach de zoireichen Kriag, Seichen und Hungasnot oiwei aa wieda
zruckganga. Bsundas im DreissgJoarign Kriag (1618-1648) und zweng da Pest anno
1635 hods storke Eihwohnavaluste gebm. Mit im Beginn vo da Industrialisierung im
19. Joarhundert hod s Woxdum vo da Bevejkarung stork zuagnumma. Anno 1818 hods
6500 Leit in da Stod gebm, 1905 worns scho 26.000.

Deutlich sichtboa san de Auswirkunga vom Zwoatn Wejdkriag. Noch iba 20 alliiaden
Luftangriffe zwischn September 1940 und März 1945 war da greßte Teil vo da Stod
in Schutt und Asche. Alloa beim schwaarsten Angriff am 21. November 1944 sterm
344 Leit. Insgesamt valiad Aschaffenburg duach Evakuierung, Flucht und
Luftangriffe a Drittel vo seine Bewohna (14.518 Leit). De Bevölkerungszoi sinkt
vo 45.379 im Joar 1939 auf 30.861 im Dezemba 1945. Im Joar 1950 is da
Vorkriagsstand wieda erreicht. Am 30. Dezemba 2006 bedrogt de „Amtliche
Eihwohnazoi“ fia Aschaffenburg noch Fortschreibung vom Bayerischen Landesamt fia
Statistik und Datenvaarbeitung 69.863 (nur Hauptwohnsitze und noch Obgleich mit
de andern Landesämter) - was da historische Hechststand is.

De foigende Ibasicht zoagt de Eihwohnazoin nochm jeweilign Gebietsstand. Bei
1818 handelt sa si um a Schätzung, danoch um Voikszejungsergebnisse(¹) oda
amtliche Fortschreibunga vom Statistischen Landesamt. De Ogobm beziang si ob
1871 auf de „Ortsanwesende Bevölkerung“, ob 1925 auf de Wohnbevejkarung und seit
1987 auf de „Bevölkerung am Ort vo da Hauptwohnung“. Vor 1871 is de Eihwohnazoi
noch untaschielichn Erhebungsvafoarn ermiddlt worn.

De politische Situation in Aschaffenburg guit ois entspannt und weitsichtig
sinnvoi ausgricht. So hods bei de Obabuargamoastawoien im März 2006 koan
CSU-Kandidaten geng den Obabuargamoasta Klaus Herzog (SPD) gem, der wiedagewejd
worn is. Am 2. Dezemba 2005 betitelt de Süddeutsche Zeitung an vierspoitign
Artike iba Aschaffenburg mit de Worte Glückliche Bürger und ein Haushalt ohne
Schulden. Da Artike schreibt vom etwas andern Bayern und vo da Stod
Konsens-City.

Blasoniarung: In suiba a rote Burg mit blaun Dächa; im kleeblattfermigen Torbogn
da thronende, blau gwandate hl. Martin, de Rechte segnend erhobm, mit da Linken
in goidanan Krummstob hoitend. Bedeitung: As Stodwoppm zoagt in heiligen Martin
vo Tours, dea wo ois Schutzpatron vo da Stod vaehrt werd. (Des kimmt vo da
Zuagherigkeit zum zum Erzstift Mainz). Gschicht vom Woppm: Aufgrund vo da
Beteiligung in de Bauernkriag 1528 wors da Stod vom Kurfiascht und Erzbischof
Albrecht vo Brandenburg] obakannt worn. Erscht da Kine Ludwig I. vo Bayern hod
da Stod 1836 as oide Woppm wieda zruckgebm (in da Zwischnzeit hod Aschaffenburg
nur a gotisches A ois Woppm fihrn deafa).

Vom 23. bis zum 25. Juni 2006 hod Aschaffenburg mit Perth as 50-Joarige Jubiläum
vo da gmoasaman Partnerschaft gfeiat. Zur Feia is da Provost („Buagamoasta“) Bob
Scott mit a gressan Delegation aus Perth und Umgebung af Aschaffenburg kema.
Hehepunkt vom Fest worn de Highland Games in da Aschaffenburger Fasanerie.

Mit all den Geschäften wern net nur de knapp 70.000 Aschaffenburger vasorgt,
sondern aa weitere 400.000 aus dem süd-östlichen Rhein-Main-Gebiet, weitere
175.000 Eihwohna aus dem Landkreis Aschaffenburg, 131.000 aus dem Landkreis
Miltenberg und aa 132.000 aus dem Landkreis Main-Spessart. Insgesamt ergibt des
rund 733.000 potentielle Kunden. Seit de 1990er Joar wern de ehemaligen
Einrichtungen da US-Armee an da wiazburger Straß im Siidwestn da Stod am Rand
vom Stodteil Schweinheim (Bundesstraß 8, Ausfallstraß in de Spessart, Richtung
wiazburg) in Wohngebiet und in a „Serviceachse“ umgewandelt. De ehemalige
Graves-Kaserne beherbergt a Sammelstelle fia Abfälle, a Asylantenheim und divase
Kloabetriebe. A ursprünglich geplantes Technologiezentrum kimmt net zustande.
Bisher greßte Einzelansiedlung war am 27. Dezember 2005 de Eröffnung vo am
Baumarkt da Firma Bauhaus mit 120 neien Arbatsplätz in da nochan vo da
ehemaligen Ready-Kaserne. De ehemalige Jäger-Kaserne is iatz Sitz vo da
Hochschui Aschaffenburg. Des lang brach glenge Areal da Smith-Kaserne soll
emfois Teil vo da „Serviceachse“ wern.

Ibaregionale Bekonntheit besitzt da Traditionsvarein Viktoria Aschaffenburg, dea
wo seine Hoamspui im städdischen Stadion am Schönbusch austrogt. Noch Joarn in
da hechstn deitschn Spuiklass in de fuffziga Joar, spuit da Varein nochm Obstieg
aus da zwoaten Bundesliga seit 1989 vo kurzen Untabrechunga obgsegn in da
Oberliga Hessen.

Aschaffenburg hod de hechste Dichte vo Wiatschoftn in Bayern - auf ebba 400
Eihwohna entfoit a Betrieb vo da Gastronomie. Dazua gibts an Haffa weidane imma
wiedakehrende Vaostoitunga, wia z.B. as Aschaffenburga Voisfest, as
Aschaffenburga Stodfest, as Jugendmusikfest und de Floßhafnregatta.

Vo 20.000 deitschn Unternehma vom Deitschen Industrie- und Handelskammerdog
(DIHT) is Aschaffenburg auf Platz 3 vo de bestn Wirtschaftsstandorte gwejd worn.
Ois Standortstärken san „Nähe zum Kunden“, „Vakehrsinfrastruktur“,
„Buidungseinrichtungen“ und „Hochschulkooperationen“ ogem. Aschaffenburg hod a
guade Vakeasobindung iba de A3, de wo tangential de Stod im Nordn berihrt und vo
jedm Ort vo da Stod in nur wenign Minutn iba drei Auffohrten erreicht wern ko.
Da Rhein-Main Flughafn z Frankfurt is ebba 30 Auto-Minuten entfernt - Frankfurt
am Main is schnej mitm Zug erreichbor. Es existiad a Binnenhafn.

Durchn Woid im Spessart wor Aschaffenburg traditionell a Zentrum vo da
Papierindustrie. De zwoa Werke vo da friaan Papierwerke Waldhof-Aschaffenburg
(PWA) ghern heit zua sidafrikanischn Sappi (liegt im Landgreis Stockstadt) bzw.
da schwedischn SCA. Heit wern do Vapackungs- und Sanitärpapier hergstejt.

Ofang 2007 hod de Firma Pollmeier Massivholz aufm Aschaffenburga Hafenglände
(Bayernhafen) a neies Sägewerk in Betrieb gnumma, wo 180 neie Orbatsplätz
entstandn san. De Investitionssumme wor ebba 150 Millionen Euro. Des wor da
gresste industrielle Neibau in da Stod seit 1954. Daduach wern Impulse fia de
Forstwirtschaft erwortet und aa de Schaffung vo weidan Orbatsplätz bei
Zuliafafiamen.

De Initiative Sozialnetz Aschaffenburg, stejt Informationen iba
Beratungseinrichtunga, Beherdn, Organisationa, Vareine und Kirchenhuifn fia
soziale Frogn zur Vafigung.

Aschaffenburg is duach sein Hauptbohhof (Regional- und Fernvakea) und aa de
Bohhef Obernau, Hochschui und Aschaffenburg-Sid (nur regionoi) ans Schienennetz
obundn. Es bestengan vui Nah- und aa Fernvakeasmeglichkeitn. Es is aa plant neie
Bohhef am Viadukt und da Goidbachastraß einzrichtn. Mitte 2009 is as
Empfangsgebaide voms Hauptbohhof obbrocha worn. Am 29. Jenna 2011 is s nei baute
Bohhofgebaide vom Bundesvakeasminister Peter Ramsauer seina Bestimmung ibagebm
worn .

Da Bayernhofn Aschaffenburg is des gresste Gewerbegebiet am Bayerischen
Untermain und ghert zua Bayernhafen Gruppe. Nem da Containerumvalodung zwischn
Stross, Schiene und Wossa, liegt da Schwaapunkt in de Bereich Logistik,
Vasorgung und Recycling. Im Joar 2005 hod da Hofn sein Gitaumschlog um fimf
Prozent auf 2,8 Milliona Tonnen gsteigat. Da Hofn liegt an da transeiropäischen
Wossastroß Rhein-Main-Donau.

Aschaffenburg is iba zwoa Anschlussstejn an de A 3 obundn (Aschaffenburg-Ost,
Aschaffenburg-West). Iba de A 3 glangt ma af Frankfurt am Main (ebba 40 Kilometa
entfernt) und Wiazburg (ebba 80 Kilometa entfernt). Duach Aschaffenburg valaffa
de Bundesstroß B und de B , de wo aa in Mautausweichvakea vo da A 3 durchleitn.
De B tangiad Aschaffenburg im Westn. Da sidliche Endpunkt vo da A 45
Aschaffenburg-Dortmund liegt bei Aschaffenburg.

Z Aschaffenburg werd scho seit Joarzehntn an an am Innenstodring baut. A Tei
davo is scho in Betrieb und bringt fian Stodkern a Entlostung. De Ringstross soi
bis Juli 2013 fiati wern.

In da Stod gibts fuffzehn Buslinien vo de Stadtwerke Aschaffenburg. De Busse
fohrn im 15-, 20-, 30- und 60-Minutentakt. Da Landgreis Aschaffenburg, da
Landgreis Miltenberg und a boa hessische Zui san durch fimf Buslinien vo da
Kahlgrund Vakehrs-GmbH (KVG) und durch zwejf Buslinien vo da Vakehrsgesellschaft
Untermain (VU) vabundn. Mit weidan viel Bohlinien vo da Deutsche Bahn AG werd
draus de Vakehrsgemeinschaft am Bayerischen Untermain] buidt, de VAB. In da
Nocht und am Sunnda gibts dazua an Service vo Anruafsammetaxis, mit dene ma jeds
Zui in da Stod erreicha ko, wo ma sunstan mit de Buss ofohrn ko.

Da Flugplotz Aschaffenburg is ois Vakeaslandeplotz kategorisiad und liegt ebba 2
km sidwestli vo da Stod in da Morktgmoa Großostheim. Zua Zeit (2011) lafft a
luftrechtlichs Genehmigungsvafoarn zur Valängarung vo da Start- und Landeboh um
350 m in Richtung Aschaffenburg. Im Sidn vo da Stod an da Grenz zum Moakt
Sulzbach liegt no a kloana Seglflugplotz.

Mehr wia 3.000 Kurse wern oi Joar in da Voikshochschui Aschaffenburg fia ebba
50.000 Teinehma obotn. Ebba 1.500 Kinda, Jugendliche und Erwwoxane nehman an
Kursn vo da Musischui Aschaffenburg tei, de wo oi Joar beochtliche Erfoige im
Wettbewerb Jugend musiziad vorzweisn hod.

Unterstitzt wern de Schuin vo Aschaffenburg duach de Stodbibliothek, bei der wo
ebba 80.000 Meden (Biacha, Tonträger etc.) mehr wia 430.000 moi im Joar
ausgliehn wern. Z Aschaffenburg gibts aa oane vo 10 Stoametz-Moastaschuin in
Deitschland.

De Fachakademie fia Sozialpädagogik is a Buidungsinstitution fia Erzieha. Sie
liegt im Stodtei Damm und werd vom Landgreis Aschaffenburg finanziat. Rund 50
Absolventen wern oi Joar vaobschiedet. De Einrichtung is 1973 grindt worn und is
seit Mitte vo de 1990er Joar bsundas fia eanane jährlichen Musicalauffihrunga in
da Maintalhalle Mainaschaff im Umkroas bekannt.

1798 is da Unterrichtsbetrieb vo da Univasität Aschaffenburg mit Dozenten vo da
Johannes Gutenberg-Univasität Mainz ogfangt worn. De Mainza Uni is vo Frankreich
gschlossn worn. Aus dem Joar 1808 datiad aa de Stiftungsurkund vom Kurfiaschtn
Karl Theodor vo Dalberg fia de fiastlich Primatische und Erzbischöflich
Rengschburgische Univasität zu Aschaffenburg mit theologischa, juristischa und
philosophischa Fakultät. 1809 hods de Umbenennung in Karls-Univasität gebm. 1808
is de theologische Fakultät in a Priestaseminar umgwandlt worn. Anno 1814, wia
Aschaffenburg bayerisch worn is, is de juristische Fakultät gschlossn worn und
1818 is da Rest vo da Univasität in a bayerisches Lyceum ois hochschulgleiche
Einrichtung umgwandlt worn. Anno 1873 is as Lyceum zuagmocht worn.

De Gschicht vo da Forstlichn Hochschui Aschaffenburg hod mit am privaten
Forstinstitut ogfanga, des wo im Joar 1807 grindt worn is. Scho 1810 is des
Institut ois stootliche Einrichtung ibanumma worn. Wia Aschaffenburg im Joar
1814 zu Bayern kemma is, wor de Einrichtung de oanzige vo iara Art im Kinereich
und hod vo 1819 bis 1832 Königlich-Bayerische Nationale Forst-Lehranstalt
ghoassn. Im Joar 1832 is de Anstalt vorlaifi gschlossn worn. Ois Grund derf ma
de untastejtn revolutionären Aktivitätn vo de Studentn onehma.

De Wiedagrindung vo da Forstlehrostoit wor mit zascht ebba 25 Heran am 19. April
1844. Zweng im Oloss hod da Kine Ludwig I. da Lehrostoit zwoa Joar spada a
repräsentativs Gebaide in da Alexandrastrass vaschofft. Wia ob 1858 as Abitur zu
ana Eingangsvoraussetzung worn is, is in Centralforstlehranstalt fia des
Kinereich Bayern umgnennt worn.

De Bezeichnung Forstliche Hochschui hod de Lehranstalt im Sommersemester 1899
kriagt. Im Joar 1910 is de Hochschui af Minga valegt worn und in de
forstwissenschoftliche Fakultät vo da Ludwig-Maximilians-Uni Minga umgwandlt
worn. In de letzen Aschaffenburga Joarzehnt, vo 1878 bis 1910, is de Hochschui
vom Professor Dr. Hermann vo fiast gleidt worn, dem wo de Hochschui ian guadn
Ruaf vadankt hod. As Gebaide in da Alexandrastrass is draum fia a Schui gnutzt
und im Joar 1968 obgrissn worn. An da Stej steht heit a modana Wohnblock mit
Tiafgarage („Parkhaus Alexandrastraß“).

Da Aschaffenburger Dialektdichta Karl Reuß schreibt in da easchtn Strophe vo
seim Gedicht im Band Ascheborjer Posse iba sei Hoamatstod:



https://bar.wikipedia.org/wiki/Alfred_Bernhard_Nobel

Da Alfred Bernhard Nobel is am 21. Oktoba 1833 in Stockholm gebuan und am 10.
Dezemba 1896 in San Remo Italien vaschtuam. Ea woa a Physika, Chemika und
Eafinda. Im Oita vo 17 Joah hod a se weitabüd in Deitschlaund, de USA und a in
Paris. Duach de Eafindung vom Dynamit und nu Mera meah, is a reich wuan. Do ea
Kindalos woa, hod eam de Bertha von Suttner iwazeigt, das ea sei God zan Nutzn
vo da gaunzn Menschheit schtiftn soi. Und so is mid sein Göd de
Nobelpreisschtiftung eigricht wuan.

Beim Professa Pelouze in Paris, hod a ois Chemielaboaghüf goawad. Und do hod a
den italienischn Oazt Ascanio Sobrero kenagleand, dea 1847 des Nitroglyzerin
eafundn hod. Des is nuheid ois Heazmiddl im Gbrauch. 1853 is a za Famüli noch
St. Petersburg zruckghead.

Nochm End vom Krimkriag (30.3.1856) san de Nobelschn Ristungsbetriab neamma so
guad gaunga. * Und da Imanuel Nobel hod de Fabrikn seine zwo ödan Suhna, em
Robert Hjalmar (1829-1896) und em Ludvik Immanuel (1831- 1888) iwalossn.

" Des Kapiteu, vom Testamentsvoischtrecka in sichare Weatpapia realisiat, soi an
Fond büdn, dessn jahrlige Zinsn ois Preis dene zuateu wean, de im vaflossanan
Joah da Menschheid den greßtn Nutzn brocht haum."

Weu ea in Fraunkreich da Schpionie vadechtigd wuan is, hod a se 1891 noch San
Remo (italienische Riviera) in sei Haisl zruckzogn.

Da Alfred Nobel hod a aa Tragödie gschrim. A Theataschtickl in via Aufzüg, iwa
de italienische Patriziatochta Beatrice Cenci de den Moad an ian eignan Vota
augschtift hom soid.

"I bin bsundas da Ausicht, daß große vaeabte Vamögn a Unglick san, de des
Menschngschlecht nua in Apathie fian wean.." Alfred Nobel



https://bar.wikipedia.org/wiki/Yellowstone-Nationalpark

Da Yellowstone-Nationalpark in de USA woa da wejdweit easchte Nationalpark. Ea
is am 1. Meaz 1872 grindt woan. Da Nom kimmt vom Yellowstone Fluss. Seit 1978
gheat da Yellowstone zum UNESCO-Wödeabe.

Da Yellowstone is voa oim aa fia de Geysir und Schlammtepf (hoasse Schlammquejn)
bekonnt. Im Park san ebba de Hejftn vo de Geysir vo da gonzn Wejd. Da
bekonntaste is da Old Faithful Geysir. Aa de Viechawejd vom Yellowstone is
oanzigoatig. Da Park is beispuisweis de Hoamat vo Grizzly Bärn, Wejfn, Bison und
Wapiti. Desweng keman aa jeds Joa an Hauffa Touristn.

Da Park is de gresste intakte Natualondschoft vo da Noadhoibkugl vo da Eadn. Im
Yellowstone gibts vui vaschiedane Eco-Systeme.

Da gresste Tei vom Park (96%) liegt in Wyoming; drei Prozent vo da Flächn ghean
z Montana, a Prozent z Idaho. Mit 8987 km² Flächn is da Yellowstone ebba so groß
wia Korsika. Da Park liegt auf an Plateau in in de Middlan Rocky Mountains, auf
oana duachschnittlichn Heh vo ebba 2.400 Meta. Da hexte Gipfe is da Eagle Peak
mit 3.462 Meta.

Da Yellowstone hod a vuifejtige Viechawejd. Es gibt aloa ebba 60 Spoviecha im
Park, beispuisweis Woif, Lux und Grizzly-Bär. Weidas gibts no Bison, Wapiti,
Gobebeck, Ejch, Beaglewen, Schwoaz-Bär und mea.

Da Yellowstone woa ra wichtigs Siedlungs- und Jogdgebiet vo de Indiana. Bis 1871
hom Schoschonen in da Region glebt. De san owa systematisch vatriem woan. In de
letztn großn Indiana-Kriag woan aa Lakota unta da Fiarung vom Sitting Bull do.
Seit 1880 lem koane Indiana mea im Yellostone. Zletzt aa no Nez Percé untan
Haiptling Joseph.



https://bar.wikipedia.org/wiki/Wei%C3%9Fbia

Weißbia is a obagärigs Bia des zum easchtn moi um 1520 a Braua aus Niedabayern
braut ham soi. In Niedabayern sejm und in da Owerpfoiz hoaßts Weizn und außahoib
vo Bayern songs Weizenbier oda Hefebier oda nua Hefe dazua.

Heit z´dog trinkt ma fast nua no Hefeweißbia, des g´filtate Kristoiweißbia
gibt´s fast goa nimma. Damit hot sie a dea vo vui ois Unsittn o'gsengne Brauch
aufg´heat, a Reiskeandl zwengs am Schaum ins Glasl z´schmeißn.

As dringa von am Weißbia ausm Flaschl is a bsundane Kunst, aba a unvagleichlicha
Gnuss. Oa Brauarei hod des ois a Moaktluckn entdeckt und biet a Flaschnweißbia
o, des aba weniga Koinsaire enthoit.

S gibt aa an Haffa Mischdrangln, wo nem Woaznbia moast a Krachal enthoidn. A
kloane Auswoi:

In Deitschland gibts heit s Woaznbia iwaroi z kaffa. S existian owa Regiona, wos
afgrund vo da Gschicht meara vabroadd is. Dazu ghean Oidbayern, wos zwegn da
Tradition a grosse Bandbroadn vo Woaznbiasortn gibt, wo teiweis nua a regionale
Bedeitung ham, sowia z Berlin mit seina „Berlina Weiße“. In Owaestareich und
Soizburg gibts sechs Brauarein, wo Woaznbia braun.



https://bar.wikipedia.org/wiki/Webcrawler

A Webcrawler oda Suachrobota is a Rechnaprogramm, des wos des Internetz
automatisch duachsuacht und Netzseitn analysiat. Webcrawler wean voa oim vo
Suachmaschina eingesetzt. Suachroboter kena owa aa fia ondare Aufgom vwendt
wean: E-Post-Adressn sammen (Spamma nutzn Bots dazua), Codes priafn, Links
checkn, Woatungsaufgom ausfian, RSS-Newsfeeds sammen usw. Webcrawler san a
bsondare Foam vo Bots, oiso Programmagenten fia bstimmte Routineaufgom.

Wia beim Internetzsurfen geht da Webcrawler vo Link zu Link weida, vo Netzseitn
zu Netzseitn. Theoretisch bsuachn Webcrawler des gsamte Internetz. Praktisch is
des owa ned so. De Webcrawler brechn in da Regl de Suach irgenwonn o und fonga
nocha wieda vo voan o. Es wead oiso nua a Auswoi ausm Netz eafosst. Dazua kummt,
dass Webcrawler aa goa ned olle Inhoide eareichn kena. Des guit beispuisweis fia
Seitn, wo koane Links hiweisn: z.B. Portale mit Zuagongsbeschränkung und
Inhoide, de wo nua iwa Suachmaskn eareichboa san. De Netzbereiche nennt ma „Deep
Web“.



https://bar.wikipedia.org/wiki/Udine

Udine is a Schtod in da Region Friaul-Julisch Venetien im Noadostn vu Italien.
Mit 99.169 Ejwona (2015) is d'zwoatgrejßte Schtod vu da Region. Daj Schtod ligt
zwischn de Sidajpm und da Adria und is grod amaj 20 Kilometa vu da slowenischn
Grenz weg. Udine is d'wichtigste Schtod in da historischn Landschaft Friaul und
da Haaptoat vu da Provinz mit 'm glaichn Nama.

Udine ligt im Heaz vum Friaul. Vu dau sans ned ganz 20 Kilometa Luftlinie bis af
Slowenien und an de 45 Kilometa af Östarreich. Des hoißt, daß Udine
schtrategisch guad ligt, nah an de airopäischn Vakeasaxn Ost-West (im Korridoa
5) und Noad-Süd (da Via Iulia Augusta), am Wech nauch Östarreich und richtung
Ostairopa.

Udine is d'historische Haaptschtod vum Friaul. As Gebiet is seit da
Jungschtoazait bevöikat und schpejda hom se dau waschainlich d'Köitn oogsiedlt.
Nauchdeam as Weströmische Reich gfajn is, is Udine imma wichtiga woan,
waschainlich wajcham Untagang vu Aquileia und schpejda aa vu Cividale. Udine
wead 983 zum easchtn Maj ajs Utinum in ara vum Kaisa Otto II. vabrajftn Uakunde
eawent. Mit dera Uakunde haud da Kaisa as Schlooß vu da Schtod an d'Patriachn vu
Aquileia vaschenkt. Des woan dann d'wichtigstn Lehnshean (Lehensherren) in da
Gengd. 1223, waj in da Schtod a Moakt gründt woan is, is Udine endgüitich
d'wichtigste Schtod vu da Region fia Wiatschaft und Handl woan – und 1238
außadem da Sitz vum Patriachn.

Am 27. Febra 1511 is z'Udine a bloutiga Büagakrajch ausbrocha, dea wau se schnöi
afs ganze Friaul aubraidt haud. Grod waj da Krajch voabai woa, hauds z'Udine a
schlimms Eadbem gem. Duach des Bem haud ois zum breena oogfanga und as Schlooß
is ejgfajn. Ganz zum Schluss is dann aa no d'Pest ausbrocha und haud ois nu vü
schlimma gmacht.

Unta da Heaschafft vu da Republik Venetien vu 1420 bis 1797 woa Udine
d'zwoatgrejßte und zwoatwichtigste Schtod vu da Republik. Danauch woas wajcha 'm
Napoleon fia-r-a kuaze Zeid in da Hand vu Frankreich und is dann an
Lombardo-Venetien ganga, wos unta da Fuchtl vum Kaisatum Östarreich woa und wos
1866 ans neigründte Kinereich Italien ganga is.

Im estn Wöidkrajch, nauch da Niedaloch in da Schlacht vu Caporetto, is Udine da
Sitz vum italienischn Owakommando woan und haud desweng in Schpitznama
„Krajgshaaptschtod“ (Capitale della Guerra) krajgt. Nauch'm Krajch is s
d'Haaptschtod vo ara kuazlebichn Provinz, da Provincia del Friuli, woan. Dau
dabai woan de haindichn Provinzn vu Görz (bis 1927), Pordenone (bis 1968) und
Udine. Nauch'm 8. Septemba 1943, waj Italien gecha d'Allierten kapituliat haud,
is Udine unta d'Kontrolle vum 3. Reich kumma, waus bis bis zum End vu da
Besetung im Aprü 1945 bliem is.

Da Dialekt vu Udine (dialetto udinese) woa karaktaristisch fia d'Schtod, wail ma
dau, im Gengsatz zum Umland a venetische Schprechwais mit schroake Ejfliss vum
Friaulischn greadt haud. In de letztn Joazent haud ma dean Dialekt imma weniga
gredt und haind iss-a fast ausgschtoam, aa, wai de junga Genaraziona
d'italienische oda friaulische Schprauch voazajng.

Dea Dialekt is nu grod vu a boa Genarazione vu Udinesi gredt woan - haptsächlich
vo dene, wau in da easchtn Höiftn vum letztn Joahundat geboan woan san. Af da
oana Seitn is dea Dialekt vabundn mit da historischn Präsenz vu Venedig, auf da
andan Seitn haud-a owa aa sei aigne Funktion in da Gsöischaft ghatt; und zwaa
soit-a de Lait aus da Schtodmittn vu dene vu dene vu de Randgebiet und dene am
Land untascheitn. Des hoißt, de Lait aus da Schtodmittn hom dean Dialekt dafia
heagnumma, - zumindest hom-sa se des aso dacht - daß an hejchan Status in da
Gsöischaft hom, waj d'Udinesi vum Schtodrand und d'Bauern vum Land, wau
Friaulisch gredt hom.



https://bar.wikipedia.org/wiki/Tour_de_France

De Tour de France [ˌtuʀdəˈfʀɑ̃ːs], aa Grand Boucle [gʀɑ̃dˈbukl] („Groaße
Schleifn“) oda a oafach Le Tour [ləˈtuːʀ], is des berühmteste und fia de Fahra
wichtigste Radlrenna auf da ganzn Welt. Seit 1903 werd de Tour alle Joar – mit
Ausnahm vo da Zeit vom Ersten (ausgfalln 1915–1918) und Zwoaten Wejdkriag
(ausgfalln 1940–1946) – während drei Wocha im Juli austragn und führt dabei quer
durch Frankreich und des nachane Ausland. Des Renna werd vo da Amaury Sport
Organisation (ASO) veranstalt. Seit 2005 ghert de Tour zu dera damois nei
eigführtn UCI ProTour. Die Tour guit noch da Fuaßboi-Weltmoastaschaft und de
Olympischn Spiele ois drittgreßts Sportereignis auf da Welt.

A Tour de France vo de Frauen (Grande Boucle Féminine Internationale) mit
deitlich kiarzere Etappn is zwischn 1984 und 2003 gfahrn worn. 2004 is ausgfalln
und seit 2005 is in eanam Umfang nomoi deitlich vakiarzt worn.

De 1903 ins Lebn gruafane Tour de France war des easchte echte Etappnrenna in da
Gschichte vom Radlsport. Am 1. Juli 1903 war da Start an da ehemalign „Auberge
Reveil-Matin“ in Montgeron bei Paris mit 60 Fahra. De Rundfahrt hot sechs Etappn
ghabt mit insgesamt 2428 km vo Paris üba Lyon, Marseille, Toulouse, Bordeaux und
Nantes retour nach Paris. De Zeit vor'm Erstn Wejdkriag werd heroische Epoche vo
da Tour ghoaßn, wei damois Tagesdistanzn vo üba 400 km zruckglegt worn san. De
Etappen im Hochgebirg, easchtmois 1910 in de Pyrenäen ham a zum Mythos ois „Tour
da Leiden“ beitragn.

Da US-Amerikana Lance Armstrong hot vo 1999 bis 2005 als easchta Fahra siemmoi
des Gealbe Trikot vom Gesamtsiega gwunna. Finf Gesamtsiege ham da Jacques
Anquetil (Frankreich, 1957 und 1961–1964), da Eddy Merckx (Belgien, 1969–1972
und 1974), da Bernard Hinault (Frankreich, 1978/1979, 1981/1982 und 1985) und da
Miguel Indurain (Spanien, 1991–1995). De meistn Platzierunga auf'm Podium hot da
Raymond Poulidor, der dreimoi Zwoater und fünfmoi Dritta worn is, de Tour aber
nia gwinna hot kinna. Dem Siega vo 2006, Floyd Landis werd voraussichtli da Sieg
weng Doping aberkannt.

Da Erik Zabel hot insgesamt sechsmoi des Greane Trikot fia'n besten Sprinta
gwunna, des Bergtrikot hot da Richard Virenque zwischen 1994 und 2004 siemmoi
gewunna, gfolgt vom Federico Bahamontes (zwischn 1954-64) und Lucien van Impe
(1971-83) mit sechs Siege.



https://bar.wikipedia.org/wiki/Theologie

De Theologie (griech.: θεολογία (theología), vo θεός (theos), „God“ und λόγος
(logos, „Wort“, „Lehre“) bedeit „d' Lehr vom God oda vo de Götta“ im oigemeina
moand ma - d'Lehr vom Inhalt vom (christlichn) Glaum und vo de Glaubnsdokumentn.
Wea Pforra wean mächt oda an Beruf in da Kiachn ostrebt, muass 10 Semesta
Theologie studian.

Da Theologiebegriff is eigentli im Kristndum behoamadt. Waun der heit a auf
aundare Religionen (v.a. Judndum und Islam) übatrogn wird, is des ned oiwei
unproblematisch, wei da Begriff innerhoib vo de Religionen meistns kritisch
betrocht wead. So sprechan vui jüdische Gelehrte (de wos se ebn ned Theologn
nennan) äha von jüdischa Rechtsauslegung, Kasuistik oda oafach nur Lea.
Konfessionell gebundne Fakultätn und Seminare gibts neta fias Kristndum, Judndum
und an Islam.

In Heidelberg gibts de Hochschule für Jüdische Studien, de vom Zentralrat der
Juden in Deitschland drong wead. Es gibt a in mehrare Universitätn Studiengäng
dafia Judaistik, de unabhängig vo da Religionszughörigkeit bsuacht wean kinan.

De islamwissenschaftlichn Institute und Seminare vo de Universitätn beschäftign
se mid da Gschicht und da Praxis vom Islam.



https://bar.wikipedia.org/wiki/The_Fillmore

The Fillmore is da Nam vo drei Musetheatan voum Konzeatvoanschdoita Bill Graham
z Amerika gwen, s Fillmore East z New York City und s Fillmore West ois Nofoiga
voum Fillmore Auditorium z San Francisco.

1965 hod da Bill Graham an Rock-Danzpalast mim Nam The Fillmore Auditorium z San
Francisco, an da Greizung Fillmore Street/Geary Boulevard afgmochd. Im Fillmore
Auditorium san, gnau wia im Avalon Ballroom und im Winterland, des aran Bill
Graham kead hod, efda z San Francisco osessige Psychedelic Rock-Bands wia
Grateful Dead, Jefferson Airplane und Quicksilver Messenger Service afdren gwen.
1968 is da Club umzong, owa de Reimlekeitn duat han untam Nam The Elite Club und
in de 80a Joa nomoi ois Fillmore Auditorium, weida fia Konzeate gnuzd woan.

Weis mid de Owona Brobläme griagt hom und weis aa mid da Zeid zgloa woan is, is
s Fillmore Auditorium im Jule 1968 in den emoiign Carousel Ballroom an da Market
Street, am Eck South Van Ness Avenue zong und hod se no Fillmore West gruafa.

Am 4. Juli 1971 hods duat des lezde Konzeat gem, mid oi Gruppm wia Santana und
Creedence Clearwater Revival. Da Dichda Allen Ginsberg hod a Lesung koitn. 1972
isa Dokumentarfuim (Fillmore) iwa de lezdn Konzeate und a dreifach LP-Oibum The
Last Days vaeffadlichd woan.

Am 8. Meaz 1968 hod da Bill Graham s Fillmore East am Eck 2nd Ave / East 6th
Street im Stodbeziak Manhattan, z New York City afgmochd und des is boid ois
„The Church of Rock and Roll“ gnennd woan.Wei de Kinstla und Bands owei mera
Gasch fia ere Afdrid woitn, is`s an Bill Graham z bläd woan und ea hod
zuagschbeat. Am 27.Juni 1971 s Fillmore East und no im sejm Joa s Fillmore West.
S Fillmore East hod aa nimma afgmochd, duat gfind ma heid a Bank.

Nom Doud voum Bill Graham 1991, hodma s Fillmore West saniad und 1994 untam Nam
The Fillmore wida afgmochd. Heid is`s wida oans da bekanndasdn Konzeathoina z
San Francisco.

De domoige amerikanische Rock-Schickaria is iwa a bo Joa lang in de Fillmore
Clubs afdren gwen, owara Jazz und Jazzrock is gschbuid woan. Da Graham hod de
Gruppm reglmasse noanand z San Francisco und z New York buacht. Unta fui andan
san foigande Bands afdren gwen:

The Allman Brothers Band, Frank Zappa, Derek and the Dominos, Cream, Ten Years
After, Humble Pie, The Doors, Aretha Franklin, Jimi Hendrix, Procol Harum,
Santana,Crosby, Stills, Nash & Young, Al Kooper und Mike Bloomfield, Country Joe
and the Fish, Miles Davis, Johnny Winter, Muddy Waters, Albert King, Stevie Ray
Vaughan, Tommy Castro, Don Ellis, H. P. Lovecraft, Charles Lloyd, The Byrds,
Chuck Berry, The Who, Neil Young.



https://bar.wikipedia.org/wiki/Suschi

Suschi (japanisch 寿司 oda すし, sejtna aa: 壽司, 鮨 oda 鮓) hoasst ma a japanische
Schbais, wo aus am koidn, gseierdn Reis, meisdns am roun Fiisch und aa meisdns
am Nori (des is a driglda, gresda Seetang) gmachd wead. Aussadem ko je noch
Sortn aa no Gmias oda aa Oa dazuakean. A Flaisch is in am dradizionejn Suschi
ned drinad. Serwian duad mas in mundgrechde Schdiigl und adret heagrichd.

Des Hauptwoat Suschi kimd vo dem glaichlautadn Aingschafzwoat 'suschi (modeans
Japanisch: 'sui), wos 'saua, seialich hoasst und an Gschmoch wia Essig moand.
Wann a zwoaz Woat dazuakimd, zum Beischpui Nigiri-Zuschi, schreib' ma nimma
„suschi“, sondan „zuschi“.

Des Suschi hod sein Uaschprung in ara Metodn zum Fiisch konseawiern. Gons frias
hod ma dodafia gean an Siaswossafiisch heagnumma. Den hod ma aigsòizn und in am
Schuzmantl aus kochdm Rais in a Loch in da Erdn aigrom und aso fermentiad, wai
da Fiisch aso ned dafaid is. Den Rais hod ma nochand weggschmissn. Dea Fiisch
hod noch dera Behandlung gwies am ehan ausgschaugt wia Funazuschi oda
Suaschdrömming und ned aso wia dea Fiisch, wo ma haizdog fia Suschi heanemd.

De haitige Foam vo Suschi is in Edo (des wos heit Tokjo is) aufkemma, wo si so
ob m 18. Joahundad ollawai meara Menschn aa den daian frischn Fiisch ausm Mea
ham laisdn kena, wejcha glai im Hofn miid am Rais zam obon woan is: heit kend ma
des ois Nigiri-Zuschi. Im frian 20. Joahundad wa na de Entwiklung vum modeana
Suschi easchdamoi grässdndails ògschlossn, owa aa heit no dean japanische Keech
gean neiche Suschiwariantn ausbrowian.

Fias Suschi nemd ma an Rais mid runde Keana hea, wo erschdamoi gans sauba
gwaschn wead. Mid am Schdigl Konbu (des is a Seetang mid extrem vui Jod drinad)
losd ma den Rais ungfea a hoibe Schdund lang in am koidn Wossa aufgwejn, voa ma
de Gschichd na zum Kocha bringd. Den duachn, biisfesdn Rais fuid ma na in an
groussn flachn Hoizkiwe (Hangiri) und schiit an Raisessig, Soiz und Zuka dazua.
Mid am Raisleffe (Schamodschi) ziagt ma gschwind Fuachn dalengs und dagwea
duachn Rais; aso wead des oiss guad duachgmischd. Wann da karakdarisdische Glanz
vo de oanzlna Raiskeandln ned vageh soi, muas ma drauf schaung dass da Rais
gschwind òkuid. Des gschiagd duach de Vagressarung vo da Obaflächn baim
Fuachnziang und dass ma zua sejm Zeid mid am rundn Fächa koide Lufd hiwached.
Aufghom wead da Suschi-Rais mid am faichdn Duach omdrauf, na weada ned drugga.
Wia ma na waidamachd kimd auf de Sortn vu Suschi o.

As Suschi essd ma dradizionel mid Schdabal oda mid da Hand. In am gloan Schissei
mischd ma se sejm a Sojasoss mid am Wasabi, des is a Pastn aus am schoafn
japanischn Gree. Do nei dauchd ma des Suschi mid da Seitn vum Belag, aussa wann
dea obafoin kant. Dò dribfed ma de Soss na mid am Schdigl Gari auffe. Òbaissn
duad ma vo am Suschi ned, ma essds am Schdik. Zwischn de oanzlna Schdigl
neitralisiad ma sein Gschmakssinn mid am Schdigl Gari.

Gean gessn wead zum Suschi oda ois Voaschbais a Misosupm; zum Dringa gebds gean
a Bia (in Japan baischpuiswais Asahi oda Kirin) oda an greana Tä.

In Japan kennd ma zwoa Soatn vo Suschi-Resdorants. A 'suschi-ya (jap.: 寿司屋) is a
Suschi-Gostwiatschofd, wo ma an am noamaln Diisch oda an a Tekn sizn ko, wo
hintndro da Kooch as Suschi herrichd. A kaiten-zuschi (af englisch: „Running
Sushi“) is a Suschi-Resdorants, wo ma an a Tekn sizd, in de a Fliasbandl aibaud
is. Auf dem Fliasbandl kema de ganzn Suschi-Wariantn daheagfarn und de Gäst
deafan se sejbad nemma wos' meng. De Della san nochm Prais kenzaichnd und am End
wead mid de laarn Della de Rechnung zamzejd.

Wai ma Suschi one Bschdeeg essn ko, weads inzwischn aa in Bayern und Östareich
gean ois Brozeid unddawegs gessn, und ma kons in Suschi-Bars oda Supameakt
kaffa. Inara Suschi-Bar ko ma se sejm a Mischung vo merane Soatn aussuacha oda
es gebd featig zamgschdejde Poaziona in vaschiine Grässn. Suschi ausm Supamakt
wead tailwais maschinej heagschdejd; des hebt na aa moi drai Dog, wead owa ned
aus am roun, unb'handldn Fiisch heagschdejd, sondan aus am Reichalaks, am kochdn
Ebi oda Surimi. Aussadem weads Suschi no oissa Gfrorns oobodn, wo ma voam Essn
auflaina lossd.



https://bar.wikipedia.org/wiki/Strossburg

Strossburg (franzesisch: Strasbourg [stʀazˈbuʀ], Elsässisch: Strossburi,
Standarddeitsch: Straßburg) is de historische Haptstod vom Elsass, vo oana im
Noadostn vo Frankreich glengna Region. De Stod is Haptstod vo da heitign Region
Elsass und aa Präfektur vom Départements Niedarhein (Bas-Rhin). De Präfektur
vawoit aa de zwoa Arrondissements Strasbourg-Campagne und Strasbourg-Ville (vo
1871 bis 1919 de Kreis Straßburg (Land) und Straßburg (Stadt)), sie bestenga aus
8 bzw. 10 Kantone. Strossburg is Kernstod und greßte Gmoa im Elsass, in Bas-Rhin
und im Stodverband Straßburg (CUS) und zählt in ebba 650 000 Eihwohna im
Ballungsraum.

Strossburg is unta am remischn Kaiser Augustus ois Argentoratum grindt worn. Es
wor a militärischa Außnpostn in da Provinz Germania Superior. Strossburg is ab'm
4. Joarhundat Bischofssitz gwen und der Reih noch durch de Alemannen, Hunnen und
Frankn erobert worn.

Im Middloita war da Oat a wichtigs Wirtschafdszentrum und von 1262 oo freie
Reichsstod. 1439 is des Strossburga Minsta fertig gstejt worn, wos bis 1874 des
hechste Gebaide in da ganzn Wejd war. 1648 is da franzesische Kenig zum
Reichsvogt vo de elsässischen Reichsstädt ernannt worn. Nachdem de Stod im
Septemba 1681 durch Frankreich erobert worn is, is de Änderung vo de
Herrschaftsverhältnisse 1697 endgültig bestätigt worn. Protestantn san vo
öffentliche Ämter ausgschlossn gwen, des zwischendrin evangelische Münster is
rekatholisiad worn. Zua Zeit vo da Industrialisierung im 19. Joarhundat hot si
de Einwohnazoi af 150.000 verdreifacht. 1871, nach'm deitsch-franzesischn Kriag
is Strossburg vom Deitschen Reich annektiad und zua Hauptstod vom "Reichsland"
Elsaß-Lothringen erklärt worn.

Nach am Easchtn Wödkriag is Strossburg gemäß Versailler Vadrog von 1919 wieda za
Frankreich kemma. Vo 1940 bis 1945 wor Strossburg de facto wieda Tei vo
Deitschland. Nach am Zwoatn Wödkriag is de Stod zum Symboi vo da
deitsch-franzesischen Aussehnung und vo da eiropäischn Oanigung worn.



https://bar.wikipedia.org/wiki/Soicha

Zan Soicha (Miktion) gehd ma, wenn d Blodan (Harnblase) foi mid Soichalen (Urin)
is. Des wiad voum autonoma und wuikialichn Neavnsüstem gschteiad.

Zwoa Schliasmuskln, oana aussahoi und kweagschdreift, oana innahoi mid gladdn
Musklzejna, soang dafia das da Soichalen in da Blodan bleibt. Je voia de Blodan
wiad, umso mera muas da Blodanlaara (M. detrusor vesicae, kuaz Detrusor ) an
Druck obassn und se enschbanna. Des nennd ma Akkommodation bzw. Compliance vo da
Blodan. Schpuin da Blodanlaara und de Muskln ned zam, no fiad des za a
Blodanfungdsionsschdearung, Detrusor-Sphinkter-Dyssynergie gnennd.

D Hoitung da Gsejschofd zan Soicha ändad se mid da Zeid und je no Kuituakroas.
Des beziagt se oanaseits afs Soicha in da Effadlekeid, andraseits gibds Regln
wia ma soicha soi.

In unsan Kuituakroas soichan Maana und Weiwa untaschiadle. A Mo ko guad soicha
wenna schdäd und mid seim Zipfe kontrollian wo a hie soicht. Ea ko a sein Nama
in Schnää eisoicha. A Wei ned. Weiwa soichan im sizn oda in da Hocka. In andare
Kuituan, zan Beispui ba oi Afrikana, soichan Weiwa im Schdäng.

Damid Weiwa a schdäand soicha kinna, (wenn a effandlichs Glo dasoichd is und ma
se ned neihocka mog oda fia draussd zan Soicha) hod ma ois Huifsmiddl a
Babbadegldrichdasüstäm afn Moakt brocht. A Weiwaurenoie fia effadliche Glos hod
ma dafundn, wou a Wei fast schdäad soicha ko.

Ofd wiad owa a gwinschd, das se d Maana zan Soicha afs Glo sizn soin. Wei vui
Maana ofd des Urenoi goa ned dreffa und ois dasoichan.

S Soicha is oiwei mera aus da Effadlekeid vobannd und Briwadisiat woan. Vui Leid
woin alloa Soicha, ungschdöad one Zuaschaua. Ofd san Urenoie mid an Sichtschutz
seidle dabaud und Weiwa deafan a ned nei.



https://bar.wikipedia.org/wiki/Slayer

Slayer is a US-amerikanische Thrash-Metal-Band aus Huntington Beach, Slayer zoid
zo de einflußreichstn Metalbands da Woid. Weng monche vo eanane Texte homs
voroim in Deitschland imma wieda fia Kontroversn gsorgt. Vier Slayer-Oibn han
mid ana goidanen Schoiplottn auszeichned woan. 2007 und 2008 homs in da
Kategorie "Best Metal Performance" an Grammy griagt.

Im November 1983 homs don eana Debütoibum Show No Mercy aufgnumma. De Kostn homs
soiwa üwanehma miassn. Im Untagrund homse se mid eanan Debüt glei an Nomen
gmocht und wuadn neben Venom und Metallica ois dritte Superband vom extremen
Metal bekonnt woan. Ofong 1984 hans donn auf eana easchte US-Tournee gonga. 1984
homs donn de EP Haunting The Chapel nochgschom. De drei Liada wos drauf woan,
woan scho bedeitnd heata und hom an Grundstoa fia de weitere musikalische
Ausrichtung vo Slayer glegt.

In Eiropa woans nur im Untagrund bekonnt, wei eana Label Metal Blade Records
domois koa woidweids Veatriebssystem ghobt hod. Oba es existiertn zoireiche
sogenonnte Bootlegs. King hod donn moi kurz Slayer verlossn, um midn bei
Metallica ausseghaudn Dave Mustaine und dem seina neichn Band Megadeth fünf
Konzerte zum spün. Donn isa wieda zo Slayer zruck. Im November 1984 is Live
Undead erschienen - a Live-Minialbum, wos voa ana Hond voi Zuschauer im Studio
eigspuid woan is.

Im Sommer 1985 homs in Belgien eana easchts Eiropakonzert gspüd. Show No Mercy
hod se inzwischn in den USA 40.000 moi vakauft und Slayer han wieda ins Studio
gonga, um an Nochfoiga Hell Awaits einzumspün. De Songs do drauf han den weg vo
Haunting The Chapel weidagonga. De Liada woan länga um komplexa. So is Hell
Awaits bis heid des progressivste Slayer-Album.

Durch de guadn Verkaufszoin vo Hell Awaits hod Slayer vo Produzent Rick Rubin
s'Ongebot griagt, bei seina Plottnfiama Def Jam Records z'untaschreim. Obwois
wonns hauptsächlich a Rap/Hip-Hop-Label woa, homses a gmocht. De Liada aufn
nächstn Oibum "Reign In Blood" woan wieda kiaza und a sehr schnoi. Slayer woitn
ned riskiern, das de Fans moanan, das "auswimpen", iatz is des Album so hoat und
kompromisslos wia meglich woan. Def Jams Veatriebspartna Columbia Records hod
wengan Coverartwork und an Text zo Angel of Death, bei dems um an KZ-Oatzt Josef
Mengele geht, obglehnt, as Oibum zum vertreim. Drum is am 7. Oktoba 1986 vo
eanam neichn Partna Geffen Records veaeffntlicht woan. Es is auf Plotz 94 in de
amerikanischn Oibumcharts eigstieng und is ois easchte Slayerscheim mid ana
goidan Schoiplottn auszeichned woan.

1987 is da Lombardo Dave wieda zruckkema. Slayer hom mid eam donn a Coverversion
vo In-A-Gadda-Da-Vida vo iron Butterfly aufgnumma, de sogoa im Radio gspüt woan
is. Donn han Slayer wieda ins Studio gonga, um "South Of Heaven" aufzumnehma. Se
hom se entschiedn, as Tempo a weng zum drossln und eha auf melodischn Gsong zum
setztn, wei se se docht hom, dass Reign in Blood betreffnd Härte eh ned toppn
kinan.

South of Heaven erschien 1988 und erreichte Plotz 57 in de amerikanischn
Oibumcharts. Es wurde, wie scho da Vorgänga, mid Goid auszeichned. De Fans und
de Presse homs eha gmischt aufgnumma. An kloan Einblick in de Inspirationen vo
Slayer (voa oim vom Kerry King) griagt ma durch de Judas Priest-Coverversion
Dissident Agressor.

1989 hom de Aufnohmen fias nexte Studiooibum "Seasons In The Abyss" ogfongt. Ois
Co-Produzent hod ma an Andy Wallace engagiern kinna. Es erschien im Oktoba 1990
aufn neichn Label vom Rick Rubin - Def American und is auf Plotz 44 in de
amerikanischen Charts eigstieng. Fias Titelliad hom Slayer eana easchts Video
drahd - bei de Pyramidn vo Gizeh in Egyptn. A weidas Video homs fia War Ensemble
in London drahd.

Bereits oa Monad vo da Vereffntlichung vom Album han Slayer mid Megadeth,
Testament und de Suicidal Tendencies auf de "Clash of the Titans-Tour" gonga. Im
Mai 1991 foigte donn der zweite Teil, oba desmoi mid Anthrax und Alice in
Chains. Während da Tour homs einige Konzerte midgschnin und vereffntlichn 1991
des Live-Doppeoibum Decades of Agression, um des 10-jährige Bandjubiläum zum
feian. Es stieg auf Plotz 55 in de amerikanischn Charts ei.

Im Mai 1992 is Schlogzeiga Dave Lombardo weng diversa Differenzn aus da Band
ausseghaut woan. De Band hod ogem, das sei Schlogzeigspui nimma tight gnuag woa.
Er hod daraufhin bei Voodoocult gspüt und hod donn sei eigens Projekt Grip Inc.
grindt. Sei Nochfoiga bei Slayer is donn da Paul Bostaph vo Forbidden woan. 1994
is des sechste Studiooibum Divine Intervention aussakema. Oa Joa späda hans mid
Machine Head und Biohazard auf Tour gonga. Aufnohmen vo dera Tour han donn ois
Livevideo Live Intrusion vereffntlicht woan.

Um de Zeit bis zum nächstn Studiooibum zum übabrückn, nehman Slayer 1996
Undisputed Attitude. A Album mid Coverversionen vo Punk -und Harcoreliada vo
Minor Threat, D.R.I. oder de Stooges. Dazua mid Gemini nu a Eigenkomposition und
2 Liada, de da Jeff Hanneman in de Ochzga fia a Nebnprojekt gschriem hod. Noch
da Vereffntlichung verließ da Bostaph Slayer, um se auf a eigenes Projekt zum
konzentriern. Nochfoiga is da John Dette vo Testament woan, der oba noch nur oan
Joa ausseghaut woan is. Daraufhi is da Bostaph zruckkema.

Des siebte Studioalbum Diabolus in Musica is 1998 erschienen und belegte Plotz
31 in de Charts. Slayer hom versuacht, eanan Sound zum modernisiern und hom
Elemente ausn Nu Metal eibaut, wos bei vui Fans schlecht okema is. In
Deitschland is untadessn Divine Intervention indiziert woan, wei im Booklet a
Buidl vo an Fan is, der si mid na Rasiakling as Slayerlogo in oam gritzt hod.

Des ochte Studiooibum "God Hates Us All" is noch mehrere Verschiebungen am 11.
September 2001, am Tog vo de Onschläge aufs WTC) vereffntlicht. Fia des Liad
Disciple is Slayer fia an Grammy nominiert woan, den oba donn Tool griagt hod.

Im Herbst 2003 hom Slayer während ana Tournee des gesommte Reign in Blood gspüt
und donn ois DVD Still Reigning vereffntlicht. Nembei homs mid "War at the
Warfiel" nu a DVD und mid "Soundtrack to the Apocalypse" a Box-Set aussabrocht.

Des neinte Studiooibum Christ Illusion sooitat urspringle am 6. Juni 2006
aussakema, wos a Onspielung auf de satanistische Zoi 666 is, aussakema. Da
Termin is oba verschom woan und stottdessn homs an dem Dog de EP Eternal Pyre
aussabrocht. S'Oibum is donn am 4. August aussakema und hods bis auf Plotz 5 in
de Charts gschofft, de hechste Chartplotzierung ibahaupt fia Slayer.

Ob Oktober 2008 war de Band im Studio, um durt eana neichs Album World Painted
Blood eizspün, des in Deitschland am 30. Oktoba 2009 vaeffntlicht woan is. Zwoa
vo de Titel (Psychopathy Red und Hate Worldwide) san scho vorher ois Stream im
Internet erschienen. Des Album hod eana eanane vierte (2010 fias Liad Hate
Worldwide) und fünfte (2011 fias Titlliad World Painted Blood)
Grammy-Nominierung ei, jeweils in da Kategorie "Best Metal Perfomance". 2010 hom
Slayer easchtmois mid de drei ondan Bands vo de "Big 4", oiso Megadeth, Anthrax
und Metallica, gspüt, und zwoa auf da Sonisphere Festival Tour. Am 29. Oktoba
2010 ist de Live-DVD/Blu-Ray The Big Four Live From Sofia, Bulgaria erschienen.

Slayer wean oft mid Metallica ois de Grinda vom Thrash Metal bezeichnet, indems
de Musik vo NWoBHM-Bands wia Iron Maiden, Motörhead und a Venom gnumma hom und
mid da Rotzigkeit und da Gschwindigkeit vom Hardcorepunk kreizt hom. De Musik vo
Slayer zeichnet a nu durch wiedaerkennboare Riffs und Hooklines aus. Prägend woa
a eana Vorliab fia Punkmusik (wos ma a aufn Tributalbum Undisputed Attitude
segt). Des wichtigste Element in da Musik vo Slayer is auf jedn Foi de
Gschwindigkeit. Des schnoiste Album is "Reign in Blood" mid Songs mid bis zu 250
Beats pro Minutn. Aufn Nochfoigealbum "South of Heaven" homs as Tempo sehr
gedrosselt, drum bleibt a bei eher schleppende Liada wia an Titeltrack oda Spill
The Blood Raum fia kreativere Schlogzeigmusta.

Auf de Oibn Diabolus in Musica und God Hates Us All homs mid modeanan Klängen
experimentiert. Voroim Korn, mid eanane diafa gstimmtn Gitan, woin anscheinend a
großa Einfluß.

Da Großteil vo de Texte is vom Kerry King und Jeff Hanneman gschriem woan. Seit
South of Heaven beteiligt se oba a da Tom Araya. Seine Texte hom meistns an
Bezug auf de reale Woid. Inspiration hoid a se aus Zeidungen und
Fernsehnochrichtn. Voroim berichte üwa Massnmöada fasziniern eam. De Texte vom
King san recht antichristlich geprägt. Er betäuat olladings das er neamd hosst.
Er behauptet vo sich soibst, das a Atheist is. De TExte vom Hanneman behondln a
meistns antichristliche Themen, oba er hod a kontroverse Texte wia zum Beispü
Angel of Death gschriem.



https://bar.wikipedia.org/wiki/Sandler

Sandler sei haßt, doss ma dawö kan fixn Bloz zum Schlofn hod. Oft san oba
Sandler aa nur oame Hund, denna des Lebn bes mitgspüt hod und de deloschiert
wuan san, wäus in Zins ned zoin hom kenna (Leida oft wegn dem, wäus eanan gaunzn
Flins zum Braundweina drogn haum).

De Häh' untascheidt vor oim zwischn Umageha, oisa wem, dea untastaundslos is,
owa aa ka Hüüf wü (eppa wölla nesas gean a Sandla is), und an gwenlichn Sandla,
der eignlich gean widar a Hockn und a Doch iwan Schedl haum däddat. A Umageher
hod, wanna si ned beim Magistrat mööd, ka Recht aufa Untabringung ned.

H. C. Artmann gibt in de Erklärungen in sein Biachl Med ana schwoazzn Dintn zu
aum saund sei an: „jeglicher Mittel bar sein. Ein Terminus, der sich aus der
Tauromachie herleitet, wahrscheinlich noch aus der Zeit der spanischen
Habsburger.“ Es kummt aan anaseits a weng sötsam fua (dazöhta do an Schmäh ?),
das demnach da Sandla mit am im Sand liagadn Stierkempfa vaglicha wiad;
ondaraseits is bemerkswert, das des Woat fia an Obdachlosn rö-ö nur in Estareich
vuakummt. Ob da Sandla aa zsammhängd min Wuat Sand ausn Rotwöschn, wo des Läus
bedeit, is nimma zum aussekriagn.

Schaut aus, ois heddaz im oidn Wean an Sandler ois Hockn gem: oame Leit, de wos
aus da Donau an Schwemmsand aussegsiabd habm zum Häusa baun. Da Wehle Peta hoiz
jenfoiss fia woascheinlich, dasses vo denan Doglöhna kummt, de wos in de
Ziaglfabrikn am Wienaberg de no haassn Ziagln min Sand iwastrahn haum miassn.



https://bar.wikipedia.org/wiki/Salzburg_(Bundesland)

As Bundesland Soizburg, Soizburga Laund oder aa Land Soizburg gnonnt (Deitsch:
Bundesland Salzburg, Salzburger Land oder auch Land Salzburg), is a Bundeslaund
in Estareich. Seih bsundre historische Entwigglung und seih Stöjung ois
söjbständigs Fyrstentum im Heiling Remischen Reich bis 1806 unterscheidt des
Lond voh da Gschichd her voh de onnern estareichischen Bundesländer.

Soizburg hod a Flächen voh 7.154,23 km². s Lond vafiagt iwara 174 km longe
Aussengrenz, des zum oiergreessden Tei mid Boarn (im Norn) und mid am kloanern
Tei mid Sydtiaroi (im Sydwesten) teit. Weiders grenzt s im Nordosten ans
Bundeslaund Owerestareich, im Westen an Nordtiaroi sowia im Sidn an Osttiaroi im
Sydosten ans Bundeslaund Kärnten und im osten ad Steiermork.

Londschoftlich werds Lond Soizburg in fynf Gai teit, voh de d' Grenzen identisch
han mid de politischen Bezirke vom Lond (schaug unter Vawoitung).

s Lond Soizburg is in fynf politische Bezirke und a Statutarstod (Soizburg)
gliaderd.

s Soizburga Lond wird vo zwaa Autobohnen durchquert: da Tauanautoboh vo Nordn
noch Siidn, ois Vabindung zwischn Deitschlaund und Kärntn und da Westautoboh,
ois Vabindung zwischn Deitschlaund und 'm Ostn vo Östareich. A guad ausbauds und
dichts Netz vo Bundes- und Londesstrossn üwaziagt s gonze Londesgebiet.

De beidn Hauptflusstäla vo da Soizach und da Saaloch, sowia s oware Ennstoi
büidn d' Grundlog fir d' Hauptvakearsstrossn. Viar Nord-Süd-Oipmüwagäng
bewöiting 'n Vakearsfluss: im Siidwestn is des da Poss Thurn und in da
Valängarung da Föiwatauantunöi, im Siidn de Grossgloggna Hochoipmstrossn (vo Mai
bis Oktowa göffnet) und im Siidostn d' Tauanautoboh sowia da Kotschbergposs
(vurglogat da Rodstäda Tauanposs). Im Pinzgau gibt s no a Ost-West-Oipmvabindung
mid da Gerlos-Oipmstrossn üwa 'n Gerlosposs.

Durch d' bsundane geografische Log is Soizburg vakearstechnisch und
wirtschoftlich mid d' boarischn Laundkroas Berchtsgona Laund und 'm Laundkroas
Traustoa vazohnt. D' kürzastn Strossnvabindungen zua de Städ und Gmoandn vom
Pinzgau firn üwa s sognonnte Deitsche Egg (aa klaans Deitsches Egg gnonnt;
Soizburg - Bod Raichnhoi - Lofa). Wirtschoftlich san bsundas Freilassing (friara
unta da Bezeichnung Soizburghofn a Vuaoatvo Soizburg) und Bod Raichnhoi mid
Soizburg vabundn.

Seid 1995 besteht d' Euregio Soizburg - Berchtsgona Laund - Traustoa, a
Zommschluss auf kommunala Ewane zur Vabessarung vo da vüivöiting
zwischnstootlichn Zommorweit in da Umsetzung vom eiropäischn Gedonknguat.

De Westboh fiahrt durch 'n Flochgau, 'm Soizachtoi bis Zöi am See und bei
Soiföin üwa 'n Griassnposs noch Tiaroi. Bei Schworzoch-St. Veit gobet se d'
Westboh und fiahrt ois Tauanboh durch s Gostoanatoi und 'n Tauantunöi noch
Kärntn. Vo Bischofshofn fiahrt a Bohvabindung durch s Fritzbochtoi und Rodstod
in d' Staiamork.

On s nazionale und intanazionale Flugnetz is Soizburg durch 'n Flughofn Soizburg
(Airport Woifgaung Amadäus Mozart) obundn. In Zöi am See gibt s an Sportflughofn
und in Mautandorf an Seeglflughofn.

De Bsiedlung vo Soizburg raichd bis in de vurgschichtliche Zaid. Vo de Köitn
stommd da öidaste Nom vo da Stod Soizburg : Iuvavum. Unta de Röma is Iuvavum a
Vawoitungsbezirk innahoib vo da Prowinz Noricum Ripense gwesn. Said 'm 6.
Joarhundat hod s Gebiet vom spaadan Lond Soizburg (oone am Bezirk Lungau) zum
Herzogtum Baiern ghead. Durch d' Oloog vom Stift St. Beeda (696) und vom
Benediktinen-Fraunstift Nonnberg (713), in de Ruinen vom römischn Iuvavum, hod
da hl. Rupert vo Soizburg (Londespatroon vo Soizburg) d' Grundloog fir a Bistum
(739) und s Erzbistum (798) gschoffm. Soizburg is durch dees zum Mittlbunkt vo
da boarischn Kirchnprowinz worn, de nohezua 'n gsomtn oidboarischn Raum umfossd
hod.

'm Erzbischof Ewahard II., am entschaidndn Partaigänga vo de Staufa, is s 1200
bis 1246 glunga aus de Groofschoftn, Grichtsbezirke und Vogtain a gschlossns
erzbischöflichs Herrschoftsgebiet aufzbaun. Mid da Odakennung vo d' Grenzn durch
'n Baiernherzog im Joar 1275 hod d' lezzde Faasn vo da Oblösung vo Soizburg vom
Herzogtum Baiern ogfonga. 1328 is Soizburg durch d' Erlossung vo ana aiganen
Londesvaordung zum waidgehatn söibständing Stoot innahoib vom Hailing Römischn
Raich worn. Ois Fürsterzbistum hod sa se zu am kirchlich-wöidlichn Buffastoot
zwischn Baiern und d' Hobsburga-Launde entwigget. 1462 und 1525/1526 is zua de
Bauanaufständ kemma. Da Fürsterzbischof Leopoid Anton Groof vo Firmian hod d'
Auswondarung vo runde 20.000 Soizburga (1731/1732), de zum Protestantismus
konwertiard san, dazwunga.

Wirtschoftlich is im 16. Joarhundat ned nur da Soizhondl vo Bedeitung gweesn,
sondan aa da Goidobbau im Gostoana Toi. D' Obbaumengen san domois d' gresstn in
gonz Mittlairopa gweesn.

1803 is s Fiaschtndum ois sekularisiarts Kurfürstntum on an Grossherzog
Ferdinaund III. vo da Toskaana, 1805 gmoasom mid da Fürstprobstai Berchtsgoon
zum 1804 nei gründtn Koasaraich Östareich kemma. 1810 is s wieda zu Bayern
kemma, noch 'm Weana Kongress 1816 is s (oone Berchtsgoon) wieda (endgüitig) zu
Östareich kemma, is owa vurerst a Tail vo Owaöstaraich (klaanare Taile vom Lond
san on Tiaroi ogschlossn worn) gweesn. Da Soizburga Rupertiwinke mid de
Pfleegrichte Staffmegg und Taisndorf san domois noch Bayern kemma. 1849 is
Soizburg a aiganes östareichischs Kroonlond in da k.u.k. Monarchie und 1920 a
Bundeslond vo da nei entstondanen I. Repubblik worn.

De untaschiedlichn Londschoftn beherberng a Vüizoi vo vaschiadane Braich, vo
denen monche oft nur no on am aanzing Ort pfleegt wern. In da Vurwainochtszaid
kummt mid 'm Nikolaus da Kraampal. A neiare Entwigglung san d' organisiartn
Kraampallaife, bai denen se de Kraampalfigurn eha on d' Fantasykostüme vo da
Füimindustrie orientiarn. In d' Raunächt noch da Wainochtszaid kemman d' Glöggla
und Perchtn. Lebendige Summabraich, speziell im Lungau san d' Praungstaunga und
d' Samsonumzüg. Da Rupertikirdoog in Soizburg is aans vo d' tradizionöistn
Voiksfestln in Östareich und wird jäarlich vo mear ois 100.000 Laid, vataild auf
fünf Doog, bsuachd. Da Rupertikirtog in Soizburg is ans vo de tradizionellstn
Voiksfestln in Östareich und wird jährlich vo mehr ois 100.000 Leid, vateilt auf
fünf Tog, bsuacht.

Zoiraiche kuiturelle Fördarungen hod as Lond Soizburg aigrichtt mid 'm bsundan
Schwaabunkt vo da Untastüzzung da zaidgnössischn Kunst. Im Beraich vo da
Litaratur san dees da Raurisa Litaraturprais, da Georg-Trakl-Prais fir Lirik und
Joaresstipendien fir Litaratur. In de Beraiche Musi, Füim und Büidende Kunst
gibts eemfois Joaresstipendien, dodrüwa ausse 'n Grossn Kunstprais fir Musik, 'n
Musikprais Soizburg und vaschiedane Londespraise fir Architektur, Keraamik,
Moolarai und Graafik.

D' Politik im Soizburga Lond is noch 'm End vom Kriag vuroim vo da ÖVP bestimmt
worn, de d' Londeshauptlaid vo 1945 bis 2004 gstöid hod. Erst bai de Woin zum
Soizburga Londtog am 7. März 2004 hod s an politischn Weggsl hi zur SPÖ, mid da
Woi vo ana Londeshauptfrau gem, da Burgstolla Gabriele (Burgstaller Gabriele).
Stöivadreta vo da Londeshauptfrau san da Haslauer Wüifried vo da ÖVP und da
Brenner David vo da SPÖ. Außadem sitzn in da Laundesregierung fir d'SPÖ nu da
Blachfellner Woita und d'Scharer Erika, fir d'ÖVP nu da Eisl Sepp und d'Eberle
Doraja.

Im vagleich mid 'm BIP vo da EU, ausdrüggt in Kaufkroftstandards daraichd
Soizburg an Index vo 133.3 (EU-25:100).



https://bar.wikipedia.org/wiki/Richard_Wagner

Richard Wagner (* 22. Mai 1813 z Leipzig; † 13. Feba 1883 z Venedig im Palazzo
Vendramin-Calergi) wor a deitscha Komponist vo klassischer Musi, Dramatiker,
Schriftstella, Theataregisseur und Dirigent. Mit seine Musikdramen guit ea ois
oana vo de bedeitenstn Erneiara vo da eiropäischn Musi vom 19. Joahundat. Ea hod
Opern ois Gsamtkunstweak gstoitet und Text, Musi und Regieoweisunga dazua
gschriem. Ois easchta Komponist hoda Festspui grindd, de Bayreitha Festspui und
des Festspuihaus dazuaplant. Seine Neiarunga in Harmonik hom bis zum heitign Dog
an Einfluss auf de Entwicklung vo da klassischn Musi.

Da Wagner hod se de Afgob gstejt, des - seina Moanung noch - „dekadente” Theata
z reformian und mit Huif vo da Kunst de Voikseaziahung und damit de Wejd z
vabessan. Sei Idee wors Musi und Drama z vaknipfn (Das Kunstwerk der Zukunft,
Oper und Drama) und in Olehnung an de Tradition vo da griachischn Tragedie a
neie Kunstrichtung z begrindn. In seine Schriftn hod a imma wieda driwa
gschriem, wia mit Huif vo da Musi a dramatische Handlung zu oana „Botschaft”
wean ko und wia de Musi (des weibliche, gebärende Element) da Dichtung (am
mennlich, zeigendn Samen) meara Ausdruckskraft gibt.

Da Wagner hod nebm Inhoitsentwiafn, Textfossungen und Analysen vu seine
Musikdramen zoireiche musiktheoretische, philosophische, politische und
belletristische Schriftn veafosst, de vo vuin Kritikan ois vaunglickt
eingschätzt wean.

De Autobiografie vom Wagner Mein Leben, guit ois kulturhistorisches Dokument vom
19. Joahundat, genau so wia de Dogebuachaufzeichnunga vo da Cosima Wagner, wo se
vo 1869 bis zum Tod vom Richard Wagner gfiat hod.



https://bar.wikipedia.org/wiki/Real_Madrid

Real Madrid (offiziell: Real Madrid Club de Fútbol) is a Fuaßboiverein aus
Madrid.

Der Klub is oana fo de berühmtesten und erfolgreichsten Fuasboiklubs weltweit.
De easchte Mannschaft spuit derzeit in da spanischen Primera División.

Des offizielle Gründungsdatum fo Real Madrid is da 6. Meaz 1902. Ursprünglich
håds Madrid Football Club g'hoaßn.

Den easchtn Titel håd da Verein scho 1905 gwunna, nur oa Jahr nåch da Gründung.
Dåmåis hams im Finale der Copa del Rey Athletic Bilbao mit 3:0 gschlong.
Anschließnd håd ma an Pokalsieg no drei moi hinteranander wiederhoin kenna. Des
easchte richtige Stadion ham de Spanier 1912 an da O'Donell-Straß bezong. Vo
1908 bis 1917, wo Real wieder an spanischen Pokal gwunna håd, wars a eher
erfolglose Zeit. Im Jahr 1920 håd da Verein dann vom spanischen Kini Alfonso
XIII den Zusatz Real (span. fia königlich) fia eanan Vereinsnamen verliehen
kriagt. Drei Jahr drauf is ma dann vom inzwischen z'kloana Stadion an da
O'Donell-Straß ins Ciudad Lineal Velodrom und oa Jahr spada ins
Chamartín-Stadion umzong.

1931, drei Jahr nåchdem de spanische Liga gegründet worn is, håds Real gschafft
zum easchtn Moi spanischer Moasta zum wern. Den Titel hams dann a oamoi
erfoigreich verteidign kenna. In de Jahr 1934 und 1936 hod a der Pokal wieder
gwunna wern kenna. Durch'n spanischen Bürgerkriag (1936-1939) is da Verein dann
in immense Schwierigkeiten kemma. Da des Stadion durch'n Kriag stark in
Mitleidenschaft zong worn is und da fui Spieler im Kriag gfoin oda einfach
verschwunden han, is da Klub kurz vor da Auflösung gstandn. De Auflösung des
Klubs håd ma aber no verhindern kenna.

Ab 1943 is mit de Spanier unter'm neien Presidenten Santiago Bernabéu wieder
stark bergauf ganga. Ois easchts håd Bernabéu veranloßt, dass a neies Stadion
baut werd. Mit na Kapazität fo 120.000 Zuschauern wars dåmåis des greßte Stadion
der Weit. Bis 1951 håd da Verein aber trotzdem in da Liga nur im Middlmaß und
teilweis sogar gegan Abstieg gspuit, obwoi 1946 und 1947 de Copa del Rey gwunna
wern håd kenna.

In da Saison 1953/1954 håds Real dann gschafft, a durch de Neiverpflichtung
Alfredo Di Stéfano, der mit 27 Toren Torschützenkini worn is, amoi wieder de
Liga zum gwinna, de ma 1955 a verteidigen kenna hod. Bsondern Anteil an dene
Erfolge, und a an de in de nachstn Jahr, håd da President durch sei
Transferpolitik g'håbt. So hod Real fui Stars aus da ganzn Weit kafft, z.B.
Miguel Muñoz, Ferenc Puskás oda a da scho genannte Di Stéfano. Mit dem Team wars
dann meglich, bis 1964 no sechs Moi spanischer Moasta und oa Moi Pokalsieger zum
wern. Der greßte Erfolg war dåmåis aber, dass ma, fo 1956 bis 1960, fünf Moi in
Folge an Europapokal der Landesmoasta und dazua no 1960 an Weltpokal gwunna håd.
In der Zeit is dann a da Spitznam "das Weiße Ballett" entstanden, da si des, mit
Stars gespickte, Team regelrecht durch de gegnerischen Abwehrreihen "danzd" håd.
1962 und 1964 wars jeweils nommoi meglich, ins Finale vom Europapokal der
Landesmoasta zum kemma, allerdings san de Spiele gegen Benfica Lissabon und
Inter Mailand verlorn worn.

1963 is de "Ciudad Deportiva" (Sportstadt), a riesiger Sportkomplex mit
Fuasboifeidern, Schwimmbädern, a paar Klubgebäuden und einige andere
Einrichtungen, eigweiht worn. In dera Dimension håd zu dera Zeit sonst koa
Verein a so großes Trainingsgelände g'håbt.

Nåchdem Real 1964 gegen Inter im Finale vom Europapokal der Landesmoasta verlorn
håd, håd unter Miguel Muñoz, der nun ois Trainer tätig war, a Verjüngung
stattg'fundn. So is unter Anderem a Di Stéfano aus da Mannschaft gnumma worn.
Aufbaut håd ma des Team anschließend mit spanische Spieler, de da Verein kafft
håd oda aus der eigenen Jugend g'hoit håd. Mit da neien Mannschaft is de
Titelverteidigung 1965 in da Liga gelungen und 1966 is gschafft worn, an
Europapokal der Landesmoasta zum sechsten Moi zum gwinna. Da Spitznam vom
damaligen Team, des nur aus spanische Spieler aufbaut war, war "el Madrid
ye-yé".

Auf nationaler Ebene hams de Spanier erreicht, fo 1967 bis 1969 drei Moi
hinteranander de Primera División zum gwinna. A 1972 is da Verein Easchta in da
Liga worn. Allerdings håd Real 1974 a a enttäuschende Saison gspuit (8. in da
Liga), wesweng der Trainer Miguel Muñoz nåch 14 Jahr im Amt entlassen worn is.
Nachfolger war Miljan Miljanić. Glei im easchtn Jahr unter eam håd des Team um
Günther Netzer, Paul Breitner, Vicente del Bosque oda a José Antonio Camacho des
Double aus Pokal- und Ligasieg perfekt g'macht. Im Jahr drauf håd ma de Liga
erfoigreich verteidigen kenna. A zwischen 1978 und 1980 is gelungen, allerdings
mit am neien Trainer, drei Moi hinteranand de hächste spanische Spuiklass zum
gwinna. International dagegn wars koa erfoigreiche Zeit: So is 1971 und 1983 des
Finale vom Europapokal der Pokalsieger und 1981 des vom Europapokal der
Landesmoasta verlorn ganga.

Am 2. Juni 1978 is, nåch 35-jähriger Presidentschaft, Santiago Bernabéu mit 82
Jahr gstorbn. Bis heid is er da erfoigreichste bisherige President bei de
Madrilenen, und zwar mit oam Weltpokal, sechs Europapokale der Landesmoasta, 16
Liga- und 6 Pokaltitel. Außerdem war er a stark an da Gründung fo de
eiropäischen Wettbewerbe beteiligt.

International håd Real Madrid durch de zwoa UEFA-Cup-Siege 1985 und 1986 wieder
in de Erfolgsspur gfundn. De Zeit, ois 1986-1990 a 5 Moastatitel an de
Madrilenen ganga san, is geprägt wordn durch de "Quinta del Buitre" - fünf
Spieler, de 1983/84 vom Nachwuchs zu de Profis kemma san, darunter a Emilio
Budrogueño - aber a heid no bekannte Namen wia Hugo Sánchez oda Jorge Valdano
warn a wichtiger Teil vom Team.

Nåchdem 1991-1994 jeweils da FC Barcelona unter Trainer Johann Cruyff spanischer
Moasta worn is - wobei Real de Moastatitel 1992 und 1993 jeweils nur wenga na
Niederlage bei CD Teneriffa am letzten Spuidåg verlorn håd - is Madrid eascht
1995 wieder a Moi Easchta worn, desmoi unter Trainer Jorge Valdano und mit Stars
wia Raúl, Ivan Zamorano oda a Michael Laudrup. Ois dann aber a de Saison 95/96
mit nur am sechsten Tabellenplatz abgschlossn worn is, håd Valdano geh miassn
und fia eam is Fabio Capello neier Spielleiter worn. Mit Veaschtärkungen wia
Roberto Carlos, Clarence Seedorf oda Bodo Illgner is da Moastatitel 1997 dann a
wieder nåch Madrid ganga.

In da Saison 97/98 håds Real nåch 34 Jahr wieder a Moi gschafft, de Champions
League, de seit 1992/93 an Europapokal der Landesmoasta ersetzt, zum gwinna - im
Finale is Juventus Turin 1:0 gschlong wordn - und a 2000 (3:0 genga FC Valencia)
und 2002 (2:1 genga Bayer Leverkusen wars meglich, an wichtigsten eiropäischen
Pokal in de spanische Hauptstadt zum hoin. 1998 und 2002 is jeweils a no da
Weltpokal gwunna worn. Unter Florentino Perez, der seit 2000 neier President
war, san außerdem no de Moastatitel 2001 und 2003 gwunna worn. Da de Zeit fia
den Club sehr erfoigreich verlaffa is und weil de Mannschaft, seit 1999 unter
Trainer Vicente del Bosque, gespickt mit de weltbesten Spieler war (u.A. Luis
Figo, Zinédine Zidane, Ronaldo), is des Team Los Galácticos (de Galaktischen)
gnannt wordn.

Weil da Vertråg mit'm Vicente del Bosque 2003 ned valängert worn is, san einige
wichtige Spieler wia z.B. Fernando Hierro, Claude Makélélé oda a Fernando
Morientes zu am andern Verein gwechselt. De bekannteste Verpflichtung in dem
Jahr war David Beckham. Obwoi Real guad in de Saison gstartet is, war ma am
Schluss im Viadlfinale fo Copa del Rey und Champions League ausgschiedn und a in
da Liga is da Verein no auf'n viadn Plåtz abgfoin. De foignden Jahr warn dann a
sportliche Talfahrt fia de Madrilenen. 2005 und 2006 is ma jeweis ohne Titel
blim und am 27. Feba 2006 håd dann a no da President Florentino Perez
ibaraschend zruggtredn.

De anschließende Woi, de wenga da Annulliarung vo de 10.500 per Briafwoi
obgegebenen Stimmen sehr umstritten war, is vom Rechtsonwoit Ramón Calderón
gwunna worn. Unter Fabio Capello 2006/2007 und Bernd Schuster 2007/2008 håds
Real dann jeweils wieder a Moi gschafft, easchta in da Primera División zum
wern. Bsonders in da Champions League, dem fia'n Verein wichtigsten Wettbewerb,
håd da Erfoig allerdings lang auf si warten låssn. Nåch am Ausscheiden im
Viadlfinale 2004 is Real fo 2005 bis 2010 immer im Achtelfinale gscheitad. Am
16. Jenna 2009 håd Ramón Calderón aufgrund fo Manipulationsvorwürfen sei Amt ois
President niedaglegt.

Am 1. Juni 2009 is Florentino Perez zum zwoaten Moi nåch seiner easchtn Amtszeit
fo 2000-2006 zum Presidenten gwählt worn. Jorge Valdano war neier
Generalsekretär. Perez håd angekündigt, wieder, wia bei de unter eam aufbauten
Galácticos, de weltbesten Spieler nåch Madrid zu hoin und so san in de Monate
nåch seim Amtsantritt Stars wia Xabi Alonso und Karim Benzema (fia jeweils uma
35 Mio. €), Kaká (65 Mio.) oda a Cristiano Ronaldo, mit 94 Mio. € da deieaschte
Transfer in da Fuasboihistorie, nåch Madrid glotst worn. De wichtigsten Abgänge
in dera Saison warn Arjen Robben, Fabio Cannavaro oda a Klaas-Jan Huntelaar, der
nur a hoibs Jahr vorher verpflichtet worn is. Obwoi Real mit'm neien Team in da
foigendn Saison an vereinsinternen Punkterekord in da Primera División brocha
håd (96 Punkte), is Barca gelungs, de Moastaschaft zu vateidign.



https://bar.wikipedia.org/wiki/Punk

Punk, oder besser gsogt Punkrock, is a schneje und musikalisch oafachere Oat vo
Rockmusi, de um 1977 entstandn is. Ois easchte erfolgreiche Punkbands gejdn bis
heid d'Sex Pistols und d'Ramones. Punk zeichned se unter anderm duach seine
meisdns recht polidischn Texte aus, de wia de ganze Punkszene allgemein weid im
lingn Lager azumsiedln hand.

Zua Punkmusi ghert oba a des richtige Gwand, wia zum Beispui aufegrembbede,
zrissne Hosen, Springerstiefe (meistens mid rode Schuabandl), obakemma
ausschauade Hemada und Niadngiardl. Wos a richtiger Punk sa mecht, lost se a no
an sauban Irokesenschnid afs Haubt zaubern. Oft san Punks geg'n Nazis.

Obwoi de Punkbewegung eigentle eher aus England und Amerika kummt, gibts a in
Deitschland und Bayern ned grod weng Punks und natürle a an Haufa Punkbands. De
meisten hand eher regional oder zumindest da breidn effntlichkeit ned bekannt,
es gibt oba a oi, des scha efter in d'Charts gschafft hamm und de desweng bei
vui Punks als nimmer authentisch gejdn (Die Ärzte, Die Toten Hosen). Undaarten
vom Punk hand zum Beispui da Ska-Punk, da Punk Blues, da OI!-Punk oda vor oim da
Hardcore Punk.



https://bar.wikipedia.org/wiki/Puff

A Puff is a Hüttn oda a Tö davo, wo Weiba a gaches Gschbusi mit dena åfanga, de
eana gscheit Schmattes gebn. G'leit' wiad a Puff meist vo ana Puffmuada oda an
Koberer, dea auf sene Menscha aufpaßt, dass kan Bledsinn machn. Voa an Puff
stengan meist Asphaltschwoibn umananda und woatn duat auf a gamsigs Gigerl. Vor
und nach'n Pantscherl gibts manchmoi no a Puffbrausn.

De Leid ham se oiwö was g'hoit. Grad in da Zeit von Aids is des ka Dreck.
Deswegen hat de Hö' gmant das' kontrolliert wern miassn. Jez schaut oiwö a
Kuberer hi und schaut nach, ob se eh ålle an Deckl ham und in an Puff oaweitn
diafn.

Åndraseits is eh de Frog, ob de Deckln effektiv gengas Aids heifan, wei' ma de
Infektion oft eascht Wochn spaada nochweisn ko - stattdessn moanan de Freia, se
kánntn an ungschützn Vakea valanga, wei de Decklkatz' jo „sauba“ is. An Trippa
zum Beispui ko ma se theoretisch trotzdem leicht eifanga, da heift koa Deckl
nix. Inzwischn werd desweng meara fia „Safer Sex“ (oiso Sex mit Kondom) gworbn,
ois wia dass iwatriem auf dene Deckl rumgrittn werd. Ma muass aa song, dass de
„legaln“ Schnoin, de ollawei „Safer Sex“ praktiziern, wo oiso koa illegale
Prostituierte, Drongsichtige oda gor Opfa vo Menschnhandl san, statistisch zu de
gsindstn Menschn ghearn.

Af Südtirolerisch hoaßt Puff ollerdings nebnen Ort, wou sich die Mandr mit die
gekaftn Fraun vergnign, a nou „Chaos“. „Sou a Puff“ isch also zu versteahn mit
„Sou a Durchanondr“. Die Bedeitung hom die Sidtiroulr fa die Walschn ibrnomma,
die sogn aa Che casino, und casino hoaßt „Puff“.



https://bar.wikipedia.org/wiki/Pfund

Mit am Pfund (lat. pondus, Gwicht) bezeichnet ma a oide Moßeinheit fia de Massn
und entspricht 500 Gramm.

Wos heit a hoibs Kilo wiegt, hod bis voa ungefäa 20 Joar no oa Pfund gwogn. Ham
de Leit a Packl Butta braucht, nacha hams a hoibs Pfund kafft - aa wenn auf da
Vapackung 250 g draufgstandn is. Fost oi Viktualien san in Pfund ogwogn worn,
außa Guakn, Radi und so.

De Obkiazung lb, gleichbedeitand mit lbm oda lbm, eascheint in dn Vereinigten
Staaten bai Mengen >1 haife in da Pluralform als lbs (Beispui: 1 lb, owa: 2
lbs).

Fia Rohrleitunga noch amerikanischm Standard wead de Druckfestigkeit mit psi oda
lbs ogem, wos lbs per square inch moant.

S Pfund taucht zan easchtn Moi im karolingischn Reich af. Es geht af de
oidremische Libra, af de sizilianische Litra bzw. am griachischen Litron (lat.:
Pfund, Waage) zruck, wo aa s Kuazzeichn Lb, lb oda ℔ iwanumma worn is.

Im Middloida wors Pfund ois Gwichtsmoß in ganz Eiropa vabroadd, sei Gwicht wor
owa vo Stod za Stod ondas festglegt. Als „Kramagwicht“ wor 1 Pfund = 16 Unzen =
32 Lot = 128 Quentchen = 512 Pfenniggwichta = 1024 Hellagwichta (oda 1 : 16 :
2 : 4 : 4 : 2).

Im iwatroganan Sinn moant Pfund de Fehigkeit oda Begobung vo am Menschn (in
Ospuijung afs biblische Gleichnis vo deovatrautn Talent im Evangelium vom
Matthäus 25,18). Aa da Begriff Talent bezeichnet sowoi a Wearung wiara de
Begobung.

Ins Boarische is beispuisweis eiganga ois Pfundskeal oda pfundig. In da Sproch
vo de US-amerikanischn Amischn is da „Pfunder“ a Fiarungskroft.



https://bar.wikipedia.org/wiki/Ostsee

D Ostsee (oda aa Boitisches Mea gnennt, vam Lateinischn: Mare Balticum und
suevisches Mea) is a 412.500 km² groiß und bis zu 459 Meta tiafs Binnenmea in
Eiropa. Es is des greßte Brackwossamea va da Wöd. Da Rauminhoit ligt oh de
20.000 km³.

De Ostsee is zwischn da Skandinavischn Hoibinsl und Nord-, Nordost- und
Middleiropa. De westlichste Stöh is bei Flensbuag, di neadlichste an da
schwedisch-finnischn Grenz im Bottnischn Meabusn, de estlichste bei Sankt
Pedasbuag und de sidlichste bei Stettin.

Foigende Lända grenzn an d'Ostsee: Deitschland, Denemoak, Schwedn, Finnland,
Russland, Estland, Lettland, Litaun und Poin. Di greßtn Fliss, di in d'Ostsee
mindn san d'Oder, di Weixl, di Meml, di Düna, di Newa und da Torneelf. Zua
Ostsee ghean ah vüle Buchtn, Meaengan und Insln. Di Ostsee losst si in di
foigendn Bereiche eiteun:

Scho im Oitatum hots Haundlsrutn gebm, auf denan ma zum Beispö Bernstaa und Pöze
in Richtung Remisches Reich transpoatiad hot und umgekead Keramikwoan, Wein und
Öl aunglifad woan san. Zua Zeid von da Hanse woa di Ostsee ah a bedeutenda
Vakeas- und Haundlsweg. Im Dreißgjärign Kriag hot Schwedn Erobarungen im
Ostseeraum gmocht. Und im zweitn Wödkriag hot di deitsche Flottn gegn di
sowjetische kämpft. Werendm Koidn Kriag hom vüle vasucht über d'Ostsee in den
Westn z'flüchtn.

An da Ostsee san vüle wichtige Hafnstädte, zum Beispü Kopmhagn, Malmö,
Stockhoim, Turku, Helsinki und Sankt Pedasbuag. Bsundas wichtig fian Vakea im
Ostseeraum san di vüün Fäavabindungen und di großn Brückn. Di meistbeforane
Seeschifffoatsstroßn von da Wöd is da Noad-Ostsee-Kaneu, dea di Ostsee mid da
Noadsee vabindet, damid ma net ibas Kattegat und Skagerrak foan muaß.



https://bar.wikipedia.org/wiki/Ostmiddlboarisch

Ostmiddlboarisch oda Ostmiddlbairisch (dt.: Ostmittelbairisch) nennd ma de
boarischn Dialekt, de wos ma in Wean und teuweis in an Großteu vau Owa- und
Niedaöstareich, im Noadn vom Buagnlaund, in da Owasteiamoak und in da Stod
Soizburg redn duat. Stoak vaafocht kennt ma des Ostmiddlboarische midm
Östareichischn gleichsetzn, in da Praxis is des owa vü differenziata zum seng.

Des Zentrum vaum Ostmiddlboarischn is Wean, vau wo de Entwicklung ausgaungan is.
Da Einfluss vaum Weanarischn mocht si owa inzwischn praktisch iwaroi im
boarischn Sprochgebiet vo Östareich bemeakboa. Auf da aundan Seitn gibts aa im
aissastn Ostn vo Östareich Leit, de wos beispüsweis stott "ans, zwa" "oans,
zwoa" song. A exakte Gebietsaufteulung zwischn Ostmiddlboarisch und
Westmiddlboarisch is desweng in Östareich praktisch ned meglich. Natialich gibts
vaschiedane Schwaapunkte. In Wean heat ma praktisch ka Westmiddlboarisch, obwois
davau a Relikte gibt (z. B. 'Haisal am Roa' bzw. 'Häuserl am Roan'), in
Westobaöstareich und im Soizburga Laund heat ma nua a Aizal Ostmiddlboarisch.



https://bar.wikipedia.org/wiki/Ostarr%C3%AEchi

Ostarrichi is de Iwasezung fum lateinischn Begrif „marcha orientalis”, mid dem
zu deara Zeid s östliche Grenzgebit fum Boarischn Heazugtum untahoib fu da Enns
gmoand woa. In da berümtn Uakundn fum Kaisa Otto III. fum Joa 996 noch Grisdus,
wo a in Bischof Gottschalk fu Fraising im Joa 996 d Oatschoft "Niuuanhova"
(Neihofn an da Ybbs) schenkt, is des Woat ostarrichi zum easchdn Moi iwalifat. S
heitige Woat "Estareich" lait si fu dem o.

In deara Uakundn, de fum Kaisa Otto III. am 1. Nofemba 996 in Bruchsal bai
Karlsruhe ausgschdöd woan is, schenkt a in Gottschalk fu Hagenau, Bischof fum
boarischn Fraising, a Schdüki Laund bai da Oatschoft "Niuuanhova" (Neihofn an da
Ybbs) ois Lehen. S Bisdum Fraising hod des Laund und a boa Oatschoftn in da
Umgebung, de da Bischof schbeda nu dazua eawoam hod, bis zum Joa 1803 ghobt, wo
s daun ins Eazheazogdum Estareich integriad woan is.

D Moakgrofschoft Ostarrichi is schbheda daun um Regionen eawaitad woan, de
westlich fu da Enns woan und d Schreibwais hod si mid da Zeid zum heiding
„Österreich“ (middlboarisch: Estareich) gwaundlt. 1156 is de ”Moak Ostarrîchi”
fum Heazogdum Baian ogschboitn wuan und hod si söwa zu am aiganen Heazogdum
dahom (Privilegium minus).

D hisdoarische Bedeitung fu dem Dokument is de, doss do zum easchdn Moi s Woat
Ostarrichi iwalifat is, wos da etimologische Uaschbrung fum heitign Woat
Estareich is. Wöche geografische Gegend damid owa genau gmoand is und wia gros
des woa, is ned so gauns kloa. S Dokument sogt nua, doss de Gegnd in da lokaln
Schbroch aso gnend wiad, wos a bedeit, doss den Naum a schau foa 996 a Zeidl gem
hom muass.

D Ostarrichi-Uakundn fu 996 sogt owa ned ausdricklich, doss des de Iwasezung fum
lateinisch Woat "marcha orientalis" is, wos owa linguistisch ned waid hea ghoid
wa. Mid marcha orientalis (maunchmoi a marchia) hod ma domois des östliche
Grenzlaund fum Heazogdum Bayern an da Donau untahoib fu da Enns ghoassn.

Im Joa 976 is da babmbeagische Liutpald (Leopold), Grof fum "Donaugau" zum
easchdn Moi ois Grof fu da Marcha orientalis bezaichnet woan, am Gebid wos umara
100 km laung woa und im heidign westlign Nidaestareich gleng is. Da Luitpold woa
a treua Gfoigsmau fum Kaisa Otto II. und is noch da Nidaweafung fum
Bayern-Aufschdaund ois Moak-Grof fu da ehemolign Awarn-Moak oaigsezt woan. Es
kintad oiso a sei, doss mid Ostarrichi des Heaschoftsgebid fum Bambeaga Luitpald
bzw. seim Buam in Hainrich (ob 994) gmoand is.

Auf da aundan Seitn sogt de Uakundn mea oda weniga, doss des Ostarrichi a Tei fu
de Babmbeaga eanara Grofschoft is: regione vulgari vocabulo Ostarrichi in marcha
et in comitatu Heinrici comitis filii Liutpaldi marchionis (de Region wo ma
vulgo Ostarrichi nennt, in da Moak und in da Grofschoft fum Hainrich, Grof und
Bua fum Moakgrofn Liutpald).

Da Linguist Otto Kronsteiger fu da Uni Soizbuag moand, doss des a Indiz fia
gauns a aundare Intapretazion soai kintad, nemli, doss "Ostarrichi" fum lokaln
slawonischn Woat Ostarik kimd, wos so fü wia "schbiza Beag" hoasst. Zu deara
Zeid haum nemli nochgwisanamossn aa slawisch-redade Leit in deara Gegend gwond.
('schau unt bai de Beleg)

Waun des mim slawischn Uaschbrung ned schdimt, schdöd si de Frog, wos mid dem
Woat im domalign geamanischn Idiom gmoand gwen is. Ostarrichi bedeit nemli ned
Ost-Reich, im Sin fu Kinigreich, sondan ea so wos wia Heaschoftsbereich und in
dem Foi warad da östliche Teu fum boarischn Heazogdum gmoand gwen.

Da boarisch Hisdoarika K. Bosl hod a nochwaisn kina, doss im Oidhochdeitsch s
Woat riche im Lateinisch regnum entschbricht, wos so fü wia Laund unta diarekda
Heaschoft fum Kini bedeit, oisi Kinilaund. Dea Terminus is befoazugt woan bai
slawisch bsidltn Laund, wai de boarischn Gegndn westlich fu da Enns haum olle
wos mid Gau ghoassn (fu dem Gai = Laund kimd), zB Huosigau, Isengau, Künziggau,
Attergau, Mattiggau, Traungau, Chiemgau, Sundagau, Pongau, etc. An Ostgau hod s
owa ned gem.

A waun fü Hisdoarika fost automatisch schreim, das Ostarriche a oidhochdeitschs
Woat is, kaun s genau so guad oidboarisch soai. De Frog is: Iss im frenkischn
Idiom fum Schreiba in Bruchsal bai Karlsruhe gschrim, oda do aso, wia des
Dokument aundeit, im lokaln (=boarischn) Idiom fu de Leit in da Gegend wo dea
Grund woa, dea heagschenkt woan is. Es gibt nemli duachaus a Uakundn aus deara
Zeid, de im domolign Boarisch gschrim woan san (Exhortatio ad plebem
christianam, Fraisinga Paternoster, etc.) und ned im ostfrenkischn
(=oidhochdeitsch).

Im 19. Joahundat is des Woat Ostarrichi fu deitschnazionale Linguistn ois
"Ostmark" zruk iwasezt woan - am Begriff, dea so fü wia „die östliche Grenzmark
des deutschen Reiches“ impliziad, wos owa hisdoarisch inkoarekt is. Waun de
östliche Grenzmoak gmoand is, daun de fum Heazogdum Baiern. De Nazi haum de
Intapretazion owa schbeda iwanuma, nochdem Estareich in Dritn Reich augschlossn
woan is.

In nomine sanctae et individuae trinitatis. Otto divina preordinante clementia
imperator augustus. Noverint omnium industriae fidelium nostrorum tam
praesentium quam et futororum, qualiter nos dignis petitionibus dilectissimi
nepotis nostri Baioariorum ducis Heinrici annuentes quasdam nostri iuris res
regione vulgari vocabulo Ostarrichi in marcha et in comitatu Heinrici comitis
filii Liutpaldi marchionis in loco Niuuanhova dicto, id est cum eadem curte et
in proximo confinio adiacentes triginta regales hobas cum terris cultis et
incultis pratis pascuis silvis aedificiis aquis aquarumve decursibus
venationibus zidalweidun piscationibus molendinis mobilibus viis en inviis
exitibus et reditibus quesitis et inquirendis omnibusque iure legaliterque ad
easdem hobas pertinentibus super gremium Frigisingensis aecclesiae ad servicium
sanctae Mariae sanctique Christi confessoris atque pontificis Corbiniani cui
nunc fidelis noster Kotascalus venerabilis presidet episcopus, in proprium atque
perpetuum usum concessimus firmiterque tradidimus nostra imperiali potentia, eo
modo eoque tenore ut eadem praefata Frigisingensis aecclesia idemque praelibatus
antistes Kotascalhus atque omnes sui successores libero deinceps perfruantur
arbitrio haec omnia tenendi commutandi et quidquid voluerint inde faciendi. Et
ut nostrae largitionis auctoritas firmior stabiliorque cunctis sanctae dei
aecclesiae filiis perpetim credatur, hanc cartam inscribi iussimus anuloque
nostro signatam manu propria subtus eam firmavimus. Signum domni Ottonis
invictissimi imperatoris augusti. Hildibaldus episcopus et cancellarius vice
Uuilligisi archiepiscopi recognovi. Data kal. nov. anno dominicae incarnationis
DCCCCXCVI, indictione X, anno autem tertii Ottonis regnantis XIII, imperii vero
I; actum Bruochselle, feliciter. (eLib Austria Ostarrichi etxt Link (German))

Des gaunze Dokument is duachgehad auf Latein, neta 4 Weata san ned Latein
(Ostarrichi, Niuuanhova, hoba, zidalweidun). De 4 Weata san woaschainli ole
midanaund geamanische Weata, glaich ob s jez frenkisch (oidhochdeitsch) oda
oid-boarisch san. Waun oans dafau slawisch warad, wa des im Dokument woaschainli
nu amoi exdra gsogt woan. So kau ma argumentian, das si ois auf oa "vocabulo
vulgari" beziagt.

Bis auf de Dodsoch, doss des Woat Ostarrichi in deara Uakundn zan easchtn Moi
iwalifat is, is an dem Dokument eigentli nix bsondas. Es gibt Duzade soiche
Uakundn, de zimli glaich han, wo s a um iagendwöche Gschenk an Kiachn und
Bischof ged, de a fum Text und de Foamuliarungen hea maistns fost identisch san
- neta d Naumen und da Oat san aundas.



https://bar.wikipedia.org/wiki/Odyssee

De Odyssee (griachisch: Oδύσσεια, Odýsseia) is nemn da Ilias as zwoate am
griachischn Dichta Homer zuagschriamne Epos. Im spadn 8. Joahundat v. Kr.
niadagschriem, gheat de Odyssee zua de ejjtastn unn eiflussreichstn Weak vo da
omndländischn Litaradua. Se schuijdat de Omnteia vo Odysseus, dem Keenig vo
Ithaka, unn de vo seine Gfäatn auf da Hoamkea ausm Trojanischn Kriag. In vuijn
Sprochn is da Bgriff „Odyssee“ zuaram Synonym fia longe Iafoatn woan.

Mit da Oruafung vo da Musn bginnt de – noch da Ilias vo Homer – ejtaste Dichtung
vo da omndländischn Litaradua:

In da Iabasetzung vo Johann Heinrich Voss ausm Joa 1781 hoaßn de Eigongsveas vo
da Odyssee a so:

In 12.200 soijchana Hexametaveas, de in 24 Gsäng untateijt san, eazejjt de
Odyssee, wia da Keenig vo da kloanan Insl Ithaka no zehn Joa Kriag weidane zehn
Joa umanandaiat. Noch vuijn Omnteian keat ea schliaßli unakonnt oijs Bettla hoam
unn findt sei Haus voij vo Fremde, de sei Eingtum aufzean. Se ren seina Frau
Penelope ei, ea waa scho doat, unn woijns zwingan, oan vo eana zheirotn. In oam
letztn Omnteia muass Odysseus donn an Kompf geng de Freier bsteng. A
Parallelhondlung, de „Telemachie“, eazejjt, wia se Telemachos, da Sohn vo
Odysseus unn Penelope, auf de Suach noch am varmisstn Vodan mocht.

Da Rot vo de Getta bschliaßt, am Odysseus de Hoamkea zua eameglicha. Da Gettabot
Hermes foadat de Nymphe Kalypso auf, an Odysseus, dens siemn Joa long auf ihra
Insl zruckghoijtn hot, ziang zlossn. De Göttin Athene begibt se doweij in de
Hoamat vom Odysseus noch Ithaka, wo sei Frau Penelope vo zoijreiche Freia
bdrängt wead, oan vo eana zheirotn. In da Gstoijt vo dem vätalichn Freind Mentor
iabaredt Athene an Odysseus sein Sohn Telemachos, se auf de Suach noch am
vamisstn Vodan zmochan.

Auf am sejbstbautn Flouß valosst da Odysseus Ogygia, de Insl vo Kalypso. Oba sei
Widasocha, da Meearesgod Poseidon, erregt an Stuam, in dem as Flouß untageht.
Oijs Schiffbrichiga rett se da Odysseus mit letzta Kroft auf de Insl Scheria.
Bei de Phaiaken wead ea vo da Keenigstochta Nausikaa gostfreindli aufgnumma.

Im zentroijn Deil vo dem Epos eazejjt Odysseus im Haus vom Phaiakenkeenig
Alkinoos zwoa Nächt long de Gschicht vo seine Iafoatn (schaug unte: De Iafoatn
vom Odysseus).

Hiazt wean de boadn Hondlungssträng, de „Telemachie“ unn de eigantliche
„Odyssee“ zsammagfiat. Odysseus keat mit da Huijf vo de Phaiaken hoam noch
Ithaka, ea muass se oba im Haus vo dem trein Sauhiatn Eumaios vabeang, bis ea
den Kompf mit de Freia wong ko. Dodobei bgengt ea aa dem vo seina eafoijglosn
Suach zruckkeatn Telemachos.

Zua seim Schutz valeiht Athene am Odysseus de Gestalt von am Bettla. Oijs a
soijchana keat ea noch 20 Joa in sei Haus zruck, wo eam znaxt nus sei oijda
steamnda Hund Argos wiadadakennt, spada donn aa de oijde Mogd Eurykleia.
Insghoam breit se Odysseus donn auf an Kompf mit de Freia voa.

Odysseus siegt noch 20 Joa sei Frau Penelope wiada. Do eascht nochdems eam mit a
List aufd Promn gsteijt hot, eakennts in eam an Gottn o. Oschliaßnd bsuacht
Odysseus sein oijdn Vodan Laërtes. In da Untaweijt preisn Achilles unn
Agamemnon, de dodn Mitkämpfa voa Troja, de siagreiche Hoamkea vom Odysseus. De
Göttin Athene schlichtet zletzt an Stroat zwischn Odysseus unn de Vawandten vo
de daschlonganan Freia unn da Gettavoda Zeus setzt mit am Blitz an letztn Dusch
in dem Epos.

Nochdem de Ithakeser Troja auf zweijf Schiff valossn homn, iabafoijn Odysseus
unn seine Männa znaxt de mit de Trojana vabündatn thrakischen Kikonen, wean vo
dene oba om End vatriemn. Donn vaschlägt a Stuam eanane Schiff, am Kap Malea, de
Sodspitzn vom Peloponnes unn de Insl Kythera voabei, weit aussa ins Lond vo de
Lotophagen, de massig gean unn vuij Lotos essan. Oanige Mannaleit kostn vo da
Fruacht, de sichti mocht unn se eanane Vagonganheit unn eanane Hoamat vagessn
losst. Se miassn dodraufhi mit Gwoijt auf de Schiff brocht wean.

Oschliaßnd londn Odysseus unn seine Gfäatn aufr a Insl, de vo fia si alloa
lebandn, oaeigigan Riesn bvöijkat is, de Kyklopn. Da Kyklop Polyphem speats in
seina Hejjn ei unn droht eana, se nochananda zvaspeisn. Odysseus steijt se eam
listi oijs „Neamond“ voa (gr. Oυτις, transkribiert oudeís oder Outis; lat.
Nemo). Des is zglei a Woatspuij, wei oudeís aar a Kosnom vo Odysseus is.
S'glingt eam, Polyphem bdrunga zmochan unn eam donn mit am gliahandn Pfoij
zblendn. Oijs ondane Kyklopn auf am Polyphem sei Gschroa hi heabeieiln, ruaft
eam dea eana zua, „Neamond“ hätt eam eppas odo, do sans wiada umkeat. Um seine
Schof aufd Weidn zlossn, muass Polyphem den Stoan voa seina Hejjn weggatwejjzn.
Indems se om Bauchfeij vo de Schof festklomman, kennan Odysseus unn seine Gfäatn
entkumma. Oijs Polyphem eanane Flucht bmeakt, schleidat ea Feijsn in de
Richtung, in der ea de Schiff vamuat, vafeijts donn oba. Houmiatig enthuijt
Odysseus am Polyphem sein woan Noman. In seim Zoan bitt der sein Vodan Poseidon,
Odysseus aufm Mea umkemman zlossn oda eam sei Hoamkea zvahindan.

Da Windgott Aiolos, dem sei Insl Odysseus oijs naxte olaft, schenkt eam an
Ledaschlauch, in dem olle Wind eispeat san, bis auf oan, dea seine Schiff sicha
noch Ithaka treimn soijt. Oba oijs de ohnungslosn Gfäatn vom Odysseus kuaz voam
Zuij den Schlauch aus Neigia öffnan, entwoachan olle Wind unn eanane Schiffe
wean zua Insl vom Aiolos zrucktriemn. Dodrauf vaweigat ea eana a jed weidane
Huijf.

Oijs naxts glonga Odysseus unn seine Leit zua de Laistrygonen, a
menschafressands Riesnvoijk, des eijf vo eanane zweijf Schiff vanicht. Mit seim
letztn Schiff kimmt Odysseus zua Insl Aiaia, wo de Zaubarin Kirke (aa: „Circe“
oda „Zirze“) oanige vo seine Gefäatn in Sei vawandlt. Eam seijbst glingts mit da
Huijf vom Gettabotn Hermes, am Zauba zua entgehn unn donn seine Gefäatn aa
zbfrein. Schliaßli gwinnt ea sogoa de Liab vo da Kirkes, de eam davo iabazeing
wuij, fia imma bei ihra zbleimn. De btreffnde Zeij is a bearigs Beispuij fia an
Homer sei kunstvoije Woatmusi. Indem das ea se dem Stuijmittl vo da Onomatopöie,
da Lautmolarei, bdeant unn zoijreiche Vokale unn Diphthonge eisetzt, zoagt ea
scho alloan duach an Woatklong, wia de Kirke an Odysseus bzirzt:

Trotz dea Kirke ihra Liebesweamn bschliaßt Odysseus noch am Joa, de Hoamreis
foatzsetzn. De Zaubarin rot eam, zvoa den doadn Seha Teiresias im Hades – des is
de griachische Untawoijt - noch seim weidan Schicksoij zbfrong.

Im Hades drifft ea aa sei inzwischn vastoamne Muada sowia Mitkämpfa ausm
Trojanischn Kriag unn sein vaunglicktn Gefäatn Elpenor, vo dem ea gmoant hot, ea
hätte am gsund bei da Kirke zruckglossn. Da Seha Teiresias gibt eam nochhan no
Rotschläg fia de Weidafoat.

Noch am Bsuach in da Schottnweijt seglt ea an da Insl vo de Sirenen voariaba. De
Sirenen san Menschnfressa, de mit iam Gsong Seefoara aufd Klippn lockn. Um eana
gfoalos zualuasn zkennan, losst se Odysseus aufan Rot vo da Kirke hi on den
Mostbaam fessln unn sein Gefäatn de Oan mit Wochs vaschliaßn. Oschliaßnd
passierns mit knoppa Noud de Meaeng, denn links wia rechts drohn zwoa
Seeungeheia: de sechskopfate, menschnvaschlingande Skylla unn de Charybdis, de
an Schtrudl vauasacht, in dem gounze Schiff vasinkn. Zwegadem hot se Odysseus
dafia entschiedn, de Charybdis meglichst zmeidn unn dofia noh an da Skylla
voabeizsegln, de donn sechse von am Odysseus seine Gefäatn vaschlingt.

Miad unn ausghungat erreichans de Insl vom Sunnangott Helios. Trotz da Woanung
vom Odysseus schlochtn de Gefäatn am Helios seine heilign Rinda. Zua Strof
kemman se noch ihra Obreis ollesomt in am Stuam um. Nua da Odysseus ko se auf de
Insl Ogygia vo da Nymphe Kalypso rettn. De hoijt Odysseus siemn Joa auf ihrana
Insl fest unn losst eam eascht auf Ghoaß vo de Getta wiada ziang. Ea baut a
Flouß unn glongt, obwoij da Poseidon an Stuam entfocht, noch Scheria, da Insl vo
de Phaiaken, wo de Keenigstochta Nausikaa eam nockat om Strond findt.

Wei de Hondlung vo da Odyssee unmittlboa an da Ilias oschliaßt, kunnten easchte
mindliche Fossunga vo dem Epos scho kuaz noch de kriagarischn Eaeignissn om End
vo da Bronzezeit (um 1150 v. Kr.) entstondn sei unn so an reoijn Hintagrund zum
Songkreis um an Trojanischn Kriag buijdn. Mit Sichaheit san vaschiedane
Uafossungan vo da Odyssee joahundatelong duach Sänga, so gnennte Rhapsoden,
voadrong unn duach de mindliche Iabaliafarung imma wiada vaändat woan. Da
metrische Rhythmus vo de Vers hot dem voadrogandn Sänga oijs Gdächtnisstütz
deant.

In da Foaschung wead heit oijgmoan ognumma, dass vaschiedane Kuazepn zua Odyssee
dichtarisch zsammagfosst woan san. Uasprüngli derfatn mindestns zwoa vaschiedane
Gschichtn existiat homn: zum oanan de vom Troja-Hoamkehra Odysseus, dea de Freia
töt, weijchane de Zeit vo seina Obwesnheit ausgnutzt homn; zum ondan de
omnteiarlichn Seefoahragschichtn, de ihraseits aus vaschiedanen Queijn stomman
unn eascht spada am Odysseus zuagschriem woan san. In a voa-homerischn Uafossung
hot de Odyssee vamutli in oafacha zeitlicha Obfoijg de Iafoatn vo dem Heijdn,
sei Hoamkea unn an Freiamoad gschuijdat.

De Niadaschrift vo da Odyssee, auf weijchane de heit bkonnte Foam vom Epos
zruckgeht, is noch weitgehanda oba ned unumschtrittaner Foaschungsmeinung um 720
v. Kr. eafoijgt, eascht dobei kunnt da dritte Hondlungsstrong hizuagfiagt woan
sei: de eifiarandn Gsäng vo da Telemachie, de Gschicht vo da Suach vom
Telemachos noch seim Vodan. Se hot am Zweck deant, de Sponnung zeaheijn unn –
duach de Schuijdarung vo de Zuaständ auf Ithaka – de spadane Roch vom Odysseus o
de Freia oijs grechtfeatigt hiezsteijn.

Mit da Vaöffantlichung vo dem Weak Prolegomena ad Homerum vo dem Hollensa
Oijdphilolong Friedrich August Wolf im Joa 1795 setzt de modeane Homer-Foaschung
ei. De so gnenntn Homerischn Frong, de se seithea steijn, san bis heit ned
zfriendsteijnd bontwoat woan: Hot Homer am gsomtn Epos sei heitige Foam gemn oda
breits Voahondns lediglich redigiat? Hot ea nua de Telemachie hizuagfiagt? Is ea
iabahapts da Dichta vo da Odyssee gwen?

A boa Foascha weisn auf an zeitlichn Obstond zwischn da um 750 v. Kr.
entstondanan Ilias unn da Odyssee hi sowia auf de inhoijtlichn Diskrepanzn –
moij Kriagsepos mit realistischm Hintagrund, moij mäachnhofte Omnteia – um
zbgründn, worum da Homer ned gleichzeiti da Autor vo beide Weak gwen sei ko.
Ondane hoijtns auf Grund vo de stilistischn Ähnlichkeitn zwischn de beidn Epn
duachaus fia megli, dass de Odyssee a Oijtasweak vo dem Ilias-Dichta is.

Fest steht nua, dass da Odyssee-Dichta se stilistisch eng o da Ilias orientiat
unn vuij vo ihrare Foamuliarungan iabanommen hot, so doss ea zmindest sm Umfeijd
vom Homer zuazoadnan is. Aa Foascha, de Ilias unn Odyssee fia Weak vo zwoa
vaschiedane Autorn hoijtn, bzeichnans trotzdem oijs „homerische Epen“.

Da Goethe hot scho 1795 iaba de Vasuach gschpott, Ilias unn Odyssee textkritisch
zua zeagliedan:

Seit de Ausgrobunga vo Heinrich Schliemann in Troja guijts oijs eawiesn, dass de
Ilias an reoijn Hintagrund ghobt hot, aa wenns in da Foaschung weidahi
Diskussionan um Troja gibt. Olle Vasuach, aa da Odyssee reale Schauplätz
zuazweisn, woan dogeng oijwei umschtriedn, do ihra Stoff iaba weide Passagen
mäachnhofte Zoag trogt. Zwegadem hot se scho im 3. Joahundat v. Kr. da Geograph
Eratosthenes iaba Vasuach von a exaktn Lokalisiarung oanzlna Schauplätz lusti
gmocht. Ondane Gleate, wia da Herodot, homns denno vasuacht. Außa bei a boa
Textsteijn, in dene da Dichta dodsächli existiarende Londschoftn unn Oat nennt –
zum Beischpuij Thrakien, Kap Malea, Kythera, Ithaka – san soijchane Vasuach oba
oiweij nua a Spekulation bliemn.

So is scho in da Antikn de Tunesien voaglogate Insl Djerba mit dem Lond vo de
Lotosesser identifiziat woan. Sizilien soijat sowoij de Hoamat vo de Kyklopen
oijs aa de Insl Thrinakia de vom Sunnagoot Helios gwen sei. Ustica, a Insl
nöadli vo Sizilien, is am Windgoot Aiolos zugoadnet woan. De Seeungeheia Skylla
unn Charybdis hättn demno an da Meaeng vo Messina unn de Laistrygonen an da
Sidspitzn vo Korsika ghaust. In da maltesischen Insl Gozo homn monche Gleate as
Ogygia vo da Nymphn Kalypso eakennan woijn. A Voagbiag bei Neapel drogt bis heit
den Noman Kap Circeo, oba weijchane vo de voaglogatn Insln diejenige vo da
Zaubarin Kirke gwesen sei soij, is emnso umschdriedn wia oijs ondanee.

De Iabaliafarung vo dem Text, so wiara da Dichta vo da Odyssee am End vom 8.
Joahundat v. Kr. obgfosst hot, is scho fia de Antike ned gonz sicha. Vo da
Odyssee wia vo de Ilias derfatn scho kuaz noch da Niadaschrift vui vo ananda
obweichade Kopien im Umlaf gwen sei. De houe Weatschätzung, de wo de homerischn
Text scho fria ztei woan san, hot oba dozu gfiat, dass oijwei neie textkritische
Rekonstruktiona vo da Uafossung ogfeatigt woan san; im Athen vo dem Tyrann
Peisistratos am End vom 6. Joahundat v. Kr. is des sogoa auf Stoodskostn
gscheng. Bis in de friahellenistische Zeit weisn Papyri jedo vonananda unn vo da
Athena Version obweichande Textfossunga auf.

Des hot se eascht noch da Gründung vo da Bibliothek von Alexandria duach
Ptolemaios I. Soter im Joa 288 v. Kr. gändat. De Gleatn Zenodotos von Ephesos,
Aristophanes von Byzanz unn voa oijm Aristarchos von Samothrake, da sechste
Voastea vo da Bibliothek, homn duach Vagleich unn textkritische Methoden,
kanonische Fossunga vo beide Epn easteijt, de woascheinli den Athena Versionan
entsprochan homn. Zwoa gingan im Laf vo de Joatausende aa de Schriftn vo de drei
Bibliotheksvoastea weitgehand valoan. Do gengan de Obschriftn vo beide Epn bis
zum End vo da Antikn unn aa ihrane heitige Textgstoijt mit ziemlicha Sichaheit
auf Oabatn vo dene drei zruck.

Des hot voa oim mit da scho eawähntn Vaehrung vo Homer in da gsomtn antikn Weijt
zdoan. Odyssee unn Ilias homn zum Kean vom antikn Buijdungskanon gheat, unn seit
da Oabat vo de alexandrinischan Bibliothekar is auf a gtreie Weidagob vo de Text
gacht woan. Komplette Obschriftn vo beide Weak aus da Antikn san olladings ned
dahoijtn. Zua de ejjtastn Textzeugnis ghean da Londona Homer-Papyrus aus da
easchtn Hejft vom 2. sowia da Berlina Homer-Papyrus ausm 3. Joahundat.

De ejjtaste dahoijtne Hondschrift vom gonzn Homer is im Konstantinopel vom 12.
Joahundat ogfeatigt woan. Inkunabeln, Easchtdruck, vo da Odyssee stomman ausm
15. Joahundat. Zwischn da easchtn schriftlichan Fixierung vo de homerischn Epn
unn ihrane ejjtastn bis heit eahoijtanan, voijständign Obschrift liang oijso
2000 Joa. Denno gät de Foaschung davo aus, dass de heitign Fossunga donk da
Voaoabat vo de antikn Gleatn im wesantlichn de Text vom 8. Joahundat v. Kr.
entsprechan.

De Odyssee is ned nua oans vo de ejjtasten, sundan aa oans vo de meist boabatn
Weak in da omndländischn Litaraduagschicht unn Kuijduagschicht. Sowoij da Stoff
– phantastische Iafoatn unn Omndeia – oijs aa da Heijd – da listnreiche oba
oasame Duijda, dea noch longan Joa hoamkeat unn sei vadraude Weijt ned
wiadafindt – san in litararischn, dramatischn oda [musikalischn Weak, bis hi zum
am modernan Fuim und Fernsehn, oijwei wieda aufgriffn woan.

Die Reih vo de Weak, de se vo da Odyssee inschpirian homn lossn, bginnt scho in
da Antikn. Da remische Dichta Vergil – zweiln oijs „zwoater Homer“ bzeichnet –
hot se sich zum Voabuijd gnumma, oijs ea des remische Nazionalepos, de Aeneis,
gschoffn hot.

Aa in de arabischn Mäachn vo Sindbad dem Seefoara san Eiflüss vo da Odyssee
eakennboa.

Oijs litararisch ospruchsvoijste, modeane Boabeitung vo dem Stoff guijt da Roman
Ulysses (engl. fia „Odysseus“) vo James Joyce, dea 1922 erschienan is.

In Deitschland homn donn nochm 2. Weijtkriag Hoamkehradramen wia am Wolfgang
Borchert sei „Draußen vor der Tür“ des zentrale Thema vo da Odyssee wiader
aufgnumma.

Nemn a frivoin Persiflage vo dem franzesischm Zeichna Georges Pichard
(1920-2003) is in da omerikanischn Comic-Reih „Illustrierte Klassiker“
(Gilberton Publications; Heft Nr. 60), gzeichnet vo Alex A. Blum (1889-1969), de
Odyssee in de 40-a Joa adaptiat woan. De deitsche Ausgomn vo da Serie is im
Original vo 1956 bis 1972 im Bildschriftenverlag (BSV) easchienan, donoch (bis
heit eahejtli) im Hethke Verlag, Köln.

In da Oper woan oijs Theman dodraus bliabt de Ruckkea vo dem Heijdn zua
Penelope, eppan in Il ritorno d'Ulisse in patria (Die Heimkehr des Odysseus,
Venedig 1641) vo Claudio Monteverdi, unn de Episod bei da Zaubarin Kirke, z. B.
in Marc-Antoine Charpentiers Schauspuijmusi zu Circé (Paris 1675). Am Georg
Friedrich Händel sei letzt Opa Deidamia (London 1741) bhondlt a Episod aus am
Lemn vo Odysseus voram Trojanischn Kriag.

Da Komponist August Bungert hot noch da Odyssee in de Joa 1898-1903 noch am
Voabuijd vo Richard Wagner seim Der Ring des Nibelungen a ähnliche Tetralogie
mit via Opan unta dem Titl Homerische Welt mit de via Deile Kirke, Nausikaa,
Odysseus' Heimkehr unn Odysseus' Tod gschoffn.

In am Gabriel Fauré sei Opa Penelope (Oper) spuijt am Odysseus sei gduijdig
woatande Frau de Hauptroijn, emnso in am Rolf Liebermann sei gleichnomige Opera
semiseria. Neian Datums san am Luigi Dallapiccola sei Opa Ulisse (Odysseus), dee
1968 in Berlin Premiär gfeiat hot, sowia Odysseus auf Ogygia vo Klaus Michael
Arp, uaaufgfiat 1988 in Koblenz.

De Zoij vo de Vafuijmunga vo da Odyssee seim oda vo Stoffn dodraus, is schia
uniabasehba. Breits in da Stummfuijmzeit san easchte Fossunga dreht woan, eppan
da – olladings nia feati gsteijde – Fuijm Die Odyssee vo Fritz Lang. Mario
Camerini hot 1954 den Monumentalfuijm Die Fahrten des Odysseus mit Kirk Douglas
in da Titelroijn gschoffn, dea fia de domoijge Zeit mit beachtliche
Spezialeffekt unn Tricktechnikn aufgwoatet hot. – 1968 is de Odyssee vo
Regisseur Franco Rossi oijs viateilige Feansehserie produziat woan (L'Odissea
(I/YU/D/A); mit Bekim Fehmiu unn Irene Papas oijs Odysseus unn Penelope sowie
Leonard Steckel oijs Erzähler). – A aktuelle Boabeitung vo dem Stoff is de vo
Andrei Konchalovsky mit Die Abenteuer des Odysseus vo 1997, de mit
Fantasy-Element ogreichat woan is.

Briamt is am Stanley Kubrick sei Science-Fiction-Klassika 2001: Odyssee im
Weltraum. Noch am gleichnomigan Roman vo Arthur C. Clarke foijgt da Fuijm da
Handlung vo dem Epos ned chronologisch, sundan is a freie, deils stoak
vafremdande Boabeitung mit zoijreichan Opielunga auf as Original. Aa da Fuijm O
Brother, Where Art Thou? vo Ethan und Joel Coen|Ethan unn Joel Coen groaft
Element vo da Odyssee auf, zum Beischbuij de Sirenan oda an oaeigigan Riesn. A
weidans Beischbuij is Down by Law vo dem omerikanischn Regisseur Jim Jarmusch.

De Markus Zohner Theater Compagnie hot des Stück "Odyssee" 1999 auf de Bühn
brocht. Seit da Uaauffiarung in Luzern tourt des Stück weijtweit.

S'existian vaschiedane Iabatrogunga vo dem Epos ins Deitsche. De metrische
Iabasetzung vo Johann Heinrich Voss ausm 18. Joahundat guijt seiba scho oijs
Klassika. Ia sprochschepfarischa Eifluss auf as deutsche Sproche wead mit da,
Martin Luther seina Iwasezung vom neichn Testament vaglichn. Thassilo von
Scheffer hot im 20. Joahundat a bachtliche Neiiabasetzung voaglegt. De
bekonntaste Prosaiwatrogung is de vom Gustav Schwab ausm 19. Joahundat. Emnfoijs
in Prosa ghoijtn san de modeanan Fossunga vo Gerhard Scheibner unn Wolfgang
Schadewaldt. Schbezieij fia Kinda unn Jungdliche gschriem san Das Hölzerne Pferd
(inklusive Kaumpf um Troja) vom Franz Fühmann so wia Die Odyssee vom Ulrich
Karger.



https://bar.wikipedia.org/wiki/Oa

An Oa is a frias Stadium vo da Entwicklung vo bestimmtn Viechan. Es enthoit a
Keimzejn (Oazejn) gnennt, Neastoffe und a schitzende Schoin.

De Oa vom Vogl Strauss san de gresstn Oa (1,5 kg), de wos heit gibt. Nua de Oa
vo a poar Sauria-Oartn worn no gressa.

In bzw. um de Oazejn eiglogate Neastoff wean Dodda gnennt. Ba Viechan wo ausm Oa
scho a guad entwicklts Jungviech schlipft, is des Oa gross hod vui Dodda. Wenn
beispuisweis nua a Larvn aussakimmt hods Oan nua a weng Dodda (oligolecithal).

In vaschiedanen Ländan wern aa no Oa vo wuidlebendn Vegln gsammet. Speziej in
Sidafrika wern vui Straußnoa gessn. De Oa vo Meeresschuidgrodna san fir manche a
Delikatess, des Sammen vo de Oa is fir de Viecha a ernsthofte Bedrohung.

De Oa vo de Stere wean ois echta, de vo ondare Fiischoartn ois foischa Kaviar
gessn. In da japanischn Kuhe san Oa vo Seeigln (uni) a Delikatess. In Tein vo da
Sidsee gejtn de Hintaloaba vom Samoa-Palolowuam mit de drinna enthoidanen Oa ois
Delikatess und Aphrodisiakum.



https://bar.wikipedia.org/wiki/Niederbayern

Niadabayern oda Niedabayern (amtli: Niederbayern) is oana vo de siem
Regiarungsbeziak vo Bayern. De Haptstod vum Regiarungsbeziak Niedabayern is
Landsad (uma 69.000 Eihwohna - 2015).

Da Regierungsbeziak bschded aus de Landgreis Kelheim, Landsad, Straubing-Bogn,
Dinglfing-Landau, Routtoi-Inn, Reng, Degndorf, Freyung-Grafenau und Bossa (vo
West noch Ost) und außadem aus de greisfrein Städt Landsad, Bossa und Straubing.

Niedabayern liagd zwischn de Regiarungsbeziak Obapfoiz (Haptstod Rengschburg)
und Obabayern (Haptstod Minga) und grenzd an de Tschechei und Östareich.

Gebirg gibts in Niadabayern nur an Boarischn Woid, dea wo a durchschnidliche Heh
vo 1000 m hod. De bekanntesdn Berg im Bairischn Woid hand da Einödriegel
(1121 m), da Hirschnstoa (1095 m), da Pröller (1048 m), da Grouße Arba (1456 m),
da Rachel (1453 m), da Lusen (1373 m), da Dreisessl (1312 m), da Almberg
(1139 m) und da Brotjacklriegl (1016 m).

Desweng hand im Winda a vui Schifahra in de Landgreis Regen und
Freyung-Grafenau, und a Degndoaf, Bossa und Straubing-Bogn. De Orte beim Groußen
Arba (1456 m), am Rachel (1453 m), am Lusen (1373 m) und am Almberg (1139 m)
hand bekannd fiar eran Wintersport.

Nennasweat is a da Landesobschnid undahoi da Doana, uma vo Rengschburg bis
Vuidshofa, da so genannde Gaibon oda a Dungau. Wei da Bodn durd so fruchdba is,
wernd do haubdsächle Zuggaruam obaud. Z Blalleng is desweng a Zuggaruamfabrik,
zu dera olle Gaibonbauan erane Zuggaruam hifohrn miassn. Außadem werd sunsd a no
Woaz, Gerschn, Gmias, vor oim Erdapfe, und Obsd obaud.

Da Begriff „Niadabayern“ kimmt zum easchtn Moi im Jahr 1255 bei da boarischn
Landesteilung auf. Damois ghern aa da Cheamgau und de Gengad vo Bad Reichahoi no
dazua. In da Boarischn Vafossung vo 1808 homs Baiern in Kroas eideid. Da Kini
Ludwig I. hod nacha 1837 an "Unterdoanakroas" oafoch Niadabaiern gnennt.

Vor da Landgreisreform am 1. Juli 1972 hod Niadabayern via greisfreie Städd und
22 Landgreis ghobt. Da Landgreis Ketzting, und Grund vom Landgreiss Mallersdorf
kead etz zua Obapfoiz.

Omeakung: Bis 1954 han de Regiarungsbeziak Niadabayern und Obapfoiz gmoasam
vawoit worn. Tei davo sand bis heid imma no do und wern imma no zam in Landsad
vawoit.

¹ 1954 und 1958 Gesamtdeutscher Block/Bund vo de Hoamatvatrieban und Entrechtetn
(GB/BHE)

² Am 27. Feba 2006 hod de ÖDP ihan Beziakstogssitz duach oan Parteiaustritt
valorn. Dea Beziaksrot is zua CSU gwexlt.

Im iatzign Beziakstog (2003-2008) buidn Freie Wähler, Greane und ÖDP a
Ausschussgmoaschoft.

Beziakstogspresident seit Mai 2007 is da Olaf Heinrich (CSU). Sei Stejvatreta is
da Dr. Helmut Graf (CSU) seit Februar 2012.



https://bar.wikipedia.org/wiki/Neistod

Weana Neistod (aumtlich: Wiener Neustadt) is mit 43.863 Einwohna (Stand 1. Jänna
2016) de zwatgresste Stod vo Niedaöstareich und liegt rund 50 km südlich vo da
Bundeshauptstod Wean. Sie is a Statutarstod und Vawoitungssitz vom Beziak Weana
Neistod-Land. De Stod is a bekaunte Schui- und Einkaufsstod. Weana Neistod is
momentan (2009) de öftgresste Stod in Estareich.

Weana Neistod liegt im Staaföd, in sidlichstn Teu vom Weana Beckn. Dees
Stodgebiet wiad vn da Woamen Fischa und vom Kearboch duachflossen, de wos am
nordestlichn Stodrand zaumfliassn. Im Ostn vo da Stod buidd de Leitha de Grenz
zan Burgnland.

Dees steirische Fiaschtngschlecht vo de Traungaua is im Joa 1192 ausgstoam. De
Babenberger hom dees Herzogdum Steiamoak und de Grofschoft Pittn geabt (dees san
ungefea de heitign Beziak Weana Neistod und Neinkiachn gwen). Bis ins 16.
Joahundat is de Grofschoft Pittn steirisch bliem.

Weana Neistod is per ministerialn Beschluss grindd wuan, ned duach Siedla, wias
sunstan üblich woa. In dem Gebiet warad sunst kaum a gressare Aunsiedlung
entstaundn. Finanziad is de Stodgrindung duachs Lösegöd fian englischn Kenig
Richard Löwenherz wuan, dees wos da Babenberga Herzog Leopold V. eazwungen hod.
Da Beschluss is auf an sog. Taiding (ana Vasaumlung vo Ministerialn) in Fischau
(heit Bad Fischau-Brunn) 1194 gfosst wuan . De Stod soit a Grenzbefestigung gegn
Ungarn im dünn besiedltn Staaföd sei. Mitn Bau is 1195 nochn Dod vom Leopold
unta seim Sohn Leopold VI. augfaungt wuan.

De Aunlog vo da Stod foigt da Fuam vo an remischn Loga. Da Grundriss woa a
Parallelogramm mit ana Seitnläng vo 620 m an da Südseitn und 685 m an da
Westseitn. De Stod is vo via Hauptstroßn, de in de via Himmesrichtungen gfiat
hom, in via Viatln einteut wuan. Im Zentrum woa a Plotz mit ana Gress vo 180 x
80 m ois Moakt vuagseng und im nordwestlichn Viatl is a weidara Plotz ois
Staundort fia de Pforrkiachn und fian Friedhof reserviat wuan. De Stod is duach
a 5 m hoche und 1 m stoake staanane Stodmaua umgem wuan. Um de Stodmaua is a
Grom glegt wuan, dea wos duachn Kehrboch und aundare klaane Bachal unta Wossa
gsetzt wuan is..

De Stod hod vo Aufaung au wichtige Privilegien griagt. Dazu hod de
Grichtsboakeit, dees Moaktrecht und de laundesfiaschtliche Münzstättn, de wos vo
Fischau noch Weana Neistod valegt wuan is.

Im 15. Joahundat hod Weana Neistod a Hochzeit dalebt, weu da Kaisa Friedrich
III. de Stod nem Linz und Graz ois Residenz gnutzt hod. Aa sei Sohn Maximilian
I. hod in Weana Neistod Hof ghoidn und hod in da St.-Georgs-Kathedreun sei
letzte Ruhestättn gfundn. 1469 is dees Bisdum Weana Neistod grindd wuan, dees
wos owa zweng an Widastaund vo de fia Niadaestareich zuaständign Bischef vo
Passau nua fia de Stod goitn hod und ned fia Wr. Neistod-Land.

Seit da Mittn vom 13. Joahundat is a jidische Gmeinde in Weana Neistod belegt.
Weu de Stod domois zua Steiamoak gheat hod, san de Judn, vo de Vafoigungen vom
Joa 1338 ois aa vo de Progrome zua Zeit vo da Pest (1348/1349) vaschont bliem.
Aa de Zastearung vo da Weana Gmeinde (Weana Gesera, 1420/1421) is fia de
Neistäda Judn ohne Foign bliem. Ois Wohnsitz vom Rabbina Israel Isserlein woa de
Stod im 15. Joahundat a Zentrum vo jidischa Gleasaumkeit. S End vo da jidischn
Gmeinde is kuma, wia da Maximilian I. im Joa 1496 de Vatreibung vo oin Judn aus
da Stod vafügt hod und eana "auf ewige Zeit" vabotn hod, si do wieda
niadazlossn, gfoigt vo ana organisiatn Ausweisung. Eascht im 19. Joahundat is in
Weana Neistod wieda a jidische Gmeinde entstaundn.

Im August 1487 in Weana Neistod (ungarisch Bécsújhely), noch fost zwajährige
Belogarung, vo de Ungarn untan Kenig Matthias Corvinus eaobat wuan. Ea hod Weana
Neistod an anzigoatign 81 cm hochn Prunkpokal, in Corvinusbecher, gschenkt; de
Umständ vo dera Schenkung san bis zan heitign Dog ned eindeitig eamiddlt. Eascht
1490 hod da Kenig Maximilian I. sei Vodastod wieda zruckeaobat.

1751 hod de Stod owa wieda gressare Bedeitung kriagt, wia de Maria Theresia
beschlossn hod, in da kaisalichn Buag a Kadettnhaus eizrichtn. De Theresianische
Militeaakademie hod 1752 in Untaricht aufgnumma und besteht bis zan heitign Dog.
Somit is dees de ötaste Militeaakademie vo da Wöd.

1785 hod da Kaisa Joseph II. des Bisdum vo Weana Neistod noch St. Pötn valegt.
Drauf san aa olle Klesta in Weana Neistod aufhom wuan, mit Ausnaum vom
Zisterziensastift Neiklosta und vom Kapuzinaklosta. De Gebaide, de wos daduach
frei wuan san, san fia Manufakturn gnutzt woan. Des woa da Grundstaa fia de
Industrie in Weana Neistod. Zeascht woas de Textüindustrie und im 19. Joahundat
is a Papiafabrik, a Zuckafabrik und a Tonwoanheastöllung dazua kumma. Aufgrund
vo dera gstieganan Bedeitung hod Weana Neistod a eigans Statut valiehn kriagt.

1909 is im Noadn vo da Stod des easchte esterreichische Flugföd baut wuan. Scho
im Joa 1911 is in Weana Neistod daun de easchte esterreichische Flugwochn
obghoidn wuan. Flugpioniare wia da Igo Etrich, da Karl Illner und da Adolf
Warchalowski hom do eanare easchtn Flugvasuche obghoidn. Heit is des Flugföd da
gresste Natuaflugplotz vo Eiropa.

Im Easchtn Wödkriag woa Weana Neistod wegn a Zentrum vo da Rüstungsindustrie. De
Niadalog vo da estareichisch-ungarischn Monarchie hod za an Niadagaung vo da
Industrie aa in Weana Neistod gfiat. Da Wiatschoftsraum is vü klaana wuan, de
großn Fabrikn hom schliaßn miassn, de Flugzeigproduktion is weng an Vatrog vo
Saint Germain aufgem wuan. Duach de foigende Wödwiatschoftskrise is de negative
Entwicklung no vasteakt wuan.

Nochm Aunschluss vo Estareich auns Deitsche Reich 1938 is in Weana Neistod wieda
kriagswichtige Industrie aungsiedln wuan. Schon 1940 hom de Wiener Neustädter
Flugzeugwerke a Viadl vo da Gsamtproduktion vo de
Messerswchmitt-109-Jogdflugzeig heagstöd. In de Raxwerke, da ehemolign Wiener
Neustädter Lokomotivfabrik, is ob 1943 mit da Montage vo de A4-Raketen augfaugt
wuan. Vo de domois 30.000 Gebaide san nua 18 unbeschädigt bliem. Weana Neistod
woa nem Dresden de Stod mitn gresstn Zastearungsotei im Deitschn Reich.

Fian Wiedaaufbau hod de Stodvawoitung de Bevekarung 1946 zan freiwüllign
Orwatseinsotz aufgfordat, damit tausende Tonnen Schutt aus da Stod entfeant wean
hom kena. 1955 wia Estareich mitn Stootsvatrog wieda a souveräna Stoot wuan is,
woa da Wiedaaufbau vo da ehemois total zasteatn Stod zan großn Teu scho
obgschlossn.



https://bar.wikipedia.org/wiki/Mej

Mej ([[östareichisch: Möö, dt.: Mehl, [[englische Sproch|engl.: flour) is a
Puiva, wo aus Droad-Keandln gmoin is. Es is da Haptbestondtei vo Brod und domid
a Grundnoarungsmiddl vo vuin Zivilisationa. Mej wead aus Woaz, Dinkl, Koan,
Howan, Geaschtn, Hiasn, Gugaruz und Reis gwunna. Mej aus Woazn, Dinkl, Emma und
Roggn nennt ma Brouddroad, wei mit dena alloa bockd wean ko.

Da wichtige Stejnweat vo Mej hod aa de technische Entwicklung weida triebm.
Uaspringle hod ma de Keandln oafoch mit Stoana kloaghaut, spada hodma runde
Reibestoane und Moasa vawendd. Da ejtaste Reibestoa is z Australien gfunden worn
und is 30.000 Joar oid. De Rema hom nacha scho Rossmuin ghobt. De Goten hom im
6. Joahundat Schiffsmuin vawendd, wo duach a Wossaradl otriebm worn san. Im
Mittloita san Wossa- und Windmuin dazuakema.

Heit wead des Droad in dena moadeanan Muin zwischn Moiwoizn im Woiznstui zu Mej
zakloanat. Dabei wead des Droad vaschiedn fein gmoin. Wann des Mej ban Moin vo
Schrot, Kleie, Griass bzw. Dunst separiat wead, redd ma vo Auszugsmej. Wann des
Droad komplett duachgmoin wead, sogtma dazua Voikornmej bwz. Voikornschroud. Aa
da Neastoffghoit vom Mej hengt vom Moigrad ob.



https://bar.wikipedia.org/wiki/Maly_Nagl

Maly Nagl (* 2. Feba 1893 in Wean; † 27. Dezemba 1977 in Wean), vaheiratet
Amalie Wolfsecker, woar a Weana Dudlarin und Weanaliad-Sängarin.

Sie güt ois de Kenigin vaum Weanaliad vaum 20. Joahundat. Fost olle iare Liada
hods auf Weanarisch gsunga.

Mit nein Joa is de Maly scho mit iara Schwesta Mizzi auf da Bühne gstaundn. Am
6. Meaz 1908 hod da legendeare Kaffeehausschriftstöla Peter Altenberg iwa an
Auftritt vau da Maly Nagel (1893-1977) im Kabarett "Fledermaus" gschriem: "[...]
Ein Kunstwerkchen, ein allerliebstes, ist Amalia Nagel, die Fünfzehnjährige, als
Dirndl in einem Alt-Linzerischen Kostüm mit Goldhaube, ein altösterreichisches
Lied vortragend [...] Sie ist eigentlich das allerbeste, was es an "Wiener
Sängerin" gibt. So jung sie ist, ist sie ein vornehmes Überbleibsel von
vergangenen Zeiten, so 1850 uma [...]."

De Maly is nua sötn ban Heirichn auftretn. Dafia hods efta Konzeate gem und woa
im Rundfunk z hean. Ia Gatte woa da Weanaliad-Komponist Fritz Wolfsecker, dea
wos etliche Weanaliada fia sie gschriem hod.

Dea Wean-sozialisiate Steira Walter Malli, a avantgardistischa Free Jazzer, hod
a stoake Ähnlichkeit zwisch da Vuatrogsweis vau da Maly Nagl und vaum Free Jazz
festgstöd. 1994 hoda des live demonstriat. Untam Motto "The Malli-Nagl-Quartet
plays the music of Maly Nagl" im Rauman vaum Weanaliad-Festival "Herz Ton Wien".



https://bar.wikipedia.org/wiki/M%C3%A4hrn

Mährn (tschechisch/slowakisch: Morava; deitsch: Mähren; poinisch Morawy;
lateinisch: Moravia) is a historisches Landl in da Tschechischn Republik und ans
vo de drei historischn Behmischn Landln – Behman, Mährn, und Estarreichisch-
(heid: Mährisch-) Schlesien. Es woar aa ans vo de 17 ehemolign Cisleithanischn
Kronlända vo da Estareichisch-Ungarischn Monarchie (1867 - 1918) und vo de fümf
Landln vo da Easchtn Tschechoslowakischn Republik (1918 - 1928). Mährn hod
20,000 km2 und ciaka 3 Mülleonan Eihwohna.

Da Naum kummt vo Morava, in Slawischn Wuat fian Fluss Moach, wöchane duatn da
Hauptfluss is. De Moach entspringt im eißastn Noadwestlichn Zipfe vo Mährn und
valosst is Landl im eißastn Siidostn. De gräßte Stod und ehemolige historische
Haptstod is Brünn. Vuam dreißgjahrign Kriag woa olladings Oimütz de Haupstod.

Aa wauns in ana Vawoitungsrefuam im 1949ga Joa offiziöö obgschofft wuan is, güüt
Mährn in de Kepf vo de Leid oiweu nu ois extrigs Landl und bsundara Laundstrich.
De Mähra san bsundast stuiz auf eanare eigane, lokale Identität und haum a
stoaks Sööbstbewußtsein. Es gibt aar a gwisse Rivalität zwischn eana und dena
Behm. Trotz eanan Regionalbewußtsein seng si de slawischn Mähra ois Teu vo da
tschechischn Nation, nuar a poa seng si ois komplett aundares Voik.

Innahoib vo de slawischn Mähra san de Hanakn de gräßte Voiksgrubbm. Se haum an
eiganan Dialekt und aa eigane Trochtn. De Hanakn san im Zentralteu vo Mährn
dahaam und götn ois de "klassischn" Mähra. Im Ostn, geng de Slowakei hii san de
mährischn Wolochn und de mährischn Slowakn dahaam. De Letztan san da iwagaung
zwischn Tschechn und Slowakn. Bis 1945 is vo vü Leid deitsch gredt wuan, in da
Siidhöftn Boarisch. Noch da Vatreiwung anno 1945 is davo owa net vü iwa. Des
friacha stoake jidische Lebm is duachn Holocaust fost ausgstuam.



https://bar.wikipedia.org/wiki/Luger-P08

De Luger-P08 oda Pistoin 08 is a Pistoin (Sejbstloda), de wo vom Östareicha
Georg J. Luger (1849–1923) konstruiat worn is.

Umd P08 gibts so manche Legendn. Und a echta Hollywoodfuim iwan Zwoatn Wejdkriag
is ned authentisch, wenn ned a P08 afdaucht, mid der a "Kraut" umadum fuchtlt.
Dass de Woff urspringli scho 1908 beim kaiserlichn Heer im Deanst gstejt worn is
(drum de Bezoachnung Pistoin 08) is weniga bekannt. Und aa ned, dass da Luger de
Pistoin aa ned aloa entwicklt ghobt hod sondan zamm mitm Hug Borchard.

Ois Foige vom Friednsvatrog vo Versaille is de Produktion vo Faustfeiawoffn iwa
an Kaliba vo 8 mm vaboudn worn. Desweng is nua no de Version vo da P08 midm
Kaliba 7,65 mm produziat worn. Nua a oanzige Firma, de Simson & Co. in Suhl, hod
fia' Reichswehr und d Polizei 9 mm Parabellum heagstejt. Olladings sand in dera
Zeit an Haufa Pistoin fian Export produziat worn, z.B. fia: USA, Holland,
Finnland, Lettland, Portugal, Persien, Spanien, Peru, Brasilien, Buigarien und
Tiakei. 1930 is de Produktion af Oberndorf zua Mauser AG verlogat und vo dort
aus weida gfiaht worn. De Mauser P08 hod fiad Wehrmacht nacha a wichtige Roin
gspuit.



https://bar.wikipedia.org/wiki/Leipzig

Leipzig is a greisfreie Stod am Freistoot Sachsn. Se is a Zentrum fia Wiadschaft
Handl, Vawoidung, Kuitua und an Vakea vo Middldeitschland und Sachsn.

Leipzig ghead zu de sechs Obazendren vo Sachsn, is da Sitz vom Direktionsbeziak
Leipzig und hod so um de 544 000 Eiwohna (2014) un somid greßa ois Dresdn. Mid
da Groußstod Halle (Saale) wo a nattriga Nochba is buids an Ballungsraum. Mid
Halle und nei andane Städt in Sachsn, Sachsen-Anhalt und Thüringen buid Leipzig
d Metropolregion Mittldeitschland und nema Dresdn is a oane vo de zwe Kernstädt
davo.

Leipzig liagt am Fuas vo de Middlgebiage wo de Boch woaße Ejsta mit da Pleißn
und da Parthn zammagäht in da Leipzga Diaflansbucht da siadlichste Auslejfa da
Noaddeitschn Diafebene. Ogrenza duats vo Siidwestn bis Siidostn am Londkreis
Leipzig und oschliassnd jeweis im Noand am Londkreis Noadsachsn. Im Duachschnid
bei 113 Meta üwa NN ist da niadrigste Fleg is im Oatsteil Gunsdorf im Noadwestn,
da hächstä in Lieberwollkwitz im Siadostn.

D´woaße Ästa kimmt vo Bähma üwa Gera im Südn vo Leipzig und nimmt kuaz hinta
Markkleenberg de Pleißn auf un mocht in da Stodt an Bong noch Noadwestn im
Stodtgebiet, wo´s nahat weidafliaßt Richtung Halle und do nimmts dann kuaz vorm
End de Parthn auf. Desweng gibt's denn Auwoid im Leipziger Gewässerknoten un de
Stodt ist ahne fo de greanste Groußstädt vo gonz Deitschland. Newa de fuin
Greaanlang und Parks, wia am Clara-Zetkin-Park hot Leipzig im Stodtgebiet fui
Sään, voa oim an Kulkwitzer See un an Cospudener See, die im Summa d´Leit zum
Bon oreng.



https://bar.wikipedia.org/wiki/Klingonische_Sproch

Klingonisch (klingonisch: tlhIngan Hol [ˈt͡ɬɪŋan xɔl]) is a konstruiate Sproch,
de wo 1984 vom Marc Okrand im Aftrog vo da Fuimgsejschoft Paramount Pictures
eafundn woan is. Des Klingon Language Institute (KLI) bschäftigt si mitn Dahoidn
und Vabroadn vo da Sproch.

In Science-Fiction-Fuim redn Aussairdische moastns a sinnloses Kaudawejsch. De
Klingonen vo de Star-Trek-Fuim und -Serien soitn a richtige Sproch redn. Ogfangt
hods mit a poor Weatan. Ohänga vo da Serie ham an Gedankn afgriffa und ogfanga
de Sproch z lerna und z redn. Nacha hod da Marc Okrand vo Paramount an Aftrog
dahoidn, de Sproch auszorbatn.

Wenn ma Biacha übers Klingonische kafft, san se in da lateinischen Schrift
gschriebn. Aa wenn de Groß- und Kloaschreibung a weng anders verwendet wird. Es
werd'n nämli ned Substantive oder Satzanfänge groß gschriebn, sondern de
Großbuchstabn werdn einfach als erweiterte Buchstabn gsegn.

Beispej: q spricht ma wia a k aus, Q wia a ganz a diafs Kratzn vom Hals ausse.
De Buchstabn D, H, I, S gibts nua in Großbuchstabn. Der Rest werd ois kloa
gschriebn. Außerdem gibts a paar Buchstabn, de wo aus mehra Buchstabn bestehn
(aber hoid grod oa Laut san). Des san: ch, gh, ng, tlh. Und as Apostroph gibts
aa no, des is aa a Art Buchstabn und hoaßt, das ma da kurz oobrecha sojt, und an
Stop mittn ins Wort (oder am Anfang oder Ende) eibaun sojat.

Es gibt zwar scho a klingonische Schrift, de wo pIqaD hoaßt, aber de is ned ganz
offiziell. De Sach is de, dass damits in de Filma koane Probleme mit de
Requesiten hobn, hobns hoit koa offizielle Schrift ned gwollt. Wej sonst kimmt a
Fan daher und sogt, dass da auf'm Steuerpunlt "Hausschuh" oder sonst was
draufsteht. Und des is fei z'aufwendig immer ois durchzumdenga, wos ma wo
hischreibt. Des hoaßt, des gonze Zeigs des wo ma in de Filme segn ko, des is
grod irgendebbs, des wo schee ausschaut.

Doch weil de Klingonen freilich scho irgendwia schreibn miassn, und ganz gwiss
ned des lateinische Alphabet vo da Förderation übernumma hobn, gibts sozusagn a
unoffizielle Schrift. De is zwar vo Paramount ned abgsegnet wordn, aber werd
mittlaweile scho mehra verwendt. (Zum Beispej hot des "Klingon Bird of Prey
Manual" de Überschriftn sowie de Einleitung in pIqaD.)

De Grammatik im Klingonischen werd hauptsächlich über Vor- und Nachsuibn
ausdruckt. Des hoaßt, dass ma statt "du bist ganga" sagn darad "2-pers-sg +
gehen + Vergangenheit" bI-jaH-pu’. Verneinungen werden aa mit a Nachsilbe
oogebn, mit -be’, und Fragen mit da Nachsilbe -’a’. "Gehst du ned?" hoaßt
bIjaHbe’’a’.

De Wortreihenfolge is recht genau vorgschriebn, und zwar is de genau andersrum
ois wia bei uns. Es kimmt nämli zeascht des Objekt, dann as Verb und dann as
Subjekt. Für "Da Kriega drinkt a Bier." dad ma sogn "Bier drinkt Krieger" sprich
wornagh tlhutlh SuvwI’



https://bar.wikipedia.org/wiki/Indogermanische_Sprachen

De Indogermanische Schprochfamüli, dt.: Indogermanische Sprachfamilie, is
wödweid de greßte Schprochfamüli. Mid umma 220 nu lebande Schprochn und iwa
3.000.000.000 Leid de oane davo ois Muaddaschproch redn. Indgermanische
Schprochn san a de am weidastn vabroate Zwoatschprochn. Ausgaunga sans vo ana
Protoindoeiropäischn Schproch de owan Kaukasus und 'schwoazn Mea gred wuan is.
Dene Leid hom se daun nochn Sidn, Ostn und Westn ausbroat. Weus vo da
Vuabvökarung Wuat iwanumma und se a reimli trennd hom, san zeascht de Dialekt
und im Laf da Zeit a de Schprochn und Untaschprochfamülin (Schprochgruppm)
endschtaundn.

De Schprochn entwückin se a nu Heid weida, wia des Pensylvania-Deitsch oda de
Burenschproch. Es san owa a Neiche endschtaundn, wia de Pidginschprochn oda des
Kreolische de za an großn Teu mid Indogermanischn Schprochn zamgsezt san.

Die Bezeichnung langues indo-germaniques is vom dänischn Geografn Conrad
Malte-Brun (1775-1826) eingfiaht woan und hod se im deitschn Sprochraum gegn dea
internazional gebraichliche indoeiropäisch durchgsetzt. Im Begriff
"indogermanisch" stecka de Sprochgrenzen, de wo domois durchs indische und
durchs germanische ognumma woan san (germanische Sprochn, wias isländische, im
Westn und indische Sprochn, wias Hindi, im Ostn).

Za da indogermanischn Schprochfamülie ghean ned nua de nu Heid Lebandn. Fria
gaunz wichtige Schprochn san scho laung ausgschtuam, wia de Anatolischn. De
Tocharischn oda de Thrakischn owa a Schprochn wia de moastn Italischn,
Köitischn, des Illyrische oda a des Phrygische.

Tocharisch is a eigana Zweig vo de indogermanischen Sprochn, der wos aus zwoa
iwerlifade Sprochn bsteht. Boade sand vur mehr ois tausend Joar im heindigen
Ostchina (Turkestan) gsprocha wurn.



https://bar.wikipedia.org/wiki/Heiliges_Remisches_Reich

As Heilige Remische Reich (dt.: Heiliges Römisches Reich), spada aa Heiliges
Remisches Reich Deitscha Nation (dt.: Heiliges Römisches Reich Deutscher
Nation), wor da Nama fia a Reich in Middleiropa, wos vo germanische bzw.
deitsche Koasa regiad worn is. Vom Middloita bis anno 1806 wor des de offizielle
Bezoachnung fian Heaschoftsbereich vo de remisch-deitschn Koasa. Da Nama kimmt
zum oan davo hea, dass de Heascha de Tradition vom Remischn Reich weidafian hom
woin und zum andan vom Ospruch, de Heaschoft kristli, ois Wuin vom Heagod, z
legitimian.

Es is ausm Ostfränkischn Reich fiara ganga und hod nem Deitschland aa de heitign
Lända Schweiz, Östareich, Holland, Bejgien und Teile vom heitign Frankreich
sowia zeitweis aa an Guadtei vo Italien umfosst. Aa de behmischn Lande hom dazua
ghead.

Da Titel Sacrum Romanum Imperium is fia 1254 easchtmois urkundli belegt worn. De
Woi vom Kine/Kaisa is durch de Goldne Bulle vom Karl IV. vo 1356 endguitig
gregelt worn. Seit am 15. Jahrhundert hod si langsam da Zuasatz Deitscha Nation
(lat. Nationis Germanicæ) duachgsetzt. Des Reich wor nia a Nationalstoot heitiga
Prägung, sondan a vom Koasa giads, duach de Stände prägts Gebuide mit nua a boar
gmoasame Reichsinstitutiona wia am Reichsdog und am Reichsgricht. Im
Dreissjaarign Kriag wors Heilige Remische Reich da Haptkriagsschauplotz. As
Heilige Remische Reich is noch de Erobarunga vom Napoleon und da Grindung vom
Rheinbund 1806 midm Reichsdeputationshaptschluss afglest worn.

1198: Doppewoi vo zwoa deitscha Kinien, Philipp vo Schwaben und Otto vo
Braunschweig, dem spadan Otto IV., beide werm beim Papst Innozenz III. um de
Kaisawürde; der spricht si 1200/1201 fia an Otto aus, behalt si 1202 im
Dekretale Venerabilem as letzte Wort vor und "bestätigt" Otto mit seim Anspruch
auf de Kaisawürde. 1208 is da Philip umbracht worn, eascht 1209 werd dann mit
Otto wieda a Kaisa gekrönt:



https://bar.wikipedia.org/wiki/HTTP_302

Mit dera Anwort wird im Header-Fejd Location a URL mitgliefert, de da User Agent
(normalerweis da Webbrowser) ois Nächsts in dasejbn Art und Weis ofrong soi.
Bschriem is des Ganze in da HTTP/1.0-Spezifikation (RFC 1945), wo da Code ois
„Moved Temporarily“ („voribergehend verschom“) bezeichnet wird.

Vej Webbrowser hoidn se owa ned an den do definiadn Standard und wechsln den
Request-Typ immer auf GET, egoi wos im urspringlichn Request gstandn is (z. B.
POST). Aus dem Grund sand in HTTP/1.1 (RFC 2616) zwoa neie Status-Codes eigfiart
worn, de de zwoa Fej obdecka soin. Bei 303 See Other wird da Request-Typ auf GET
gändert, bei 307 Temporary Redirect bleibt a dahoitn.

Da Fehler-Code 302 is inzwischn vej in d Kritik kemma, do er a Meglichkeit fia
URL-Hijacking is, des hoaßt, das ma mit oda ohne Absicht a bestimmte Domain aus
da Suchmaschin vertreim ko. Desweng wird empfoin, auf den 302-Code ganz zu
verzichtn und entweder an 301 „Moved Permanently“ oda wenn HTTP/1.1 unterstitzt
den 307 „Temporary Redirect“ zruckzuliefern.



https://bar.wikipedia.org/wiki/Gstanzl

S'Gstanzl is a boarische Liadform, moast ois Spottgsang. Es san Vierzeila, de
ibawiegend im Drei-Viatl-Takt und nua vo de Buama gsunga wern.

Je noch Heakumft wern de Gstanzln aa Schnadderhüpfl, Schanderhagge, Stückl,
Possen-, Trutz- und Spitzliedln, Schleifer, Haarbrecher-Gsangln, Plopper- und
Pleppa(lieder), Schwatzliedln, Flausen und Schmetterliedln, G’setzln, Basseln,
Vierzeilige, Kurschza Liadlan, Schelmeliedle, chorze Liedle, Rappedietzle,
Schlumperliedla oder Rundas, usw. gnennt.

Gstanzln gibts vor oim in Östareich und Bayern, bsundas in Obabayern, Soizburg,
Obaöstareich und Tirol.

De Schnaderhüpfl kennt ma dagegn in in da Schweiz, in Schwobm, Elsass,
Thüringen, Obersachsn, und Schlesien bekannt.

Vui vo de oipnländischn Liada san eigentli Gstanzlliada. Des hoaßt, das de aus
mehran Gstanzln zsammgstejt san, de in bestimmta Foign zsammghean. Oft werdn de
Strophn mit an Jodler obgschlossn.

I bin da boarisch Hiasl koa Kugl geht mar ei drum fiacht i aa koan Jaga und
soits da Deifi sei

Im Woid drauss is mei Hoamat Im Woid drauss is mei Lebm Do schiass i Reh und
Hirschal Und Wuidschwein aa danebm.

Wos soi i mi aa fiachtn mei Kugl trifft jo guat und wann de Stroafn kemma dees
sogt ma zeascht mei Gmuat

Und wanns mi aa umringa de dumma Eslkepf segns mi, in boarisch Hiasl so laffas
glei, de Trepf.

Diandln und Sex, Stänkarein, Spott gegn de Obrigkeit und Kirchn san de haifigstn
Gstanzlthemen. Weidare Themen san Brauchtum und Hoamat. Es gibt owa aa
Nonsens-Gstanzln aus Spaß an da Freid.

Mei Vadda is a Bäcka, A Bäcka, bin aa i, Mei Vadda backt de Semmen, und de Weiba
de back i. Hob a niglnoglneis Kammal und a niglnoglneis Bett, und a niglnoglneis
Dirndal owa niglnogln deaf i s net.

Buama wanns Raffa woits brauchts es grod sogn s'Messa is gschliffm und d'Faist,
de san glodn Mei Vadda is a Jaga, A Hund, an odrahta, Gehd aus mit da Bichs, Oba
hoam bringt a nix.



https://bar.wikipedia.org/wiki/Gro%C3%9Fbritannien

Des Vaeinigte Kinireich (engl. : United Kingdom, kuaz: UK), Longform: Vaeinigts
Kinireich vo Großbritannien und Noadirland (engl.: United Kingdom of Great
Britain and Northern Ireland) is a souveräne Nation voa da Noadwestgstod vo
Kontinenteieiropa.

Da gresste Inslstoot vo Eiropa is a Union vo ehemois unobhengign Oanzlstootn
England, Schottland und Wales sowia Noadirland. Des Vaeinigte Kinireich hod aa
mearane Iwaseegebiet. De Kronbesitztima vo da Isle of Man und vo de Kanoiinsln
san da britischn Krone untastejt, san owa ois sejbststendige Lenda ned Bstondtei
vom Vaeinigtn Kinireich. Ois parlamentarische Monarchie untahoit des Land aa no
Beziahunga zu fimzehn Commonwealth Stootn, vo dena des Stootsowahapt da
britische Monarch/de Monarchin is.

Des Vaeinigte Kinireich bsteht aus da Haptinsl Großbritannien und eppa am Sextl
vo da Insl Irland. Um de Haptinsl lieng mearane Inslgruppm mit iwa 1000 kloanare
Insln. De wichtigstn Inslgruppm san Shetland und Orkney in da Nordsee neadli vo
Schottland, de Aissan Hebridn und de Innan Hebridn im [[Atlantik}} westli vo
Schottland, Anglesey in da Irischn See neadli vo Wales, de Scilly-Insln in da
Kejtischn See sidwestli vo England sowia de Isle of Wight im Eamekanoi voa da
englischn Sidgstod. De oanzige Landgrenz bsteht af da Insl zua Republik Irland;
de is 360 km long. Ned zum Vaeinigtn Kinireich ghean (obwois da britischn Krone
untastenga) de Isle of Man in da Irischn See de Kanoiinsln im Eamekanoi vor da
Noadgstod vo Frankreich.

Des Land hod ummara 65 Milliona Eihwohna (2014), davo hod de Haptstod London
zirka 8.539.000 Eihwohna. In Großbritannien lem a sehr vui Eihwandara vo de
ehemolign Kolonien, wia zum Beispui Inda, Pakistana und Kinesn.

Des Vaeinigte Kinireich is 1707 aus am Zsammaschluss vo de Kinireich England und
Schottland entstandn, nochdem de Stootn scho länga vum gleichn Kine regiad worn
san. Es hod im 19. Joarhundat, domois British Empire gnennt, duach de friare
Industrialisiarung de Vormochtstejung in da Wejd ealongt, aa duach de unbrochane
Seeherrschoft vun da Englischn Flottn. In da easchtn Hejftn vom 20. Joarhundat
is de Mocht vo Großbritannien mit de zwoa Wejdkriag gschwundn, obwoi de zwoa
Kriag vo Großbritannien gwunna worn san. In da zwoatn Hejftn vom 20. Joarhundat
san nacha de moastn vo de ehemolign Kolonien unobhängig worn.

Des Vaeinigte Kinireich zejd zu de am steakstn dereguliatn und privatisiatn
Voikswiatschoftn vo da Wejd. De britische Wiatschoft is da Ursprung vom
sognenntn „angelsaxischn Kapitalismus“, wo af de Prinzipien vo da
Liberalisiarung, vom frein Moarkt, vo niadriga Besteiarung und geringa
Reguliarung afbaut. Des Land hod des wejdweit sextgresste Bruttoinlandsprodukt
(BIP), noch Deitschland und Frankreich des drittgresste in Eiropa. Mit 28.300
Euro liegt des BIP pro Kopf im oban eiropeischn Referenzraumen. Im Vagleich mitm
BIP vo da EU (ausdruckt in Kaufkroftstandards) eareicht des Vaeinigte Kinireich
an Index vo 116,2 (EU-25 im Joar 2003: 100).



https://bar.wikipedia.org/wiki/Fua%C3%9Fboi_W%C3%A4idmoastaschaft_2014

D Endrundn vo da Fuaßboi-Wejdmoastaschaft 2014 (portugiesisch Copa do Mundo
FIFA, engl. FIFA World Cup) vo de Mana is de 20. vom bedeitnstn Turnier fia
Fuaßboi-Nationalmannschaftn und gehd vom 12. Juni bis zan 13. Juli 2014 in
Brasilien. Da Titlvateidiga, da Wejdmoasta vo 2010 is Spanien. Der wos des
Tuanier gwingd qualifeziad se audomadisch fian FIFA-Konföderationen-Pokal 2017.

D Vateilung vo de Startplatz is auf da Sitzung vom FIFA-Exekutivkomitee am 2.
und 3. März 2011 in Zürich festglegt woan. Da Auslosung vo de
Qualifikationsgruppn is am 30. Juli 2011 in Rio de Janeiro gmocht woan.

D Auslosung vo da Gruppnphasn is am 6. Dezemba 2013 um 17:00 Uhr (MEZ) am Hotel
Costa do Sauípe Park in Costa do Sauípe gwen.

D Reihnfoing richt se noch de Kriterien vo da FIFA fiaran „Goidna Schua“. Ois
erschts zejnd do de gschossna Dial. Hamd nochad zwe Spiela gleich fui Dial
gschossn, na zejd d Zoi vo de Voalong. Hand iaz de a gleich, na wiad de mid de
wengan Einsatzminutn bessa gweat.



https://bar.wikipedia.org/wiki/Froschlurche

D`Froschlurche san unta de drei Amphibiengrubbm, wos heid no lebm, de wos mid
Obstaund de meistn Oartn hod. Bei de deitschn bzw. boarischn Triviäunauman gibts
a gwisse Untascheidung, de wos owa nix oda nuar a weng mid da wissoftlichn
Eideulung z tuan hod. So haaßt ma z. B. vo de Oartn wos bei uns aa dahaam san,
olle aus de Famülien Bufonidae und Pelobatidae "Krodn" oda "Brozn", de aus da
Goddung Bombina "Unkn" oda "Urakei" und in gaunzn Rest (Ranidae, Hylidae) afoch
"Fresch".

D Froschlurche lossn si zweng eahnare Bsundaheit im Kärpabau und in da
Entwicklung recht afoch vo de aundan heitign Lurche untascheidn. Aa Bsundaheid
is, das nua de Quappal, sprich de Loavn, an Schwaaf haum, dea wos noch da
Metamorphosn zruckbüdt wiad. De Quappal stön im Lauf vo eanahra Entwicklung aa
eahnare Eanährung um, vo vegetarisch oda Ollesfressa auf Raubtier. Is nächste
warat, das d Hintahaxn vo de Froschlurche ois Springhaxn ausbüdt san. A ähnliche
Ausbüdung hods bei ausgstuawane Vawaundte vo de heitign Froschlurche gemb, und
zwoar de ausgstuawanan Gottungan Triadobatrachus und Czatkobatrachus. Viecha aus
de zwaa Gottungan haum owar aa no Restln vo an Schwaaf ghobt.

De meistn Froschluach brauchn fia d Fuatpflaunzung a Gewässa, wo s eahnan Laich
olegn. Foiweiß gibt s owar aa Oartn, ba wöchanen se de Loavn direkt im Laich,
dea wo s aum Laund oglegt is, entwicken. D Mandln haum oft Schoiblosn, mid dena
das in da Poorungszeid ruafn kenna. Da Laich söwa wiad iwa de Kloakn vom Weiwal
entweda ois Haufn, Schnialn odar anzln oglegt, und zwoa ins Wossa, foiweis owar
aa auf Bladdln, de wos iwas Wossa glaunga oda direkt aufn Woidbodn. Se wean
dabei vom Mandl, des wos si im Amplexus aufs Wewal klammat, vo außn hea
befruchtet. Noch a poa Tog hod si ausn Embryo a Quappal entwicket. Zeascht san
de Kieman außahoib, spoda wochst a Hautfoitn driwa. Nochdem das meahrare Wochn
oda Monat afoche Loavn woan, de wos vo Waossakreidl, hiniche Viecha oda sunstign
organischn Zeigs glebt haum, wochst eahna a Paarl Hintahaxn. De Vuadhaxn kumman
eat spoda aussa. Noch a poa Wochn oda Monat im Wossa kummts zua Metamorphosn,
des haaßt, is Viechal stöt si um auf s Laundlebm. S Vadauaungssystem, d Neavn
und a aundare innare Organe wean innahoib vo ana kuazn zeid komplett umgwaundlt.
Die Kieman büdn se zruck, de Otmung rennt jetzn iwar a afoch baude Lungan und
iwa d Haut. De eißare Fuam, wos vuahea eha in richtung Fisch gaunga is, rennd
jetn in Richtung Frosch oda Krod. Gaunz am End vo dera Umwaundlung wiad s
Schwafal resrobiert. Onhängig vo da Oart dauats a bis a poa Joah, dass des
Viechal soweit is , dass sa si söwa fuatpflaunzn kau.



https://bar.wikipedia.org/wiki/Facken

Facken (= Plural) oda aa Sei, Schweindln (dt.: Hausschweine) hoaßt ma de
rosaroudn Viecha, de wos oft auf am Bauanhof leman. Se ghearn zu de Spoviecha.
Saubern (Singular: Sauber) hoaßnd d'Manndal, Sauan (Singular: Sau) d'Weibal und
Facke (Plural: Fackin) d'Jungen.

As Wort isch noch seiner Herkunft mit hoachtaitsch „Ferkel“ verwondt und leitet
sich va olthoachtaitsch farh o, wos ebm „Fok“ pedeitet. Farh kimmp va der
indogermanischn Wurzl perk-, wos aufwiahln pedeitet. In Sidtirol sogg man nebm
Fock aa „Notscher"; des isch eher wia Kosewort oder kindersprochlich. Man konns
aa zun an schmutzing Kint sogn. In Obaöstareich sogg man zu de jungan a Hutschi.

An Owaboarischn nimmd ma des Wordd nia fia ausgwoxne Sai her. Do gäds: "Fackej"
(dim. fir de ganz gloana), dann "Frischej" (wenns scho grässa hand), dann da
"Fack" (grod schwoch vadumpfds "a", firs Jungschwein) und ofd (Facke-)Lous
[Mutterschwein (mit Ferkeln)], oda Bär je nochdems a Maandl oda-r a Weiwe iis.

A diroja Schimpfwordd fir de deischn "Boarn" is Boarfack, des is worscheindle
von Peerfack am gebraichlichn Wordd firn Zuchteber obgloadd.



https://bar.wikipedia.org/wiki/Europ%C3%A4ische_Union

De Eiropäische Union (amtl: Europäische Union, obkiazt: EU) is a Staatnbund, dea
wo aus 28 eiropäischn Staaten bestäht. De Beväikarung in dena EU-Ländan umfosst
deazeit rund a hoiwe Milliardn Einwohna. Gmoasam eawirtschafdn de
Mitgliedstaaten im eiropäischn Binnenmoakt s gresste Bruttoinlandsprodukt vo da
Wäid.

Gengwäatig grindt se s politische System vo da EU afan am 1. Novemba 1993 in
Kroft tretanan Vatrog iwa de Eiropäische Union, dea wos zletzt im Joa 2001 durch
an Vatrag vo Nizza gändat woan is. Aufm EU-Vatrog basian de sognenntn drei Säuln
vom Staatnvabund: Eiropäische Gmoaschoftn (EG), Gmoasame Außen- und
Sicherheitspolitik (GASP) sowia Polizeiliche und justizielle Zammaorbat in
Strofsocha (PJZS).

Noch mehran Erweidarungsrundn stähd da Staatnvabund deazeit voa interna
Struktuaproblema. Da Eiropäische Rat hod dahea am 13. Dezemba 2007 a Vatrog vo
Lissabon untazeichnet. De Ratifiziarung in dena Mitgliedstaatn soi bis Mitte
2009 obgeschlossn sei; olladings is dea Zeitplan durch de Oblehnung vom Vatrog
in am Referendum in Irland im Juni 2008 in Frog gstäit.

De Eiropäische Union hod a Flächn vo 4.324.782 km² und a Küstnläng vo
65.413,9 km. Sie reicht im Nordostn bis Finnland, im Nordwestn bis Irland, im
Siidostn bis Zypern und im Sidwestn bis Portugal. Dazua kemman de iwaseeischn
Territorien:

Olle Stootn (mid da Ausnahm vo de Iwaseeterritorien und Zypern) lieng in Eiropa.
2004 is mid Zypern aa a Stoot aufgnumma worn, der geografisch zu Asien zöid
werd. De gsamte Eiropäische Union (ohne de Aussnterritorien) liengan auf da
Eirasischn Plottn.

Da geografische Mittlpunkt ve da Eiropäischn Union is Kleinmaischeid im
Westerwald in Deitschland.

Da Mont Blanc liegt in de Savoya Oipm und is mid 4808 m da hächsde Berg vo da
EU. Da gresste See ist da Väna Sää, a Binnensee im Sidwestn vo Schwedn mid ana
Flächn vo 5650 km². Da längste Fluss is de Donau mid 2850 km, vo dera owa nur
1627 km die EU durchfliassn. Sie entspringt im Schworzwoid und mündt im
Donaudäita ins Schwoaz Meer.

S Klima reichd im Nordn vom koidn Klima bis zum subtropischm Klima im Sidn. Im
Nordn (Finnland) lieng de Durchschnittstemparatuan bei -13 °C im Winta und
+15 °C im Summa. Dageeng wird im Sidn (Malta) im Winta a durchschnittliche
Temparatua vo +12 °C und im Summa vo +25 °C darreicht.

A jede Sproch, de in am Mitgliedsstoot primäre Aumtssproch is, guit im
Eiropäischn Parlament und ba da Kommission ols Aumtssproch. So hot zum Beispui a
jeda Obgeordnete im Eiropaparlament des Recht, dass er in seiner Hoamatsproch
Redn holtn kou und a a Iwasetzung va die onnan kriagt. Des hot oan damols
festglegt ols Zeichn, dass die Sprochn ols Kuitua va die Vöiker olle gleich vui
wert sei sulln.

Heit iwalegt oan awa scho, ob oan de Regelung in Zukunft holtn kou. Bsundas
jetz, wo Rumänien und Bulgarien dazua kemm san und wo a Minderheitnsprochn wia
de vo die Roma onerkounnt werdn sull, is as Problem, dass oan nocha völli mehr
Iwasetzer ols wia Obgeordnete hot, walst jo fia jede Sproch mindestns so vui
Iwasetza brauchst, wie onnare Sprochn san.



https://bar.wikipedia.org/wiki/Erlanga

Erlanga (amtli: Erlangen) is a greisfreie Stod im bayrischn Regiarungsbeziak
Middlfrankn. De Stod is Sitz vom Landgreis Erlanga-Hächstodt und mit iwa 108.000
Eihwohna (2015) de kloanste vo de insgsamt acht Großstedd im Freistaat Bayern.

Erlanga buidd zsamma mit de Stedd Niamberg und Fiath an Steddevabund, wo oan vo
de 23 Obazentren vom Freistaat Bayern doastejt. Mitm Umland buidns de
Metropoiregion Niamberg, oane vo ejf Metropoiregiona in Deitschland. De
Eihwohnazoi vo da Stod hod scho 1974 de Grenz vo 100.000 Eihwohna iwatroffa,
woduach Erlanga zua Grosstod worn is.

Heit werd de Stod vor oim duach de Friedrich-Alexander-Universitet
Erlanga-Niamberg und de Niadalossunga vom Elektrokonzern Siemens AG pregt. Ma
setzt zuadem ois dro, um de Bundeshaptstod vo da Medizin z wean. A weida in da
Gschicht zruck reichands, oba oiwei no spiaboas Element is de Osiedlung vo
Hugenottn, wia s Edikt vo Nantes im Joar 1685 zruckgnumma worn is.

De Beziak wean ois kloanste raimliche Oaheit fia statistische Ausweatunga
herozong. So is vo da Stodvawoitung fia jedn Bezirk a Datnbladdl iaba sei
Bevejkarungsstruktur oglegt worn, wo Informationa zua Bevejkarungszoi,
Gschlecht, Nationalitet, Famuilienstand, Religion, Oitasgruppn, Haushoitsgress,
Haushoitstyp und aa Orbatslosigkeit enthoit. Grundbuach- und vamessungsrechtli
relevant san oba net de Stodtei und aa net de Beziak, sondan nua de Gemarkunga.
De Stod Erlanga hod foigende Gmarkunga:

Foigende Gmoana sowia gmoafreie Gebiete grenzn an de Stod Erlanga. Im
Uhrzoagasinn, ogfanga im Nordn, san des: Mark (gmoafreies Gebiet), de Gmoana
Möhrendorf, Bubenreuth, Marloffstein, Spardorf und Buckenhof und aa s gmoafreie
Gebiet Buckenhofer Forst (olle ghean zum Landgreis Erlanga-Hechstod), de
greisfrein Städd Niamberg und Fiath, de Gmoa Obamichelbach (Landgreis Fiath) und
aa de Stod Herzogenaurach und de Gmoa Heßdorf (de letzt zwoa ghean zum Landgreis
Erlanga-Hechstod).

Des Regnitztoi is scho in da Friahgschicht ois Duachgangsweg in
Nord-Süd-Richtung gnutzt worn. Aufgrund vom relativ korgn Bodn kimmts oba ne zu
am friahn Ackabau und damit aa ned zu Siedlungsaktivitetn. De wenign
archeologischn Funde deitn o, dass a steakare Besiedlung vom Raum um Erlanga
eascht eppa um 2000 v. Ch. eigsetzt hod. Da bekannteste Fund is da 1913
entdeckte Grobhigl neadli vo Kosbach, wo a grosse Ozoi vo Bronze- und
Keramikgegnstend gfundn worn is. A bsondare Bedeitung hod dabei da stoanane
Kosbacher Oitor. Bis eppa 1000 n.Chr. hods in dea Gegend oba koane bedeitendn
Osiedlunga gem.

De friahaste urkundliche Nennung vom Nama Erlanga is ausm Joar 1002. Scho 976
hod da Kaisa Otto II. de Kira St. Martin z Forchheim samt Zubehea am Bistum
Wiazburg gschenkt. Da spadare Kaisa Heinrich II. hod im Joar 1002 de Schenkung
bestetigt. In dera Urkund wead aa des "Zubehea" detailliat ogfiat. Drunta findd
si aa a „villa erlangon“ (in da Bedeitung "Dorf Erlanga"). Dazua kema san aa no
zwoa Meilenquadrat glei estli vo da Regnitz, sidlich und neadlich vo da
Schwaboch, wo si heit de Erlanga Oidstod befindd.

A gnaue Untasuachung vo da Urkundn vom Heinrich II. schliaßt da draus, daß de
villa erlangon räumlich trennt vo dem Gebiet vo de Meilenquadrate gleng ham
muass, weil de ja Gengstand vo a neien, gsunderten Schenkung gwen san. Weis den
Ortsnama „Erlangen“ in Deitschland mit Ausnahm vom westli vo da Regnitz glenga
und heit eigmeindeten Dorf Oid-Erlangen koa zwoats Moi gibt, ko ma onehma, daß
aus da villa erlangon des „andane“ Erlangen, oiso des heitige Oiderlangen
hervorganga is. Greß und Umfang vo de zwoa Meilenquadradt entsprechan in ebba
dem Flächnbedorf vo am Dorf und stitzn so de Vamuatung, das zum Zeitpunkt vo da
Beurkundung estli vo da Regnitz a Rodungssiedlung im Entstenga gwen is, de wo
duach de Schenkung legitimiad worn is und de spada - wia aa in vergleichbare
Fälle - den Nama vo da Muadasiedlung ibanumma hod. De neie Siedlung wor af dea
af Westn vorgschooma, hoachwossafrein Sanddüne in am Dreieck, des wo heit vo
Hauptstraß, Schuistraß und Lazarettstraß eigefosst wead.

De Herkumft vom Ortsnama „Erlanga“ liegt im Dunkln. Da Vasuach vo da
Lokalforschung, den Nama vo Erlen (Baamart) und Anger (Wiesngrund) abzumleitn,
hoit da Ortsnamensforschung net stand.

Bsundas da Afstieg vo Niamberg zu a eiropäischn Handelsmetropoin und da damit
vabundne Oostieg vo Vakea und Handel beginstign de Entwicklung vor oim vo da
neien Siedlung, de ab 1348 Groußnerlangen ghoassn worn is. Im Gengsotz dazua
stagnisf des urspringliche Dorf Erlangon und is konsequenterweis ob da zwoaten
Hejftn vom 14. Joarhundat Oid-Alanga, Kloaerlanga oda Wenigenerlanga ghoassn
worn.

1361 kafft Kaiser Karl IV. de Siedlung Groußnerlanga (ned oba de urspringliche
Siedlung Oid-Erlangen) vom Bischof vo Bamberg und mochts zum Lehen vom
Kenigreich Behmen. 1374 kriagt da Ort duach Kine Wenzel Marktrechte und aa a
oagne Minzstättn, 1398 des Stodrecht. Ois Vertreta vo da Obrigkeit fungiad a
Amtmo, dea wo af da heitign Fuchswiesn buatn Veste sein Sitz ghobt hod.

1402 kimmt de Stod ois Tei vom Fiaschtndum Kulmbach (bzw. noch 1604 Fiarschtntum
Bayreith) on de Hohenzollern. Erlanga wor de Haptstod vom Untaland vom
Fiaschtntum, des wo de Gebiete bis af Neistod an da Aisch umfosst hod und des
vom Obaland um Bayreith duach an Landkorridor trennt gwen is.

1528 wor da friedliche Oschluss vom gsamtn Markgrafendum samt Erlanga on de
Reformation. Kriagarisch dagegn worn da Eifoi vo de Hussitn im Joar 1430, da
easchte und da zwoate Markgrafenkriag 1449 bzw. 1553 und aa vor oim da
Dreissgjaarige Kriag, wo Erlanga fost voistendi zasteart worn is.

Nochm Dreissgjaarign Kriag is Erlanga vaedet. Fast 20 Joar lang wor de Stod und
ihr Umland praktisch ned bewohnt. De Situation hod se eascht 1685 gändat, ois da
franzesische Kine Ludwig XIV. des Edikt vo Nantes widaruafa hat, was eam seine
calvinistischen Untatana – vo eanare Gegna Hugenotten ghoassn – u. a.
Glaamsfreiheit zugstandn hod. Da Widaruaf lest a Flichtlingswejn vo uma 400.000
Hugenotten af Nordamerika, Grousbritannien, da Schweiz und ins Deitsche Reich
aus. De Situation nutzt da Markgraf Christian Ernst und biat de Flichtling des
Recht auf Oosiedlung in Erlanga, um de Wirtschaft in seim duach an
Dreißgjaarigen Kriag beitltn Herrschoftsgebiet wieda oozumkurben. De easchtn
sechs Hugenotten erreichan Erlanga am 17. Mai 1686, in ebba 1500 foing in mearan
Wejn. Scho boid is klar, daß des kloane Dorf Erlanga de Massn net untabringa ko
und a neie Siedlung notwendi is.

Ois Standort vo da Neistod ghoassnen Siedlung is des Gebiet siadli vom
bisherigen Ort Erlanga gwejd worn, wos aus vakeastechnischer Sicht und weng dem
Vorhandensei vo Wassakraft duach de Regnitz ois recht geeignet erschiena is. De
neie Stod is vo dem markgräflichen Obabaumoasta Johann Moritz Richter noch de
Gesichtspunkte vo a idealen barocken Planstod fia in ebba 7500 Familien samt
Manufakturn und a eigna Kira ooglegt worn. Da Entwurf siegt an rechteckigen
Grundriss symmetrisch zua Hauptstraß und aa zwoa groaße Plätze vor. Da Bau
beginnt am 14. Juli 1686 mit dem temple, da Hugenottenkira. Im easchtn Joar san
in ebba 50 da geplanten 200 Häusa fertiggstellt worn. Wei da Zuazug vo de
Hugenotten net de Erwartungen entsprocha hat, stagniert da Ausbau aba und kriagt
erst 1700 duach den Beschluss, a markgräflichs Schloß mit zuaghörigem Park und
Nemgebaide zum errichten, neie Impulse. 1706 vanichtet a Groaßbrand fast des
gesamte ursprüngliche Erlangen, iatz Oidstod ghoaßn. Damit ergibt si de
Glengnheit, den barocken Entwurf da Neistod auf de Oidstod auszumdehna und somit
a einheitlichs städtebauliches Gesamtkonzept zum schaffa. Mitte vom 18.
Joarhundert war des im Wesentlichen abgeschlossen.

De ab 1701 noch seim Grinder Christian-Erlangen bezeichnete Neistod is net nur
zum Zui vo de Hugenottn, sondan aa vo de Lutheraner und de Deutsch-Reformiatn
worn. 1698 ham in ebba 1000 Hugenotten und 317 Deitsche in Erlanga glebt. Durch
deitsche Zuawanderung san de Hugenottn oba boid zuarana franzäsisch sprechenden
Mindaheit in a deitschn Stod worn. Zu a echtn Integration kimts aba eascht ab
1715, ois mit dem Doad vom Ludwig XIV. a Rückkehr noch Frankreich endguitig
unmöglich worn is und de Flüchtlingsmentalität si in a Einwanderermentalität
wandelt. Da franzäsische Einfluss nimmt in da Foigezeit weida ab. So is 1822 zum
letzten Moi a vom Godsdienst in da Hugenottenkira in franzäsischa Sproch ghoitn
worn.

1792 glangt Erlanga mit da Markgrafschaft zum Kinereich Preissn, 1806 duach an
Sieg vom Napoleon unta franzesische Herrschaft und 1810 ons Kinereich Bayern.
1812 san Oidstod und Neistod – bis dahi Christian-Erlangen ghoassn – zua Stod
vaeinigt worn, wo an Nama Erlanga dahoitn hod. In da Foigezeit kimts zu am
raschn Ausbau vo Stod und Infrastruktur. Vor oim de Ereffnung vom Ludwig-Kanal
und da Eisnbohvabindunga, dazua de Garnison und de Universitet ham da Stod an
Auftrieb gebm. Scho mit da bayrischn Gmoaform vo 1818 hod de Stod a oagne
Vawoitung griagt, wo ma spoda ois „greisfrei“ bezeichnet hod. 1862 is dees
Beziaksamt Erlanga buidd worn, aus dem da Landgreis Erlanga hervorganga is.

Hyperinflation, Reparation, Wejdwiatschoftskrisn ham nochm Easchnt Wejdkriag fia
de antidemokratischn Partein NSDAP, DNVP und KPD aa z Erlanga an stoarkn Zualaff
brocht. A Zwoa-Klassn-Gesejschoft vo links und rechts is so enstandn. De NSDAP
wor scho ob 1924 im Stodrot vatretn. Ob 1929 is de Partei a de steakste Kroft in
da Studentnvatretung vo da Uni worn. Duach de Massnorwatslosigkeit is de
Situation ob 1930 eskaliat: Strossnkempf worn on da Dogesordnung. Obwoi de NSDAP
z Erlanga vui Zualaff ghobt hod, hod de SPD ba da Reichsdogswoi 1933 mit 34 % vo
de Stimma weit iwan Reichsduachschnitt obgschnittn (reichsweit: 18,3 %).

Nach da Machtergreifung duach de Nationalsozialistn kimts aa z Erlanga zum
Boykott vo jidischn Gschaftln und zua Biachavabrennung. Da NSDAP-Stodrat mocht
Hitler, Hindenburg und Streicher zu Ehrnbiagan und de Haptstross wead in
Adolf-Hitler-Stross umgnennt. In da Reichspogromnocht san de jidischn Familien
misshandlt, eaniedrigt, ausgraubt und in da Foign in Konzentrationsloga eigwiesn
worn. 1944 is de Stod ois judnfrei deklariat worn.

De akademische Gmoaschoft hod zu am grossn Tei de Politik vo da NSDAP
untastitzt, an aktivn Widastand hods an da Universitet ned gebm. In da Hei- und
Pflegeostoit (heit Klinikum am Eiropakanal) kimmts zu Zwangssterilisationen und
aa diverse Selektionen fia de nationalsozialistische „Euthanasie“. Ab 1940 san
Kriagsgfangane und Zwangsorbata in Erlanga Betriebm eigsetzt worn. 1944 ham de
scho 10 % vo da Erlanga Bevejkarung ausgmocht; de Untabringung in Baracknlogan
und aa de Behandlung worn menschnvaochtend.

An Zwoatn Wejdkriag iwasteht Erlanga fast unvaseat. Beim Orucka vo de
amerikanischn Truppn am 16. Aprui 1945 iwagibt da eatliche Kommandant vo de
deitschn Truppn, Oberstleitnant Werner Lorleberg, de Stod kampflos und vameidd
so an aussichtslosn und valustreicha Haisakampf im Stodgebiet. Lorleberg sejba,
wo bis zletzt ois Ohenga vom nationalsozialistischen Regime goitn hod, kimmt am
gleichn Dog bei da Thalermii ums Lem. Oba vo deitschn Soidotn daschossn worn is,
wiara a vasprengte Kampfgruppn zua Aufgob beweng woit oda oba an Freidod beganga
hod, is net obschliassnd kleat. An eam eainnart zn Erlanga da Lorlebergplotz, wo
noch eam gnennt worn is.

Noch da Iwagob vo da Stod beschedign zeascht amerikanische Panzar des letzte
dahoitne Stodor (des 1717 baute Niamberga Tor), glei drauf is gsprent worn. Es
wead behaptet, dass des aa af Betreibm vo dort osessign Gscheftsleit gscheng is.

Bei da Kroas- und Gebietsreform 1972 werd da Landgreis Erlanga mitm Landgreis
Hechstod an da Aisch vaeinigt. Erlanga sejm is greisfreie Stod und is Sitz vom
neien Landgreis bliem. Duach Eingliedarung vo Umlandgmoana is de Stod enorm
vagressat word, so dass im Joar 1974 de 100.000-Einwohna-Grenz iwaschrittn worn
is, damit is Erlanga zua Grosstod worn. Im Joar 2002 hod Erlanga sei
1000-jaarigs Jubileum gfeiat.

Bis ins 18. Joarhundat worn de Soidotn vom Markgrafn ban Einsotz im Erlanga Raum
ba Privatleidln eiquartiat. Nochm Iwagang is Kinereich Bayern 1810 fragt de Stod
vor oim aus wirtschaftlichen Grinden meafoch um de Einrichtung vo ana Garnison
o, zeascht owa ohne Eafoig. Ois 1886 de oigmoane Weapflicht mit da Option
eigfiat worn is, gleichzeitig Militärdienst zum leistn und studiern zum kinna,
is de Garnison zu am lemswichtigen Standortfaktor fia de Stod und vor oim fia de
Universität worn. A erneits Gsuach hot Erfolg, so daß am 12. März 1886 des 6.
Jagabataillon in Erlangen eizong is. De Boarische Armee war in verschiedene
städtische Gebäide untabracht und nutzt u. a. den heitign Theaterplatz fia
eanane Übungen. Zudem is im Meilwald a Schiaßstand eigricht worn.

Im Joar 1877 is in da Bismarckstraß de easchte Kasern („Jägerkasern“)
fertiggstellt worn. A Joar spaada is des Jagabatallion duach a
Infanteriebataillon abgelöst worn. Im Joar 1890 kimts zua Stationierung vom
gesamten 19. Infanterieregiment, de den Bau vo da Infanteriekaserne und aa vom
Exerzierplatzes noch si ziagt. 1893 is in da Nordwestecke vom Exerzierplatz a
„Barackenkasernement“ eigrichtet und ab 1897 ois Garnisonslazarett gnutzt worn.
Ois letzts ziagt 1890 des 10. Feldartillerieregiment in de Stod ei, fia des de
Artilleriekaserne errichtet worn is. Zu dem Zeitpunkt hot de Stod uma 24.600
Eihwohna, 1.160 Studentn und insgesamt 2.200 Soldatn, dene de Bevoikerung vor
oim noch de militärische Erfolge 1870/1871 geng Frankreich a hoache
Wertschätzung entgengabringt. Im Easchtn Wejdkriag kämpfn oi zwoa Erlanger
Regimenter an da Front, wobei iba 3.000 Soldaten ihr Lem valiern. Noch'm Kriag
bhoit Erlangen sein Status ois Garnisonsstod. Wei da Vertrag vo Versailles a
Reduzierung vom Heer auf 100.000 Soldatn vorschreibt, vableim aba nur kleanere
Einheiten da nei gründeten Reichswehr in da Stod.

De Wiedaeifiiarung vo da oigmoanan Wehrpflicht 1935 und aa de foigende
Wiedaaufrüstung fian aa in Erlangen zu a massivn Erweitarung vo de militärischen
Anlagen. So san de Rheinlandkasern, de Panzerkasern, a Verpflegungsamt, a
Munitions- und Gerätelaga und aa a Standortübungsplatz im Reichswald bei
Tennenlohe errichtet worn. Da Einmarsch da US-Armee am 16. Aprui 1945 bedeidt
fia Erlangen net nur des Ende vom zwoaen Wejdkriag, sondan aa des End ois
Standort fia hoamische Truppn. Stattdessn beziang iatz US-amerikanische Verbände
de unzeaschtört bliema Militäreinrichtungen, de in de Folgejahr sogar no
beträchtlich erweitert worn san: Da Kasernenbereich is auf 128 Hektar ausdehnt
worn, da Wohnbereich fia de Soldatn und eanane Ooghörigen auf 8,5 Hektar und da
Übungsplatz in Tennenlohe auf 3.240 Hektar. Im Duachschnitt warn in de 1980er
Joar in ebba 2.500 Soldatn und aa 1.500 Ooghörige in Erlangen stationiert. De
Erlanger Bevölkerung begegnet da Anwesenheit da Amerikaner vo Anfang oo mit
gmischte Gfei. Zwar begriaßt ma de Schutzfunktion und aa de mit der
Stationierung vabundna Arbatsplätz, aba de häufigen Konflikte da Soldaten mit da
Zivilbevölkerung und aa de zahlreichen Manöver warn a ständiger Ärga. Zu easchte
offene Proteste kimts während am Vietnamkriag. De richtn si geng des
Übungsgelände und den Schiaßplatz in Tennenlohe, wo aa Atomwaffn vamutet worn
san, und aa geng de Munitionsbunka im Reichswoid. Helmut Horneber, der fia des
amerikanische Übungsgelände lange Joar ois Forstdirektor zuaständig gwen is,
weist 1993 drauf hi, wia vorbildlich de amerikanischen Truppn de Woidflächen
gschützt ham. Aufgrund vo de zahlreichen Probleme gibts bereits Mitte da 1980er
Joar Ibalegunga, de Garnison aus'm Stodbereich zum verlagern. Noch da Öffnung vo
da innerdeitschn Grenz 1989 vadichtn si de Anzeichen vo am bevorstehenden Abzug.
1991 san de in Erlangen stationierten Truppn zum Einsatz in Zwoatn Golfkriag
abkommandiert worn. Noch seim End fangt de Auflösung vom Standort oo, de bis
Juli 1993 vollzogen gwen is. Am 28. Juni 1994 san de Liegenschaften offiziell am
Bund ibagem worn. Damit endet de 126-jährige Gschichte vo Erlangen ois
Garnisonsstod.

Des zwoate fia de Entwicklung vo Erlangen entscheidende Ereignis is, nem da
Grindung vo da Neistod, de Grindung vo da Universität gwen. Bereits zu Zeitn vo
da Reformation existiern dazua entsprechende Planeunga, doch eascht 1742 stiftet
da Markgraf Friedrich vo Brandenburg Bayreith a Universität fia de Residenzstod
Bayreuth, de bereits 1743 noch Erlanga verlegt worn is. De mit bescheidenen
Mittel ausgstattete Eirichtung findt zeascht koan rechten Anklang. Eascht ois
Markgraf Karl Alexander vo Brandenburg Ansbach und Bayreuth sie auf a breitere
wirtschaftliche Basis stellt, erhöht si de Studentnzahl langsam. Sie is aba unta
200 bliem und sinkt bei da Eigliadaung vom Markgrafntum ins Kinereich Bayern auf
uma 80 ab. De drohende Schliaßung is nur deswegen abgewendet worn, weil Erlangen
de oanzige lutherische theologische Fakultät vom Kenigreich ghabt hot. Da
Aufschwung kimmt wia bei de andern deitschn Universitäten zu Beginn da 1880er
Joar. De Studentnzoin steing vo 344 im Joar 1870 auf 1000 im Joar 1890. San in
de Anfangsjohr de Jurastudenten vorn, so war zu Beginn da bayrischen Zeit de
Theologische Fakultät am beliabtesten. De is eascht 1890 vo da Medizinischen
Fakultät ibahoit worn. De Zoi vo de ordentlichen Professoren steigt vo 20 im
Joar 1796 auf 42 im Joar 1900, vo dene fast de Hälftn vo da Philosophischen
Fakultät oogstellt warn, zu der aa de Naturwissenschaftn zejt ham. De buidn
eascht ab 1928 a eigene Fakultät. Heit gibts iba 26000 Studenten, 268 Lehrstui
und 264 Professurn an 11 Fakultäten (Stand Wintersemester 2006/2007). 1897 san
de easchtn Fraun zum Studium zuaglassn worn, de easchte Promotion vo a Frau
findt 1904 statt. Nocheam Grinder Markgraf Friedrich und noch am Förderer
Markgraf Alexander kriagt de Universität den Nama
Friedrich-Alexander-Universität.

Im Mittloita und am Beginn vo da Neizeit ham nur a poar Hundat Leit z Erlanga
glebt. Duach Kriag, Seichen und Hungasnot is de Eihwohnazoi nua langsam gstiegn.
Duach de Zastearung im Dreissgjaarigen Kriag is da Ort 1634 fost voistendig
ausgstorm. Eascht 1655 ham mit 500 Eihwohna z Erlangen wieda so vui Wia vor dem
Kriag glebt. Bis 1760 steigt de Bevejkarung auf iwa 8000. Duach de Hungersnot
1770 bis 1772 sinkt de Bevejkarung bis 1774 auf 7724. Nochm Ostieg bis 1800 auf
10.000 Leit is de Eihwohnazoi vo Erlanga afgrund vo de napoleonischn Kriag bis
1812 auf 8592 zruck ganga. Im Laff vom 19. Joarhundat vadoppelt si de Zoi bis
1890 auf 17.559. Af Grund vo Eigmoadunga steigt de Bevejkarung vo da Stod bis
1925 auf 30.000 und vadoppet si bis 1956 auf 60.000. Duach de Kroas- und
Gebietsreform 1972 ibaschreit de Eihwohnazahl vo da Stod 1974 de Grenz vo
100.000, woduach Erlanga zua Grosstod worn is. Am 30. Juni 2005 betrogt de
„Amtliche Eihwohnazahl“ fia Erlangen noch Fortschreibung vom Bayerischen
Landesamt fia Statistik und Datenverarbeitung 102.745 (nua Haptwohnsitz und noch
Obgleich mit de andan Landesemta). De foigende Iwaasicht zoagt de Eihwohnazoin
nochm Gebietsstand. Bis 1820 sans vor oim Schätzunga, danach sans Eagebnis vo
Voikszejlunga (¹) oda amtliche Fortschreibunga vom Statistischen Landesamt. De
Ogobm beziang si ab 1871 auf de „Ortsanwesende Bevölkerung“, ab 1925 auf de
Wohnbevejkarung und seit 1987 auf de „Bevejkarung am Ort vo da Haptwohnung“. Vor
1871 is de Eihwohnazahl noch untaschiedlichn Vafoarn eamittlt worn.

De Bevejkarung vo Erlangen gheat ofangs zum Bistum Wiazburg, ab 1017 zum Bistum
Bamberg. 1528 is vo Buagamoasta und Rat da easchte lutherische Pforra vapflichdd
worn und damit de Reformation eigfiat worn, so dass Erlanga iwa vui Joar a
protestantische Stod bliem is. In der 1686 vo Markgraf Christian-Ernst fia de
franzesischn Glaamsflichtlinge grinddn Neistod worns nua reformiate Gmoaa. De
franzeösisch-reformiate Gmoa gibts ab 1686 und npch da Osiedlung vo reformiatn
Flichtling aus da deitschsprochign Schweiz und da Pfoiz is 1693 aa a
deitsch-reformiate Gmoa grindd worn. 1802 san de protestantischn Gmoana vo
Erlanga am keniglich-preissischen Konsistorium z Ansbach untastejt worn und noch
am Iwagang vo da Stod an Bayern san se Tei vo da Protestantischen Kira vom
Kenigreich Bayern worn, de zeascht lutherische und reformiate Gmoa umfosst hod.
Gleizeitig is Erlanga Sitz vo am Dekanat worn, wo oi Gmoana unta si vaeinigt
hod.

1853 kriang de reformierten Gmoana vo Bayern a eigene Sidnode und 1919 trennan
si formell vo da Protestantischen Kira vo Bayern. Seither hats in Bayern zwoa
protestantische Landeskirchen gem, de Evangelisch-Lutherische Kira in Bayern und
de „Reformierte Sidnode in Bayern rechts des Rheins“, de si seit 1949
„Evangelisch-reformierte Kira in Bayern“ gnennt ham. Letztere hot in Erlangen
iba vei Joar ihrn Sitz ghabt. Duach de Vereinigung da deutsch-reformierten und
da ehemois französisch-reformierten Gmoa gibts seit 1920 in Erlangen nur no oa
reformierte Gmoa, aba mehra lutherische Gmoana. De lutherischen Gmoana ghern
heit no zum Dekanat Erlanga, des ois Dekanat fia beide Konfessionen gründet worn
is und seit 1919 nur no de lutherischen Gmoan betreut. Es is Teil vom
Kirchenkreis Nürnberg. De reformierte Gmoa Erlanga is inzwischn Tei vo da
Evangelisch-reformierten Kira – Sidnode evangelisch-reformierter Kirchen in
Bayern und Nordwestdeutschland. Da ghert sie zum Sidnodalverband XI.

Ois bsundare Gmoaformen existiern in da lutherischen Kira de Landeskirchlichen
Gemeinschaften mit eigna vom Godsdienstn und Angebote. Seit 1993 gibts de ELIA
Gmoa. De is aus am Konflikt in da Gmoa in Bruck um de Charismatische Bewegung.
Zunächst war des Kürzel ELIA fia „Erlanger Laien im Aufbruch“, heit deit de Gmoa
ELIA ois „Engagiert, Lemsnah, Innovativ, Ansteckend“. De Gmoa is duach a
Vereinbarung an de Landeskirche gebunden, finanziert und organisiert si aba Wia
de Gemeinschaften selbst. Fia des vom Godsdienstprojekt LemsArt is ELIA 2002
beim Förderpreis „Fantasie des Glaams“ vo da EKD auszeichnet worn. De
Veranstaltungen findn im Gmoahaus am Bohlenplatz statt. Nem den historischen
Konfessionen gibts in Erlangen seit Joarzehnte a Freie Evangelische Gmoa am
Fuchsengartn und de Evangelisch-freikirchliche Gmoa (Baptisten) an da Äußeren
Brucker Straß. 1984 is in Tennenlohe de „Gmoa am Wetterkreiz“ entstandn, de dem
Bund freikirchlicher Pfingstgmoana und damit im weitern Sinn da Pfingstbewegung
ooghert. Zur „Gmoa am Wetterkreiz“ ghert da Erlanger Stamm da christlichen
Pfadfinderschaft „Royal Rangers“.

1408 san easchtmois Judn urkundle z Erlangen eawähnt worn, 1478 aa a Rabbi. Am
26. März 1515 beschliaßt da markgräfliche Landtag de Ausweisung vo de Judn. Des
hod vamutlich aa de Existenz vo da Erlanga jüdischn Gmoa beendd. Dena
hugenottischn Eihwohnan vo da Neistod sichat Markgraf Christian Ernst 1711 a
Niadalossungs- und Gwesbevsbot fia Judn zua. Dahea is des jidische Lem auf de
Erlanger Nochbargmoana Bruck, Baiersdorf und Büchenbach bschränkt bliem.

Während da nationalsozialistischen Diktatur verringert si bis 1938 de Zahl da
Erlanger Juden zeascht vo 120 auf 44 Leit. In da Reichspogromnacht is da Erlanga
Betsoi zasteat, de Synagoge in Baiersdorf obgrissn worn. Am 20. Oktoba 1943 is
de letzte jidische Eihwohnarin vo Erlanga ins KZ Auschwitz deportiat worn. 77
Angehearige vo da jdischn Gmoa vo Erlanga san vo de Nazis umbrocht worn san. Vo
de uaspringlichen jidischen Eihwohna keat koana af Erlanga hoam. Dennoch woxt de
Zoi vo de Judn bis in de 1970ar-Joar soweit o, dass da Verleger Shlomo Lewin de
Grindung vo ana neien Gmoa plant. Am 19. Dezemba 1980 is a mit seina Lemsgfeatin
eamordet worn, vamutle duach a Mitglied vo da rechtsextremen Wehrsportgruppn
Hoffmann. Es kimmt aba nia zu a Verurteilung, wei da mutmaßliche Täter
Selbstmord begeht . Nochm Varbrechn is de Griündung vo da Israelitischn
Kultusgmoa ausbliem. De Idee gwinnt eascht duach an Zuzug vo jidischn
Auswanderan aus da ehemoligen Sowjetunion neien Auftrieb. Am 1. Dezemba 1997
gibts z Erlanga wieda a Israelitische Kultusgmoa, wo im Joar 2000 300 Mitglieda
oghearn. Am 2. Aprui 2000 weicht de Gmoa an neien Betraum ei. Trotz oi offiziejn
Eaklearunga zua Toleranz duad si de Stod Erlanga schwaa mitm Umgang mit da
NS-Zeit. Eascht 1983 san Adolf Hitler und Julius Streicher de Eanbiagaschoft
obakonnt worn.

Seit 1980 besteht in Erlangen da Türkisch-Islamische Kulturverein Erlangen
(DITIB), wo an Hodscha ois Geistlichn bscheftigt. Seitdem entstengan aa weidane
Vaeine wia da Islamische Studentenverein Erlangen (1984) und de Islamische
Glaamsgmoaschaft (1995). De drei buidn gmoasam seit Dezember 1999 de Islamische
Religionsgemeinschaft Erlangen e. V., wo si um de Duachfiarung vom islamischn
Religionsuntaricht an staatlichn Schuin kimmat. Des easchte Moi in Bayern is
2001 an da Erlanga Pestalozzi-Grundschui des Foch „Islamisch religiöse
Unterweisung in deutscher Sprache“ an ana staatlichn Schui eigfiat worn.
Richtiga „Islamunterricht“ ois Unterrichtsfoch is easchtmois in ganz Deitschland
an da Grundschui Brucker Lache eigführt worn.

Siebenten-Tags-Adventisten san seit mindestens 1903 z Erlanga vatretn. 1995
beziang sie z Bruck des neie Gmoazentrum. Im Joar 2003 is a weidane Gmoa
(ERlebt) grindd worn, wo si in da Hindenburgstross asammet hod; de ham im
Oktober 2007 emfois z Bruck a neies Gmoahaus eigweiht. Zwischen de zwoa Gmoana
besteht a guade Zammaorbat. De Adventisten nehma am Erlanga Stodgschehn aktiv
tei. Is soziales Engagement zoagt si u.a. in da Pfodfindaorbat (Stamm „Erlanga
Markgrafen“) oda in effentlichen Bluadspendeaktionen, wo im Gmoahaus duachgfiat
wean. Da Vaein „Christen fia Kultur e.V.“ is im Joar 1999 vo Erlanga Adventisten
grindd worn.

De Zeign Jehovas mejdn am 22. Meaz 1923 eana easchte Vasammlung z Erlanga o, wo
oba polizeilich net gnemigt worn is. Nochm Vabot im Aprui 1933 kimmts zu
vasteaktn Repressiona, wo bis zua Eamordung vom Erlanga Mitglied Gustav Heyer in
da NS-Tötungsanstalt Hartheim am 20. Jenna 1942 fian. De Gustav-Heyer-Stross z
Bruck eainnat seit 2000 dro. 1948 wor de Reorganisation vo da Gmoa, wo si 1975
in zwoa Vasammlunga teit 1980 earichtn de Zeign Jehovas z Bruck an eigna
Vasammlungsraum („Kinireichssoi“).

Aa de Kira Jesu Christi vo de Heilign vo de Letztn Dog san z Erlanga mit ana
eigna Gmoa und am Ortsbischof vatretn. De Gmoa gheat zum Pfahl Niamberg. Des
Gmoazentrum vo de Mormonen is in Oid-Erlanga. Nem den om ogfiatn
Glaamsgmoaschaftn bestengan no weidane Freikira und Religionsgmoaschaften z
Erlanga.

Des Woppn vo da Stod Erlanga zoagt im aufteitn und obm gspoitnen Schuid: vorn in
suiba an linksgwendetn, goidn krenten und beweatn rodn Odla mit goidne
Kleestengel und am vo suiber und schwarz gviertn Brustschuid; hinten in suiber a
goidn krönter und bewehrta, roat gezungter schwarza Adler mit goidner Halskrone,
Kleestängel und de goidnen Groaßbuchstaben E und S auf da Brust; unten in Blau
iba suibaner Zinnenmauer a doppeschwänziger, goiden krönter, roat zungter
goidner Löwe. Da dabei handelt es si um des kloane Stodwappn. Wern de drei Teile
vom Woppn auf separate Schuida dargstellt, iba dene da zollerische Brackenkopf
mit schwarz-suibanen Helmdecken zum seng is, dann handelt es si um des groaße
Stodwappn. De Stodflaggn is Weiß-Rot. Da Lewe im untan Tei vom Woppn steht fia
de Erlanga Oidstod. Dabei handelt es si um den luxemburgischn Lewen, wo seit
1397 in de Stodsiegel nochweisbor is. In da oban Hejftn stengan da
brandenburgische und da preisische Odla, de wo de Neistod vo Erlanga
symbolisian. Sie ham des Neistädda Woppn seit 1707 gschmückt. De Buachstobm E
und S stengan fia Elisabeth Sophie, de Gattin vom Markgrafn Christian Ernst.

De Wirtschafd z Erlanga wead wesentli pregt duach de Aktiviteten vo da Siemens
AG und de vabundna Unternehma und aa da Friedrich-Alexander-Universitet. Da
Wirtschafdsstandort gheat zu de attraktivstn in ganz Deitschland. So belegt de
Stod in da vo dem Schweizer Unternehma Prognos im Joa 2007 duachgfiatn Analyse
da Wettbeweabsfehigkeit vo oi 439 deitschn greisfrein Stedde und Kroas noch
Minga (Landgreis), Minga (Stod) und Starnberg an 4. Plotz (2004: Plotz 7).
Bsundas im Wachstum (2001-2004: 31,4%) dareicht de Stod dabei weit
iwaduachschnittliche Weate.

Bis zua Grindung vo da Neistod im Joa 1686 duach Markgraf Christian Ernst
besteht de Wirtschafd z Erlanga praktisch ohne Ausnohm aus da Landwirtschafd. De
Flussauen vo Regnitz und Schwaboch bietn guade Standorte fia Ocka und Wiesen, wo
iwa Wossaschepfradln bewessat worn san. De Fliss sejm ham Glegenheit zum
Fischfang botn. Da Woid estlich vo da Regnitz, inklusiv vo de dortn liegendn
Stoabrich, wor iwa Joarhundate a wesentliche Lebmsgrundlog fia de Erlanga Biaga.
Da Burgbarg hod duach sei Klima an Obau vo Obst und Wein beginstigt. Auf
Zeidelweidn is a Woidbienenwirtschafd betriem worn

De Neiordnung vo Middleiropa noch de napoleonischen Kriag und aa de
oschliassende protektionistische Zoipolitik fian zum Verlust vo de traditionejn
Obsotzmeakte und damit zum Niedagang vom Erlanga Gweabe. Im Joar 1887 wor des
Strumpfwiakn praktisch vorbei. Ebenso vaschwindn de Kattunfabriken und
Hutmanufakturen. Nur Weissgerba und Handschuahmacha kinnan si no bis ins 20.
Joarhundat hoitn. In da Mittn vom 19. Joahundat ko si de Erlanga Wiatschaft auf
niedrigm Niveau langsam konsolidian. Nem da Landwirtschafd, an restlichn
Gweabebetrieb und aa am lokaln Handweak tret zaunehmad de Industrie ois viata
Wirtschafdszweig in Eascheinung. Produziat worn is vor oim Bier. De Keller im
Burgberg worn fia de Reifung und Logarung vom Bia heavorragend geignet, so dass
a qualitativ hochweatigs Produkt entstandn is, wo wejdweit gfrogt gwen is. 1860
exportiat Erlanga dreimoi so vui Bia wia Minga. De Eafindung vo da Kihmaschin z
Ofang vo de 1880a Joar bringt fian Hehnflug a schnejs End. Heit existian in
Erlanga nua no zwoa Brauareien. Nem da Produktion vo Bia kriagt de Featigung vo
Kampen a grosse Bedeitung. Mit Huif vo da easchtn Erlanga Dampfmaschin san duach
an Untanehma Johann Georg Bücking im Joar 1845 uma 1,2 Milliona Kampn produziat.
Damit hod de Familienfiama an gsamten deitschn, eiropäischen und aa
nordamerikanischn Moarkt. Ebmso international tetig wor Emil Kränzlein mit seina
Biastnfabrik, wo vorm Easchtn Wödkriag mea ois 400 Mitorbata bscheftigt und
eanane Produkte wejdweit vertriem hod.

A weidana, fia de zuakimftige wiatschoftliche Entwicklung vo Erlanga wesentlicha
Betrieb wor de Weakstott vom Universitetsmechanika Erwin Moritz Reiniger, wora
ob 1876 optische und feinmechanische Gerete heastejt. 1886 is daraus de Firma
Reiniger, Gebbert & Schall grindd worn, de scho eafoigreich mit da Medizinischn
Fakultet vo da Universitet kooperiat. Noch da Entwicklung vom Röntgengeet 1895
duach Wilhelm Röntgen in Wiazburg nimmt Reiniger sofort Kontakt af und vaeinbort
de Herstejung vo Röntgengereten in seim Erlanga Weak. 1925 kafft de Siemens &
Halske AG de Firma und gliadat eanane eigane Obteilung fia Medizinische Technik
ei. Vorm zwoaten Wejdkriag ham scho mea wie 2000 Mitorbata in de Erlanga
Siemens-Reiniger Werke gorbat. Aus dene Werke is da heitige Gescheftsbereich
Medizintechnik vo da Siemens AG worn. Ebenfois globale Bedeitung eareicht ob
1908 de Bleistiftspitzaindustrie, de zeitweise 80 % vom Wejdmoarkt bedient.

Des End vom zwoaten Wejdkriag hod fia de Erlanga Wiatschaft weitreichende
Konsequenzn: De zwoa in Berlin osessigen Siemens-Unternehma Siemens & Halske
(S&H) und Siemens-Schuckertwerke (SSW) ham scho vorm obsehborn Zammabruch
Maßnahma fia an Neiofang troffa. Spezielle Teams (sognennte Gruppmleitungen)
soin an Umzug af Minga (S&H) und Hof (SSW) vorbreitn. Afgrund vo da Nächn zua
sowjetischen Zone suacht de Hofer Gruppm um Günther Scharowsky aba boid an neien
Einsotzort, wo noch etla Sondiarunga im unzasteatn Erlanga gfundn worn is. Dabei
spuit de Tatsache, daß mit de Siemens-Reiniger-Werke scho a Siemens-Standort z
Erlanga existiat hod, a wesentliche Roin.

1956 bschäftigt SSW iwa 6000 Mitorbata, 1966 scho iwa 10.000. De Zammafiarung vo
de drei Siemens-Firmen SSW, SRW und S&H zua Siemens AG im Joarr 1966 bedingt an
erneitn wiatschaftlichn Schub. Alloa in am Zeitraum vo 1985 bis 1995 investiat
da Konzern a Milliardn DM in an Standort Erlanga. De Mitorbatazoi eareicht 1986
mit 31.000 den bisherigen Hechststand. Afgrund vo Valogerunga af
Niamberg-Moorenbrunn und Forchheim liegt a heit bei uma 25.000. Nem am
Gscheftsbereich Siemens Medical Solutions (Medizintechnik) san de Bereiche
Industrial Solutions and Services (Ologngscheft), Transportation Systems
(Vakeasstechnik), Power Generation (Energieeazeigung), Power Transmission and
Distribution (Energieiwatrogung und -vateilung), Fertigungsstetten vom Bereich
Automation and Drives (Automatisierungs- und Otriebstechnik) und aa vui
Stabsobteilunga z Erlanga beheimatet. Nochm Obzug vo de amerikanischn Truppm is
aufm freiweadenden Glanda da neie Stodtei Röthelheimpark eraichtet worn, in dem
de Siemens-Medizintechnik weidane Fertigungsstetten und Birogebaide earichtet
hod.

Weidahin san vui Siemens-Dechta und Siemens-Beteiligunga z Erlangen ogsiedlt,
u. a. de Eiropazentrale vo da Areva NP, vo am franzesischen Konzern, in dem de
Siemens AG duach de Eigliedarung vo da Spartn Nukleartechnik a Beteiligung hoit.

Nem da Siemens AG hod se mit da Solar Millennium no aa andas wejdweit aktive
Firma vo da Energiebranchn z Erlanga etabliat. Solar Millennium is 1998 grindd
worn, und plant und baut Solarkroftweake, wo auf da Parabolrinnentechnologie
basian.

De Publicis Groupe is a multinationala Deanstleista fia Weabung und
Effentlichkeitsorbat mitn Haptsitz in Frankreich und ghea zu dena via
bedeitendstn Weabedeanstleistan vo da Wejd. De Erlanga Niadalossung is de
gresste in Deitschland.

De Feadarung vo Fortschritt und Innovation und aa de Schaffung vo am
investitionsfreindlichen Umfejd ham in Erlanga a lange Tradition. So i sscho
1985/86 zsamma mit de Fiath und Niamberg des Innovations- und Grinderzentrum
Nürnberg-Fürth-Erlangen GmbH (IGZ) in Tennenlohe grindd worn. Ausm Grindazentrum
aussa entstengan neie Firmen, wo neie Impulse fia des Wiatschaftslem setzn und
spada eafoigreich on da Börsn platziat worn san. Zu eana ghean u. a. de
Wavelight AG und de November AG.

Des IGZ is 2003 duach des Innovationszentrum Medizintechnik und Pharma (IZMP)
eagenzt, wo bsundas Existenzgrinda und innovative Firmen aus dena Gebietn
Medizintechnik, Pharmaforschung und aa Bio- und Gentechnologie unterstitzt. Scho
im Meaz 2006 is da Grundstoa fia a easchte Eaweidarung vom IZMP glegt worn.

Driwa ausse is de "Erlangen AG" ois Zammaschluß vo Wissenschaft und Wiatschaft
mitm Zui grindd worn, systematisch und konsequent neie Wissensressourcen z
daschliassn, Weg in neie Meakte afzzoang und de positivn Differenziarungsmerkmoi
vom Standort international z vamorktn. Zweng ian wiatschofsfreinlichn Aktivitetn
is Erlanga ois easchte bayrische Grosstod mitm Titl Wiatschaftfreundlichste Gmoa
vo da bayrischen Staatsregiarung auszeichnet worn.

Da Standortvortei soi kimfti weida ausbaut wean. De Stod hod si des Zui gsetzt,
Bundeshaptstod vo da medizinischn Forschung, Produktion und Deanstleistung z
wern. Um aa de umliegendene Regiona in de Ostrengunga mit einzbeziang, is des
Medical Valley Europäische Metropolregion Nürnberg grindd worn.

De Loge vo Erlanga on da Vabindungsstross Niamberg-Bamberg hod scho in de
friahen Zeitn de Entwicklung vo da Stod positiv beeinflusst. Scho 1653 is fia de
Reit- und Botenpost vo de Fiaschtn Thurn und Taxis a Poststation eingricht worn.
De Grindung vo da Neistod 1686 hod an Vakea stoark osteign lossn, so dass scho
1708 mit da Pflastarung vo de steddischen Strossn ogfangt worn is. Noch 1900 is
da motorisiate Vakea af Erlanga kema: Im Joar 1905 san scho ocht Mortorradln und
zwoa PKW registriat gwen. 1912 is de easchte Buslinie af Niamberg eaeffnet worn.
1925 existiat pro 100 Eihwohna oa Kfz, 1939 worns scho 20. Nochm zwoatn
Wejdkriag hod de Massnmotorisiarung eingsetzt. So is des Stodbuid entscheidend
vaendat worn: Da Ludwigskanal is zuagschitt worn und do drauf da
Frankenschnellweg (A 73) baut worn. Und a an Haffa Nebmbohna san duach Strossn
easetzt worn.

Obwoi Erlanga on da Regnitz liegt, gibts iwan Fluss zweng Weare und Wossaradln
koan Schiffsvakea. Eascht mit da Eaeffnung vom Ludwigkanal im Joar 1843 kimmt da
Schiffsvakea af Erlanga. Noch ofenglichn Eafoign hod da Kanal boid wieda on
Bedeitung valorn und da Betrieb is eingstejt worn. Da Obschnitt zwischn Niamberg
und Erlanga is Ofang vo de 1960a Joar afgfuit und ois Trassn fian
Frankenschnellweg gnutzt worn.

An ÖPNV vssorgn meara Stod- und Iwalandbuslinien vo de Erlanga Stodweake (ESTW)
und vom Omnibusverkehr Franken (OVF), wo olle in an Verkehrsverbund Großraum
Nürnberg integriert san. De Buslinien fian fost olle duachs Stodzentrum. Da
gresste Tei vo de Iwalandbuslinien startet am Zentralen Omnibusbohhof westlich
vom Bohhof. Estlich vom Bohhof befindn si de Hoitestejn Bohhofplotz und
Hugenottenplotz, wo in easchta Linie de Stodbuslinien hoitn. No a wichtiga
Knotnpunkt is on da Kreizung Güterhallen-/Güterbohhofstross. De Hoitestej
Hauptpost is am 8. Septemba 2007 in Arcaden umbenannt worn.

De Idee vo am Vakeassystem af Schienen fia Erlanga is oba scho a wengal spada
wieda aufgegriffn worn. Scho noch da Stuilllegung vo da Bohstreckn
Erlanga-Bruck-Herzogenaurach 1984 worn seit Mitte vo de 1980a Joar z Erlanga
Iwalegungen aufkema a uwejdfreindliche Vakeasobindung vom Umland z schaffa. S
Modej vo oana Stodboh is dabei Ofong vo den 1990a Joar zu am Konzept entwicket
worn, wo Stod-Umland-Boh oda kuaz StUB gnennt wead. Seit 1992 lafft des Projekt
unta technischa und fianziella Beteiligung vo da Siemens Transportation Systems.
1995 hom de Stod Erlanga, da Landgreis Erlanga Hechstod und da Landgreis
Forchheim an Bau und Betrieb vom StUB-Grundnetz beschlossn. Des Grundnetz
umfosst a T-feamigs Netz mit drei Vabindunga noch Niamberg-Thon, Herzogenaurach
un d Eckental iwa Neunkirchen am Brand. Strecknbeginn warad oiwei im Stodzentrum
vo Erlanga.

In oana Mochbarkeitsstudie vo 1993 san de Gesamtkostn fias StUB-Projekt auf
knopp 1 Milliardn D-Mark beziffat worn, fia de Trassen vom Grundnetz davo alloa
rund 413 Milliona DM. 1997 hods bayerische Wiatschaftsministerium de Aufnohm vom
Projekt in Feadaprogramme vom Land und vom Bund obglehnt. Ohne de Kofinanziarung
steht a Realisiarung vo da Stod-Umland-Boh net in Aussicht. Dennoch is des Thema
regelmessig Bestandtei vo da effentlichn und politischn Debattn z Erlanga und
Umgebung. A BiargaInitiative fia umwejdvatregliche Mobilität im Schwabochtoi
thematisiat des Projekt aa oiwei wieda Wia fiarende Politika vo de beteiligtn
Landgreis. Seit Ofang 2008 is a neie Kostn-Nutzn-Analysn fias StUB-Grundnetz in
Orbat.

De Erlanger Stadtwerke (ESTW) ham eanan Ursprung in da 1858 grinddn Erlanger
Gasgesellschaft AG, wo mit oam eignan Gaswerk de Gasvasorgung vo da Stod sicha
gstejt hod. 1915 is da Betrieb umbenannt in Städtische technische Werke
Erlangen. Im Joar 1939 is draus a Betrieb vo da Stod Erlanga worn mit da
Bezeichnung Stadtwerke Erlangen, 1967 a steddische Gsejschoft mitn Nama ESTW –
Erlanger Stadtwerke AG.

Seit Heabst 2007 wead de Oanzlhandelslandschaft vo da Erlanga Innenstod duach de
iwadachte Einkaufspassage Erlangs Arcaden mit fost hundat Oanzlhandelsgscheftn
af drei Etagen pregt. In zwoa Biagabegean (2004 und 2005) hod si de Erlanga
Bevejkarung fia de Earichtung vo da Passage afm Glanda vo da ehemoligen Haptpost
ausgsprocha.

De Hapt-Einkaufsstross valafft ois Nord-Sid-Axn duach Erlanga. Im neadlichn
Bereich zwischn Wpssaturmstross iwa Schloßplatz und Hugenottenplatz zua
Henkestross is se untam Nama Haptstross a echte Fuassgengazone. Im sidlichn
Bereich zwischn Henkestross und Rathausplatz valafft se untam Nama Nürnberger
Stross. Doat is se net ois Fuassgengazone ausgwiesn, owa autofrei und dogsiwa
nua vo Radlfohran befohrn. De Erlanga Arcaden san mit Eingeng im Bereich
Henkestross/Nürnberger Stross und aa an da Nürnberger Stross in eppa in da Hächn
vo da Galeria-Kaufhof/Neia Markt an de Hapt-Einkaufsstross obundn.

Iwas Stodgebiet von Erlanga san 16 Grundschuin vateit; weidas gibts no via
Haptschuin, zwoa Realschuin, a steddische Wiatschoftsschui, a Schui fia Kranke,
zwoa Feadaschuin, via Privatschuin (drunta je oa Montessori- und Waldorfschule),
via Berufsschuin und sechs Gymnasien. Des ejtaste Gymnasium is des Gymnasium
Fridericianum, 1745 ois Gymnasium Illustre grindd.

De fimfte Privatschui is de Franconian International School (FIS). Seit da
Fertigstejung zum Schuijoar 2008/2009 gibts a iwagreifends Ongebot vom
Kindergorten iwa de Elementary School bis hin zua Middle School und High School.
Unterrichdd wead noch internationaln Curricula auf Englisch, noch da zwejften
Klass ko des wejdweit ois Universitets-Zualassung oeakonnte International
Baccalaureate eaworbn wean.

Erlanga is seit 1743 Universitetsstod, mit iwar 25.000 Studiarendn ist de
Friedrich-Alexander-Universität Erlangen-Nürnberg noch da
Ludwig-Maximilians-Universität Minga de zwoatgresste Universitet z Bayern.

Mitn Thema „Werkstoff Zukunft“ gheat Erlanga zamma mit Niamberg und Fiath zu
dena zehn deitschen Steddn zum Treffpunkt der Wissenschaft im Wissenschaftsjoar
2009.

Erlanga betreibt a eigans Stodheata. Haptspuistettn is des Markgrafentheater,
des ejtaste bespuite Barocktheata in Siiddeitschland ausm Joar 1718. Zum
Stodheata gheat aussadem des „Theater in der Garage“.

Seit 1997 werd des barocke Markgrafentheata oamoi im Joar zum Kinopalast fia de
StummFilmMusikTag Erlangen. Des Programm bietet a broade Palettn klassischa (und
mangmoi aa aktuella) Stummfuimproduktion. Andas ois bei andan Stummfilmfestivals
wern de Fuim da fost ohne Ausnohm mit Ensemble- oda Orchester-Begleitung
afgfiat. Dabei wean sowoi Originalkompositionen gspuit wiara zeitgenessische
Komponistn. Dazua gibts imma no a Begleitprogramm (Ausstellunga etc.). Des
Festival findd oi zwoa Joar stott (Biennale).

Driwa hinaus gibts zwoa Kunstmuseen in da Stod: Des Kunstpalais Stadt Erlangen
befindd si im barockn Palais Stutterheim am Marktplatz. Des zwoate Kunstmuseum
is des Museum im Loewenichschen Palais, direkt nebm dena nei bautn Erlanga
Arcaden. A dritts Museum, des „Museum fia Kultur und Technik der Medizin, Kunst
und Wissenschaft“ is in Planung und soi im Museumswinkel eingrichdd wean.

Ois Dogeszeidung san de Erlanger Nachrichten im Printbereich konkurrenzlos. An
iwaregionaln Mantl liefan de Nürnberger Nachrichten, vom Verlag Nürnberger
Presse Druckhaus Nürnberg, wo zwoa Zeidunga aussagibt. Da Erlanga Lokaltei wead
zwor vo oana eignan Lokalredaktion z Erlanga betreit, oba seit 1999 voistendig
zn Niamberg druckt. Nur a Nischendosein fiat da Fränkische Tag. Sein Lokalteil
"Erlanga-Hechstod" enthoit zwor de Rubrik "Erlanga", im Stogebiet is de Zeidung
oba nua iwan Oanzlhandl oda iwan Porsvatrieb z kriang. Mit da Monatszeidung Was
Lefft - spada kimmt da Untertitel Worte statt Taten hinzua - gibts seit Jenna
1976 a links ausgrichtets Stodmagazin, des wo lokalpolitische Themen und Frogn
vo da internationalen Politik behandlt. Ofang vom neien Joartausend hod da
Dregaverein de Grindung vo da raumzeit ois neie linke Monatszeidung fian
Grossraam Niamberg-Fiath-Erlanga beschlossn. De Zeidung eascheit seit 2005 owa
nur no im Internet.

Straßenkreuzer is a Obdachlosenzeitschrift fian Grossraam
Niamberg-Fiath-Erlanga, de wo im frein Strossnvakauf vabroadd wead. Danem gibts
no a ganze Reihn vo Zeitschriftn, wo si in da Meaheit on a bestimmts Zuipublikum
wendn. Des Spekrum richcht vom Amtsbladdl vo da Stod Erlanga iwa Stodteizeidunga
bis zu Mitteilungsbladdln vo de Kiachngmoana.

Franz Seeberger, Besitza vom Musiklokal Starclub, hod 1978 ois Marc Seaberg an
Hit mitm Liad Looking for freedom, des wo 1989 in oana Version vom David
Hasselhoff on da Spitzn vo de deitschn Charts gstandn is. Michael Holm hod in de
70a meara deitsche Top-Hits, und is spada mit seim Musikprojekt Cusco meafoch
fian Grammy nominiat gwem. De Fun-Metal-Band J.B.O. is 1989 vo via Erlangan
grindd, auf Konzeatn werd des Bia vo da Brauerei Kitzmann mit eignan
rosafoarbanen Etikettn vakafft. Mit Fiddler’s Green gibts a weidare Erlanga
Band, de wo deitschlandweit auftretn duat. Und da Werner Heider, a bekonnta
Komponist, Pianist und Dirigent wohnt und lebt z Erlanga.

De Stod Erlanga is in de 70a und 80a Joar fia seine vom steddischn Freizeitamt
organisiatn Folkfestivals sea bekonnt gwen, owa am End is de Veronstoitungserie
vaschwundn. Seit 1998 findd oba wieda olle zwoa Joar a internationals
Folktanzfestival stott, wo de Tradition wieda fortfiat. Des Folkdanzfest is oans
vo de wenigen Festivals in Deitschland, bei dem de "Tänze der Völker" (z. B.
Danz aus Irland, da Bretagne, Bulgarien, Griachaland, Israel, etc.) in Workshops
daleant wean und bei Danznocht zua Live-Musik (Bal Folk, Ceilí, est-noz) danzt
wean kinna. Es findd ollawei Ende Aprui/Ofang Mai stott und umfosst so aa an
"Danz in an Mai".

Scho lenga is de Schwimmsportgemeinschaft Erlangen vo 1981 (SSG 81 Erlanga) de
Grundlog fia spoatliche Erfoige. De Zwillingsbriada Björn und Bengt Zikarsky
hoin 1996 bei de Olympischen Spui Bronze. De Niambergerin Hannah Stockbauer is
2003 dreifoche Schwimmwejdmoastarin worn. Daniela Götz hod mit da DSV-Staffe
scho mearare internationale Medaillen ghoit. Aa da Nochwuchs hoit ollawei wieda
deitsche Jugendtitl. De Spoatschwimmhoin im Röthelheimbad is 2004 auf Betreim
vom Obabuargamoasta Siegfried Balleis auf an Nama „Hannah-Stockbauer-Hoin“ tafft
worn. In da Leichtathletik hod da Hiadnsprinta Florian Schwarthoff bei de
Olympischen Spui in Altanta 1996 Bronze iwa 110 m Headen Bronze gwunna.

Mit am Einsotz vo Erdgasbussen im effentlichen Nohvakea hom aa de Erlanga
Stodweake an Beitrpg zua Reduziarung vo CO2-Emissiona und Feinstaub gleisdd.

Bundesweite Bekonntheit kriagt 1981 s Liad „Wissenswertes iba Erlangen“ vo Foyer
des Arts. Im Liadtext vo Max Goldt find si zwoa koa direkta Bezug zum wiaklichn
Erlanga (mit da Ausnohm, dass Erlanga tatsächlich net im Sauerland liegt).

A Vorfoi am Universitätsklinikum im Joar 1992 hod Erlanga ebnfois in de
bundesweitn Schlogzein brocht. Dea Foi is untam Nam Erlanger Baby in de Annaln
eiganga. Nach am Vakeasunfoi vo ana 19jaarigen Schwangan is de Frau trotz iam
Hirndod kinstli am Lem ghoitn worn, ums Kind z rettn. Des ganze is zwoa ohne
Erfoig bliem, wei da Fetus a poa Dog spada ba am Spontanabort gstorm is. Weng da
broadn effentlichn Dischkrierarei iba an Foi hod de Gsejschoft fia deitsche
Sproch an Ausdruck Erlanga Baby zu oam vo de Weata vom Joar 1992 gmocht.

Gern zitiat werd a Passage ausm Karl May Roman "Durch das Land der Skipetaren":
Am Orientalen, dem da Hejd Kara Ben Nemsi trifft, foit z Deitschland ois
ollaeaschts de Stod „Elanka“ (Erlanga) ei, wo ogeblich scho Saigling mit Bia
afpepplt worn waradn. Erlanga is oba aa in Wiaklichkeit a wichtigs
Brauareizentrum - mit bis eppa 30 Brauarein - gwen. Daduach dass de Stod scho
friah ons deitsche Eisnbohnetz ogschlossn worn is, san Bia und Braustoff in
grossn Umfang exportiat worn. Im 19. Joarhundat hod Erlanga an internationalen
Ruaf ois Stod vom Geaschtnsoft ghobt. No heit zeing davo amerikanische und
schwedische Biasortn, de untam Nama „Erlanger“ vakafft wern.

Scho zu Zeitn vo da Stodgrindung hod jeda Biarga vo Erlanga s Recht ghobt, sei
eigans Bia z Braun. In da Oidstod wor des sognennte „Gmoabrauhaus", des wo a
jeda Biarga nutzn hod kena. Mit Untabrechunga wos Brauhaus bis 1813 in Betrieb.
Vo de ehemois 30 Brauarein san olladings heit nur no zwoa ibabliem: Kitzmann und
de wiedabelebte Steinbach-Brauarei. Grund dafia wor (nem de Wirtschoftskrisen vo
de 20er-Joar) u. a., dass de Erlanga Braua de Innovation vo da modernen
Kühtechnik vaschlaffa hom. Ois z Minga bereits elektrisch küht worn is, ham si
si z Erlanga imma no auf de oidn Kellagwejbe vom Burgberg valossn.



https://bar.wikipedia.org/wiki/Ein_M%C3%BCnchner_im_Himmel

Ein Münchner im Himmel, is a humoristische Satire vum bayerischn Dichta Ludwig
Thoma, de 1911 vaeffentlicht worn is. De Satire zejd zu dena am heifigstn
rezitiatn Weakn vo da boarischn VoiksLiteratua. Fia de Schoiplottn hom u.a. da
Adolf Gondrell, da Fritz Strassner, da Karl Peukert und da Gustl Bayrhammer
gsprochn. In dera Gschicht gähds mid vui Augnzwinkan um an typisch boarischen,
Münchna Grantla. Nem dena Lausbubengeschichten zejd des zu de bekanntestn Weake
vum Thoma.

De Gschicht handlt vum Alois Hingerl, Dianstmo Numma 172 af'n Mingara
Haptbohhof. Wei er an Aftrog mid groußer Hetzterei erledigt, trifft eam da
Schlog und er foid um und stiabt. Zwoa Engl schleppn eam glei in Himme. Vum
Petrus griagt er an Nam Engl Aloisius, dazua a Harfn und a eigene Woikn. De
himmlische Hausordnung schreibt eam vor, dass er af seina Woikn sitzn muass und
noch an festn Terminplan "frohlockn" und "Hosianna singan" soit. Af sei Frog,
wann er endlich wos z'dringa griagn dadad, sogt da Petrus zum Aloisius: "Sie
wean ihr Manna scho no griagn". Manna stott Bier? Aloisius hod schlimme
Voaahnungen. Glei kimmts zu Handgreiflichkeitn mid oan himmlischn
Roude-Radler-Engl, seina vahosstn Konkurrenz af Erdn. Grantlnd fongt'a o af
seina Woikn "z'frohlockn". Ois a vorbei fliagenda Engl seina Bitt noch „am
Schmeizla“ (oana Prisn Schnupftabok) mit an vaständnislosn "Hosianna!"
beantwortet, kimmt sei ganza Zorn hoch, und ea fongt o zu schimpfn und fluachn,
wos se mid sein "Frohlockn" vamischen duad. Duach dees "Ha-ha-lä-lä-lu-u-uh – –
Himmi Herrgott – Erdäpfi – Saggerament – – lu - uuu - iah!“ wiad sogoa da
Herrgod af eam afmerksam.

Nach oana kuazn Beratung mid'n Petrus kimmt da liabe God noch de Weata "Aha! Ein
Münchner!" zum Schluss, dass da Aloisius fian Himme nedda zua braucha is. Drum
gibt a eam a neiche Afgob. Er soi da Bayerischen Regierung de gettlichn
Ratschläg ibamittln. Destwegn soit er a poa moi in da Wochn noch Minga fliagn
und dann hätt sei liabe Säej aa a Ruah. Do gfreit si da Alois de Haxn aus, nimmt
de gettlichn Ratschläg entgegn und fliagt noch Minga ab. Natiali gäht'a zeascht
amoi ins Hofbräuhaus wia er des friacha so gwohnt wor. Ea bstejd si a Bier nachn
andan, vagisst doriba sein Aftrog und sitz no heit do. Derwei woat de Bayerische
Regierung no imma af de gettlichn Ratschläg...

Ein Münchner im Himmel in da Version vum Gondrell hod de Fuimmocha Walter und
Traudl Reiner 1962 zu an Zeichntrickfuim inspiriat. Ois Tonspur is de Rezitation
vum Gondrell vawendt worn.



https://bar.wikipedia.org/wiki/Druid

A Druid oda Druide woa a Priesta und Gsetzgeba vo de Köitn. Gem hods as in
Frankreich, wos domois Gallien ghoassn hod, und in England drentn. Bei de Iren
woans a. Sunst woass mas ned so genau oba ma kos scho onehma. Obs a Weibaleid
ois Druidn gebm hod, woaß ma a ned. Oba Priestarinnen homs scho a ghobt.

De Köitn hom nix aufgschriebm, jetzt woass ma ned recht vui driwa. A boa Griachn
(zum Beispü da Poseidonis und da Strabon) hom wos driwa aufgschriem. Do hoassts,
daß de Druidn recht vui Ohnung vo da Astrologie, vo da Medizin und vom
Politisiern ghobt hom. Und de Philosophie soid eana a rechd taugt hom. Da Cäsar
hod a a wengal wos dazua beidrogn, daß ma heid wos vo de Druidn woass. Oba wei a
mit de Druidn ned so a Freid ghobt hod, muaß ma a wengal aufbaßn bei eam. Späda
homd de Kristn in Irland und Schottland donn wos nodiat. Ob a do muass ma
schaun, wos stimmt, wei de homd gern a bissl ebbs umgschriebn, damits eana
einipasst.

Oaganisiat woan de Druidn recht guad, und zwoa londesweit noch ana Hierarchie.
De guade Oaganisation ko ma se scho desweng zomreima, wei ma aus da Gschicht
recht vui Anekdotn kennt, de a gmoaschoftlichs Bewusstsein voraussetzn miaßn.
Oamoi im Joah hom se de gallischn Druidn troffn. Des woa in am heilign Woid im
Lond vo de Karnuten. Des woa a Stomm a da Mittn vom heidign Frankreich. Des
woass ma a vom Cäsar. Es ko natiali a sei, daß des ondaswo genauaso gwen is.
Druide hod ned jeda wean deafn. Nua de Bessagstödn homs bei eana zualossn. Wos
ned schlecht woa: Ois Druide hod ma koane Steian ned zoid, und zum Heer homs a
ned miassn. Es is a gonga, daß a Druide gleichzeitig zu sein Omt a a Kini oda a
Haiptling woa. Heirotn hobs fei deafn und Kinda kriang a. Des homs ned a so eng
gsegn wia späda de remische Kiachn mit ihre Pfoarra.

De Wissnschoft moant, daß de Druidn a recht a hoche Stöllung ghobt homd a da
köitischn Gsöschoft. Se homd frei voam Kini redn deafn und monchmoi homs as
sogoa gschofft, dass an Kriag vohindan, obwoi de zowa vofeindtn Seitn scho
aufmaschiad gwen han. Des is gonga, weis gmoant hom, daß des grod ned paßd.

Bsundas wos de Gschicht betrifft, deaffatn de Druidn a recht a Aunung ghobt hom.
Se homd jo ned nua de Gsetz gmocht, und und diverse religiöse Festln
oaganisiert. Se woan a zuaständig fian politischn Zusommenhoit vo de oanzlnen
Gruppn, homd se de oanzlnen Wondarungen vo de Stämme gmerkt und sicha a eftas de
Födzüge midoaganisiert. Und weis eana Wissn jo oiwei weidagebn homd, hod se des
iba Joahundat ghoidn. Vom Tacitus woass ma, daß de gallischn Druidn 69 n. Kr.
bei ana Kundgebung genau driwa untaricht woan, daß eanane Vuafoahn vo 390 bis
387 v. Kr. Rom besiegt und eignumma homd. Se homd se driwa auslossn, dass domois
so bled woan und a Lösegöd volongt homd und deswegn Rom wieda in Ruah glossn
homd. Des homs ois nua mindlich iwa de Joahundat weidagem. Se homd a de
Iwalieferungen vom Ursprung vo de Koitn gwusst. Des hod da Timagenes aufgschrim.
Nua bledaweis homs in Text, wo genau des Thema donn a weng ausfialicha bschriem
is, vaschmissn. Wia wichtig de Druidn und de Koitn eana Gschicht woa, kennt ma
zum Beispü a am Stommbaum vo da irischn Familie MacCharty Mor. Des sand
Nochfoahn vo de Eoghanacht-Kini vo Munster, de wos noch da Eroberung durchn
Willhelm III 1691 auf Fronkreich gflücht hand. De Franzosn homd eanane Titl
onakennt, und so homd de an vo de oidastn Stommbam vo Eiropa. A da männlichn
Linie geht der 51 Genarationen zrug bis aufn Kini Eoghan Mor, der wos 192 n. Kr.
gstoam is.

Wos a nu wichtig is, is, daß de Druidn se a nu mid da Kunst beschäftigt homd. De
Musi und de Litaradua homds recht pflegt. De irische Musi kennt ma jo heid nu
ois a recht a schwaamiatige, ongenehme Untahoidung. Bei de Bretonen und Walisa
is do a nu a Restl iwrig blim. Wias koane Druidn mehr gem hod, homd de Bardn des
iwanumma. Literarisch, oiso dass ebbas aufgschrim homd, sands eascht späda wuan.
Recht vui Schriftstella aus da Antike, de ma ois Rema bezeichnet, sand aus de
besetztn Gebiete kemma und woan eigatlich Koitn. Ma meakts a on da Oat wia de
schreibn. Nämigs recht pro-keitisch. Des häd a Rema nia do. Dass de Druidn oba
nu long im Sprochgebrauch an fixn Stönwert ghod hom, segt ma, waun ma irische
und walisische Texte aus da Zeit vo da Kristianisierung bis ins spade Middloita
lest. Do kemman de imma wieda vua. Olladings weans do mid Zaubara und Wuide
Monna gleichgsetzt, de oba nu a Wissn homd, wos sunst koana mehr kennt. Oiso hod
mas ned nua negativ gsegn, wos de so gmocht homd.

Philosophie woa a nu sowas, wos de Druidn leana hom miassn. Do woan de Griachn
und Rema sogoa einig, daß de Druidn do wos drauf ghobt homd. Außadem woans a nu
Seha und Medizina. De homd sogoa scho Schädloparationen gmocht. Obs oiwi
guadgonga is trau i ma jetzt oba ned behauptn.

In Irland woan de Rema nia, deszweng hom se duad drent de Druidn am längst hoidn
kinna. Wia donn späda de Kristn kema sand, sand de Druidn vaschwundn. Monche
moanan, daß a poa vialleicht ins Klosta gonga hand. So is de irische Kiachn a
wengal ondasd wuan ois wia de remisch-katholische (Do hods long Streidarein gem.
Zum Beispü wega da Frisur. De Katholischn Mönche homd ois Tonsur a Kranzl ghod,
de Iren oba homd se vuan de Stirn rasiat. Des soin de Druidn ongeblich aa scho
ghobt hom. Am Papst hod des ned daugt, des wegn hod as vobiatn lossn. Aussadem
homd de Iren a poa Feiadog ondasd glegt. Do homds aa recht gstridn. Ostern wad
do ois Beispü zan nenna.). Vo Irland und Schottlond aus is donn a de easchte
Missionierungswöön iwa Eiropa ausgonga. Aus dera Zeit gibts erstaunlichaweis
koane Mertyra. Die iro-schottischn Menche deafn do a recht a guads Gspia ghobt
hom. Meglichaweis wei ebn a poa druidische Aunsichtn midgspuid homd. Die easchtn
Klesta aufm Festlond sand vo iro-schottische Mönche gründt wuan. In Wean hoasst
da Schottenring noch eana, weis duatn gwohnt hom.

Da bekonntaste Druide is woahscheinli da Mirakulix aus de Asterixheftl. Duatn
ponscht der a Zaubadrangl, damit de Gallia de Rema oane aufs Mei haun kinnan.
Fia de Gallier is des wia fia de Bayern as Bier. In des Saftl duad da Mirakulix
untaondam oiwei recht vui Mistl eini.



https://bar.wikipedia.org/wiki/Dochau

Dochau (amtli: Dachau) is a Grouße Greisstod in Obabayern nordwestli vo Minga
und liagt im gleichnoming Landgreis. Mit 46.705 Eihwohna (2015) is de gresste
Stod im Mingara Umland.

Dochau ligt 18 Kilometa noadwestli von Minga auf 482 m an der Amper. De Stod
liegt an da Nodstein zwischen dem Urstromtal vo da Amper und da
Endmoränenlondschaft aus da letzn Eiszeit. Am hechstn is Dachau am Schlossbeag
und da diafste Punkt ist bei Prittlbach.

Dochau grenzt an a mehrare ondere Gmoana. Im Sidn on Karlsfejd, im Ostn on
Oberschleissheim, wos scho zum Landgreis Minga ghärt, im Noadostn on Hebazausn,
im Noadn on Reamoos und im Westn on Beagkiacha.

Dochau liegt in da Zon vom Westwetta, dahea is de Groußwettalog owei so wia in
gonz Bayern. Oba im Kloana gseng is in Dochau awoi merat diesig ois woanders,
wei im Sidwestn um Dachau friers a Haffa Moos woar, wos ma imma nu merkt. Dazu
kimmt, das in Dochau da Föhn a oft durchschlogt, wo ober scho schwoch is.

Aussa da Amper fliaßt duach Dochau nu de Würm, da Gremboch, da Weblinga Boch, da
Aschaboch und da Müiboch.

Vum Dachauer Kanoi, dea friera vom Schleißheima Schloß noch Dachau zua Würm und
vom Dachaua Schloß zua Würm gfüaht hod, san nua no a boa Abschnitt im Gmoagebiet
voahandn. Da Rest is zuagwogsn.

Weil se bei Dochau d'Amper guad in Oidwossa und Nemfliss hot ousbreitn kena,
song monche Professorn, dass dortn da Weg driber besser gwesen war ois woanders.
Da gibts in Felgeding bei Beagkicha Sochan vo die Köitn und ma moant, dass de
Soizstroßn vu Soizbuag noch Augsbuag bei Dochau über d'Amper gfiaht hot.

Des easchte Moi, wo Dochau dawähnt wird, is in da Uakund von da edlen Erchana on
den Bischof vo Freising 805 noch Gristus. De iwarschreibt ihran gounzn Bsitz von
fimf Häf ons Bistum. D'Historiker moana, dass des ned dea Bereich woa, wo heit
de Oidstod steht, sondern in Udlding au oana Anhö zua Amper.

Umra 1100 noch Gristus is Dochau von de Scheyrer übernomma worn, de dann
d'Ansiedlung aufm Schlossberg voaro brocht hom. De warn a de easchtn, de am
Schlossberg a Anlag baut hom. Da Herzog Ludwig da Strenge hot dann 1270 Dochau
ois Moaktfleck gnemigt.

Ob 1546 hot dann da Herzog Albrecht des Schloss im Renaissance-Stui umbaut. De
Hoizdeckn im groußn Soil is no vo eam (sei Gschäft gwesen).

In da Zeit vom Dreißigjährign Krieg hot Dochau arg zum Lein ghobt. Des Schloss
is vafoin, die Kiach is ausbronnt und de Bauan san de Leid wegnumma woan.

Da Joseph Effner hot in da Zeit von 1715 bis 1717 des Schloss noamoi umbaut. Im
Joa 1776 hot da Kuafiast vun Bayern und vo da Pfoiz Karl Theodor den Steig vun
da Amper aufm Beag besser ausbaun lassn. Seit der Zeit hoaßt de Stroß, die vum
Beag in Richtung Minga geht, in dem Stickerl Karlsberg. Ma ko heit no den oidn
Weg, den Kiehberg, geh. Do merkt ma amoi, wie garch dea auffe geht.

Am End vom Joahundat hom se vui Moala ogsiedelt, de gern de Londschaft rund um
Dochau, bsonders des Dochauer Moos, gmoit hom. Dochau is in der Zeit de
zwoatgresste Kinstlerkolonie vo Deitschland worn.

In Dochau (domois aufn Gmoagebiet vo Hebazausn) wurd 1933 von de Nazis des
easchte KZ in da ehemalign Pulverfabrik aufbaut. Aus dem Grund hot Dochau an
Noma in da gonzn Wöd.

Ebenfois wurd Dochau am Anfang 1933 zua Stod erhobn und 1939 de Gmein Etzenhauen
und Mitterndorf mit Dochau zamgfihrt.

Nochm End vom Zwoatn Wödkriag san fui fatriebene Bähma ogsiedlt woan. De meistn
vo de sann ausm Egalond kemma. Seit dem gibts de Egalända Gmoi, die Musi mocht.
Am Onfang woa des fia de Einheimischn a grouße Belastung, oba mit de Neibautn in
Polln und in Dochau-Sid hot se des entspannt.

Im Sidn vo Dochau treffan si de zwoa Bundesstroßn B und B . De B 301 vabindt
Minga mit Oacha und de B 471 kimmt von Bruck und lafft ab Oberschleissheim nahat
neba da A 99 hear. Duach d'B 471 is ma mim Flughafn Minga vabundn (de fiat zua A
92) und auf da ondan Seitn ibat A 8 in Richtung Schwom.

Dachau is mid seim effntlichn Nahvakea am MVV ogschlossn. Da faht d'S-Bahn vo da
Linie 2 iwa Minga noch Eading und uza andan Seitn auf Petershausn. Aa zu dem
Vabund ghead de Oide Lokalbahn, die auf Oitomünsta faht. Weil de Streck ned
voiständig elektrifiziad is, faht do a dieslbetriemna Zug und hoaßt se A-Bahn.
Weil da Ludwig Thoma in seina Gschicht "In der Lokalbahn" de Streck ois Voabuid
gnomma hot, is de aa ois Ludwig-Thoma-Bahn bekannt. Aus dera Zeit kummt a de a
heid no bei de Leid gebreichliche Bezeichnung Bummal oda a Bockal (weis owei so
lang braucht hot). A poar Moi im Joa faht no a Dampflok de Streck.

Es gibt in Dachau zwoa Bahnhef. Des oane is da Bahnhof, im Fahrplan vo da DB
z'findn ois Dachau, Bahnhof und des andane da Stodbahnhof, z'findn ois Dachau,
Stadt. Beide wern vo da DB betriem und am Bahnhof hoitn olle Zig de in Dachau
hoitn, währnd am Stodbahnhof, dea bei da Papiafabrik liegd, nua da Bummal (De
A-Bahn) hoit.

Vo Dochau aus ko ma mit vui Omnibusse ins Hinterland foahn und oahna foaht nach
Moosach in Minga und a ondra no nach Bruck.

Seid ma denga ko, hots in Dochau Ziegelein gehm. Des liegt am Loam, der bei de
Beagerl obbaut wead. Da Nohma von Dachau kimmt eh dohea. Des soi keitisch sei
und hoast Loam (dach) und Wiesn (au). Wea a moi in Dachau bei de Beagerl spozian
woa, dea ko an seim Gwand des guad sehn.

Hinta Dochau Ost steht des neie Industriegebiet am schwaozn Grom, wo'd da vui
Zeig zum kaffa gibt. Des Problem a dera Soch is, dass koana mea in d'Oidstod
foaht un die Gschäft doatn koa Geid mea mocha kenna.

In Dochau gibts drei Grundschuin und drei Hauptschuin, zwoa aloa Gymnasien, oa
Realschui und oa private Wirtschafdschui. Der weidern steht a Berufschui und a
Montessorischui in Dacha.

Seit zwoa Joa gibts in Dochau nua mea oan Krongahaus. Vorher hots a Privatklinik
für d'Weiberleit gehm, oba de hot sie eascht mit dem Krongahaus zamgschlossn und
jetzad gibts es nimma.

Im Krongahaus san a boa Fuime draht woan, ois Beispui a Komödie vom Diddi
Hallervorden.

Dazua gibts in Dochau no aufm Glände vom KZ (do, wo de Aufseher gwohnt hom) a
Bereitsschaftspolizei.

Es gibt zwoa grouße Vaeine, de se um a gouads Ongeboat fia an Breitnspoat soang.
Des is oamoi da ASV in Dochau-Sid, der in de 90er zwoamoi deitscha Moasta im
Volleyboi woan is, und da TSV, dea se Anfang der 2000er mim SSV zamgschlossn
hot. In de Duanhoin vom TSV genga gean d'Schuin hi und beim ASV ko ma
Schlittschuafoahn. Dozua gibts no a grouße Zoi vo kloana Vaeine, de se auf
Sochan spezialisiert hom, wia Kegln, Fuaßboi, s'Reitn, Tennis oder Goif.

Wia ibaoi in Bayern werd a in Dochau da Buagamoasta direkt gwoid. Zua seibn Zeit
weit ma a an Stodroud, der in Dochau 40 Mitglieder hot. In der jetzign Zeit
(2014-2020) schaugts so aus: Da Obabuagamoasta is da Hartmann Florian von da
SPD. Im Stodroud sitzn de Partein:

As Dachaura Voiksfest is in ganz Bayern bekonnt, weis do des billigste Bia gibt.
D'Maß kost umra 3,50 Euro. Ausgschenkt wiad imma a dunkles Märznbia, wos
Thoma-Bier hoaßt. Des Fest is imma um Maria Himmelfaht und geht dem Dog
eigschlossen vom Samsdog bis zum Mondog a Woch drauf. Oanzigartig in Bayern is
da Kindafestzug am easchtn Sonndog in jem ungrodn Joa, an dem 2007 umara 570
Kinda in Kostim und Trachtn aus olle Zeitn mitganga san.



https://bar.wikipedia.org/wiki/Deitsche_Demokratische_Republik

De Deitsche Demokratische Republik, obkiazt DDR (dt.: Deutsche Demokratische
Republik) wor a Stoot in Middleiropa, der nochm Zwoatn Wödkriag entstandn is.

De Grindung vo da DDR is am 7. Oktoba 1949 aufm Gebiet vo da sowjetischen
Besatzungszone einschließlich am sowjetischen Sektor vo Berlin (Ostberlin) vier
Joa nochm End vom Zwoatn Wödkriag auf Betreim vo da Sowjetunion passiat, nachdem
vuahea mit Untastitzung vo de drei West-Alliiatn aufm Gebiet vo eanane
Besatzungszonen („Trizone“) de Bundesrepublik Deitschland grindt worn is.

Am 17. Juni 1953 iss in Ost-Berlin zu am Aufstand geng de Politik vo da SED
kema, dea wo vo de in da DDR stationiatn sowjetischn Truppn militärisch
niedagschlong worn is. Seitm 13. August 1961 is de Grenz duach Sperrologn,
Sejbstschussologn und Grenzsoidotn komplett „gsichat“ worn, de Maua is
entstandn.

Bis zum Inkrafttretn vom Grundlagnvatrog 1973, in dem dei zwoa Vatragsstootn
Grundsatzfragn zu eanana Koexistenz gregelt ham, wor de DDR nur durch de Stootn
vom Ostblock, net aba durch des westliche Ausland anerkannt.

Am 18. Oktoba 1989 hod da Erich Honecker untam Druck vo effentliche Protest
zrucktretn miassn. Noch da Wende 1989/1990 hot de easchtmois frei gwejde
Volkskammer den Beitritt vom Land zua Bundesrepublik Deitschland bschlossn. Mit
da Deitschn Wiedavaeinigung am 3. Oktober 1990 ("Tag der Einheit") gibts de DDR
neamma.



https://bar.wikipedia.org/wiki/Christoph_Kolumbus

Christoph Kolumbus (italienisch Cristoforo Colombo, spanisch Cristóbal Colón,
portugiesisch Cristóvão Colombo, latinisiat Christophorus Columbus; gebuan ziaka
1451 in Genua (Italien); gstuam am 20. Mai 1506 in Valladolid) woar a
italienischa Seefoahra, der wos in kastilischn Dienstn gstaundn is. Im Joa 1492
hoda Amerika entdeckt, wäul a auf aana Insl vo de Bahamas glaund is.

Beim Wettrennan mid Portugal uman Seeweg noch Indien woitaz da Kolumbus iwaran
Weg noch Westn probian. Des Züü vo seina easchtn Raas woar aa Hofnstod in Kina,
wäu des haums domois zu „Indien“ dazuazööt.

Af seine Entdeckungsfoahtn zwischn 1492 und 1504 is da Kolumbus haptsächli in de
Großn Antüün umanaundgfoahn, jezmoi woar a af Hispaniola, des wos heit Haiti
haaßt und wo a de easchte Kolonie grindt hod. Eascht auf da viatn Raas hoda
seine Fiaß seaschte mois bei Honduras direkt aufs amerkanischn Festlaund gsezt.
Sei Lebedog hoda ned iwarissn, doss des a eigana Kontinent is. Des hod eascht da
Amerigo Vespucci gnißn, und nochm hodmaraa de „Neiche Wööd“ zu guata Letzt
Amerika gnaunnt.

De easchtn wiaklichn „Entdecka“ vo Amerika woan de Vuafoahn vo de Indiana, de
voa ewicha Zeid vo Asien aus eigwaundat san. Vuahea hod do no kaa Sau glebt. Und
wenigstsn 500 Joa voam Kolumbus woa a scho da Leif Eriksson do und aa aundare
Islända. Wiaso ma den Kolumbus trotzdem ois moßgewlichn Entdecka vo Amerika
auschaut, is weng dem, wäus eascht noch seina Aukunft zu aana dauahoftn
Kolonisation mid Leit vo aundare Kontinent in gschichtlicha Zeit kumman is.



https://bar.wikipedia.org/wiki/Cheamsee

An Cheamsee oda Chiemsee hoasst ma aa „s Boarische Meer”. Er ligd so um de 25
Kilometa estlich vo Rousnam, oiso im Sidosten vo Obabayern. Er is da gressde See
in Bayern, und aa in ganz Deitschland san grod da Bodensee und da Müritz-See no
gressa. Es is obar aso, dass vaglicha mim Cheamsee da Starnberger See des meara
Wossa hod, wei dea vui tiafa is.

Da Cheamsee hod an Rauminhoit vo 2.047.840.000 Kubikmeta. Sei Ufa is 63,96
Kilometa lang, und boi ma de Insln aa mit dazuarechnad sans 83 Kilometa. S
Einzugsgebiet is 1.398,56 Quadratkilometa groß. An da tiafstn Stej is da
Cheamsee 72,7 Meta tiaf (gmessn im Mai 2005).

Da Cheamsee is - wia vui andane Voroipnseen - am End vo da letztn Eiszeit
entstandn, des wor vor eppa 10.000 Johr. A Gletscha hod im Zug vo da
Glazialerosion des Beckn vom See aussagschom. Nachm Obschmelzn vom
Cheamseegletscha hod se des Stammbeckn mit an Eissee gfuit. Am Ofang wor da See
um de 200 Quadratkilometa gross, oiso eppa dreimoi so gross wiara heint is. De
urspringliche Gress losst se no aufgrund vo Restseen und Nasszona a weng erahna.

Ned nur de Gress vom See aa de Diafn varringat se Joar fia Joar. Da Grund fia de
Valandung liegt in da stendign Zuafua vo Sand und Grej duach de Zuafliss. De
letztn 100 Joar hod af de Weis de Wossaflächn so um de 200 Hektar obgnumma. Vor
100 Joar is da Wossaschpiagl um guad oan Meta obgsengt worn, durch dees hodma
wieda vui Land gwonna.

Neadlich vom See is meglichaweis in vorchristlicha Zeit (uma 500 v. Kr.) a Komet
oda a Meteorit niadaganga, a Ereignis des wo Cheamgau-Impakt gnennd wead. Unta
Wissnschoftan is de Thesn owa no sea umstrittn.

Kennzeichnend fian See san de drei Haptinsln (Herrninsl, Frauninsl, Krautinsl)
und durch sei heterogene Ufagstoit mit vui Buchtn. Untaseeisch hod da See
zoireiche Beckn und Gräbm.

Bekannt is da See vor oim durch zwoa vo seine Insln. Af da Frauninsl is a
berihmds Nonnenklosta und a oids Fischadorf, des wo heint a Oziahungspunkt fian
Fremdnvakeah is. Af da Herrninsl san zwoa Schlässa. S "Oide Schloss" wor a
ehemoligs Klosta (Augustiner Chorherrenstift) und s neie Schloss
"Herrenchiemsee" is des Schloss vom "Märchnkini" Ludwig II., des wo heint ois
oanzigortige Sengaswiadigkeit guit. Dazua gibts no de unbewohnte Krautinsl sowia
drei kloanare Insln: An Schalch westli vo da Fraueninsl sowia zwoa namenlose
Zwerginsln 54 bzw. 80 Meta sidlich vo da Krautinsl, mit nur a por Quadratmetan
Flächn.

Da Cheamsee gliedat si in an grässan, offanan Weitsee im Nordostn (mit da
Chieminga Bucht im Ostn) sowia in an Inslsee im Sidwestn.

De drei großn Inseln san midnand de Gmoa Cheamsee, de kloanste Gmoa vo
Obabayern. De Gmoa Cheamsee ghead zan Landgreis Rosnham. Zum Landgreis ghean aa
de Gmoana am Westufa vom See: Bernau, Prean, Rimsting, Broadbrunn und Gstadt.
Ois andane, de ganze Wossaflächn und de Gmoana im Nordn, Sidn und Ostn, ghean
zum Landgreis Traunstoa. De Kroasgrenz valaft genau am Westufa vom See. Nur a
poar Seitnbuchtn in da Näh vo Rimsting zejn zan Landgreis Rosnham.

De gressan Insln san: De Herrninsl (amtli: Herrenchiemsee), de Frauninsl (amtli:
Frauenwörth, "Frauenchiemsee") und de Krautinsl (amtli: Krautinsel). De liegt
zwischn dene andan zwoa Insln. Dazua kema no a boa kloanare Insln.

De Herrninsl is mit 240 ha de gresste Insl im "Boarischn Meer". Se is zum
gresstn Tei vo am Woid bedeckt. 1873 hod da Kini Ludwig II vo Bayern de
Herrninsl fir 350.000 Gulden vo Hoizhändlan kaft. Es soit da Standort fir sei
neies Schloss Herrenchiemsee wern. Am 21. Mai 1878 is da Grundstoa firs neie
Schloss glegt worn. S Vorbuid dazua wor s Schloss vo Versailles in Frankreich.
Nachm Tod vom Kini, am 13. Juni 1886 san olle Orbatn am Schloss sofort eingstejt
worn. Zum 100. Todestog vom Kini 1986 is s Kini-Ludwig II.-Museum in de
unausbautn Raime vom Sidfligl vom Schloss wiedaeaeffnet worn. Ob 1979 san a
Schritt fir Schritt de Gortnologn vom Schloss erneiat worn. De restliche Insl is
a Naturpark mit Laubmischwoid und vuin Wandawegn. In guad zwoa Stundn ko ma de
Insl afm offizielln Rundweg umwandan (7 km).

De Frauninsl gehd bis zu 8m iwan Seespiagl ausse. Se is uma 12 ha groß und in 20
Minutn ko ma am Ufaweg rundumadum gäh. Af da Frauninsl is a Dorf mit 50 Haisln
und 222 Eiwohna und a uroids Inslklosta, des wo 782 baut worn is. Etwa a Drittl
vo da Gsamtflächn vo da Insl mocht da Klostabereich aus. De
Benediktinarinnenabtei Frauenwärth is 860 vom Kini Ludwig am Deitschn grindt
worn. De easchte Äbtissin wor sei Tochta Irmingard, de wo 1929 seliggsprochn
worn is und heint de Schutzpatronin vom Cheamgau is.

S Einzugsgebiet vom See is 1398,56 Quadratkilometa groß. Obgseng fo a por
kloanare Bachal hod da See zwoa Zuafliss: De Tirola Achn (67,9% vo da
Wossafracht) und de Prean. Oi zwoa kemans ausm Sidn, aus de Berg – de Tirola
Achn ausm Achntoi und de Prean ausm Sachranga Toi. Und oi zwoa schwoabms Johr
fia Johr an Haffa Sand und Grej inan See eini, und zwengs dem wead dea oiwei
kleana und flacha. De Tirola Achn hod af de Weis im Sidosten vom See a richtgs
kloans Delta inan See eini aufgschitt, a vakloanate Ausgob vom Mississippidelta.
Des is heint a schääns Natuaschutzgebiet, wo haptsächli Wossavägl eanane Bruad-
und Rastplätz ham. De Prean fliassd af da Westseitn inan See eini, und zwor in
de Schafwaschena Bucht im Norden vom Ort Prean, dea wo sein Nama vo dem kloana
Fluss hod.

Da oanzige Abfluss is de Oiz, de wo am närdlichstn End vom See, in Seebruck,
aussakimmt. D Oiz fliaßd nach Norden und Nordosten. Se is a Nebmfluss vom Inn,
den wos a Stickl obahoib vo Marktl erreichd.

De Landschaft um an Cheamsee hoasst Cheamgau und is oans vo de beliabtastn
Erholungsregiona vo Bayern. Da landschafdliche Reiz vom Cheamsee wead aa durch
de Cheamgaua Berg prägt. Dazua ghean: Hochfejn, Hochgern, Hochplottn und
Kampnwand.

Am 24. November 1989 is de Ringkanalisation um an Cheamsee eräffnet worn. Voam
Bau vom Ringkanal jährli rund 115 Tonna Phosphat in an See einegflossa. Da
Knotnpunkt vo de boadn Rohrleitunga is Prean. Vo dortn wead s Obwossa zu oana
Kläaolog gleit, de wo 4,5 Kilometa entfeant is. S greinigte Wossa rinnt dann in
an Inn eini.

Da Cheamsee hod oiwei wieda Künstla inspiriat. In da Molarei gibts an Haffa
Werke iwan Cheamsee und an Cheamgau. Um an Preana Mola Paul Paulus hod se a
Kroas vo Mola buidt, de ma de Cheamseemola nennt. Mehrare Künstlakolonien und
Moasta wia Wopfner, Raupp, Maier-Erding, Exter, Haushofer hom se am Cheamsee
eanare Inspirationa ghoid. Ständige Auställunga gibts dazua voa oim z Prean und
im Augustiner-Chorherrenstift (oids Schloss) af da Herrninsl. In da "Galerie am
Alten Rathaus" z Prean gibts nebman Schwaapunkt Cheamseemolarei aa no Gemejde
und Plastikn ausm 19. und 20. Joahundat z segn. Im Augustiner-Chorherrenstift
gibts a Dauaausställung vo da Bayerischen Schlösserverwaltung iwa s Werk vo de
Cheamseemola. Dazua gibts do drin aa a umfossende Gemejdegalerie Julius Exter.
Des Bauanhaus, des wo da Exter 1902 in Iwasee-Fejdwies (amtli: Übersee-Feldwies)
kafft ghobt hod und des wo da Standort fir sei Moischui gwen is, is heint ois
Musäum zuagängli.

In vuin Ortn rund um an Cheamsee gibts eigane Hoamatmusään, wia zum Beispui z
Prean, wo Traditiona und Gschicht vo da oidn boarischn Bauankuitua präsentiat
wern. Im Hoamatmusäum Prean ko ma se oschaugn wia de Bauan friaha gwohnt hom;
mit voiständig eingrichtn Zimman, wia Bauanstubm, Schlofkamma, Kuchl und Speis.
Dazua wead zoagt, wia Handwerka friaha gorbat hom und de Gschicht vo da
Cheamseefischarei; sogoa a uroida Oanbam is zum segn, dea wo am Cheamsee gfundn
worn is.

De "Herrenchiemsee Festspiele" prasentian unta da Leitung vo Enoch zu Guttenberg
jährli im Summa klassische Musik, equisite Konzerte sowia internationale Künstla
und Ensembles im bsundan Ambiente vom Märchnschloss vom Kini Ludwig II und da
Naturlandschoft vom Cheamsee.

Seit 2005 entstengan rund um an Cheamsee a Reihn vo Naturbeobachtungsstationa
zur Umwejdbuidung. Des san Aussichtsplattforma bzw. Hoiztiam, vo dena wo ma
Vegl, Fisch und de ganze Landschaft guad beobochtn ko. Es gibt do aa reglmäßige
Fiahrunga durch Ornithologn und Naturfiahra. Wei s am Cheamsee aa sejtane Viecha
und Pflanzn gibt, is des Gebiet aa durch vaschiedane Vaordnunga ois Schutzgebiet
ausgwiesn.

A bsondas guade Aussicht hom Bergwandara vo da Kampnwand afn Cheamsee. Do fiaht
aa a Seibohn affi. Bei guadn Wetta hod da Bsuacha von dera Bergstation a Sicht
vo bis zu 50 Kilometan. De scheene Aussicht losst se bsondas guad bei ana
Brotzeit mit Lebakaas und Weißwiaschtln geniaßn.



https://bar.wikipedia.org/wiki/Bulgarien

Buigarien oda Bulgarien (buig.: България [bɤ̞ɫˈɡarijɐ]) is a Republik in
Sidosteiropa, de an Griachaland, Mazedonien, Rumänien, Serbien und an de Tiakei
grenzt. Buigarien liegt am Schwoarzn Meer.

Buigarien wor lang a Zarnreich, des wo si militarisch mit am Byzantinischen
Reich messen hod kinna. Mit am Niedagang vo Byzanz is aa Buigarien a Tei vom
Reich vo de Osmanen worn. Buigarien hod si nach mit russischa Huif vom
Osmanischen Reich am 3. Meaz 1878 fia unobhängig erklärt, onakannt worn is des
am 22. Septemba 1908 worn. Im Erschtn und Zwoatn Wäidkriag hod des Land auf da
Seitn vo de Middl- bzw. Achsenmächt kämpft. Nachm End vom Zwoatn Wäidkriag is
Buigarien unta sowjetischn Einfluss kemma und is Tei vom Warschaua Pakt worn.
Des End vo da kommunistischen Ära is 1990 durch freie Wahlen eigleidt worn.
Seitdem san politische und wirtschoftliche Reformen gmacht worn. Buigarien is
seit 1. Jenna 2007 Mitglied vo da Eiropäischn Union.

Uma 88 Prozent vo de Eihwohna ghean da buigarisch-orthodoxn Kira o, uma 10
Prozent san Moslems. Ethnisch san uma 85 Prozent vo de Eihwohna Buigaren, uma 10
Prozent Tiakn (Voikszejung 1992: 822 000), uma 3-4 Prozent san Roma (Voikszejung
1992: 288 000) und buigarische Moslems, de Pomaken (Voikszejung 1992: 65 500).
In de Städt lem 65 Prozent. Es gibt a Landflucht und negative Wachstumsratn.



https://bar.wikipedia.org/wiki/Bozn

Bozn (in einheimischn Dialekt a Boazn oder Pouz'n) isch di Hauptstadt fa der
autonomen Provinz Sidtiroul in Italien. Der italienische Nomen isch Bolzano, da
ladinische Bulsan.

Bozn liegg an die Flüss Tålfer (ausm Sarntol), Eisack (Eisacktol) und Etsch
(Vinschgau und Burggrofnomt). Bozn isch a zentraler Vakeasknotenpunkt Sidtirouls
mit Vabindungen noch Meran (Schnellstraße MeBo), ins Unterlaund und weitr noch
Trient (Autobahn), und ins Eisacktol (ebenfolls Autobohnverbindung)

Im Gegnsotz zu die eha ländlichen Gebiete fo Sidtiroul, wo deitsch gredt weart,
isch Bozn mehrhaitlich italienischsprochig (uma 73 Prozent). Bozn isch Sitz fo
dr sidtiroler Londesregierung und mit Trient zsommn Hauptstod und
Verwoltungssitz fo dr Region Trentino-Sidtiroul.

Bis ins 18 Joarhundat eini wor Bozn a kloane, eher ländlich geprägte Stod. Donn
hot ober dr Turismus ungfongen und di easchtn Fabrikn (z.B. Baumwollspinnereien)
sein gebaut wordn. Bozn hot vor olm vo seinr günstign Log auf dr Hondelsstreck
Augsburg-Venedig profitiert, desholb ischs a schun friah zu an Messestod gwordn.
Bol Sidtiroul nochn Earschtn Wejdkriag zu Italien kemmen isch, hot sich die
Einwohnrzohl schnell durch gezielte Onsiedlung fa Italiener vagreaßert. Schwar-
und Ristungsindustrie isch ongsiedlt gwordn, um in di Italiener an Orbeit zu
gebn. Des wor oane vo di Sochn, de der Benito Mussolini vasuacht hot, um die
Sidtirouler zu italianisieren, zu "assimiliern". Bozn und die Nochborgemeinde
Leifers sein heint aus dem Grund mehrheitlich italienisch. Durch die
Onsiedelungspolitik isch die Einwohnrzohl vorn Zwoatn Wejdkriag zwischenzeitlich
auf 120.000 ungschtiegn. Dazua isch obr no zu sogn, dass a schun vorn Earschtn
Wejdkriag Italienr in Bozn und im Untrlond vo Sidtiroul gleb hobn, de währnd da
östareichisch-ungarischn Monarchie und bsunders in die Joar 1914-1918, bol men
gegn Italien gekämpft hot, unterdrückt wordn sein. In Salurn und Branzoll isch
die Mehrheit vo die Einwohner a italienischer Muttersproche. Des sein ober
einheimische Italiener, de trientner Dialekt redn.

Es Siegesdenkmol (fa ere Sidtiroler a Faschistntempl gnonnt) isch auf die
Initiative von Mussolini hin gebaut und 1928 von italienischn Kinig eingweiht
worden. Monche Sidtirouler empfindens als Provokotion und a als traurige
Errinnerung an die Loadn der Sidtiroler Bevölkerung während'n Faschismus.
Desholb wollt man in Plotz, auf dem s' Siegesdenkmol steaht, a in "Friednsplotz"
umbenennen, wos oba vo da mehrheitlich italienischsprochign Bevölkerung in Bozn
im Joare 2002 durch a Referendum oglehnt wordn isch. Die Kontroversen ums
Siegesdenkmol dauern ober weiter un. Da Bau isch nit lei wegn seines Initiators
so umstritten, sondern vor ollem a wegn da eingemoaßelten Inschrift, de wia folg
lautet:"Hic patriae fines siste signa. Hinc ceteros excoluimus lingua legibus
artibus", af deitsch: "Hier als Grenzen des Vaterlandes hisse die Fahnen. Von
hier bildeten wir die übrigen durch Sprache, Gesetze und Künste.". Net lei das
des natürlich net stimmp und als Erniedrigung vo die Sidtiroler empfunden weard,
da Spruch stommp a no aus a Zeit, in der weit üba die Hälfte fa di Italiena
Analphabeten woarn.

Bozn hot als sidlichste deitschsprochige Stod a charakteristische Kuchl. Nebn
die klassischn sidtiroler Produkte wia Knedl und Plent sein in Friahjohr
Sporglen mit Boznersoß beliebt. Typische autoktone Weine fa Bozn sein der
Lagrein (deswegn werdn die Griesner a "Lagreinschedl" ghoassn) und der
Magdalener, a leichter Wein (1 Toal Lagrein und 7 Toal Vernatsch) der lei af der
Nordseitn fa Bozn ongebaut werd.



https://bar.wikipedia.org/wiki/Alois_Irlmaier

Alois Irlmaier (* 1894 in Scharam bei Siegsdorf in Oberbayern; † 1959 in
Freilassing) woar a Brunnabaua, Ruatnganga und Prophet. In seine Visiona
schreibt a unta andam vom Drittn Wejdkriag und da Zeit danoch. 1947 hod a si
vuam Amtsgricht z Laufen (Soizach) wegn Gauklarei vaantwoatn miassn. Ea is owa
freigsprochn woarn.

Da Irlmaier woar a oanfocha und schlichda Mo, guadmiati und huifsbereit. Ea woar
ned schlau, ea woar ned grissn und hod aa koa bsondare Phantasie ghobt. De wo
eam bessa kennt hom, woarn da Osicht, dass a seine Visiona nia erfindn häd
kenna, dazua warad a vui zweng begobt gwen.

Vo 1914-1918 woar ea Soidot im earschtn Wejdkriag. Dabei is a durch a Granodn im
Untastaund vaschitt woarn. Viar Dog laung is a unta da Eadn glegn, unta Schock,
ohne Wossa und ohne Essn, dann homs eam gredt. Ea woar a andra Mensch wia ea
daun hoamkema is. 1920 hod a de Maria Schießinger gheirad, mid dea wo a via
Kinda ghobt hod, dazua hod ea no an Ziahsohn afgnumma.

1947 is da Irlmaier wegn Gauklarei ongklogt worn. Des Amtsgricht z Laufen hod in
Freispruch u.a. so grechtfeatigd: "Die Vanehmung der Zeugen, …, hat so
vablüffende, mit den bisher bekannten Naturkräften kaum noch zu erklärenden
Zeugnisse fia die Sehergabe des Angeklagten erbracht, dass dieser nicht als
Gaukler bezeichnet werden kann." Nochm Prozesszeign Feinbichler Walter hod da
Irlmaier wearend da Vahaundlung woargsogt, wos de Frau vom Richter grod dahoam
mochn dad und wos si fia a Gwandl onhäd. Do hod da Richta sofuat an erichtsdeana
losgschickt und wia a widakeman gwen woar, hod a de Aussogn vum Irlmaier
bstätigd.

De Fähigkeid zan Woarsogn hod da Irlmaier owa imma mea ois Plog empfundn und nua
no fia a boa Menschn gmochd. Aus Vabiddarung wegn da Vaspottung hod a sogoa a
Woarnschuidl vua seim Haisl obringa lossn: "Bin nur noch in Angelegenheit des
Brunnensuchens zu sprechen"



https://bar.wikipedia.org/wiki/Abchasien

Abchasien [ab'xa:ziən] (Vorlog:AbS/Aṗsny; georgisch აფხაზეთი/Apchaseti;
russ. Абхазия/Abchasija) is a as Schwoaze Meer grenzade Republik am Siadn vom
Kaukasus, de wos oba vejkarechtle a Teil vo Georgien is, de facto oba unabhängig
is. Sechs Staatn hamd d staatliche Souveränität vo Abchasien okennd: Russland,
Nicaragua, Venezuela, Nauru, Tuvalu und Vanuatu. Georgien, d USA und d NATO
sengand oba Abchasien ois a vo Russland okkupierts georgischs Gebiet. D
Eiwohnazoi wa anno 2011 noch arana offiziejn Schatzung bei 242.862, a da Flächn
hods 8.600 km².

Abchasien ligt siadle vom Kaukasus a da Noadkistn vom Schwoazn Meer westle vom
Fluss Enguri in Georgien. As bis auf an schmoia, fia d landwiadschaft
heagnummana Kistnstroaf recht gebirgige Land darreicht a Hähn vo iba 4000 Meda.
Am Arabika-Massiv ligt d Voronya-Höhle. Mid mindestns 2190 Meda is de diafste
bekann Höhle auf da Wejd.

Wegam Schutz vo de Gebiagszieg hod da Kistnstroaf a subtropischs Klima, wos
Abchasien a da Sowjetzeid zu am beliebtn Feriengebiet gmocht hod. As woame Klima
is guad fian Obau vo Tabak, Tä, Wei und fia Obst, a so, dass d Landwiadschaft
und d Nahrungs- und Gnussmittlindustrie zu de wichtigstn Wiadschaftszweige vom
Lands gheand.



https://bar.wikipedia.org/wiki/Wodan

Wodan (nordgerm.: Odin, oidhochd.: Wuotan) is da Haptgod in da germanischn
Religion und Mithologie.

Aus de soizign Stoana hod de Kuah Audhumbla an Riesn Bure aussagleggd. Da Bua
vom Bure wor da Bör. Dea hod de Riesndochta Bestla gheirad und mit ia Wodan,
Vili und Vé zeigt. De easchte Groußtat vo de drei Briada wor nacha, dass an
Joten Ymir daschlogn ham und aus seim Leichnam de Wejd aufbaut ham. De Wejd wead
vom Bluad vom Ymir iwaschwemmd. Nur a Riesnboa iwalebt; da Riese Bergelmir und
sei Weib. De Erdn hot aus zwoa Tein bestondn: Müsbühlheim (Feia) und Jötunheim
(Eis); dazwischn wor a Schlucht, as Grob vom Ymir. Do hot da Wodan as Menschnboa
Ask und Embla easchoffa. De Menschn hom se vamehrt und de Riesn hom se vamehrt,
so wor vo Ofong o a Streit zwischn Guad und Bäs oglegt. Dea Streit hot schliaßli
aa zan Untagong vom Wodan gfiad.

Da Wodan is unglabli weise. Sei Wissn vadankda zwoa Robm, Hugin und Munin, de wo
af seine Schuitan hogga und eam ois vazejn, wos af dera Wejd gschiat, deshoib
hoaßt man eam aa Robmgod. Sei Wissn beziagt ea aa aus am Schluggal vom Brunnen
vom Mimir, wosa mit oan Aug bezoid hoid, deshoib weada aa da Einaigige gnennd.
An leggan Skaldenmet hoda si durch List und Charme vo da Gunlöda vaschoffd,
deshoib isa aa a Dichdakini und hoaßt a da Liadamocha.

De Weiba vom Wodan sand: Jörd (Muada vom Donar), Rinda (Muada vom Vali), Frigga
de Asenkenigin (Muada vom Baldr, Bragi, Hermode und Ziu), Grydur (Muada vom
Vidar), nein reine Riesnjungfraun vo unendlicha Schenheit (gleichzeitg Miada vom
Heimdall); Skade, friaha as Weib vom Njörd (vom Wodan de Muada vom Semming und
vo vui weidan Buama), Gritha (Muada vom Skiolds); a Gspusi hoda aa mit da
Riesendochta Gunlöda ghobt und mit da Gettin Laga (Gettin vo de Gwässa).

Wodan wohnt in Asgard. Do hoida si vor oim in drei Raimlichkeitn auf: Walaskialf
und Gladsheim mit Walhall. Vo Walaskialf aus kona de ganze Wejd iwaschaugn. In
Gladsheim hoidn de Getta eanare Vasammlunga ob und do drin befindse aa de Halle
vo de todn Hejdn, de Einherjer, de mit eam gegan drohendn Wejduntagang kämpfn.
Dapfere Kämpfa, de am Schlochtfejd (Walstatt) gfoin san, wean vo de Walküren
duach an Kuss zum Festmoi mitn Wodan einglodn und wean so zu Einherjern. Nacha
mocha se nix andas wie Feste feian und kämpfn bis zua Gettadämmerung (Ragnarök).

Ois a Freind vom Saufa und Kämpfn, wead da Wodan imma vo zwoa Walkürn begleitet,
Rista und Mista, de wo eam mit goidenen Pokaln bediena. Mit dena Einherjern
kämpfd a af seim achtfiaßigm Pferdl und mit seim Speer Gungnir, dea wo nia sei
Zui vafejd. Owa des ois huift eam ned, da Wejduntagang bringt eam den Tod.

Wodan is dauand auf da Suach nach Weisheit. Fian Schluck ausm Brunnen vom Mimir
opfada a Aug, damit a zum Hejseha wead. Ois Opfa fia de Menschn hängda si in da
Wejdesche Yggdrasil auf, vo seim eiganen Speer vawundet. Dabei dengda si de
Runen aus (Runenliad vom Wodan in da Hávamál vo da Edda).

Da Wodan hot a Pferdl mit ocht Haxn Sleipnir und zwo treie Robm Hugin und Munin
(„Gedankn“ und „Erinnerung“). Des san seine ständign Begleita, wenn a iban Himme
reid und schaugt, wos in da Wejd so passiad. Seine Wejfe Geri und Freki
(„Gierig“ und „Gfräßig“) hejfa eam ba da Jagd.

Da Voiksglaam an Wodan hot si bis in de Neizeit dahoidn, zum Beispui in de
Gschichtn vo da Wuidn Jogd (dänisch-schwedisch Odensjakt). Da Jacob Grimm hot
zoagt, dass vui Ernte- und Segnssprich iban Wodan gibt. Zum Beispui:



https://bar.wikipedia.org/wiki/Wertheim

Wertheim (in [taubergrindisch]: Wæʁdɘ) is de neadlichste Stod vom Bundesland
Bodn-Wiattmbeag, direkt an da Grenz zu Bayern, umara 70 km sidestli vo Frankfurt
am Main und 30 km westli vo Wiazburg. Se is de grässte vom Main-Tauber-Greis und
a Middlzentrum fia de umliengdn Gmoana. Seit 1. Jenna 1976 is Wertheim Grouße
Greisstod.

Wertheim is de neadlichste Stod vo Bodn-Wiattmbeag und liegt an da Mindung vo da
Tauber in an Main, an de Auslaifa vom Odenwoid bzw. vom Spessart af da dreantan
Seitn vom Main.

De foingdn Städt und Gmoana grenzn on de Stod Wertheim. Se wean im Uahzoagasinn,
ogfonga im Ostn, so gnennt:

Holzkirchen (Untafrankn), Helmstadt und Neubrunn (Untafrankn) (olle Landgreis
Wiazburg, Bayern), Werbach und Külsheim (beide Main-Tauber-Greis), Neunkirchen
(Untafrankn) (Landgreis Miltenberg, Bayern), Freudenberg (Badn)
(Main-Tauber-Greis), Stadtprozelten und Faulbach (beide Landgreis Miltenberg)
sowia Hasloch, Kreuzwertheim und Triefenstein (olle Landgreis Main-Spessart,
Bayern).

As Stodgebiet vo Wertheim bsteht aus da Keanstod, 15 Gmoana mid je oam eingna
Oatsbeirod und oam Gmoavoasteha sowia fimf Stodtein mid je oam Stodteibeirod und
oam Stodteibeirodsvoasitzndn. Historisch is da Stodbereich links vo da Tauber
ned imma ois Stodtei ogseng worn. So wead fia den ehemois eingnständig ummauatn
Gebiet af oam Kupfastich aus'm friahan 18. Joarhundad de Bezeichnung „Voastod“
vawendt. A oitanative Bezeichnung is „Übertauber“.

De 15 Oatschoftn san ehemois sejbstständige Gmoana, de wo eascht bei da
Gebietsreform vo de 1970a Joar af Wertheim eihgliedat worn san. Es hondlt se um
de Gmoana Bettingen, Dertingen, Dietenhan, Dörlesberg, Grünenwört, Höhefeld,
Kembach, Lindelbach, Mondfeld, Nassig, Reicholzheim, Sachsenhausen, Sonderriet,
Urphar und Waldenhausen. Eanare Kuazporträs findt ma af de Webseitn vo da
Stodvawoitung.

De sechs Stodtei san entweda ehemois sejbstständige Gmoana, de wo bis 1939 af
Wertheim eigmoandt worn san (Bestenheid, Eichel/Hofgarten und Vockenrot) oda nei
entstondne Gebiete, de wo noch eanare Afsiedlung zu eingständign Stodtein
eakleat worn san (Bestenheider Höhe, Reinhardshof, Wartberg). Reinhardshof is
eascht in da Mittn vo de 1990a Joar entstondn, wia noch'm Obzug vo da US-Armee
aus'm bis dohi militearisch gnuztn Kasernglände, de Peden Barracks, da neie
Stodtei Reinhardshof afgsiedlt worn is. Da jingste Stodtei is de Bestenheider
Höhe, a nei gschoffans Wohngebiet, des wo zwischn de Stodtei Reinhardshof,
Wartberg und Bestenheid liegt.

De Fischer- und Schiffergenossenschaft Wertheim e. V. is ois Rechtsnochfoigarin
vo da ehemolign Fischa- und Schiffazunft oane vo de ejdastn Vaeinigunga vo
Wertheim. Iah genaus Oita is unbekonnt; de Zunft hod owa scho 1478 a grouß
Zunfthaus ghod, des wo bam Houchwossa 1732 zam mid fost'm gaunzn Inventar und
oin Aktn zasteat worn is. Da datiade Grundstoa is owa dahoidn und ko heit im
Grofschoftsmuseum Wertheim ogschaut wean. Da Vaein is Eingtima vo sei oidn
Fischereirechte, de wo se am Main iwa zwoa Bundeslända eastregga - in
Bodn-Wiattmbeag vo Flusskilometa 168,3 (zwischn Bettingen und Homburg) bis
Flusskilometa 148,84 (untahoib vo Grünenwört) und in Bayern vo Flusskilometa
168,3 (zwischn Trennfeld und Kreuzwertheim) bis 149,368 (zwischn Hasloch und
Faulbach). Außadem hod da Vaein as Fischereirecht vo da Mindung da Tauber bis
zum Muihnwehr (uma 1,5 km).

Af de Initiative vo Otto Langguth und Pforra Georg Kappes geht de Grindung vom
Historischn Vaein Oid-Wertheim (domoliga Nama) am 25. Aprui 1904 im Wiatshaus
„Kette“ zruck. Da Vaein hod a Museum in da ehemolign Hofhoitung eihgricht und aa
de Eihrichtung am heitign Stondoat. Außadem gheat zu de Afgobm de Restauriarung
und Konserviarung vo kunsthistorisch bedeitendn Grobdenkmoin aus'm 16. bis 19.
Joarhundad af'm Beagfriedhof sowia de Dahoitung vom historischn Stodbuid. Jeds
Joar bringt da Vaein a Joarbuach aussa.

¹ Voikszejungseagebnis ² Bis 1950 hod Wertheim 3854 Flichtling und 1294
Evakuiade aufgnumma. ³ entnumma aus Nordisk Familjebok

Da Gmoarod vo da Stod Wertheim hod seit da letztn Kommunoiwoih vom 25. Mai 2014
insgsomt 26 Midglieda, de n Titl „Stadträtin/Stodrod“ fiahn. As Woiheagebnis:

An da Spitzn vo da Stod is friaha da Stodschuitheiß ois Voasitznda vom Gricht
gstondn. Ois Huifn hod aa zwoa rechtskundige Stodschreiba ghod und zwejf
Scheffn. Weidas hods no zwoa Buagamoasta gem. Da Stodschuitheiß wor Voasitznda
vom Rod, dea si in oan innan und oan äißan Rod mitd jewois zwejf Midgliedan
afteit hod. De Midglieda vom Rod san in da Regl af zwejf Joar gwejhd worn. Da
Schuitheiß is medst af Lemszeit gwejhd gwen, de Buagamoasta hom jeds Joar
gwexlt. Im 18. Joarhundad is aus'm biagalichn Stodschuitheiß a beamtada Grof mid
ois Stodamtmo worn. Noch'm Iwagong an Bodn hod a Buagamoasta de Stodvawoitung
gleidt. Seit 1976, ois Wertheim Grouße Greisstod worn is, gibts do wieda an
Obabuagamoasta. Ea wead heit vo da woihbrechtigtn Bevejkarung af ocht Joar
gwejhd. Ea is aa da Voasitzende vom Gmoarod.

Laut Sotzung vo da Stod soi de Zoih vo de Eahnbiaga ned meah ois wia via lebmde
Leit sei.



https://bar.wikipedia.org/wiki/Ukrainische_Sproch

De Ukrainische Sproch (Obkiazung: ukr., Eignnaum: українська (мова)/ukrajinska
(mowa), wiss. Transliteration ukrajins’ka mova, friara aa Klaarussisch und
maunges moi aa Ruthenisch gnennd) is a Sproch aus der ostslawischn Untagrubbm
vom slawischn Astl vo de indogermanischn Sprochn.

Is Ukrainische is noch m Russischn und n Poinischn de drittgräßte slawische
Sproch. In da Ukraine, wo s de anziche Aumbstsproch is, wiads vo 35 Mülleonan
Leid ois Muadasproch gredt. Außadem gibts duatn Leid, de wos kane ethnische
Ukraina san, owa Ukrainisch ois zwoate Sproch redn.

Is Ukrainische wiad midn kyrillischen Alphabet gschriebm, wobei in da
ukrainische Version a poa Buchstobm aundast san ois wia in da russischn

Is Ukrainische gheat zaumman mid n Russischn und in Weißrussischn zua
ostslawischn Sprochgrubbm.

Gaunz aum Aufaung (ziaka bis ins 14. Johrhundat) haum olle Ostslawn zsaumman an
anziche Schriftsproch, is Oidostslawisch) ghobt. Spoda (ziaka vom 15. bis ins
18. Johrhundat) haum de Urahnln vo de heitign Ukraina und Weißrussn midanaund is
Ruthenische ois Schriftsproch gnumma.

Aum End vom 18. Johrhundts hod si nemb an Kirchenslawisch, des wos domois aa nu
gemb hod, a Litaradua und a ukrainische Schriftsproch entwicket, de wos aus da
Voikssproch kumman is. Im 19. Joahundat is de ukrainische Kuitua und duach des
aa de ukrainische Litaratuasproch aufbliaht. De ukrainische Sproch is olladings
domois eha ois Sproch fia wissnschoftliche Sochn heagnumma wuan, und net fia
literatische oda politische Theman. Literatn wia da Gogol haum liawa russisch
gschriebm.

Trotz oidem hod da Zar Alexander II. anno 1876 in Bad Ems auf Betreibm vo da
zaristischn Zensurbehörde Einschränkungan und Varbote fia ukrainische
Publikationan ausgsprochn (Emser Erlass), weu de Aungst fuar ana Obspoitung vo
de Ukraina do woa. Auf des hinauf woan bis 1906 wissenschaftliche Publikationen,
Lesungen, Ausstellungen und Konzerte da Zensur untawuafn. Da Taras Schewtschenko
(1814–1861), da wichtigste ukrainische Dichta, is zweng seine Textl und Gedichte
noch Turkmenistan vabaunnt wuan.

In da Karpatoukraine und in da Gegnd vom domolign Kenigreich Ungarn und in da
spodan Slowakei hods im 19. Joahundat Ausätz fiar a eigane Schriftsproch gebm,
de wos zwoa iah Wuazn in de regionaln ukrainischn Mundoat ghobt hod, owa
deitlich aundast ois wia de ukrainische Standartsproch woa. Dea Ausautz is in de
80ga Joah vom 20. Jhdt neich aufkumma, s Eagebnis woa de Kodifiziarung vo da
karpato-russinischen Sproch, de wos iah Wuazn im Dialekt vo Zemplin in da
Ostslowakei hod. No meah aundast is de jugoslawo-russinische Sprache in da
Vojvodina. Zweng Gemeinsaumkeitn mid n Slowakischn kau ma s ois Iwagaungsdialekt
zwischn ostslawischa und westslawischa Sprochfamülie seng.

Duach de Grindung vo da ukrainischn Voiksrepublik anno 1918 is Ukrainisch
easchtmolig a Stootssproch wuan, des wos aa in da Ukrainischn Sowjetrepublik
woa. Unta de Sowjets is Ukrainisch oiso net vabotn gwest, olladings hods
Russische ois Vakeahssproch ois iwalogat, d.h olle wissnschoftlichn und
literarische Weakln so ois wia de Medien. Zweng dem hod de ukrainische
Umgaungssproch bis heid an stoakn russischn Eifluß. Bsundast meakt ma des,
waumma in Wuatschotz vo da heitige ukrainische Umgaungsgsproch mid den vo da
stoakn urkainischn Diaspora in Kanada vagleicht: duatn hods vü wenicha russische
Weata. De „kanadisch-ukrainischn“ Weata vawendt ma in da heitign Ukraine sötm
meah, oda se kumman in dera duatign Umgaungssproch a weng sötsaum umma.

Duach de Unobhängigkeit vo da Ukraine anno 1991 is de Ukrainische Sproch zur
anzichn Aumbstsproch vom neichn Stoot wuan. Es is uandli iwa des gstridn wuan,
weu a großa Deu vo da Stootsbevökarung ethnische Russn san, und weu s aa vü Leid
gibt, de wos si zwoa ois Ukraina fühn, owa nua Russisch kenna. Außadem gibts aa
no a Mischfuam zwischn Russisch und Ukrainisch, in so gnenndn Surschyk, dea wos
net vaschriftlich is und seid da Unobhängigkeit zruckgeht.

Hiweise: 1: nur noch Konsonantn; an Großbuchstob gibts net; palatisiert in
vurign Konsonantn; „j“ vuar „o“, sunsta (im Auslaut und vua Konsonanten) „’“; in
da Transkription „j“ vuar „o“, sunsta net auzagt 2: nur zwischn Konsonantn und
„j“ + Vokal; in da Transkription noamalaweis net auzagt

Zweng da rölativ spodn Aufspoitung vo de anzlnan slawischn Sprochn aus da
gemainsauman Wuazn Uaslawisch gibts vü gemeinsauman Wuatschotz in dera
Sprochgrubbm, in ziaka zwaa Driddl. Ukrainisch untascheid si vom Wuatschotz, vo
da Lautbüdung und vom Sotzbau stärka vom Russischn ois wia vom Weißrussischn. S
letztare is aa van Wuatschotz hea aum nachastn zan Ukrainischn (84%), daun kummt
Poinisch (70%), Slowakisch (68%) und Russisch (62%)%).

Direkt vaglichn midn Russischn zagt da J. B. Rudnyckyj (Lehrbuch der
ukrainischen Sprache, Wiesbaden 1964) untar aundam aa fuigande Lautvaschiabungan
auf (is jeweulich easchte Wuat russisch und is zwoate ukrainisch):



https://bar.wikipedia.org/wiki/Straubing

Straubing (Strauwing) is a greisfreie Stod in Niedabayern und hod 46.806
Einwohna (2015). De Stod liegt im Gaibon (frira a Dungau gnennt) direkt am
Siidufa vo da Doana und siidle vom Boarischn Woid.

Kenna duad ma vor oim as Voiksfest vo Straubing, as Gäubodnfest, des wo jeds
Joar im August is, und de Straubinga Eishackl-Moschofd, de Straubing Tigers, de
wo seit zwoadausndsechs in da DEL (des is de Deitsche Eishaggl-Liga) spuin.

Do, wo heit de Stod Straubing liegt, lossn si seit uma 5.600 v. Kr.
(Jungstoazeit) ohne Untabrechung menschliche Osiedlunga nochweisn. Bedeitend is
dobei vor oim de fruahbrozezeidige Straubinga Kuitua. Ob uma 500 v. Kr. siedln
do de Kejtn vo da Hallstattkultur in am Oppidum (kejtische Stod). Vo eana stammt
aa da erschte dahoidne Siedlungsnam Sorviodurum.

A dramatischs Ereignis fia de Region wor de Eaobarung duach de Rema um de
Zeidnwend. No heit findn si vui Spuan vo da umara 400 Joar dauandn remischn
Herrschoft, drunta via Kastej und da bekannte Remaschotz, dea wo im
Gäuboonmuseum ausgstejt is. De Rema san beim kejtischen Ortsnama bliem und hom
de Stettn zua am bedeitendn Militarplatzl an da osträtischn Doanagrenz ausbaut.
In de Kastej wor eascht a reguleare und spada a Canathena-Kohortn, d. h. a
Spezialkampfgruppn vo umara tausend Bongschitzn aus da Gengad vom heitign
Syrien.

Nochm End vom Remischen Reich is Straubing fost ibagangslos zua am
Siedlungszentrum vo de Bajuwaren worn, de wo si voa oim im Bereich vo da oidn
remischen Siedlung um im heitign Kiachhof vo St. Peter zwischn Allachbach und
Donau und vom heitign Stodtei Alburg niedaglossn hom. Noch bajuwarischm Brauch
is de neie Siedlung nochm Sippnfiara Strupo Strupinga ghoassn worn, woraus da
Nama Straubing entstandn is.

Noch da Obsetzung vom letztn agilolfingischn Herzog Tassilo is Straubing
karolingisches Kammaguat gwen und is untma Koasa Otto im Groußn inan Bsitz vom
saxischn Koasahaus keman, zletzt an an Koasa Heinrich in Heilign. De easchte
urkundliche Nennung 897 foit in de Zeid. Da Koasa Heinrich hod sei Guat z
Straubing seim Bruada Bruno gschenkt, domois da Bischof vo Augschburg. Noch seim
Doud 1029 is de Grundherrschoft iba des oide Straubing ans Augschburga
Domkapitel ibaganga, vo dem seina Herrschaft si de Stod eascht 1537 freikaffa
hod kina. In da zwoatn Hejftn vom 12. Joarhundat is de Kira St. Bäda (St. Peter)
in romanischm Stui an da Stej vo zwoa oidn Bautn entstandn.

Da wittelsbachische Herzog Ludwig da Kelheimer hod 1218 mit da Grindung vo da so
ghoassnen Straubinga Neistod, westli vom oidn Siedlungszentrum, a Zoachn geng de
Grundherrschoft vom Augschburga Domkapitel, de freie Reichsstod Rengschburg und
de machtigen Grafn vo Boong gsezd. Weidane Stodgrindunga in Niederbayern worn
Landsdad anno 1204 und Landau.

Straubing hod se schnej zua am Zentrum vo da wittelsbachischn Herrschoft
entwicklt. Seit 1255 wor de Stod Sitz vo am Vizdum. Im 14. Joarhundat is da
Stodtuam (Baubeginn 1316), de Basilika St. Jakob (uma 1395) und da Stodplotz
baut worn. Da heitige gotische Stodkern mit am 800 m langa Stodplotz is a
harmonische Mischung vo gotischn Treppngiabe, Renaissance-Eaka, Barock- und
Rokokofassadn und klassizistischn Lisena. Im Zug vo de wittelsbachischen
Erbteilunga is Straubing seit 1353 Haptstod vom Herzogdum Straubing-Holland
gwen, des wo oba scho 1425 im Monasstamm erloschn und im Preßburger
Schiadsspruch aufteit worn is. Trotzdem san de siem Joarzehnt fia de
Stodgschicht prägend wia koa andane Epoche gwen.

Recht bekannt is de Liabsgschicht zwischn am wittelsbachischen Eabn Albrecht und
da Bodasdochda Agnes Bernauer, de wo 1435 in da Doana bei Straubing a draurigs
End gfundn hod. Ois Vagejtsgod hod da Herzog Ernst de Bernauer-Kapejn am
Petersfriedhof baut, wo heit aa de Grobplottn z findn is.

Ab 1474 is da Befestigungsring um de Stod stoark daweidat worn. Um an
Schiffsvakea zwengan Zoi bessa kontrollian z kina, is da Lauf vo da Doana valegt
worn; und zwor duach en Bschlocht (an Damm) in da Nachn vo da Stod unta da
Nutzung vo am Oidwossaoarm.

1568 hod da Drexlamoasta Jakob Sandtner a Modej vo seina Hoamatstod Straubing
gmocht, des wo fia sei Zeit ziemle genau gwen is. Es a herausrogands Dokument vo
da Stodgschicht, des wo ois Kopie im Gäuboonmuseum z besichtign is. Da Sandtner
hod im Auftrog vom bayrischn Herzog Albrecht V. no weidane Stodmodej gmocht, und
zwor vo de domolign Regiarungsstädt Minga, Landsdad, Inglstod und Burghausen. De
Modej san heit im Bayerischen Nationalmuseum z Minga z segn.

Im 16. Joarhundat wor Straubing des Zentrum vo da Reformation in Niedabayern, de
Stod hod si oba am End da auschliaßandn Katholizität vom Herzogdum Bayern being
miassn. Opfa vo da Ausweisungspolitik wor da berihmte Patriziassuhn Ulrich
Schmidl, dea wo vo 1535 bis 1554 an da Erobarung vo Siidamerika duach de Spanier
teignumma ghobt hod und ois Mitgrinda vo da Stod Buenos Aires und aa ois easchta
Gschichtsschreiba vo Argentinien guit. Iba de Rechtglaibigkeit vo da Stod wochan
ab 1614 de Kapuzina, ab 1631 de Jesuitn und andane Oadn, de wo si im 17. und 18.
Joarhundat do niedaglossn hom, wia de Ursulina 1691, Franziskana 1702 und
Elisabethina 1748, de wo si voa oim um de Krangapflee im Klousta Azlburg kimmat
hom.

A schwaara Schlog fia Straubing wor da Dreißgjaarige Kriag: Rund 1800 da 4000
Eiwohna san 1633 da schwedischn Bsotzung untam Bernhard vo Weimar und da Pest
zum Opfa gfoin. Olle Owesn um an Mauaring vo da Stod san zweng da bessan
Befestgigung niedaglegt oda duach Bschuss zasteat worn. Eascht am End vom 17.
Joarhundat hod si de Stod davo dahoit und is im Zug vo da Barockisiarung zua ana
wichtign Wiakungsstättn vo da Buidhaua- und Molafamilie Asam worn. Zamma hom de
Briada Asam de Kloustakira vo de Ursulina baut.

1704 is Straubing vo de Östareicha bsetzt (Spanischa Eabfoigekriag) worn. Zweng
am Gelibde zua Obwearung vo da Kriagsgfoar is anno 1709 de sognennte
Dreifoitigkeitssain afgschtejt worn. Aa 1742 und 1743 hod de Stod de Belogarunga
duach östareichische Truppn ibastandn. De Wirtschoftskrisn danoch hod zum
Bankrott vo da Stod gfiaht. Da grouße Stodbrand vo 1780 wor a weidana Diafpunkt.
In dea Zeit hod a da Buidhaua und Stukkateur Mathias Obermayr gwiakt, dea wo vui
Hausfassadn und vui Kiran in da Stod und im glanzvoin Rokokostui gstoit hod.
Noch da Säkularisation hod Straubing vui vo seina politischn Bedeitung ois
Regiarungs- und Vawoitungssitz valuan. Es is oba a wichtiga Moarkt- und
Handlsplotz im Gäuboon zwischn Rengschburg und Bossa bliem.

Zum Bsuach vom bayrischen Thronfoigapoar 1812 is des Gäubodnvoiksfest ins Lem
gruafa und de zwoa Tei vom Stodplotz in Ludwigsplotz und Theresienplotz umgnennt
worn.

Straubing gheat zua de erschtn bayerischen Städt, de wo si aktiv an da
Revolution vo 1918 ogschlossn hom. Am 8. Novemba 1918 is a Demonstrationszug
duach de Stod maschiad, voanweg as roude Fahnl. Ogfiaht vo 200-300 Soidotn homs
de Freilossung vo 143 militarischn und drei zivuin Gfangana dazwunga. Scho am 9.
Novemba nomiddag hod si a Oarbata- und Soidotnroud buidt, am Omd no a Biagaroud.
De Noudration is vo 650 af 700 Gramm am Dog eaheht worn, a Neiregelung vo da
Muich-, Fett-, Zucka-, und iwrigen Lemsmiddlvasoagung is vaolosst und da
Bierpreis obagsezd worn.

Am 21. Mai 1920 is da Roud duach an Landdogsbschluß aufglest worn. A gwisses Moß
an Mitbstimmung duach de Betriebsroud war des oanzige Eagebnis vo da
Rätebewegung, des wo de Revolution ibadauad hod. De wirtschoftliche Log hod si
weida vaschlechtat und in da Foige san de Preise gschtiegn. Es hod imma meah
Orbadslose gem. Es hod an Brennstoff gfait. De gsejschoftliche Polarisiarung hod
se vascheaft: De moastn san weida noch rechts gruckt. Mit dea Polarisiarung is
de NSDAP ans Ruada kema. Im Kriag wead Straubing duach alliiate Luftogriff stork
zasteat, zum Glick san de moastn historischn Haisln vaschont bliebm. In da
Nochkriagszeit hod Straubing an groußn wirtschoftlichn Afschwung dalebt, dea wo
mit Nama wia da Schifirma Völkl oda dem Konzertelektronikproduzentn Dynacord
vabundn wor. Des Stodgebiet is duach de Eigmoadunga vo Alburg, Ittling und
Kagers im Joar 1972 stoark vagrässat worn.

Anno 1989 hod z Straubing de bayerische Landesgoartnschau stottgfundn, 1992 de
Landesausstellejung Bauern in Bayern. Anno 1997 is de 1100-Joar-Feia vo da
easchtn urkundlichn Nennung vo da Stod mit am groußn Biargafest am Stodplatz
obghoidn worn und de Deitsche Post hod aus dem Oloss a Sundabriafmarkn
aussabrocht. 2003 is de 650-Joar-Feia vom Herzogdum Straubing-Holland mit a Reih
vo Vaostoitunga beganga worn.

Wichtige Entwicklunga vo de letztn Joar worn de Schoffung vom Industriegebiet
Straubing-Sand, de Ausweisung vo groußn Neibaugebietn im Ostn und Westn vo da
Stod und aa de Osiedlung vom Kompetenzzentrum fia nochwochsendn Rohstoff.
Middlawein san am Kompetenzzentrum mehra Lehrstui vo de beteiligtn Universitetn
eigrichdt worn. Am 11. August 2007 is Straubing deshoib duach Edmund Stoiber da
Titl "Wissenschaftsstod" valiehn worn.

Des Woppn vo da Stod Straubing zoagt in roud an suiban Pfluag; driba findn si
nemainanda zwoa Schuidal mit de boarischen Rautn, untn a goidne heraldische
Lilie. Da Pfluag im Woppn deit auf de Bedeitung vo da Landwiatschoft fia
Straubing hi. Andare Deitungan ziang a Verbindung zum Woppn vom
Ortsadlsgschlecht vo de Straubinga, wobei unklor is, in wos fia a Richtung da
Woppnbestandtei ibanumma worn is. De Rautnschuidal stengan fia de Grafn vo Bogen
und de eana nochfoignden Wittelsbacha, de wo de Stod grindt hom. De Lilie steht
ois Mariensymboi fia de Patronin vom Bisdum Augschburg, wo Straubing seit 1029
dazua gheat und aa ois Symboi fias Marktrecht vo da Stod. Des Woppn is fost
unvaändat seit in ebba 1270 ibaliafart, de aktuelle Fossung is 1952 ibaprüft und
festglegt worn.

Duach Straubing fiaht de B , de wo si unweit vo da Stod mit der Autoboh A 3
kreizt. Zuadem fiaht de B duachs Stodgebiet. Straubing is a Kreizungspunkt vo da
zwoagleisign elektrifiziadn Haptstreckn vo Rengschburg af Passau und vo da
oagleisign nedtelektrifiziadn Nebmboh Neifahrn in Niedabayern – Boong. Bis 1984
hod de zletzt gnennde Streckn Straubing aa direkt mit Cham vabundn. Heit wern de
Streckn oi Stund vo Regionalzig vo da Deitschn Boh befahrn.

A effentlicha Personanohvakea (ÖPNV) werd seit 1992 vo de Straubinga Stodwerkn
betriem. Af 4 Haptlinien und 4 Sundalinien is des Stodgebiet ibawiegend
easchlossn. Den Rest vom Gebiet deckt des Anruafsammetaxi (AST) ob. De Stodtei
Kagers, Frauenbrünnl und Sand/Hafen san mit Taxi-Bussen eareichbor, de wo midm
ÖPNV vabundn san.

Da internationale Verkeaslandeplotz Straubing-Woimui is ois
Schwaapunktlandeplotz fian ostbayerischen Raam ausbaut worn. Da Vakeaslandeplatz
Straubing-Woimui liegt westli vo Straubing afm Gebiet vo da Gmoa Atting.

Midn Landgreis Straubing-Boong betreibt de Stod Straubing an Donauhafn
Straubing-Sand.

Es gibt vui Schuin z'Straubing und a des Wissenschaftszentrum füa nochwochsnde
Rohstoff. Die Stod Straubing is oanziger Gsellschafter der Volkshochschui
Straubing gGmbH (gmoanitzige Gsejschoft mid bschränkta Haftung), der
Erwachsenenbuidungseirichtung der Stod.



https://bar.wikipedia.org/wiki/SL-Verbindung

A Scherlochleibungsvabindung, kuaz SL-Vabindung (dt.
Scherlochleibungsverbindung) is a Vabindungselement, des in easchta Linie im
Stoibau vawendt wiad. Bei SL- und SLP-Vabindungan wiad de Kroft quea zua
Schraufnachsn iwa'n Aunpressdruck (= Lochleibungsdruck) iwatrogn. Wäu da
Kroftfluss duachn Schraubnboizn duachgeh muass, kaura ned auf oana grodn Linie
valaufn. Im Untaschied zua Niatvabindung kau de Schraufvabindung zuaran spädan
Zeidpunkt wieda aufgläsd wean, ohne dassd Täu vo da Vabindung zaumhaun muassd.

Oaschenkliger Aunschluss vo Winklprofüün unta Zugbeaunspruchung: Oaseitig mit
ana Schraufnreihn aungschlossane Winkl diafn wia zentrisch beloste Winkl
berechnat wean, waun de Trogfähigkeit Nu,Rd mit an effektivn Nettoqueaschnitt
bstimmt wiad.

Eamittlung vo β2 und β3: Waun p1/d0 kloana ois wia 2,5 is, daun β2 = 0,35 und β3
= 0,5. Waun p1/d0 gressa 5,0 daun β2 und β3 = 0,7. Waun p1/d0 zwischn 2,5 und
5,0 liagt, san de Weate zan intapolian.

De Nettoqueaschnittsflächn bei ungleichschenklign Winklprofüün mim Aunschluss
vom kloanan Schenkl is mit da Nettoqueaschnittsflächn vo an entsprechandn
gleichschenklign Winklprofüü mit ana Schenkellängn gleich da kloanan
Schenkellängn aunz'nehma. Bei Beaunspruchung auf Knickn: Grenzwert mim
Bruttoqueaschnitt rechnan, dea oba ned gressa ois de Grenzzugkraft sei suitat.



https://bar.wikipedia.org/wiki/Rept%C3%BClien

Reptülien oda Kriachviecha san – noch traditionölla Taxonomie - a Klass vo
viahaxade Wiaweviecha mid ana gschupptn Haut, de wos in da Regl Eia mid ana
Koichschoin und an Eiheidl (Ammnion) legn. Eana Raung in da modeanen zoologischn
Taxonomie is umstriddn, weu s net monophyletisch san. Des haaßt, vo eanara
Entwigglungsgschicht is kaa kloare Obtrennung za de Vegl meglich. So san z.B. de
Krokodüle nächa mit de Vegl vawaundt ois mit de Aadaxl. Vüüle maana zweng dem,
ma suitats zaumman mit de Vegl in a Klass Sauropsida tuan. Trotzdem weans aa no
heid wenigstns ois informölle Grubbm heagnumma, weu s in eanan Keapabau und
eanara Physiologie recht ähnlich san. De Wissnschoft vo de Reptülien haaßt ma
Herpetologie. Is Wissn vo da Hoitung und da Zucht vo de Viecha haaßt ma
Terraristik. De zwaa Wissnsgebiete schliaßn owa net nua de Reptülien, sundan aa
de Amphibien eih. Vo de ausgstuawanan Reptülien san de Dinosaurier de
bekaunntastn.

Weu de Reptülien streng gnumma neama ois Taxon götn, suitat ma s eigantli
zsaumman mid de Vegl untam Taxon Sauropsida zöhn. De Sauropsida umfossn olle
heitign und ausgstuawanan Reptülien und Vegl. De fuigandn Grubbm wean owa heid
no extrig untam Naum Reptülien aufzöhd:

Olle heitign Reptülien haum - ois Untaschied za de Vegl - kaan Schnowe, kaane
Fedan, kaane ois Fliagl umbaude Vuadahaxn und san Koidbliatla.



https://bar.wikipedia.org/wiki/Radler

Radler is de Abküazung vo Radlermass. Bei da Radlermass handlt ses um a
Biermischgetränk, des zu da oana Hejftn aus hellm Bier bestäht und zu da andan
aus am weißn Kracherl. De Radlermass is a beliebts Sommagetränk, des ma zum
Flüssigkeitsausgleich noch na Anstrengung, wia na längan Radltour, guat tringa
koo, ohne daß ma an Rausch griagt. Heitzdog gibts a Radler aa ois Hoibe, mia
hoassts dann Radlerhoibe. D Englända song 'shandy dazua.

Weitvabreitt is de Gschicht, dass de Radlermass an am schena Samstag anno 1922
in da Kugler Alm erfundn worn is. Es hoasst, an dem Dog hod da Franz Xaver
Kugler in seiner Wirtschaft bei Obahaching/Deisnhofa umara 13.000 Radlfahra zum
Bewirtn ghabt und eam is langsam as Bier ausganga. Weil da Kugler a gwitzta
Mensch war, hoda des restliche Bier mit am Zitronakracherl vadünnt und de Leid
vazejht, daßa des Getränk extrig füa d'Radler erfundn hod, daß de ned in
Schlangenlinien hoamfahrn miassn. Vo de heitign Wirt vo da Kugler Alm wead am 1.
Juli da Geburtsdog vo da Radlermass gfeiert.

Inzwischn geht ma davu aus, dass a Radler scho a paar Joahr friara gemm hod, wei
de Lena Christ 1912 in ihrm Biache Erinnerungen einer Überflüssigen scho vo
"Radlermaßen" schreibt. De Legende vo da Kugler Alm war oiso oafach a ausgfuxta
Vamarktungsschachzug. Wahrscheinle is de Radlermass am Ofang vum 20. Jahrhundat
in de damois aktivn Fahrradlclubs aufkemma, laut da Lena hod ses zmindest um
1900 scho gemm.



https://bar.wikipedia.org/wiki/Pfinzda

Da Pfinzda oda Pfinsda und Dunasda oda Dunaschda und Dunasdog (dt. Donnerstag,
engl. thursday) is in Bayern und Östareich im biagalichn Kalenda (ISO 8601) da
viate Dog in da Woch.

In de Religiona Judndum, Islam und Kristndum) iss da fimfte Dog. Da easchte
Dunasda im Joar legt aa de easchte Kalendawoche fest.

Da Nam Dunasda kimmt vom germanischn Dunagod. Im siidgermanischn hoaßt a Donar
(vgl. im oidengl. Þunresdæg), im noad- und westgermanischn Thor (desweng engl.
thursday, denisch Torsdag), im romanischn Jupita (lat. dies iovis, desweng frz.
jeudi, span. jueves, italienisch giovedì). Wia de Germanen de babylonische
7-Dog-Wocha iwanumma ham, hams a Analogie zua dies iovia (Jupitadog) buidd.

Da Nam Pfinzda kimmt ausn griachischn pempte hemera und hoaßt „fimfta Dog“. Des
Lehnwoat is woarscheinli iwas Gotische (*paíntē dags) und ofd iwas
Langobardische ins Boarische keman und zejt zua de boarischn Kennweata. Wearend
as Woat Pfinzda im boarischn Sprochraum sejtn woan is, hod sa si in boarischn
Sprochinsln bessa dahoidn.



https://bar.wikipedia.org/wiki/Papiag%C3%B6d

Des Papiagöd, dt.Papiergeld hod a launge Tradizion. Ois Wexlbriaf sans scho vo
de Kinesn in da Tang-Dynastie vawendt wuan. Es hods a ois Assignatn,
Tressorschei oda Bancozettl gem. Das de Papiazettln a augnumma woan san, hod
moast de Regiarung den afdrucktn Weat garantiad. Aufängli hod da Schtoot de
Summan mid Lendareian oda mid Goid odeckt, Heid san owa de nazionaln Währungan
nua za an kloan Bruchteu odeckt und zweng dem nennd mas heid Fiat-Göd.

Scho in da Tang-dynastie (vo 618 bis 907) san umma 806-820 scho Wexlschei
vawendt wuan. Do nu in da Song-Dynastie (960 bis 1279) vuawigand nu Kupfa- oda
Eisnmünzn vawendt wuan san, woa des Zoin mid Eana recht umschtändli. Zan Aufaung
vom 11 Joahundat hod ma nu eppa 20.000 Käsch-Münzn fia an Seidnboin heagem
miaßn.

Do hod da Provinzguvaneua Zhang Yong den guadn Eifoi ghobd Papiagöd afzlegn. Ea
hod se de Intaschtitzung vo 16 Großkaufleid gsichat. De de neichn Papiaschei ois
Zohlungsmiddl augnumma und a söwa vawendt hom. Do des System regional
funkzioniad, hod de Regiarung des im gaunzn Reich eigfiad. Des Songreich hod
Banknotn druckt und ausgem, de owa duach kaisaligs Goid und Süwa deckt gwest.

De nochfoigade Yuan-Dynastie (Mongoin 1279 bis 1368) hod des Papiagöd
weidabhoitn. Se hod owa de Edlmetoideckung afghom und hom so de easchte Fiat-
Währung gschoffa. (Vaoafocht gsogt: Nua af des Vatrauan af de
Wiatschoftsleistung afbaut und damid odeckt.) De kinesischn Mongoin woan owa so
gscheid das den privatn Bsitz vo Goid und Süwa vabotn hom. Um a Ausweicha af de
Edlmetoi za Vahindan.

Scho im 12 Joahundat haum genuesische Bankn Eilogn augnumma. Im 14 Joahundat hom
florentinische- und lombardische Bankn den Wexl vawendt. Se hom fremde Währungan
umgwexlt und haum fia de Wexlgscheft bis za 15% Gebüa valaungt.

Im westeiropeschn Zohlungsvakeah san daun vo de Schtäd und de Haundlshaisa
(Kontoa, wia z.B. de vo de Fugger) schriftlige Auweisungan fia Auszohlungan
gegnsoatig auszoid wuan. Praktisch is so da Scheck und de Bankauweisung eafundn
gwest.

Ois owa scho boid de Fazinsung eigschtöd wuan is und oiweu mera Assignatn druckt
und a in Umlaf brocht wuan san, is natiali ia Weat gfoin. 1793 woans nua mea 50%
weat und 1795 is da Weat af eppa 8% vom afdrucktn Weat gfoin. Aufaungs 1796 san
de Assignatn nua mea za an Kuas vo 30:1 duach de Territorialmandate ( mandats
territoriaux ) easezt und umgwexld wuan. Ob 1795 hod ma wida Süwamünzn prägt (5
Franc).



https://bar.wikipedia.org/wiki/Oweres_Vogtland

Des Owere Vogtland (amtli: Oberes Vogtland) is a kloans Geböit im Sidn vom
heitigen Vogtlandkreis im Freistoat Saggsn, üm döi Städt Neikirng
(Markneukirchen), Adorf, Schöneck u Klingethol (Klingenthal) rim. Fröia vua 1996
woa dös da Landkreis Klingethol mitn Musikwinkl u ne Waldgeböit u a kloaner
Zipfel vom Lankreis Ölsnitz (Oelsnitz) da Bädawinkl. Des owere Vogtland löigt
direkt oa da Grenz zua Tschechischen Republik und teilt se sprouchli und
geographisch ins nordboarische Sidvogtland und westerzgebirgische Sidostvogtland
aff. Im Sidvogtland lign de Städte Neikirng, Adorf, Bod Elster und im
Sidostvogtland de Städte Schöneck und Klingenthol.

Des owere Vogtland löigt im Elstergebirge u im Nordostn ah scho im Erzgebirge,
derweng is da gröiste Teil vo dera Landschaft mit Wald bedeckt. Duatn ham döi
Weiße Elster (aff da behmischn Saitn), döi Göltzsch u döi Zwickauer Mulde ihre
Quölln. Döi zwaa Gebirg senn eascht vora erdgschichtlich kuazn Zeit entstandn,
derweng gits duatn nuach an Rest vo ran Vulkanismus als Mineralquölln u a
Erdbebn (Schwoambebn) gits duatn in gwissn Abständn.

Im Nordostn vo dean Geböit, in dean Teil der scho neis Erzgebirge üwerget, wiad
sidostvogtländisch gredt. Dös is a ostfränkischer Dialekt der scho vöil
erzgebirgische Einflüss hoat u ah ollmählich neis westerzgebirgische üwer göit.
Im Sidn wiat Sidvogtländisch gredt, a nordbairischer Dialekt dea sich vo döi
restlichn vogtländischn Dialekte deitlich unterscheidt.

Da sidliche Teil vom owern Vogtland is im 12. u im 13. Goarhunat voa da
Owerpfalz hea besidelt woan u hout oafangs zem Egaland ghöiat. Eascht 1459 is
dea Zipfel oa döi Mark Meißen, dös spöitare Saggsn, gfalln. Bis za Reformation
hout da ower kirchlich nouch zem Bistum Rengsburch ghöiat. Döi Stadt Schöneck u
döi Dörfa drem rim sen in dera sölben Zeit voa Plaue (Plauen) hea besidelt woan.
Zwoute (Zwota) u Klingethol u des Waldgeböit sen eascht im 16. u im 17.
Goarhunat zen Teil von mittlan Vogtland ower aah zu ran groußn Teil vom
Erzgebirg hea besidelt woan. Oan gruaßn Einfluß ham ower dou aah de easchtn
behmischn Exulantn ghattn. Noachn dreißigjährigen Kröich, as in Böhmen döi
Gegenreformation begonne hoat, koame an Haffn Glaubnsflüchtlinge aus Graslitz u
da Umgewung ins owere Vogtland, dou drunna woan aah de easchtn Geingbauer.



https://bar.wikipedia.org/wiki/Oimotrieb

Unta Oimotrieb (dt.: Almabtrieb) vasteht ma im Oipnraum in Vorgang, bei dems
Weideviech vo da Oim ins Toi triemm werd.

Im Rahma vo da Oimwirtschaft werds Viech nemli im Summa auf de hoch glengna
Weidn triemm, im Winta derfn de Herdn dafia im warma Stoi im Toi druntn steh. Da
Zeitpunkt vum Oimotrieb richt se noch da Wittarung. Wann im Herbscht auf da Heh
koa Gros mehr wachst, oda a gscheide Kejtn daherkimmt, dann iss so weit.

Wann da Summa guad war und es weda bei de Menschn no bei de Viecha zu schlimme
Unfäll kemma is, wern de Viecha traditionej mit aufwendige Gsteck aus bunte
Bleame oda Papier gschmickt. Traditioneje Bschtandteile vu dem Kopfschmuck han
Oimarausch, Latschn, Suibadistln und seidne Bleame. In manche Regiona wern olle
Kia aso "afkranzt", andastwo griagt de Kranzkua, wo an da Spitzn vo da Herdn
lafft, an greßtn Kopfputz in da Form vora Krona. Ois Symbol werd oft a Kreiz
neigflochtn, oda Spiegal und Gleckal, de de besn Geista vajong soin. Do dro
siagt ma schee de haiffige Vabindung zwischn heidnischm und christlichm
Brauchdum.

Friaa war da Oimotrieb a Olass wo danzt und musiziert worn is - heitzdog is es
eha a Touristnattraktion, wo regionale Spezialitätn vamarkt wern und vui Aikohol
fliasst.



https://bar.wikipedia.org/wiki/Oidbayern

Oidbayern (dt.: Altbayern oda aa Altbaiern) moand an boarischschbroching Tei vum
Bundesland Bayern, wos friara Kurbayern ghoassn hod. Aussadem hoasst ma so de
Leit, wo duatn wohnan.

De ondan Regiona vom heiting Bayern, wo ned z Oidbayern zejd san Frankn und
Schwoom. De zwoa Regiona woasn spiaboare kuitureje und sprochliche Untaschiad
af, wei s eascht relativ kuaz politisch z Bayern ghean. Boarische Dialekte redt
ma in Oidbayern, in Frankn redt ma owa ostfränkisch und in Schwom redt ma
alemannische Dialekte.

Wai da Begriff Oidbayern in da Haptsoch a kuitureje Ogrenzung gengiwa Frankn und
Schwom doastejd, wean aa de Städt Wunsidl in Obafrankn genauaso wia Aichach und
Friedberg in Schwoom dazuazejd, wai duatn da sejwe Dialekt und de Kuitua
hoamisch san wia im Rest vo Oidbayern.

Im Boarischn Rundfunk gebds a kuituapolitische Sendung wo se "Schwaben &
Altbayern" nennd, weand dera in Frankn de "Frankenschau" lafd. Im Radio gebds de
sejbe Afteilung beispuisweis ba de Sendunga "Bayern 1 - Volksmusik" und
"Heimatspiegel" auf Bayern 2.

In da Sprochwissnschoft wead heitzadog unta Oidbayern oda Oidbaiern da
Sprochraum vastondn, wo Boarisch gredt wead, des is Owabayern, Nidabayern, de
Owerpfoiz und de boarischn Gebiete, wo dro ogrenzn.

S Bundesland "Baiern" schreibd ma ois "Bayern" seitm Kini Ludwig I. (1825-1848),
dea wo a groussa Vaehra vo da oidgriachischn Kuitua gwen is.

Genaugseng ghead as Inviadl in Estareich aa z Oidbayern, wei des bis 1779 z
Niedabayern gheat hod.

Oidbayern gheat zu de Regiona vo Deitschland mit am vahejtnismassig hohn
Katholikn­otei. S Land is kiachlich en Eazdiezesn Minga und Freising, en Diezesn
Bossa und Regnschburg sowia am kloan Tei aa Eichstätt und Augschburg untastejt.
Rengschburg und Augschburg sejba san aba ois oide Reichsstädte hauptsächli
protestantisch gwen. Im Gegnsotz zan fränkischn Tei is do bis zan Zwoatn
Wejdkriag koa vasteakte Vamischung vo Kofessiona eitretn. In da Foig vom Zwoatn
Wejdkriag san owa zuanehmend aa evangelische Biaga, moast Hoamatvatriemne, in de
friara rein katholischn Gebiete zuazogn.



https://bar.wikipedia.org/wiki/Nieder%C3%B6sterreich

Niedaöstareich oda Niedaestareich (aumtlich: Niederösterreich), is ans vo de
nein Bundeslända vo Östareich (oida Nauman: Eazheazogtum Estareich unta da
Enns). Noch da Flächn is es des gresste, noch da Eihwohnazoi des zweitgresste
Bundeslaund. Es grenzt im Noadn aun de Tschechei, im Noadostn aun de Slowakei,
im Siidostn auns Burgnlaund, im Siidn an de Steiamoak und im Westn an
Obaöstareich. Es umschliaßt des Laund Wean, des wos bis 1922 zu Niedaöstareich
gheat hod. Niedaöstareich und des Nochboabundeslaund Obaöstareich san zaumman de
Keanlända vom Stoot Östareich.

St. Pötn is duach a Voiksobstimmung seit 1986 Laundeshauptstod vo
Niedaöstareich. Davua hod de Laundesregiarung ian Sitz in Wean ghobt.

Niedaöstareich is mit 19.186,27 s flächnmäßig gresste Bundeslaund vo Östareich.
Es is laundschoftlich in Viadln eiteut: s Weiviadl und s Woidviadl neadlich, s
Mostviadl und s Industrieviadl/Thermenregion siidlich vo da Donau. De Viadln
hom, geografisch gsegn, a voikommen untaschiedliche Struktua. Währends im
Mostviadl de Auslaifa vo de Koichoipen mit Beag um de 2000 m gibt, is des
Woidviadl hauptsächli a Granitplateau. Im Noadostn liegts higelige Weiviadl, des
wos ins floche Moachföd ofoit und siidlich vo da Donau is des Weana Beckn.

Niedaöstareich grenzt auf ana Läng vo 414 km aun de Nochbalända Tschechei und
Slowakei, und is des Bundesland mit da zweitlängstn Außngrenz.

Trennt wern de Viadln in westestlicha Richtung vo da Donau, in Noad-Sid-Richtung
vom Manhartsbeag und im Weanawoid vo da Thermenlinie.

In Niedaöstareich gibts ziemlich vü Natuahöin, insgsaumt san 4082 katastamäßig
erfosst. Die meistn Höin in Niedaöstrreich hom si in de Koik- und Dolomitstana
va de Koikoipn büdt und san deshoib sognaunnte Kaasthöin. A da Koikmarmoa in de
Zentraloipn und in da Behmischn Mossn ermeglicht de Entstehung vo Höin. Zu de
gräßtn Höin vo Niedaöstareich ghean:

Niedaestareich is des Kernlaund vo Estareich. Fria hods nua aafoch Estareich
ghassn (speda: unta da Enns) und hod da Dynastie Habsburg bzw.
Habsburg-Lothringen („Haus Estareich“) und in jeweuligen Gesamtstoot in Naumen
gem.

De Bevejkarung nimmt in de zenträun Gebiete im Umlaund vo Wean laufend zua,
teuweis duach Zuazug ausn städdischn Bereich, owa a duach Zuazug aus de
periphean Gebiete, zum Beispü ausn Woidviadl oder aus de Raundgebiet vom
Weiviadl, de teuweis aa Problemgebiet aum Orwatsmoakt san. Seit St. Pötn de
Laundeshauptstod is, is a duatn a steakare Zuawaundarung festzumstöön. Wäu in
sensible Gebiete wiar im Weanawoid duachn Zuazug de Gfoa vo ana Zarsiedlung gem
is, wern laufend restriktivare Mossnaumen in da Raumordnungspolitik festglegt.

1918–1934 woa Niedaestareich zeascht in via Woikraas aufteut. Da Launddog hod
aus 60 Obgeordnetn bestaundn. 1932 hom de letztn demokratischn Woin vua da
NS-Zeit stottgfundn: Es san ocht Woikraas büüd wuan und de Zoi vo de Obgeordnetn
is auf 56 varringat wuan. So hod ma vasuacht, de domolign Großpartein auf Kosten
von da imma steaka weadanden NSDAP zum steakn.

1934–1938 is des Laund ständestootlich regiat wuan, 1938–1945 is a
Reichsstotthoida (Gauleita) an da Spitzn vo da Laundesvawoitung und vo da NSDAP
im Laund gstaundn.

Seit 1945 wiad de Laundespolitik vo da ÖVP dominiat, de wos seit domois aa in
Laundeshauptmann stöd. De Buagamaasta ghean aa meaheitlich da ÖVP aun. De SPÖ is
de zweitsteakste Kroft im Laund.

Im Nationäurot ist de ÖVP mit 11, de SPÖ mit 10, de FPÖ mit 6, is BZÖ und de
Greanan mit je 2 Mandatare vatretn (Staund 2005).

Niedaestareich is in 21 Vawoitungsbeziake und 4 Statutaastäd gliadat. Seit da
letztn Gemeinderefuam vo 1970 und a poa klaanan Ändarungen gibts 573 Gmeindn.

Noch ana Obstimmung is 1986 St. Pötn de Laundeshauptstod wuan. Da Umzug vo da
Laundesregiarung und vo da Vawoitung hod bis 1996 dauat, bis duathin woa da Sitz
im Laundhaus in da Herrngossn in Wean im easchtn Beziak.

De niedaestareichische Landesplanung hod aus operativen Grindn des Laundesgebiet
in fümpf Aktionsraime vo de regionäun Entwicklungsvabänd bzw. vo de zuaghearign
Regionalmanagements untateut:

De wiatschoftlich stärkstn Regionen im Laund liegn entlaung vo da Thermenlinie.
De stärkste Wiatschoftskroft hom de Gebiete um Wean, mit da Entfeanung vo Wean
sinkts daun in da Regl. Da Beziak Medling, in da Nähe vo Wean, hod des hechste
Steiaaufkumman.

Nochm Zweitn Wödkriag is des Laund in da sowjetischn Besotzungszone glegn, wos a
Nochtäu fia de wiatschoftliche Entwicklung woa. De Zastearung vo Großbetriebm,
Demontagen und Reparationen (Eadöö vom Marchföd) hom si negativ ausgwiakt.
Eascht nochn Obschluss vom Stootsvatrog 1955 hod in Niedaestareich da
wiatschoftliche Wiedaaufbau augfaungt. Owa bis 1989 hod da Eisane Vuahaung de
Gschicht no ollawäu bremst. So gibts bis heit no an großn Strom vo Doges- und
Wochenendpendla zu eanare Orwadsplez in Wean.



https://bar.wikipedia.org/wiki/Montreal

Montreal (englisch [ˌmʌntɹiːˈɒl]) bzw. Montréal (franzesisch [mõʀeˈal]) is de
zwoatgrässde Stod in Kanada. Se liegt af ana groussn Insl im Sankt Lorenz Strom,
da Île de Montréal ("Insl vo Montreal"). As Stodzentrum is a Higlzug, dea wo
amoi a Vuikan wor, da Mont Royal ("Kinibeag"). Dea kloane Beag is 233 Meta houch
und hod da Stod ian Nama gem. De Grenz zua USA liegt nua 50 Kilometa sidle vo
Montreal.

Anno 1535 wor da bretonisch-franzesische Seefoara Jacques Cartier da easchde
Eiropea, dea wo in de Gegnd keman is. Zua dea Zeid hom Sankt-Lorenz-Irokesn af
da Insl gwohnt. Ob 1642 is aus ana Missionsstation de Siedlung Montreal
entstandn. Anno 1760 is Montreal unta britische Heaschoft keman und hod 1832 as
Stodrecht dahoidn. Seit 1867 ghead Montreal zu Kanada. Se wor fia lange Zeid as
Zentrum vom Land, de wichtigste Stod und aa de Haptstod. Im 20. Joarhundat hod
Montreal langsam an Bedeitung valoan. Des liegt voa oi do dro, dass da Westn vo
Kanada imma wichtiga worn ist. Daduach hod des geografisch zentrala glegane
Toronto de wiatschoftle fiarande Roin ibanomma.



https://bar.wikipedia.org/wiki/Montana

Montana is a Bundesstoot im Noadwestn vo da USA. Da Nom „Montana“ leitet kimmt
vom spanischn Woat montaña, meglichaweis a direkt vom montanus (des wos jeweis:
„Beag-“, „beagig“ hoasst).

Mit 380.838 km² is Montana da viatgresste Bundesstoot vo da USA und is a wengal
gressa ois wia Deitschland, oba mit ebba 944.632 Einwohnan (2006) vui dinna
besiedlt. Montana zejd zu de sognenntn Mountain States, de wo vo de Rocky
Mountains duachzong wean. De Hauptstod vo Montana is Helena. Da Spitznom vo
Montana Treasure State („Stoot vo de Schätze“) zweng de vuin Bodnschätze, de wos
do gibt.

Montana hod 944.632 (Stand: Schätzung 2006) Einwohna und damit de drittgringste
Bevejkarungsdichtn vo de US-Bundesstootn (noch Alaska und Wyoming). De
Bevejkarung bsteht zu 89,7 % aus Weißen, gfoigt vo de Amerikanischn Ureinwohna
(Indiana) mit 6,3 % und de Latinos mit 2,2 %.

In Montana gibts siem Indianareservate, fia zwejf Indiana-Stämme. Dazua kimmt no
ca Little Shell Tribe, dea wo auf Bundesebene oba ned onakonnt is.



https://bar.wikipedia.org/wiki/Monarchie

De Monarchie is a Regierungsform, de wo in de moastn Ländan nimma existiat. As
bsundas schlechde Oart vo da Monarchie is de Diktatua.

Bei da Monarchie steht a adliga Herrscher mit unumschränkta Machd an da Schbitzn
vo am Staat, de wo eahm vo God seywa gehm woan is (Godgnadntum gnennt). De oane
Foam is de Eab-, de ondane de Woimonarchie; bei da Easchtan geht de Kini- oda
Kaisawiadn vom Vater auf'n Buam üwa, bei da andan wead da Herrscha vom Voik oda
vo andane Adlige g'weyt.

An easchtn Äaga ham de Monachen bei da Franzesische Revolution kriagt, wos
nausgschmissn woan san. In Deitschland gibts seit'm End vom Easchtn Wödkriag
koane Kini und Kaisa mea und seit am End vom Zwoatn Wödkriag koane Diktatur mea.

Heit gibts de Monachie fost nua no in Foam vo da Konstitutioneyn Monachie, des
hoaßt, da Kini stehd am Parlament voa, hat awa koane bsundanen Rechde meah.

In Bayern is de Monachie mit da Familie vo de Widdlsbocha (Wittelsbacher) eng
vabundn, de seid am 1180a Johr de Herzöge vo Bayern gwen san; oiso üba 800 Johr
Bayern regierd hom. Erscht mid am valorna Griag gega de Preißn im 1866a Johr is
bergob gonga. Noch am Johr hom de Preißn de Bayern militärisch kontrolliad. 1871
hot dann ano da Kini am Preißnkini de "Kaisawiad" odrong miaßn. So hom `s as
Zwoate Deitsche Reich grindn kina und Bayern wor neama souverän, sondan a Teil
vom Deitschn Reich. Am End vom Easchtn Wödkriag (1914-1918), den de Preißn
ogführt hom, woidn vui Bayern nimma lenga mit eana weidamocha und so san de Soze
aufkema, hom im Novemba 1918 an Ludwig III. von Bayern, daMillibauer, vajongd
und de Republik ausgruafa. Abdankt hot da Millibauer oba ned.

In Bayern gibts oiso offiziell koa Monachie mear. Da heitige Tronfoiga war da
Prinz Franz vo Bayern und noch eam sei Bruada Prinz Max vo Bayern. Wei dea a
koan Sohn ned hod, weards dann noch eam sei Vetta Prinz Ludwig Karl vo Bayern
wern und noch eam sei Sohn, Prinz Luitpold vo Bayern, da Bierbraua (König Ludwig
Schlossbrauerei Kaltenberg).



https://bar.wikipedia.org/wiki/Maseru

Maseru is di Hauptstod vo Lesotho im südlichn Afrika. Si hod knopp 200.000
Eiwohna.

Maseru ligg am Fluss Caledon, an Grenzfluss zu Südafrika, (auf Sesotho:
Mohokare) im Westn vo Lesotho. Sie is a di Hauptstod vom gleichnomign Distrikt.

Maseru is a recht modeane Stod mit zoireichn Behördn, geweablichn Betriebn,
Asphoitstrossn, Supamärktn, Schuin, an Queen Elizabeth II Hospital, da greßtn
Kirchn vo Lesotho (da katholischn Cathedral of our Lady of Victories) und am
modeanstn Nationalstadion, des in di 1980a-Johr baut woan is. Di wichtigstn
innastädtischn Strossn san da Kingsway, da Haupteinkaufsstrossn, und de
Industrial Road, an dea vüü Betriebe ian Sítz hom. A da Palast vom Kenig Letsie
III. sowia as Parlamentsgebäude und di Ministearien befindn si im Zentrum vo da
Stod.

Di ''National University of Lesotho'', de in Roma liegg, und da Intanationale
Flughofn ''Moshoeshoe I. International Airport'', dea nachnd vo da Main South,
da Ausfoisstrossn Richtung Südn liegg, lieng aa in da Nachnd vo Maseru.

Maseru wor a kloane Hondlsstation, ois sie 1869 vom Obahäuptling da Basotho, an
Moshoeshoe I. zua Hauptstod vo Lesotho gmocht woan is. Di Stod wor vo 1869 bis
1871 und vo 1884 bis 1966 di Hauptstod vom britischn Protektorats, spada
Kronkolonie Basutolond. 1966 is Maseru di Hauptstod vom unobhängign Lesotho
woan.

Seit da Unobhängigkeit 1966 san vüü Behördn und diplomatische Vatretunga
entstondn. Di deitsche Botschoft is 1990 aus finanziöön Gründn gschlossn woan.

Im Septemba 1988 hot da Papst Johannes Paul II. di Stod bsuacht. Da Höhepunkt vo
da Feia woa di Seligsprechung vom Father Joseph Gerard. Dea wor a Missionar und
hot im 19. Johrhundat an groaßn Onteil vo da Christianisierung da Basotho khobb.
Bei da Papstmessn senn olladings stott de awortetn oa Million Glaibign nua zirka
10.000 Menschn kemma. No heid steht inmiddn eamlichn Siedlungen de fi domois
arrichtete Prunktribüne. Maseru is seit 1894 a remisch-katholischa Bischofssitz,
seit 1977 Sitz vom Eazbischof vom Eazbisdum Maseru.

Bei politischn Unruan im Septemba 1998 san groaße Toala vom Zentrum vo Maseru vo
marondiarendn Basotho plindat und obronnt woan. Domois senn voa ollem
südafrikanische und asiatische Lodnbesitza gschädigt woan.

A beochtliches Untanehma is de Maluti Mountain Brewery, de mearare Sortn Bia in
südafrikanischa Lizent heastööd. A de Lesotho Flour Mills, a groaßa
Mühlnbetrieb, hot an hoachn Umsotz.

In Maseru wean a Keazn und Teppiche heagstööd. Seit einign Joan produziat a
Fiama unta da Leitung vo taiwanesischn Gschäftsleit Jeans und Jeansstoffe
hauptsächlich fi'n amerikanischn Morkt. De Orweitsbedingungen senn olladings oft
katastrophal.

Da intanationale Flughofn Moshoeshoe I. International Airport liegt ungefeah 20
Kilometa südlich vo Maseru.

A poor Bereiche vo da ''National University of Lesotho'' befindn si in Maseru,
so zum Beispüü di Fakultät fi Agrarwissnschoftn und as Institut fi
Awogssenenbüüdung (IEMS). As National Teacher Training College hot emfois an
Sitz in Maseru, emfois a zoireiche Schuin vom Primar- und Sekundeabereich.



https://bar.wikipedia.org/wiki/Magdebuag

Magdebuag (dt.: [ˈmakdəbʊrk]; lokal: [ˈmaxdəbʊɐ̯ç]; niedadeitsch: Meideborg) is
d Haptstod vom Land Sachsen-Anhalt. Mid 232.306 Eihwohna am 31. Dezemba 2015 is
de zwoatgresste Stod und oane vo de drei Oberzentren vom Land.

Vo da Gschicht her is s erschte moi uakundle anno 805 n. Kr. gnennd won.
Magdebuag wa scha 1880 a Groußstod mid iba 100.000 Eihwohna und is bekannt
wengam beidenden historischn Erbe ois Kaiserpfoiz vom Otto I., am erschtn Kaiser
vom Heilign Remischn Reich ab 962. Am Middloita hod Magdebuag duachs Stodrecht
wos genauso hoaßt Bedeitung dalangd. Am Spädmiddloita wa Magdebuag oane vo de
gresstn deitschn Städte, a Hansestod, Zentrum vo da Refoamation und de stärkste
breissische Festung am Deitschn Reich. Am Zwoatn Weidgriag is Magdeburg fast
ganz zeaschtört won, 90 % vo da Oidstod, 15 Kiachan und d Grindazeit-Viadl hamd
an sauban Schon ogriagt.

2005 hod Magdeburg sei 1200-jährigs Besteh mi an Haufa Vaanstoidunga a da Stod
gfeiad.

De greisfreie Stod im Zendrum vo Sachsn-Anhalt ligt a da middlan Elbe und am
Ostrand vo da Landschaft Magdeburger Börde auf am oid Kuituabom und beid as
Zendrum vo da Region Magdebuag (aa Elbe-Börde-Heide gnennd). Ois da
Ortsmiddlpunkt fia de Bestimmungen vo da Log vo Magdebuag is da Fuaßpunkt vo da
neadlichn Domspitzn gnumma won, dea wos bei arana Hähn vo 55 m ligt. D häckste
Erhebung vo Magdebuag am Hängelsberge, wo zua Higkettn vo da Börde ghead, hod
123,8 m ü. NN, d niadrigste Stein is bei 40,6 m ü. NN.

D Stod dastreckt se am westlichn Hochufa vom Strom a arana Gländestufn, de wos
duach an Domfeisn beidt wiad. Teilweise ligt as Stodgebiet auf arana
langgstrecktn Insl zwischn am „Strom-Elbe“ und da „Oidn Elbe“ sowiar am flachn
estlichn Ufa vom Fluss. D Flächn vom Stodgebiet hod um de 201 km², d
Stodländagränz mid de Exklavn is 89,9 km lang. 27,1 km dava grenzand as
Jerichower Land, 18,3 km an Soizlandgreis und 44,5 km an Bördekreis. D
näckstlenge gressane Städte hand Woifsbuag eba 64 Kilomeda noadwestle, d
Partnastod Braunschweig eba 75 Kilomeda westle, Halle (Saale) eba 75 Kilomeda
siadle und Potsdam eba 105 Kilomeda estle. Berlin ligt 130 Kilomeda estle.

D Elbe duachquead Magdebuag aufrana Läng vo 21 km. Da Nuipunkt a da Strombruck
is bei 39,74 m ü.HN. Aussedem hod d Stod mehrane Seen, zum Beispei d Soibeka
Seen (zam 51,7 ha) odaran Barleber See I (103 ha) und II (71,9 ha).

Laut arana Studie ausm erschtn Quartal 2007 hod Magdebuag unda de 50 gresstn
deitschn Städte hinda Hannova den zwoatgresstn Anteil vo effatnliche Greaflechn
am Stodgebiet.

Da durchschnittliche Jahresniedaschlog vo Magdebuag ligt bei 500 mm. Gmessn am
gsamtdeitschn Duachschnied is de recht niadrig, die Stadt ligt nu am Rengschon
vom Harze. De Duachschniedstemparadua is z Magdebuag bei 8,8 °C, wos am
bundesweidn Duachschnied ligt. Da druckaste Manad is da Oktoba,
niadaschlogreichste da Juni. Da weamste Manad is da Juli, da keidaste da Jenna.



https://bar.wikipedia.org/wiki/Macao

Macao (kinésisch 澳门 oda 澳門 Àomén; portugiesisch: Macau) is a ehemalige
portugiesische Kolonie, de wôs in da Näh vo Hongkong is. 1999 hôts es de
Volksrepublik China als zwoate Sonderverwaltungszone gschnappt.

Macao hôt a Haufa Sengswiadigkeitn aus da Kolonialzeit. A Haufa Leidt dortn lebn
vom Tourismus (åcht Millionen Gäst im Jôhr 2000) und as Glücksspui, und deswegn
nennt ma Macao as Monte Carlo vom Osten, bsonders weils an Macao Grand Prix
austrang, des is a Rennen af de Straßn. Nachdem as Glücksspui – neet wia in
Hongkong nebndro – in Macao erlaubt is, fahrn a Haufa Leit vo dort hin und her.
Vui lebn aa davo, dass' Feierwerksraketn macha oda Gwand nähn.

De meistn Leidt in Macao redn Kantonesisch, Portugiesisch, Hochchinesisch,
Englisch, Fiji, Philippinisch, Thai oda oane vo a bpor andere Sprachn. As
Macanesische, ma kennds a ois "Patúa" oda Macaista, is a bsundane Kreolsprach.
So redn imma no a pôr Dutznd Macanesn, dees is a ethnische Gruppn, de asiatischa
und portugiesischa Vorfahrn hobm, oiso zwoa Prozent von de Leidt in Macao oda
so.

Da richtige Nama vo Macao is im Hochchinesischn Zhōnghuá Rénmín Gònghéguó Àomén
Tèbié Xíngzhèngqū (kin. 中華人民共和國澳門特別行政區), und im Portugiesischn songs Região
Administrativa Especial de Macau da República Popular da China.



https://bar.wikipedia.org/wiki/Ludwig_I._(Bayern)

Da Ludwig I., Kini vo Bayern (* 25. August 1786 z Strassburg; † 29. Feba 1868 z
Nizza) wor a Fiascht ausm Gschlecht vo de Wittelsbacha. Ea is seim Voddan Max I.
noch dem seim Doud 1825 afn Thron gfoigt und hod im Revolutionsjoar 1848
zugunstn vo seim Suhn Maxi II. obdankt.

Da Ludwig hod vui fias kuiturelle Lem im Kinereich Bayern do, bsundas z Minga.
Des segst an da Ludwigstroß mit Siegestor und Fejdheanhoin, genau so wia am
Kiniplatz und da Scheenheidngalerie im Schloss Nymphenburg. Aba ohne an Ludwig
I. gabs aa koa Bavaria z Minga und a koa Wiesn. Eascht seit da Houzat vom Ludwig
I. und da Therese vo Hildburghausen, am 17. Oktoba 1810, gibts as Oktoberfest
(des easchte hod zua Houzatfeia gheat). Weil a so vui ibaghobt hod fia
Griachaland, is nacha sei zwoata Bua, da Otto I., Kine vo Griachaland worn
(desweng hom de Griacha a weißblaue Fahna). Er sejm hod 1848 abdanka miassn,
weng oana Affär mit da Dänzarin Lola Montez. Er hod in Thron seim easchtn Suhn
Max II. ibagem. A weitara Bua vo eahm wor da spadare Prinzregent Luitpold, da
Stammvoda vo de heitign Wittelsbacha.



https://bar.wikipedia.org/wiki/Leo_Trotzki

Leo Trotzki (russ. Троцкий, Pseudonym vom Lew Dawidowitsch Bronstein / Лев
Давидович Бронштейн / Lev Davidovič Bronštejn, jiddisch Leib Braunstein, * 7.
Novemba 1879 in Janowka, heit Bereslawka, Ukraine; † 21. August 1940 in
Coyoacán, Mexiko) woa a sowjetischa Politika und marxistischa Revolutionea. Ea
woa Voikskommissar (Minista) vom Ausweatign, fia Kriagswesen, Ernearung,
Transport, Valogswesn sowia Gründa vo da Rotn Armee. Noch eam is de vo da
sowjetischen Parteilinie vom Marxismus-Leninismus obweichende Richtung vom
Trotzkismus gnennt woan.

Da Leib Bronstein is ois fümfts Kind vo jidischn Kolonistn im ukrainischn
Janowka (heit Bereslawka) im Kraas Jelisawetgrad, im Gebiet vo Cherson, gebuan
woan und hod de Realschui vo da Stod Nikolajew (heit Mykolajiw) bsuacht. Sei
Voda woa a Laundwiat, dea wos za bscheidan Woistaun brocht hot.

1886 hot da Bronstein in Cheder, a religiös prägte Grundschui bsuacht, und zwoa
in da benochboatn Kolonie Gromokley, wo a Russisch, Arithmetik und
Bibel-Hebräisch gleant hot. Ab 1888 hot da Leib de deitsch-lutherische
„Realschule zum Heiligen Paulus“ in da Hofenstod Odessa bsuacht. Do hot da Leib
a gleant des orthodoxe Judntum vo seine Ötan vo da aufkleatn Sicht vom Biagatum
z seng. Vo do aun hot a si fia a wötoffans, assimiliats Judntum eigsetzt. Des
Abitur hot a späta ois Joagaungsbesta bestaundn.

1898 is da Bronstein vo da zaristischn Polizei vahoft wuan. 1899 is a zua
Vabannung noch Sibirien vaurteit wuan. Do hod a si daun intensiv mitn
dialektischn und historischn Materialismus sowia mit da marxistischn
Wötaunschaung auseinaundagsetzt. So is sei theoretisches Fundament greift.

Im Moskaua Iwafiahrungshefn Butyrskaja hod a im Joa 1900 de Alexandra gheirat,
de wos eam a bissl späda aa in de Vabannung noch Irkutsk begleit hod. Im Joa
drauf is sei easchte Tochta, de Sinaida, auf d Wöd kumma.

Im Joa 1902 is a aus da Vabannung gflicht und hod sei Frau und sei Kind
zruckglossn. Fia de Flucht hod a si an gföschtn Poss aufn Nauman Trotzki
zuaglegt. Des woa ironischaweis da Naum vom Obaaufseha vom Hefn in Odessa.
Ironie woa a Wesnszug vom Trotzki.

Im Heabst 1902 hod a vom Lenin a Eilodung noch London kriagt, is do higfoan und
hod mit eam zaum gwohnt.

IN da Emigration is da Trotzki leitenda Redakteur vo da sozialdemokratischn
Zeitung Iskra (Dea Funkn) gwen. Do hod a in Spitznauman "Da Knüppe vom Lenin"
griagt. Noch da Spoitung vo da russischn Sozialdemokratie hod da de Orwat owa
wieda eigstöt. Boid drauf is a da "Sozialdemokratischn Orwatapartei vo Russland"
(SDAPR) betretn.

Aufm zwatn Parteidog vo da SDAPR (1903) is zua Spotung vo da Partei kumma. Grund
woa de Frog, wea Parteimitglied wean deaf. Da Lenin und seine Aunhänga woa
dafia, dass ma nua Parteimitglied wean deaf, waun ma si fia de Partei engagiat.
De Gegna woa da Manung, dass a afoche Untastützung vo da Partei ausreicht. De
Obstimmung hod da Lenin gwunna, seine Aunhänga san nochhea deshoib Bolschewiki
(boarisch: Meaheitla) gnennt wuan. De Gegna hom analog dazua "Menschewiki"
(Mindaheitla) ghaßn. Da Trotzki hod vasuacht zu vamittln, hod owa eha de
Menschewiki untastützt. Ea hod Schriftn vafosst, in dena ea in Lenin schoaf
aungriffn und eam Mochtgia vuagwoafn hod. Späda hod a sei Manung revidiat und is
Bolschewiki wuan.

1902 hod si da Trotzki zeitweis in Paris aufghoidn und hod do de
Kunstgschichtsstudentin Natalja Sedowa kenna gleant. Sie is bis zu seim Lemsend
sei Partnarin bliem.

1904 hod da Trotzki fia a hoibs Joa in Minga glebt. No im söm Joa hoda si vo de
Menschewiki losgsogt und sei Theorie vo da permanentn Revolution postuliat. A
Revolution, de wos seina Aunsicht noch, vo da Orwataklass und vom
Laundproletariat ausgeh miassat.

Nochn St. Petersburga Aufstaund (1905) is a noch Russland zruck gaunga und is in
da Stod Mitglied im St. Petersburga „Sowjet vo de Orwatadeputiatn“ wuan. 1906 is
a wieda vahoft wuan und zum zwatn Moi zu "lemslänglich" vaurteit wuan. Beim
Transport ins Loga is a gflicht und noch Wean gaunga.

Nochn Ausbruch vom Eachtn Wödkriag is da Trotzki zweng da Vahoftungsgfoa in de
Schweiz gflichtet und is im Novemba 1914 noch Paris zong. Weng seina
Antikriagsagitation is a 1916 vo Fraunkreich noch Spanien obgschom wuan. Duatn
is a vahoft und in de USA deportiat wuan.

1929 is da Leib vom Josef Stalin entmochtet und ins Exü triem woan. 1940 hod eam
a sowjetischa Agent in Mexiko umbrocht.

Da Meada Mercader is vom Stalin zum Hödn vo da Sowjetunion eanannt wuan und
wiara daun noch 20 Joan ausm mexikanischn Hefn entlossn wuan is, hoda in Moskau
in Leninordn eahoidn. In Mexiko hom vü Leid uman Trotzki trauat, sei Leichnzug
is vo 300.000 Menschn begleit wuan. Sei Urne is im Goatn vo seim Haus begrom.
Des Haus, wo da Aunschlog stottgfundn hot, is heit a Museum, des Museo León
Trotsky.

De KPdSU hod den Revolutionsfiahra und Organisator vo da Rotn Armee nie
rehabilitiat.



https://bar.wikipedia.org/wiki/Lena_(Fluss)

D'Lena (russ. Лена) is a Flus in Sibiarien (Rußlaund, Asien). Si is mid 4.400
Kilometa oana fu de lengsdn Fliß fu da gaunzn Wöd. Si entschbringt im
Baikalgebiarig, rind daun duach Jakuzien duach und hod ia Mündung gaunz waid om
im Noadn, wos in de Laptewsee rind, wos a Doal fum Nordpolarmeer is. Duach ia
geographische Log im Noadosdn fu Sibiarien is de Lena im Winta komplet zuabfread
mid so dikn Ais, das ma sogoa mim Auto driwa foan kau.

Da Fluss hod sei Quön im Baikalgebiarig, neta fimbf Kilometa westlich dfum
Baikalsee. De Gegnd is heit a Natuaschutzgebid, damid as Wossa ned doat an da
Quön schau drekig wiad. Fu doatn rind de Lena zeascht a weng in westliche
Richdung noch Katschug. Daun biagt da Flus noch Noadosdn o, fu wo im Somma ab da
Schdod Ust-Kut sogoa Schif drauf foan kinan. Dano rind de Lena duachs
Mittlsibiarische Beaglaund und fliast a Wai parallel zu da Untan Tunguska, wos a
aundana sibiarischa Flus is. Doalwais san de zwoa Fliß neta a boa Kilometa
fuanaunda weka, trozdem dreffn si de zwoa nia. Doatn rind daun bai da Schdod
Kirensk da Fluß Kirenga in de Lena, dea a aus de Beag baim Baikalsee kimd.

Waun im Somma as Ais daun faschwundn is, is de Lena fia a boa wenige Wochan
schiffboa und zwoa fu Ust-Kut bis gaunz in Noadn zum Delta, insgesaumt auf ana
Leng fu 3.500 Kilometa.



https://bar.wikipedia.org/wiki/Lebakaas

Lebakaas (dt.: Leberkäse) is a Art vo Wuascht, die wo in Bayern hauptsächlich am
Vormidog (zua Brotzeit) g'essn werd.

A boarischa Lebakaas werd aus am gsurdn Rindfleisch, am Schweinern mit am hoha
Fettanteil, Speck ohne Schwartn, Wossa, Zwüfin, Soiz und Majoran g'mocht. Mid
Eis wern des ganze dann in am Cutter zu Braat veroawat. Leba oder Kaas g'hert in
an traditionellen Lebakaas ned nei. Da Lebakaas werd eascht in a Form
neigstricha (eigschlong, sagt da Metzga dazua) un in ana Loawefoam bei niedriga
Hitz (ned häa ois wia 120 °C) mit a weng Wossadampf bacha bis a durch is und a
resche braune Krustn an da Owaseitn griagt hod. Kenner essen am liabstn as
Scherzl. Ma konn an roudn oba a an weissn Lebakaas, der aa Koibskaas g'nennt
werd und aus ungsurdm Fleisch und am Teil Koibfleisch g'macht werd, kaffa. Beim
roudn Lebakaas wird aussadem no zwischen am feina und am grobn undaschiedn. Gonz
neimoderne kaffa a oan mit Bapprika drinnat, oder gar an Pizzaleberkaas. Ober
des han de wenigstn. Es gibt a an Kaaslebakaas mit kloane Kaasstickln drin, de
wos schmoizn, ähnlich wia a Kaaskraina. Wolf Haas schreibt in
seine »Brenner«-Romane, dass da Lebakaas aus de Reste von de Knackwiascht gmacht
werd (und de Knackwiaschtl aus de Reste vom Lebakaas). Oba mit dene ganzn
Fleischskandale, woaß ma nix g'wiß ned, oiso muaß ma se sein Metzga scho guad
aussuacha.

Traditionell werd da Lebakaas in Bayern oft mit siassm Semf g'essn, de
Zuagroastn essn' an haifig ober a mit am Mittlschoarfn. Es gibt aba a Leid (sog.
Banausen), de wo an Lebakaas mit am Ketschab essn.

An Lebakaas konnst a koid essn. Nacha werd a in dünne Blattl gschnittn und wiera
Wurst aufs Brod oda d Semme glegt (mit oda ohne Sembf) oda in na dickan Scheim
mitm Messa in Stroafa gschnittn und mit de Finga gessn oda mitm Messa
aufgspiesst.

Stramma Max (Zwoa) Ochsnaung auf (zwoa) Scheibn Lebakaas (aufara Scheibn
Schwarzbrot)

Lebakaas Hawai A Scheim koida Lebakaas (uma 1 cm), obraint. Drauf a Scheim
Annanas, a weng a Ketschab, driwa a Scheim Schmejzkaas. Des ganze im Ofa (oda da
Mikrowejin) iwabacha, bis da Kaas schmuizt.

Des Gricht stammt aus am boarischn Fernsehkrimi und es gibt a gleichnamige CD
vom Gerhard Polt. Wers erfundn hod, lasst se derzeit ned mit Bstimmtheit song.



https://bar.wikipedia.org/wiki/Kronos

Kronos (griach. Κρόνος) is in da griachischn Mythologie da jingste Bua vo da
Gaia (Eadn) und vom Uranos (Himme) und da Voda vom Zeus. Ea is da Ofiara vo de
Titana und hod vom Uranos de Wejdheaschoft ibanomma. Sei Pendant in da remischn
Mythologie is da Saturn(us).

De Heakumpft vom Nama is umstrittn. Dea Healeitung vo de Orphika vom Zeitgod
Chronos (Χρόνος) is oba foisch. Woarscheinle kimpt da Nama aus da vorgriachischn
Zeit. Uaspringle worns woi zwoa Gedda, wo mitanana vaschmoizn worn san.

Da Kronos wor da Sohn vom Uranos und vo da Gaia. Da Uranos hod seine Kinda oba
ned megn und hod se in an Tartaros vabannt. Deswegn hod de Gaia de weidan Kinda,
de Titana, vor eam vasteckt. Nacha hods in Kronos ogstift sein Vodan mit ana
Siche z entmona. Da Kronos is so da Heascha vo da Wejd worn und domit hods
Goidne Zeitoida ogfanga. Nacha hod da Kronos sei Schwesta Rhea (Rheia) zua Frau
gnomma. Aus Angst, dass a vo seine Kinda obgsetzt wead, hod a oi gfressn: de
Hestia, de Demeter, de Hera, in Hades und in Poseidon, de Kroniden. Nua sein
jingstn Buam, Zeus, hod de Rhea af Rotschlog vo da Gaia und vom Uranos in da
Hejn vom Psychro af Kreta brocht und do vasteckt. Da Kronos hod zua Taischung vo
ia an eingwickltn Stoa griagt und vaschlunga. So is da Zeus afgwoxa und hod
spoda sein Voadan mit List und Gwoit ibawundn. Draf hod da Kronos zeascht in
vaschlunganan Stoa und nacha seine Kinda wieda ausgspiebm. Da Zeus is so zan
Wejdheascha worn. Dea Stoa is vo eam in de Kuitsteddn Pytho (Delphi) brocht
worn.



https://bar.wikipedia.org/wiki/Kioto

Kioto (jap. 京都市, rom. Kyōto-shi, im Deitschn nend mas oft Kyoto) is oane vo de
gschichtli und kuituarej am wichtigstn Städt vo Japan. De Stod liegt im Westn vo
da japanischn Haptinsl Honshū im Ballungsraum Kansai. Kioto hod a Fläch vo
827,90 km² und hod 1.475.042 Eihwohna.

Beide Schriftzeichn vom jiatztign Stodnaum wern alloa jeweis „Miyako“ glesn und
hoaßt im japanischn weatli „kaisaliche Residenz“. Kyōto woar vo 794 bis 1868 da
Sitz vom kaisalichn Hof vo Japan und is heid da Vawoitungssiz vo da Präfektur
Kyōto. In da Nech vo Kioto liegt Ōtsu mid dems gmoasaum s'UNESCO-Wödeabe
„Historischs Kioto“ buidn.

Kioto liegt in etwa 400 km sidwestli vo Tōkyō im mittlan Westn vo da japanischn
Haptinsl Honshū, uma 10 km sidwestli vom Biwasee und uma 40 km vo Ōsaka weg.
Durch de Log in an neta noch Sidn offanen Toikessl schtaut se de Luft im Summa
schwül auf. Da Noadteil vo da Stod wiad im Winta gscheid vü köda ois in de
benochboatn Städt Ōsaka und Kōbe. Ondas ois Kōbe is Kioto owa duach de bis iwa
1.000 m houchn Beag voa Taifune greßtnteijs gschitzt und aa sötn
hochwossagfeahdet.

A bliabts Present (Miyage) aus Kioto is Yatsuhashi, wos siass aus Japan des aus
da Adzukibohne heagstejt werd.



https://bar.wikipedia.org/wiki/Karl_Obermayr

Da Karl Obermayr (* 4. Aprui 1931 in Freising; † 3. Juni 1985 in Heidelberg) is
a boarischa Schauspuia gwen.

Vo de vuin Roin, wo da Obermayr Karl gspuit hod, bleim viare bsondas in
Erinnerung. Sei gressda Erfoig wor ois Manni Kopfeck im Monaco Franze. De Roin
ois besta Spezl hod eam im ganzn boarischn und deitschn Sprochraum bekonnt
gmacht. Owa scho vorher hoda se 1974, aa in a Helmut-Dietl-Serie, in „Münchner
Gschichtn“, ois uriga Wiat a Denkmoi gsetzt. Zeitlos is a de
Franz-Xaver-Bogner-Serie „Familie Meier“, wora an Familienvodda spuit. De viate
aussastechande Roin is Der Ruepp, a vafuimts Buach vom Ludwig Thoma.

Da Obermayr Karl hod owa aa in am Haffa andane Fernsehserien mitgspuit, wia
Komödienstadel, Meister Eder und sei Pumuckl, Königlich Bayerisches Amtsgericht
und Weißblaue Gschichtn, aa im Fuim „Die Überführung“ vom Georg Lohmeier und im
Zwoateila „Rumplhanni“.

Kuaz, wos mid de Draaorwatn vo Kir Royal fertig gwen san, wora aa no
tragischaweis an Pfarra bei oana Beerdigung spuit, is da Karl Obermayr dann
gstorm. Grod 54 Joar, stirbt er an am Hirntumor. Bis zum Schluss hoda bei "Die
Grandauers und ihre Zeit", der Hearspuiversion von da Fernsehserie "Löwengrube",
middoo. Eam zua Eahr homs nacha de Haptfigur in da Fernsehserie mit Jörg Hube in
"Karl Grandauer" umdafft.



https://bar.wikipedia.org/wiki/Josef_Stalin

Josef Stalin (georgisch : იოსებ სტალინი/Iosseb Stalini; {{RuS|: Иосиф
Виссарионович Сталин}}/Iossif Wissarionowitsch Stalin, wiss. Transliteration:
Iosif Vissarionovič Stalin; * 6. Dezembajul./ 18. Dezembagreg. in Gori,
Georgien; † 5. März 1953 in Kunzewo bei Moskau) woa a sowjetischa Politika und
Diktator. Sei Geburtsnaum woa: Iosseb Bessarionis dse Dschughaschwili
(georgisch: იოსებ ბესარიონის ძე ჯუღაშვილი; russisch: Иосиф Виссарионович
Джугашвили/Iossif Wissarionowitsch Dschugaschwili, wiss. Transliteration: Iosif
Vissarionovič Džugašvili, anhören?/i), den Kampfnaum Stalin (dea wos noch
vaschiedanen Deitungen fia „da Stählane“ steht) hod a 1912 aungnumma.

Seit 1922 woa da Stalin Generalsekretär vom Zentralkomitee vo da Kommunistischen
Partei vo da Sowjetunion (KPdSU), seit 1941 Vuasitzenda vom Rot vo de
Voikskommissare, seit 1946 Vuasitzendar vom Ministerrat vo da UdSSR und in de
Joa 1941 bis 1945 Obasta Beföshowa vo da Rotn Armee – da „Generalissimus“.
Daduach dass a sie im Machtkampf innahoib vo da KPdSU duachgsetzt ghobt hod, hod
a de Ämta bis zu seim Dod behoidn.



https://bar.wikipedia.org/wiki/Janis_Joplin

D Janis Lyn Joplin (* 19. Jenna 1943 z Port Arthur, Texas; † 4. Oktoba 1970 z
Los Angeles) isa US-amerikanische Sängarin gwen.

D Janis Joplin isa Dochda voum Seth Ward Joplin, Midoawata bada Ejgsejschafd
Texaco, und da Dorothy Joplin (geb. East), de inam Biro goawad hod, gwen. Sie
hod no zwe jingare Gschwisda kobt, an Michael und Laura.

Ois jungs Deandl hodsase fia Kunst, bsundas fia Gedichde indressiad und aa fui
glesn und zeichned. D Janis hod a im Kiachakoa gsunga, owa neamd hed gmoand das
des amoi brofessionej mochd. Ia Muada hod gschaud, das weng da Zeichnarei an
briwatn Kunstuntarichd griagt hod. Owa d Janis hod no ofangt se fiad Blues- und
Foik-Muse zindressian. Iran easchdn effadlichn Afdrid hods 1958 im Halfway House
kobt.

1960 hods d Highschool ogschlossn und is mid 17 Joa vo dahoam fuat und no af Los
Angeles ganga.

Mid 18 Joa iss in Wiatshaisa und Foik- Clubs afdren, aa zam mim Jorma Kaukonen
(da Gitarrist vo Jefferson Airplane). Boid is mid iram oanzigatign Gsangsstil za
Queen voum weißn Blues awanziad. Ia gräßds Voabuid is d Bessie Smith gwen.

1966 hod da Chet Helms, Manager vo da Big Brother and the Holding Company ba ira
ogruafa, das de Band a Sängarin suachd.

Dano is d Janis Joplin af San Francisco zong und 1967 is mid da Holding Company
bam Monterey Pop Festival afdren. Dano hods an Blattnvodrog ba Mainstream voum
Bob Shad griagt und duat Big Brother & the Holding Company Featuring Janis
Joplin afgnumma.

1968 hods fia Columbia Records Cheap Thrills gmochd. Af däm Oibum san de
legendärn Liadl Ball and Chain und Piece of My Heart.

Ende 1968 is de Gruppm ausanand ganga und d Joplin hod zam mid ira Blattnfiama a
neie gräßare Band zamgschdejd, dese nom drittn Joplin Oibum Kozmic Blues Band
gnennd hod.

1969 sans bam Woodstock-Fesdiwej afdren. Dano sans fia zwe Monad af
Eiropa-Tournee ganga. Im sejm Joa hods aa des Oibum I Got Dem 'Ol Kozmic Blues
Again, Mama fia Columbia gmochd.

Aprui 1970 is de dritte Band, Full Tilt Boogie zamgschdejd gwen. De
eafoigreichstn Liada vo da Janis Joplin san mid dera Band afgumma woan, obwois
grod a bo Monad zam gwen san. Im Septemba 1970 hod se de Gruppm in de Sunset
Sound Studios z Los Angeles fia oi Afnam za da drittn Columbia-LP Pearl droffa.
Am 3. Oktoba, is d Janis Joplin s lezde Moi duat afdauchd, sie woit in de nexdn
Dog no oi Liadl eisinga. Owa weis am nexdn Dog ned do gwen is, is da John Cooke
zan Landmark Motel gfohn, wous gwond hod. Da psüchedelisch lackiade Poasche vo
ira is afn Pakbloz gschdandn, no isa za ia afs Zimma ganga. No hodas doud afn
Bon liagad gfundn. Offiziej is d Janis Joplin am 4. Oktoba 1970 ana Iwadosis
Heroin gschdoam. Bam Liadl Buried Alive in the Blues afn Oibum Pearl fejd de
Vokal-Schbua, de häd d Janis Joplin am 5. Oktoba 1970 no eisinga soin.

D Leich vo da Joplins is obrennd und d Oschn iwa da Bucht voum Marin County, in
Pazifik nei gwoafa woan.

Neman Jimi Hendrix und an Jim Morrison is d Janis Joplin a zentroie Sümboifigua
vo da Hippiezeid und da HippieKuitua gwen. Oi drei hom den Lemstil „Sex, Drugs
and Rock'n'Roll“ und „Live fast, love hard, die young“ prägt. D Janis Jopin wiad
gnau wia da Hendrix und da Morrison, zan Klub 27 zejd.

1995 is d Janis Joplin bosdhum in d Rock and Roll Hall of Fame afgnumma woan. Am
4. Novemba 2013 hods afn Walk of Fame z Hollywood an Stern griagt.



https://bar.wikipedia.org/wiki/Hutterisch

Hutterisch isch d Språch van da Hutterer. Die Hutterer, Mitglieder van a
nichtkathólischer christlicher Gemeinschåft, ståmmen ausn sidpoarischn
Språchraum. Ap uma 1530 sein sie wégn Verfólgung nåch Mährn gflichtet. Iber 20
Jåhr lång håm sie an Schlesier als Vorsteher ghåp. 90 Jåhr später sein sie zem
(dort) vertriebm gwórtn, håm sich in Siebmbürgn niederglåssn, 1767 miassn sie
wieder weiter und fintn a Hoamet in der Walachei. 1842 ziachn sie in Richtung
zun Asow’schn Meer, wo sie nét lei (nur) mit die Russn, sóndern aa mit Mennonitn
aus der Gégnt va Danzig zsåmmkémmen. Nåch 1870 ibersiedlen sie nåch Nórdamerika,
weil sie mit die Russn in Konflikt kémmen. Pa der Iberfåhrt néhmen sie 15
Familiennamen mit, drei dervón ståmmen va die niederdeitschn Mennonitn; man
kannt draus fólgern, dass då a genetische Vermischung ståttgfuntn håt. Hait lébm
sie in Nórdamerika.

As Studium van Huttrischn isch intressant fir der Kénntnis va der Geschichte van
sidpoarischn Dialekt.



https://bar.wikipedia.org/wiki/Hianzisch

Hianzisch (ungarisch Hiénc) is a Dialekt, dea wos vo vuin Buagnlandlan gredd
wiad. Des is a Variantn vo da Boarischn Sproch und gheat zum mittlbairischn
Zweig.

Vü vo de uaspringlichn bairischn Siedla in da Gegend san ausn Fichtlgebiage und
da Owapfoiz kumma, deshoib enthoid des Hianzische a vui noadbairische Elemente.
Des Noadbairische is nua im Lauf vo da Zeit duach des Mittlbairische und
Sidbairische iwalogat wuan. Hianzisch is aa mitn oststeirischn Dialekt vawaundd
bzw. fost identisch.

Wo da Naum Hianzisch heakumt is umstrittn. De easchtn Belege fia dees Wuat kuma
ausn 18. Joahundat. Im "Almanach von Ungarn auf das Jahr 1778" stäht, dees
Hienzey warad "eine Landschaft 6 Meilen lang und soviel breit, in der Gegend um
Güns herum. Die Inwohner sind Ueberbleibsel von den alten Gothen, haben ihre
besondere Sprache, und ihre Trachten. Die Weiber tragen meist schwarze Kittel
mit vielen Falten. Die Männer meist weiße Röcke und einen runden herabgelassenen
Hut." Es kennt vo "Gfoigsleit vom Heinrich" (entweda vom Heazog Heinrich II. oda
vom Güssinga Grafn Heinrich bzw. Henz) haaßn oda vo „hianz“ (jetzt) heagleidd
sei. 1921 häd des domois neie östareichische Bundesland fost in Naum
"Heinzenland" griagt stott Buagnlaund, noch da Sproch Hianzisch.

Aonheibm tuits in der Fria, wou ih zeitig uma neini scha aus’n Beitt aussihupfn
muiss. Gwaond aonleign, a bissl kampln – und oft muiss ih mih scha tummln, dass
ih nit z’spout ins Kaffeehaus kimm. Sist sein eippa d’ frischn Seimmln aus und
ih muiss aon an oldbochanan Brod kiefln."



https://bar.wikipedia.org/wiki/Hanoi

Hanoi (vietnamäsisch: Hà Nội, Hán tự: 河內, hoasd: Stod innahoi da Fliss) is d
Haptstod vo Vietnam. 2008, no da Neigliedarung vo de Vowoidungsgrenzn san unta
andam de Browinz Hà Tây za Hanoi kema gwen und etz hod de Stod 6.448.837 Eiwona.

Hanoi is de ejdasde Haptstod z Sidostasien, d Grindung gäd afs Joo 1010, ois
Zitadejn Thang Long zruck.

Omoi wida is Hanoi im Laaf da Joohundate aobat und umgnennd gwen. Und a Haptstod
is aned owei gwen. In da Ho-Dünastie (1400–1407) hods Đông Đô (esdliche
Haptstod), ba da Bsezung vo da kinäsischn Ming-Dünastie hods Đông Quan (estlichs
Tor) koassn kod und de Le-Kenig homs Anno 1430 af Đông Kinh (esdliche Haptstod)
dafd. Da Nam is no im 17. Joohundat, ois de Nidaländische Ostindien-Kompanie
duat aa Nidalossung eigrichd kod hod, ois Tonking (Tonkin) ins eiropäische
Schrifdtum kuma gwen.

In da Zeid da Nguyen-Dünastie (1802–1945) is Huế d Haptstod gwen, Hanoi is owa
weidahie s adminisdratife Zendrum im Noadn blim gwen.

Wei da Drach ois Sümboi vo da kaisalichn Macht grod in da Haptstod Huế bleim hod
deafa, is de Stod 1831 zan lezdn Moi, af Hà Nội (Hán Nôm: 河内) – de „Stod innahoi
da Fliss“, umdafd woan, wos nix weida wira geografische Log bedeid.

1873 hom d Franzosn Hanoi aobat kod und vo 1883 bis 1945 is de Stod a
Vowoidungszändrum vo da Koloni Franzesisch - Indochina gwen. Se hom Strossn,
Opa, Kiachan und effadliche Heisa dabaud kod, owara an haffa ogrissn, wia
Kaisabaläst und Zitadejn.

Vo 1940 bis 1945 is Hanoi und da gräßde Tei vo Franzesisch-Indochina vo de
Japana bsezt gwen. Am 2. Septemba 1945 hod da Ho Chi Minh z Hanoi de
Demogratische Republik Vietnam (Noadvietnam) ausgruafa kod. Ab 6. Jenna 1946, is
Hanoi wida Haptstod gwen.

Vo 1946 bis 1954 im Indochinagriag, is in da Stod hefde zwischn Franzosn und de
Việt Minh kämbfd woan. Im Vietnamgriag homd Amerikana de Stod vo 1966 bis 1972
bombadiad und za 25 Brozent zaschdead kod.



https://bar.wikipedia.org/wiki/Gugerschecken

Gugerschecken oda Summasprossn (aa Gugaschecken', Gugascheckn; westmittlboarisch
Roosmugga, Roosmuggn, Summamirl, Summascheckn, Summafleckn; griachisch ἔφηλις –
Ephelis, im Plural Ephelides vo gr. epi – ἐπί „bei“ und hēlios – ἥλιος „Sunn“)
san göblich-breinliche Fleckn auf da Haut, de wos bsundas bei Menschn mit ana
blondn oda rodn Hoafoab und hölla Hautfoab vuakumman.

Da Naumen kummt vo "Gucker" oda "Gugga, des wos fia "Augn" sted und "Scheckn",
des wos Fleck haaßt. Gucker kennt owa aa vom Kuckuck kumma, dea wos bekanntlich
an fleckadn Bauch hod. Sommasprossn haßns, wäus im Summa spriassn. Summamirl
bedeit desöwe wia Summafleckn (merlen = Fleckn mochn).

Gugerschecken entstengan duach sognannte "Melanozyten", de wos afoch vasteakt
"Melanin" produzian (Hyperpigmentiarung). Des Melanin wiad in de umliegandn
"Keratinozyten" a Zeit laung gspeichad. Im Gegnsotz zu de Muaddamoin
(Lebafleckn) kummts ned zu ana lokaln Vameahrung vo de Melanozyten. Se
entstengan woascheinlich duach a aungeborane Genvariantn im
Melanocortin-1-Rezeptor, dea wos fia de Haut- und Hoafoab vaauntwoatlich is..
Gaunz sötn kennan Summasprossn a Symptom vo ana Systemerkrankung sei
("NAME-Syndrom"), meistns in Kombinatiaun mit aundan Hautvaänderungsn.



https://bar.wikipedia.org/wiki/Greta_Garbo

De Greta Garbo (* 18. Septemba 1905 z Stockholm ois Greta Lovisa Gustafsson; †
15. Aprui 1990 z New York) wor a schwedische Fuimschauspuiarin, a internationala
Fuimstar in de 1920a und 30a Joar und ane vo de gresstn Hollywood-Legendn, de wo
s je gebm hod. Se is de Geddliche, de schwedische Sphinx und de Traumprinzessin
fiad Ewigkeit gnennd worn.

De Garbo is fost iba Nocht scho mit ian easchtn Fuima zan Star und spada zua
Kuitfigua worn. Dafia gibts an Haffa Grind.

Grundvoraussetzung fia a Schauspuiarin worn in dea Zeit natiale Aussegn, Talent
und Charisma - davo hod de Garbo reichli ghobt. Dazua kimmt oba a ganz oagne
Spuitechnik, mit dea wo se iara Zeit weit voraus wor. Se hod ned vuadagrindig
und (amerikanisch) plakativ gspuit, wia olle andan Schauspuia und
Schauspuiarinna za dea Zeit, sundan is mit de Roin vaschmoizn und hod komplexe
Gmiatszuastend (eiropejisch) dezent und authentisch mit subtiln Blickn und Gestn
zan Ausdruck brocht. Heit sogd ma dazua "from the inside-out" spuin. Manche
Kritika sogn, dass an Hauffa vo iare Fuim a Schmoarrn worn, dass ia exzellente,
magnetische Spuiweis de Schwächn vo de Fuim oba komplett ibadeckt hod und aloa
daduach de Fuim zan Kassnschloga worn san. Deshoib wor de Garbo aa z Recht de
bestbezoitaste Schauspuiarin vo iara Zeit.

Vui Berihmtheidn vo Fuim und Kuitua hom se iba de Schauspuifehigkeitn vo da
Garbo begeistat ausdrickt, beispuisweis Bette Davis: "Her instinct, her mastery
over the machine, was pure witchcraft. I cannot analyze this womans acting. I
only know that no one else so effectively worked in front of a camera." Oda
Ephraim Katz (The Film Encyclopedia: The Complete Guide to Film and the Film
Industry): "Of all the stars who have ever fired the imaginations of audiences,
none has quite projected a magnetism and a mystique equal to Garbos. "The
Divine", the "dream princess of eternity", the "Sarah Bernhardt of films", are
only a few of the superlatives writers used in describing her over the years....
She played heroines that were at once sensual and pure, superficial and
profound, suffering and hopeful, world-weary and life-inspiring."

De Garbo hod aa markante und fia Fuimstars ungwehnliche Charaktazig ghobt. Mode
in jeda Foam wor ia zwida. Trotzdem is se zua Modeikone worn, weis gwusst hod,
dass des fiad Fuimarei auschloggebend is. Deshoib hod de Garbo extrem intensiv
mit ian Designer zammgorbat (vgl. Lady Gaga). Gwanda und Frisuan vo de
Garbo-Fuim san Mode-Vuabuida worn.

De Garbo wor extrem Effentlichkeitsschei und hod a diafs Misstraun gegn de
Medien ghobt, damit hod se olle PR-Regln vo Hollywood brocha. Se hod mit Ausnohm
vo iara Ofangszeit nia Interviews gebm, hod nia ned Autogrammstundn gmocht und
is nua sejtn in da Effentlichkeit aftredn; und wen, nacha hinta ana Sunnabruin
und an riesign Huad tarnt. Deswegn hod se aa in Spitznama "Schwedische Sphinx"
griagt. Trotz dea Schei vua da Effentlichkeit is de Garbo paradoxaweis oane vo
de Fraun worn, iba de wo im 20. Joarhundat af da Wejd am moastn vaeffentlicht
worn san.



https://bar.wikipedia.org/wiki/Glasofen_(Marktheidenfeld)

Glasofen is a Stadttei vo Marktheidenfeld im untafränkischn Landgreis
Main-Spessart in Bayern.

Duach de Gemarkung fliaßt da Glasbach. In da Gemarkung liegt da Weiler
Eichenfürst. Nochboaorte san Marienbrunn, Hafenlohr, Marktheidenfeld, Trennfeld,
Altfeld und Kredenbach.

Glasofen woar oane vo de 47 Gmoana im Landgreis Marktheidenfeld (Kfz-Kennzeichn
MAR). Mid Auflesung vom Landgreis Marktheidenfeld im Joar 1972 is Glasofen in
den nei buidtn Landgreis Main-Spessart (Kfz-Kennzeichn KAR, ob 1979 MSP) kumma.

Glasofen hod se zum 1. Jenna 1972 Marktheidenfeld freiwillig ongschlossn und
woar somid da easchte Ortstei vo Marktheidenfeld. Voahea woar Glasofen mid seim
Ortstei Eichenfürst a sejbstständige Gmoa.

De Stootsstroß 2312 fiaht nördli an Glasofen voabei. Se fiaht vo Marktheidenfeld
noch Aschaffenburg.

De Bundesstroß 8 fiaht aus Wiazburg kummad duach Marktheidenfeld und an Weiler
Eichenfürst ois Autobohnzuabringa zua Autobohnauffoaht Marktheidenfeld im
Ortstei Altfeld.

De Kreisstroß MSP 27 vabindt Glasofen mid seim Weiler Eichenfürst. De Stroß is
in diesm Bereich auf beidn Seitn vo da Goifonlog vom Goifclub umgem. De
Kreisstroß beginnt in Hafenlohr, fiaht üba Marienbrunn, kreizt de St 2312,
valafft weita duach Glasofen und üban Goifplotz noch Eichenfürst, wo se in de B
8 mündt und endt.



https://bar.wikipedia.org/wiki/Georg_Jennerwein

Georg „Girgl“ Jennerwein, vulgo "Jennerwein Girgl", (* 1848 in Hais bei
Hoizkira; † 1877 an da Rinnerspitz in de Schlierseer Berg) war a Wuidschütz und
a boarischa Voikshejd.

Es war ein Schütz in seinen schönsten Jahren, der wurde weg geputzt, von dieser
Erd. Man fand ihn erst am neunten Tage bei Tegernsee am Peißenberg

Auf hartem Fels hat er sein Blut vergossen und auf dem Bauche liegend fand man
ihn: Von hinten war er angeschossen, zerschmettert war sein Unterkinn.

Du feiger Jager, das ist eine Schande und bringet dir gewiß kein Ehrenkreuz: Er
fiel gar nicht im off‘nen Kampfe der Schuß von hinten her beweists!

Man brachte ihn ins Tal und auf den Wagen, bei finstrer Nacht ging es sogleich
noch fort, begleitet von den Kameraden nach Schliersee, seinem Lieblingsort.

Dort ruht er sanft im Grabe wie ein jeder und wartet stille auf den jüngsten
Tag. Dann zeigt uns Jennerwein den Jäger, der ihn von hint‘ erschossen hat.

Und zum Gericht am großen jüngsten Tage putzt jeder ‘s Gwissen und auch das
Gewehr: Marschieren d‘ Jager samt die Förster, aufs Gamsgebirg zum Luzifer.

Und nun zum Schlusse dank noch den Vetranen, die ihr den Trauermarsch so schön
gespielt! Ihr Jager, laßt euch nun ermahnen, daß keiner mehr von hinten zielt!

Denn auf den Bergen, ja da gilt die Freiheit, ja auf den Bergen ist es gar so
schön, allwo auf grauenvolle Weise der Jennerwein zu Grund mußt gehn.



https://bar.wikipedia.org/wiki/Friedrich_Nietzsche

Friedrich Wilhelm Nietzsche (* 15. Oktoba 1844 in Röcken ba Lützen; † 25. August
1900 in Weimar) wor a deitscher Philosoph, Dichter und klassischa Philolog.

Ea hod de Grundlogn vum Christntum, vo da Moral, Philosophie, Wissnschoft und
Kunst radikal kritisiad. Er hod ans Lem, an Lemsbejohung, ans Diesseits glaabt
und an de Werte vum antikn Griechnland. Seine Konzepte vum „Übermenschen“, vum
„Willen zur Macht“ oder vo dera „ewigen Wiederkunft“ wern bis heit heftig
dischkriert. Ea hod a eignoartig markante Sproch entwicklt, mit ana Tendenz zum
Aphorismus. Besundas mit seine Gedichtln und mit Also sprach Zarathustra is er
aa ois Dichta anerkannt.

Mit 24 Joah is da Nietzsche scho Professor fia klassische Philologie in Basel
worn. 10 Joah späda hod ea sei Amt wegn Krankheit wieda niedaglegt. Er is dann
in Deitschland, in Frankreich, in Italien und in da Schweiz umadumgroast. Mit 44
Joah is a, ois Foig vo seina Krankheid, da Syphilis, varuckt worn. De letztn 11
Joa vo seim Lem is ea vo seine Muadda und vo seina Schwesta pflegt worn. Erscht
zu dera Zeit san seine Schriftn populär worn.

Oana vo de wichtigstn Kritikpunkte vum Nietzsche spädastens seit Menschliches,
Allzumenschliches is de Moral, bsundas de christliche Moral. Er wirft da
Philosophie und da Wissenschoft vor, de herrschende Moral kritiklos iabanumma
zhom. Freies und afklärts Denga muass se oba iaba guat und schlecht stejn, wia
er in seim Buach Jenseits von Gut und Böse" bschriem hod. De Philosophn ausm
Omdland vo Platon bis Kant hättn des vasamt. Nietzsche gähts uman Wert vo
moralischn Systemen iabahapts:



https://bar.wikipedia.org/wiki/Ferdinand_Magellan

Da Ferdinand Magellan woa a portugisischa Entdecka dea vum Friiling 1480 (geb.:
Sabrosa / Portugal - Datum is ned bekonnt) bis zum 27. Aprü 1521 (Mactan /
Phillipinen) glebt hod.

Ea hod aus a adelign Familie ausm Nordn vu Portugal gstommt, hod 2 Briada und 1
Schwesta kopt. Ois ea 10 Joar oit woa, hod ea seine Eltan valuan, wosn in Armut
brocht hod. Desweng is ea 2 Joar spata, als Page, an en Hof vum portugisischn
Kenig Johann II. vu Portugal gongen. Vu do aus is ea noch Indien, zum Fizekenig
Francisco de Almeida zua militärischn Ausbildung gschickt woan. 1510 is eam da
Kapitänsstatus valiehn woan, den ea olladings bold wieda valuan hod, weil ea
sich nid an sei Aufgob koltn hod. 1511 hod ea an da Schlocht vu Azamor
teilgnommen, wo ea am Knie vawundet woan is. Am 15. Mai 1514 weat ea vum
portugisischn Stootsdienst entlossn, weil ea illegal Hondl mit die Mauren triebn
hod. Des woa a wichtige Wende in seim Lebn, weil vu do on hod ea seine Dienste
em spanischen Kenig Karl V. (ob 1519 Kaisa Karl V. vum Heilign Remischn Reich
deitscha Nation (Heiliges Remisches Reich)) untastellt.

Magellan woa davo ibazeigt (vieleicht hod ea a a geheime Kortn im potugisischn
Maritim-Archiv gfundn, ma woass es nid), dass da Rio de Janeiro koa Meerenge
zwischn Atlantik und Pazifik is, sondan ebn nua a Fluss, weshoib ea weita noch
Sidn wollt um do noch am Zuagong zum Pazifik z' suachn. Natialich woit da
spanische König a an Nutzn draus ziang, weshoib Magellan eam vasprochn hod, dass
ea de sogenonntn Gewüazinsln (Heit: Molukken) ibapriaft, ob de tatsächlich auf
da portugisischn Welthälfte lign, wias da Popst im Vatrog vu Tordesillas im Joar
1494 zuagsprochn hod, oda nid decht auf da spanischn.

Am 28. Novemba durchqueat Magellan es easchte Mol die noch ihm benonnte
Magellanstrossn, a Meaenge zwischn oane vu de vieln Insln de es in dea Gegnd
gibt und ea nennt den neien Ozean en Pazifik (vu pazifis = friedlich), weil do
die se oiewei begleitendn Stirme aufhean. Zu dem Zeitpunkt hod sei Flotte
olladings 2 Schiffe valoan, de Santiago duach Schiffbruch und de San Antonio
duach Meutarei. Ende Meaz 1521 arreichn die 3 vablibnen Schiffe de Insl Cebu,
nohe dea Phillipinen, wo se en Großteil da Bevökarung zum Christntum bekeahn
kennen und mit iam Kenig Gegnstände gegn Nahrung z' tauschn. Nochdem die
Missioniarung auf da Nochborinsl Mactan fehlgschlogn is hod ea sie ongreifn
lossn, wobei ea selba ums Lebn kemma is. Noch dem misslungenen Ongriff hod si da
König vu Cebu wieda vum Christntum losgsogt und hot die Spanier ongreifn lossn.

Es Ergebnis vu dem gonzn Untanehmen woan 35 Tote auf spanischa Seitn und da
Valust da Concepción. Dea Rest dea Flottn is weita bis zu die Molukken gseglt,
wo se 26 Tonnen Gwiaz mitgnommen hobn, welche donn de Kostn fia die gonze Reise
und die valorenen Besotzungen und Schiffe deckn hobn kenna. Domit hot also
Magellans Flotte als easchte die gonze Wöd umrundet:

Charakterlich gsechn woa ea voa ollem a zielstrebiga, hortnäckiga und fromma
Mensch, wia ebn viele ondare eiropäische Entdecka zu seina Zeit. Genau wia olle
ondan hod ea a olle neien Gebiete eiropäisiern (Europäisierung) welln, nua mit
dem Untaschied, dass ea des, ondast wia zum Beispui Hernán Cortes oda die
Familie Pizarro, auf friedliche Weise bevoazugt hod, wohrscheinlich desweng weil
ea selba groaßes Intaresse an ondare Kuituan kopt hod.



https://bar.wikipedia.org/wiki/Deutsche_Sprache

De Deitsche Sproch gheat zan westlichn Zweig vo de germanischn Sprochn und is de
fast alloanige Sproch in Deitschland, Östareich und Liachtnstoa. Aa a groußa
Teil vo da Schweiz und Sidtiroul is deitschsprochig.

Deitsch in der iatzigen Form, des red ma schon seid dem 15. Joahundat, oiso scho
recht loung. Des hot ma friaras a so gsogt und wor s sogenannte Pluralform
diutschiu lant, d. h „deitsch´s Land“ bzw. „Land vo de Deitsch´n” . Gmoant hot
ma damit, den Plotz, wo ma hoit Deitsch gred hot.

A bissl deitlicher werd´s zwoa Joa späder ois Anklage gengan boarischen Herzog
Tassilo III wenga Fahnenflucht erhom worn is: "... quod theodisca lingua
harisliz dicitur...". De „theodisca lingua“ wor seit'm Karl dem Groußn des
amtliche Wort fia de oidfränkische Sproch.

Eascht im Joa 1090 (im Annoliad ausm Kloaster Siegburg) werd „diutisc“ auf´d
Sproch, s Voik, de Leid und s Land ogwendt:

Und weils im ganzn Middloita an Unterschied zu de romanisch- oda
slawischsprochign Nachbarn gebn hod, und ois sozusogn 'stark territorial
zasplittert gwen is und a scho oiwei ois recht durchaanand gwesn is da untn, ham
si extrem unterschiedliche deitsche Dialekte aussabuidt.



https://bar.wikipedia.org/wiki/Burgnland

Des Burgnland, aumtlich: Burgenland (krowodisch: Gradišće; ungarisch:
Felsőőrvidék, Őrvidék oda Lajtabánság) is a Bundesland vau da Republik
Österreich. Landeshauptstod is Eisnstod. Des Burgnland is des estlichste und
gmessn aun da Einwohnazoi s klanste Bundesland vo Österreich.

Dees Burgnland grenzt im Osten aun Ungarn und im Westn aun Niedaösterreich und
de Steiamoak. Im Süden hods a Grenz zu Slowenien, de wos nua wenige Kilometa
laung is. Im Noadn a Grenz mit da Slowakei, de wos nua a bissl länga is. De
Gsaumtläng vo de Aussngrenzn zu den Nochboastootn, de wos bis zum 21. Dezemba
2007 no a Schengen-Aussngrenz woa, is 397 km. De Fuam vom Bundesland is länglich
und wiad vom Neisiedla See im Noadn und vau Auslaifan vo de Oipn im higlign
Siidn prägt. In da Mittn hods nua a Braadn vau 4 Kilometa. Des Burgnland is
Mitglied vo a Eiroparegion Centrope. Fost de gsaumte Flächn vom Burgnland wiad
iwa de Raab in de Donau entwässad.

Des Burgnland hod a Flächn vo 3.965,46 km². Es wiad laundschoftlich in drei
Regionen eiteut. Maungmoi wiads Middlburgnland in Sidburgnland zuagrechnet.

Da hechste Beag vom Burgnland is da 884 m hoche Gschriemstaa (Irott-kö), duach
dem sei Gipfewartn valauft de Stootsgrenz. Diafsta Punkt is da Hedwighof
(Gmeinde Apetlon – Beziak Neisiedl am See) mit 114 m; Diafstglegane Gmeinde is
Illmitz mit 116 m.

Fost de gsaumte Flächn vom Burgnland wiad iwan Fluss Raab zua Donau entwässad,
da Neisiedla See duachn Aansakaneu. De Leitha büdd de historische Grenz zu
Niadaösterreich. In Sidburgnland is de Pinka da wichtigste Nemfluss vo da Raab.

Um 700 v. Kr. hom de Illyrer in Eisenstod, Donnerskirchen und Purbach gsiedlt.
Um 400 v. Kr. hods Siedlungen vau de Köjtn aufm Gebiet vaum heitign Burgnland
gem. Um de Zeitnwende is des Burgnland zum Remischn Reich kumma. Des Gebiet hod
zua Provinz Pannonien gheat. De Remaherrschoft hod im Joa 378 gendet. Danoch is
es Gebiet vo de Ostgotn bsiedlt wuan. Vau 433 bis 453 hom de Hunnen gheascht. Im
Joa 454 is da Ostgotnkenig Theoderich der Große in da Gegend vom Neisiedla See
gebuan wuan. Auf de Hunnen san vo 490 bis 568 de Langobarden gfoigt. Vo 600 bis
800 hom de Awaren des Gebiet beheascht. Aum End vom 8. Joahundat hod Koal da
Große de Awaren besiegt und aus da Gegend is a Teu vau da Awarenmark im
Fränkischn Reich wuan. Noch 800 is de easchte bairische bzw. deitsche Besiedlung
und Koal in Grossn eafoigt. Im 9. Joahundat woa des Gebiet a Teu vom slawischn
Plottnsee-Fiastntum um vom Grossmährischn Reich. 907 hom de Magyaren de Gegend
eaobat.

Um 1260 haum de Güssinga Grafn 25 Burgn im Gebiet ghobt. Zua Zeit vau da easchtn
Weana Tiaknbelogarung im Joa 1529 san de Oatschoftn vaum Seewinkel vawüstet
wuan. Um 1530 san Krowodn im heitign Burgenland aungsiedlt wuan. Seit de
Tiaknkriag woa des Land iwawiegend deitsch bsiedlt und hod zu Ungarn gheat. 1622
is da Nikolaus Esterházy mit da Herrschoft Forchtenstaa belehnt wuan, 1648 aa
mit Eisenstod.

vo 1648 bis 1921 woa de Region unta ungarischa Vawoitung. 1664 im Tiaknkriag,
1678 im Kuruzenkriag und in da zwaatn Tiaknbelogarung is des Gebiet stoak in
Mitleidnschoft zong wuan. Nochn österreichisch-ungarischn Ausgleich vo 1867 is
des Gebiet, des wos späda Deitsch-Westungarn gnennt wuan is, ana Magyarisiarung
untazong wuan. De Assimiliarungs-Aunstrengungen hom dozmois gaunz Ungarn
betroffen.

Nochn Untagaung vo da Habsburga Monarchie Österreich-Ungarn 1918, hod da neie
Stoot Deitschösterreich unta aundam aa des Gebiet Deitsch-Westungarn fia si
beaunsprucht. Im Vatrog vo St. Germain is des Gebiet 1919 Österreich zuagsprochn
wuan. 1921 hod des österreichische Bundesheer des Gebiet besetzt und am 5.
Dezemba 1921 is daun vo Ungarn an Österreich offiziö iwagem wuan.

Noch heftign Protestn vo Ungarn is fia Ödenburg (Sopron), des wos ois Hauptstod
fias Burgnland vuagseng woa, und de Umgebung vo da Stod a Voiksobstimmung
duachgfiat wuan. Bei dea Obstimmung hod si a Zwaa-Drittl-Meaheit fia Ungarn
ausgsprochn, deshoib is Sopron bei Ungarn bliem.

A Vuaschlog fian Naum vom neien Bundesland woa Heinzenland (nochn
Hianzn-Dialekt), duachgsetzt hod si owa da Vuaschlog Burgnland. Da Naum kummt
dohea, wei des Laund aus Teun vo de drei oidungarischn Komitatn zaumgsetzt is:
Wieselburg (Moson), Ödenburg (Sopron) und Eisenburg (Vas).

Bis 1925 war Sauabrunn provisorischa Sitz vo da Landesregiarung und -vawoitung,
bis daun de bis dahin relativ unbedeitende Klaastod Eisenstod (ungarisch:
Kismarton) zur Hauptstod vom Burgnland bestimmt wuan is.

Nochn Aunschluss vo Österreich auns Deitsche Reich san vo de Nationalsozialistn
de Städde Eisenstod, Rust und de Beziak Eisnstod, Mattersburg, Neisiedl am See
und Obapullendorf per 15. Oktoba 1938 in Reichsgau Niedadonau zuagschlong woan;
de Beziak Güssing, Jennasdorf und Oberwart in Reichsgau Steiamoak (siehe Gesetz
über Gebietsveränderungen in Österreich, GBlLÖ Nr. 443/1938). Nochn End vom
zwatn Wödkriag und da Entstehung vo da Republik Österreich 1945 is des Burgnland
wieda zum Bundesland wuan. Bis 1955 is in da sowjetischn Besotzungszone glegn,
bis 1989 woa aun da Ostgrenz da Eisane Vuahaung.

In da wiatschoftlich schwiarign Zeit nochn Easchtn Wödkriag san vü Burgnlandla
in de 1920a Joa in de USA ausgwandat, wos dazua gfiat hod, dass Chicago zua
gresstn Stod vo de Burgnlandla wuan is. Owa duach de wiatschoftlichn
Schwiarigkeitn in da Zeit vom Eisenan Vuahaung is es Burgnland in Östareich
wiatschoftlich zruckgfoin, so dass vü Burgnlandla no heit noch Wean auspendln.
De Effnung vo de Grenzen und de EU-Eaweidarung hom owa neie Meglichkeitn
gschoffn, de wos zu an langsaumen wiatschoftlichn Aufschwung gfiat hom, so dass
a im Burgnland wieda mea Orwatsplätz gibt.

Bei da Voikszöhlung vau 2001 hom 19.400 Menschn in Östareich aungem, dass
Burgnlandkrowodisch redn, davo san 16.200 im Burgnland söwa wohnhoft. Noch
Söbsteinschätzung vo da Voiksgruppm söwa betrogt de Aunzoi owa 40.000. Dazu
kumma no rund 4.700 Burgnlandungarn (Söbsteinschätzung 25.000). 263 hom aungem,
dass Romanes ois Umgaungssproch hom. De wiakliche Zoi vo de Roma liegt
woascheinlich aa vü hecha.

Aufgrund vo da Log am ehemolign Eisanen Vuahaung (Grenz zum Ostblock) is dees
Burgnland tradionö wiatschoftlich untaentwicklt und eahoit si davo nua
laungsaum. 1995 is dees Burgnland komplett zum Ziel-1-Gebiet vo da EU eakleat
wuan und hod seitdem Feadarungen eahoidn. De Feadarungen laufn in ana „Phasing
Out“ Phasn bis 2013 no weida. Dees Burgnland hod si wiatschoftlich inzwischn
soweit eahoit, dass de Feadarung danoch nimma weida geh wiad. Da Noadn steht
wiatschoftlich bessa do, wia da Siidn. Rund 23.000 Burgnlandla pendln zua Orwad
noch Wean.

Kuiturölle duat si vua oim im Summa vui, mit de Seefestspü vo Mörbisch auf da
Seebühne am Neisiedla See, mit de Opernfestspü im St. Margarethener
Remastaabruch, mit de Schlossspü vo Kobersdorf, mit de Burgspü Güssing, mitn
Festivalsumma Jennasdorf oda mitn Eiropa-Symposium Kaiserstaabruch. Duach de vün
Mindaheitn is dees Voiksbrauchdum im Burgnland bsundas vüfötig.

Fia de Jugend wean in Wiesen vo Juni bis Septemba zoireiche Konzerte mit
Wödstars in de Musikrichtungen Rock, Reggae, Alternativ und Jazz duachgfiat, de
wos tausende Jugendliche aus gaunz Österreich undm benochboatn Ausland
zsaumbringan (z. B. s Nova Rock Festival).



https://bar.wikipedia.org/wiki/Boarische_Hozad

Boarische Hozad, aa Grousse Houzad oda Bairische Hochzeit (neiadings aa
Bauernhochzeit), moant de traditionejn Feian und Braich im Zammahang mit da
Eheschliassung bzw. Heirad in boarischn Sprochraum [Tag: Hochzeitsbrauch in
Bayern und Österreich].

De Lodung zua Hozat is vom Hozatsloda duachgfiat worn. Dees Amt vom Hozadsloda
oda Prograda (vo "Prokurator", Vatreta - vom Braitigam) wor a Privileg, wo ma
hod kaffa miassn, genau so wia en Lodstock und en Lodspruch. Da Lodstock wor
Gehstock und Zepter z gleich, symboltrachte mit buntn Bandln vaziat.

Scho uma ochte in da Fruah is da Hozata zua Wiatschoft gfoarn, wo de Hozat
stottgfundn hod. Do isa vom Prograda scho vor da Tia empfanga und mit Musi ins
Gostzimma gfiat worn. A wengal spada hod de Braut kema miassn. Nochm Voiksmund
deswegn, damit da Hozata ned untan Pantoffe kimmt. Da Braitigam hod da Braut ba
da Begriassung en Brautstrauss iwagem. Nacha hod da Progradaa de Hozata und de
Oghearign in an festlich gschmicktn Soi gfiat. Noch und noch san de ondan Gest
dazuakema. Jeda Neiokemmling is mit da Blosmusi "eigspuit" worn. Dafia ham de
Gest fiad Musi an da Tia a Drinkgejd ins Keabal glegt.

S Gstanzlsinga wor a Hehpunkt vo jeda Hozat. Themen worn Rotschläg fias
Brautpoar, Riarseeligkeitn, oba aa beissende Ironie iba de Hozata und de Gäst.

In Bayern und Östareich hoidn oft de Hozads-Ministrantn oda Kinda vom Doaf in
Zug af. Nacha gibts natiale koan Oikohoi sundan a weng Gejd fia de Gschrobbm.

Nachn Kaffeedringa is de Braut gstoin worn. In da Regl ham dees de Buama
(Junggsejn) gmochd, mangmoi aa de oidn Weiwaleit. Da Hozata und da Brautfiara
ham im Soi bleim miassn und si ba Danz und Musi vagnigt. Am Omd, so uma Sechse,
is da Hozata zamma mitn Prograda zan Brautsuacha afbrocha. Wiases gfundn hom,
homs gegn Bezohlung vo da Zech vo de Brautdiab de Braut wieda kriagt. Nacha sans
oi zamma wieda zruck in an Soi zan Omdessn.

Nochm Omdessn san de Gschenk und de Glickwinsch an de Reih kema. Da Prograda hod
an Ehrndrunk vom Brautpoar kredenzd. Nacha is Ehrndanzn ogsogt gwen. De
Reihnfoig wor genau festglegt. Zeascht is da Brautfiara mit da Braut dro kema,
nacha da Hozata mit da Braut, drauf de ganze Vawandschoft usw. Zan Schluss hod
no da Prograda mit da Braut danzt. Damit wor da offiziej Tei vo da Hozat beendd.



https://bar.wikipedia.org/wiki/Boarische_Dialekte_im_Vagleich

Wem'ma de boarischn Dialekte mitanond und mit da houchdeitschn Standardsprouch
vaglaicha mecht, nou mou'ma ins Mittlolter zruckgej zon Mitthouchdeitschn (und
tolwais bis zon Olthouchdeitschn) ols Asgongspunkt. In de zwoa Vaglaichstabölln
stejt olso d Spoltn Mittelhouchdeitsch sprouchgschichtle gseang in Mittlpunkt.
De ondern Spoltn zoing, wej dasse d Lautt in de vejer boarischn
Dialekt-Haptgruppm (wejs aa in da boarischn Wikipedia unterschin wern) und in
Standarddeitschn entwicklt hom.

D Bouchstom und Sunderzaichn in de Dialektspoltn orientiernse o de Regln, wejs
in Artikl Wikipedia: Boarische Umschrift festgholtn han. In de Laut- und de
Baispül-Spoltn is ollas asu gschrim, wejs gsprocha wird (phonetisch), und de
longa Vokale wern dopplt gschrim, das'ma d Lenga guat siat. Um persenliche
Schreibwaisn und Feinheitn ba Ortsdialekte gejts niat (in Gechasoz zo de
Artiklbaitrech). Standarddeitsch und Mittlhouchdeitsch han in da
Standardschreibwais gschrim.

Betont wird nuamol, das Houchdeitsch dou in sprouchwissnschoftlinga Sinn zon
vastej is. Atolt weadsaa in gschichtliche Sprouchstoufan. Es Boarische ghejert
zon Houchdeitschn, es is ower koa Dialekt vo da haintinga deitschn
Standardsprouch.

In da olthouchdeitschn Zeid houts schou kurze und longe Vokale gem. Dej hom ower
mit da Lautumgebung und da Sülmstruktur nix zon tou ghott. In da
mittlhouchdeitschn Zeid (schriftle nougwisn seitn 12. Joarhundert) han d Vokale
in de offna Tonsülm in mejersülbate Werter dent worn, baispülswais mhd. wa-gen
zo boar. Wòòng (stdd. Wagen), e-sel zo boar. Eesl (stdd.Esel), vo-gel zo boar.
Voogl (stdd. Vogel). Aa Werter, wou in Genitiv und in Dativ zwoasülbat gwen han,
han asu dent worn, baispülswais mhd. tac - Gen. tages - Dat. tage zo boar. Doog
(stdd. Tag). In gschlossne Sülm hans ower kurz blim, baispülswais mhd. waz-zer
zo boar. Wosser (stdd. Wasser), mhd. ac-ker zo boar. Ocker (stdd. Acker), mhd.
kas-te zo boar. Kostn (stdd. Kasten). Dej Denunga han bol in gonzn
deitschsprouchinga Raum possiert, ner niat in sidlinga Alemannischn. Es
Boarische hout dej nu besser mitgmocht wej ondere Regionalsprouchn und es
Standarddeitsche.

Dou gejts um oasülbate Werter, dej wou urspringle an kurzn Vokal ghott hom. In
ondere Regionalsprouchn, asgnumma de Nochbarn vo Boarischn, und in da
Standardsprouch is dej Denung niat vawirklicht worn. Fir an Tol vo de boarischn
Dialekte (bsunders in Oltbayern, Owerestareich, Niderestareich, Solzburch) hout
d Oasülberdenung ('standarddeitsch: Einsilbendehnung) ba olle oasülbatn Werter
mit an Vokal + an Fortiskonsonant oder a Konsonantngruppm gwirkt. Olle Werter in
da Tabölln, wou de boarische Oasülberdenung gwirkt hout, han mit an
houchgstölltn Oanser "1" kennzoichnat.

In vül boarische Dialekte han de mittlhouchdeitschn Vokale "ö", "œ", "ü", "iu"
(= longs "ü"), "öü", "üe" zo "è"/"èj"/"èă", "i", "ai", "iă"/"ej" entrundet worn.
Dej Erschainunga find'ma aa in ondere Dialektgruppm in Bayern, Siddritschland,
Estareich (ower niat in Vorarlberg) und in ostmittldeitschn Raum. Ogfongt hout d
Entrundung in 13. Joarhundert in boarischn und in alemannischn Raum, nou
houtsase inn rhainischn Westn in 15. Joarhundert und inn mittldeitschn Ostn in
16. Joarhundert asbroitt. D Werter mit Entrundung han mit an houchgstölltn
Zwoarer "2" kennzoichnat.

In de boarischn Dialekte find'ma mejerer Zwilautt wej in da Standardsprouch. In
da mittlhouchdeitschn Zeid houts d Zwilautt "ie", "uo" und "üe" gem. Dej homse
in da Standardsprouch und oft in de mittldeitschn Dialekte zo de oafochn Lautt
"i", "u" und "ü" entwickelt, in da Fochsprouch: Dej han monophthongiert worn,
und dej drai Vaenderunga hoissn neihouchdeitsche Monophthongierung, dej loutse
seitn 12. Joarhundert schriftle nouwaisn. In de boarischn Dialekte (wej in de
schwebischn, de alemannischn und tolwais in de ostfrenkischn) han dej Zwilautt
blim: "iă", "uă", "iă/üă". Ner in de nordboarischn Dialekte hans zeascht Oalautt
worn, ower noucha wider Zwilautt, ower ondere: "ej", "ou", "ej". Dej hoissn
immer nu "gestürzte" Zwilautt, wal'ma frejers gmoant ghott hout, das dej oafoch
umdrat worn warn.

Wenn as Oalautt Zwoalautt wern, nou hoisst des in da Fochsprouch
Diphthongierung. Des is in da Standardsprouch und in de boarischn Dialekte
possiert, ower ba deane efters. Aa dej loutse seitn 12. Joarhundert nouwaisn. In
de meastn boarischn Dialekte han de mittlhouchdeitschn Longvokale "ī", "ū", "iu"
(a longs "ü") zo "ai", "au", "ai/ui/oi" worn (in de houch- und
hejchst-alemannischn Dialekte hans ower Oalautt blim). D Sprouchwissnschoftler
song neihouchdeitsche Diphthongierung, wenns dej drai Vazwilautunga moana. In de
nordboarischn Dialekte han fost olle mitthouchdeitschn Longvokale zo Zwilautt
worn (wej in an Tol vo de ostfrenkischn Dialekte), und sugor tolwais d
Kurzvokale. Aa vül siidboarische Dialekte hom a enliche Entwicklung mitgmocht,
ower oft mit an ondern Lautergebnis. D Werter mit derer Vazwilautung han mit an
houchgstölltn Draier "3" kennzoichnat. De mittboarischn Dialekte hom vo dou her
wenger Zwilautt, ower wecha eanerer "l"- und "r"-Vokalisierung wider ondere.

Es "a" is in Boarischn vadunklt worn, des hoisst, dass vadumpft (olso waiter
hint in Mundraum assprocha) und ghum (olso mit ara gschlossnern Mundstöllung
asgsprocha) worn is, wej d Sprouchwissnschoftler song. Dej Vadunklung gits in da
deitschn Standardsprouch niat, und aa niat in da westlinga Nochbardialektgruppm,
en Schwebischn. In da ondern Nochbardialektgruppm, en Ostfrenkischn, wird es "a"
wenger vadunklt. Wej stork das es "a" in Boarischn vadunklt worn is, hengt vo de
oanzlna Dialektgechadn o. D Vadunklung gejt vo dunkln "o", iwas offne "ò" bis
zon gschlossna "o". Om wengstn vadunklt han de kurzn in westlinga Oltbayern, de
longa dageng han dunkler, wej iwahapps in estlinga Oltbayern, in Estareich und
in Sidtirol. Schriftle nouwaisn loutse d Vadunklung seitn 12. Joarhundert. D
Werter mit derer Vadunklung han mit an houchgstölltn Vejerer "4" kennzoichnat.

Es "ä" is in Boarischn zo ran hölln "à" gsenkt worn. Aa dou unterscheittsase vo
de Nochbardialektgruppm, en Schwebischn und en Ostfrenkischn, wej aa vo da
deitschn Standardsprouch. Drum gült des ols a boarische Kennlautung. Schriftle
nouwaisn loutsase seitn 13. Joarhundert. Waiters han es mittlhouchdeitsche "ou"
und da Umlaut vo dean, es "öü" in an groussn Tol vo de boarischn Dialekte zo ran
hölln bis mittlhölln "a" worn. Aa ba Len- und Fremdwerter asn Standarddeitschn
han de "a" normalerwais ols hölle bis mittlhölle "a" iwanumma worn. D Werter mit
derer Vadunklung han mit an houchgstölltn Fimfer "5" kennzoichnat.

Des is wait bekonnt fias Boarische. Entwicklt houtsase asn oltn "ei", schriftle
nouwaisn ko'mas seitn 13. Joarhundert. Entwicklt houtsase asu: ei --> ai --> oi
--> oa. Virkuma touts ower niat blouß in Boarischn, sundern aa in an kleanern
Tol vo Schwebischn und vo Alemannischn. In Nordboarischn, Nordmittlboarischn und
in Waldlerischn toltsase in Ploz min "oi". In Nordost-Nordboarischn weadszo ran
"oo", in Ostmittlboarischn zo ran "aa".

In Boarischn gits zwoa vaschine "e"- und "o"-Lautt. Des zo ran ò vadumpfte "a",
wej oumat beschrim, und es o. Aa es "e" gits zwoamol: Oans wou asn
Primärumlaut-"e" und asn entrundetn "ö" entstondn is (a gschlossns "e"), und
oans wou asn germanischn "ë" entstondn is. In Oltbayern iss asu, das des in
Mittlboarischn kurz e und long èè gsprocha wird, in Nordboarischn umkejert kurz
è/ä und long ee. In mittlern Ostn vo Oltbayern is a Gebejt, wou da Effnungsgrod
vo "e" niat vo da Leng ohenkt, sundern vo urolte Lautumgebunga nu as da
olthouchdeitschn Zeid. Es Kollmersche Gsez sogt: Ma ko a offne Lautung in Werter
mit da Endung "-el" oder "-eln" finna (bèèdln), waiters in Werter wou a
Nasalkonsonant, der wou af olthouchdeitsch "-ōn" oder "-ūn" zruckgejt, min
Wortstomm vaschmülzt (fèèng), und zletzt nu ba mennliche und waibliche
Substantiv, dej wou in Olthouchdeitschn in Nominativ d Endung "-o" ghott hom
(Stècka, Hèx). Bol olle ondern Werter wern mit an gschlossna "e" gsprocha
(leesn, Weeder). Nouch de glaichn Regln han aa d Folgelautt vo
olt-/mittlhouchdeitschn "a" vatolt. Ner vadumpfa Lautumgebunga, wou a offas "e"
bewirka, a "a" stirker, nemle zo o (ansunstn wars a ò).

In de meastn mittlboarischn Dialekte und in an Tol vo de nord- und siidboarischn
Dialekte in da Nejchtn vo de mittlboarischn (d "l"-Vokalisierung broittse as) is
es "l" hinter Vokale und vor Konsonantn oder in Aslaut zo "i" vokalisiert worn,
wobai da Vokal aa efters mit vaendert worn is. In de nordboarischn Dialekte is
es "l" oft zo ran "ü"-holtinga Holbvokal worn, wej'ma in da Sprouchwissnschoft
sogt, und aa donn is da Vokal efters mit vaendert worn. In de meastn
siidboarischn Dialekte is es "l" ols Konsonant daholtn blim, und aa d Vokale han
desweng niat vaendert worn. In de druntern Tabölln is d "l"-Entwicklung mit an
houchgstölltn Sechser "6" kennzoichnat.

Wej dass in Oltbayern is: Hinter Vokale und vor Konsonantn oder in Aslaut wird
es "r" haintzatoch in de meastn Dialekte zo "ă" vokalisiert. A konsequente
"r"-Vokalisierung houts vor 70 Jouer ner in de Dialekte in estlinga Oltbayern
(wej waiter in Ostn in Estareich) gem, seitdean iss in Bayern nouch Westn
tolwais bis onn Lech (d Westgrenz vo Boarischn) gwondert. In Sidwestn, wou d
Dialekte siidboarische Ainghaitn hom, is es "r" urspringle niat vokalisiert
worn. Waiter in Nordn one an siidboarischn Ainflus, ner tolwais. In de druntern
Tabölln is d "r"-Entwicklung mit an houchgstölltn Simer "7" kennzoichnat.

Wenn d Konsonanten "p", "t", "k" schwecher assprocha wern und se desweng mejerer
wej "b", "d", "g" ohejern, sprecha d Fochlait vo Konsonantnschwechung. Dej gits
aa ba ondere owerdeitsche und ba mittldeitsche Dialekte, in Boarischn iss ower
niat su stork aspregt. Wejs in de boarischn Dialekte is: In de nordboarischn und
in de mittelboarischn Dialekte wern d Konsonantn "p", "t" und "k" (ner vor
Konsonantn) schwecher asgsprocha, in Onlaut asser in an Tol Fremdwerter ollamol,
ansunstn kommt's afn Sülmtyp o: entweder Longvokal + schwocher Konsonant oder
Kurzvokal + storker Konsonant. "b", "d", "g" und "p", "t", "k" homse aa nu
waiter oglicha, wals olle stimmlous und unbehaucht (ner "k" is in Onlaut vor
Vokale behaucht) assprocha wern. In de druntern Tabölln is dej Entwicklung mit
an houchgstölltn Ochter "8" kennzoichnat.

Waiters wern in Inlaut "b" und "p" hinter longe und dopplte Vokale zon (holwatn)
Raiblaut "w" afgwoicht. In vül nordboarische Dialekte wird aa nu es "g" hinter
longe und dopplte Vokale in Inlaut vor Vokale und in Aslaut zo "ch" (aa "gh"
gschrim) afgwoicht. Spirantisierung hoisst'ma des in da Fochsprouch. In de
druntern Tabölln is d Spirantisierung mit an houchgstölltn Neiner "9"
kennzoichnat.

Weggfolln tejn "ch" in Aslaut und "d" und "t" vor "n" efters. Es "n" follt
hinter Vokale in Aslaut efters wegg, da Vokal wird nou nasaliert. Hengtse a
Vokal hinters "n", nou daschaints wider und da Vokal valejst sei nasale
Assprouch. In de druntern Tabölln is da Asfoll mit an houchgstölltn Zianer "10"
kennzoichnat.

De siidboarischn Dialekte hom d Konsonantnschwechung niat mitgmocht, es "b" wird
sugor efters ols "p" gsprocha, und es "k" is in da Regl affriziert "kch", des
hoisst: a Vaschluslaut + a Raiblaut. Des kumt nu vo da zwoatn (= houchdeitschn)
Lautvaschejbung zwischan 5. undn 9. Joarhundert, wou de woichn Konsonantn b, d,
g hirt worn han zo p, t, k, und de hirtn p, t, k affriziert worn han zo pf, ts,
kch. Es "d" gits ower extra, wal des vo [θ] kummt. Des hout es Olt-Boarische in
Sidn ollas mitgmocht ghott. In de druntern Tabölln is d Affrizierung vo kch mit
an houchgstölltn Ölfer "11" kennzoichnat.

In de meastn mittlboarischn und nordboarischn Dialekte gült es Sülmschnitgsetz.
Des wird aa de Pfalzsche Regl hoissn, noun estareichischn Germanistn Anton
Pfalz, der houts 1913 formuliert. Wos dass assogt: In betonte Sülm is vor an
hirtn oder an gschirftn Konsonant (Fortiskonsonant) ner a kurzer Vokal megle,
und nouch an longa Vokal ner a woicher Konsonant (Leniskonsonant). A Baispül fia
an gsponntn Sülmschnit mit ara Fortis- oder schorfgschnina Sülm is Votter, a
Baispül fia an ungsponntn Sülmschnit mit ara Lenis- oder schwochgschnina Sülm is
Vooder. Woiche und hirte Forma hom olle Vaschluslautt ([b̥] - [p], [d̥] - [t],
[g̊] - [k], Nordboarisch: [ç]/[x] - [g̊]) und olle Raiblautt ([f] - [fː], [s] -
[sː], [ʃ] - [ʃː], [ç]/[x] - [çː]/[xː]).

Ba ran Haffa Werter endertse da Sülmtyp in Plural. Da oasülbate Singular is dent
und da Konsonant is afgwoicht (lenisiert) worn: Driid, Schiif, Soog, Spruuch, da
urspringle zwoasülbate Plural (es -e hint is weggfolln) is kurz blim und da
Konsonant is hirt blim: Dritt, Schiff, Sekk, Sprich.

In da druntern Tabölln stenga ner de wichtinga Phoneme, dej wou in praktisch
olle Dialekte fiakumma. Wal Boarisch weder a standardisierte, nu a oahaitliche
Sprouch is, toltse a jeders in a por Lautt af. Vo deane han de haptsechlinga
afgnumma worn. Waiters kamadn je noun Dialekt nu Phoneme dazou. Ogem wern jewals
es Phonem (in Schregstrich), nou da Laut in da IPA-Schreibwais und in da
Wikipedia-Boarischn Umschrift, und de mittlhouchdeitschn Lautt. Mejerer und
Gnauers findts in da groussn Vaglaichs-Tabölln. De houchgstölltn Ziffern
entsprecha de drowern Beschreibunga.

Wem'ma de Sprouchwissnschoftler eanere Forschungsergebniss zommafosst, nou ko'ma
quase es Boarische lautmasse bis ins Indoeiropäische (in da deitschn
Sprouchwissnschoft aa Indogermanisch ghoissn) zruck vafolng. Wej dasse d Vokale
vaendert hom, is nouch gwisse Regln ogloffa.

De druntere Tabölln ols a iwasicht zoigt, wej dasse de Vokale in Groussn und
Gonzn entwicklt hom. Olle Oanzlhaitn und Feinheitn han ower niat ogem, und aa
niat d Zwilautt und onders, wosse as de Konsonantn-Vokalisierunga (vo "l", "r"
und "n") dagem hout. Gnauers und mejerer zo de sprouchliche Entwicklunga findts
in Gsatzl zo deane. In Mittlpunkt stejt d Entwicklungslinie zon Boarischn hi, es
Rundumadum wird ower aa afzoigt. Baispül fia de oanzlna Dialektgruppm findts in
de zwoa groussn Tabölln waiter drunt. D Lautt han in Groussn und Gonzn
normalschriftle gschrim. Da Longstrich (Makron) - baispülswais "ā" - stejt fia
longe Vokale. "ǝ" is da olte Schwa-Laut, "ë" is a offnerer "e"-Laut (germanischs
"e"), dageng is "e" a gschlossnerer (Primär-Umlaut). D Zwilautt "ei" und "eu"
stenga fia "e-i" und "e-u". Firs Boarische wird d Wikipedia-Boarische Umschrift
hergnumma. D Hümmlsrichtunga moana en gonzn boarischn Sprouchraum. De larn Zölln
song as, dasse dou nix mejer (grouß) vaendert hout.

Intressant is aa, das da mittlhouchdeitsche Lautstond om bestn in de
hejchst-alemannischn Dialekte daholtn blim is, wous weder de neihouchdeitsche
Diphthongierung (ī --> ai, ū --> au, ǖ --> oi), nu de neihouchdeitsche
Monophthongierung (ie --> ī, uo --> ū, üe --> ǖ), nu d Entrundung (ö --> e, ü
--> i), nu d Vokaldenung git. In Boarischn (nu mejerer vazwilautet, aa
entrundet, nix vaoalautet, u. o.) und in Standarddeitschn (oanstols vazwilautet,
onderntols vaoalautet) houtse seit durtmols mejerer tou.

Wem'ma de Sprouchwissnschoftler eanere Forschungsergebniss zommafosst, nou ko'ma
quase es Boarische lautmasse bis ins Indoeuropäische (in da deitschn
Sprouchwissnschoft aa Indogermanisch ghoissn) zruck vafolng. Wej dasse d
Konsonantn vaendert hom, is nouch gwisse Regln ogloffa. vo Indoeiropäischn zon
Germanischn kumt'ma durch de easchte - de germanische - Lautvaschejbung. Dej
hout vor iwa 3.000 Jouer ogfongt ghott und houtse iwa a por Joarhundert hizung.
De zwoate - de houchdeitsche - Lautvaschejbung vo 5. bis 9. Joarhundert
unterscheitt es Olt-Boarische und iwahapps es Olthouchdeitsche vo Niderdeitschn
und iwahapps vo Germanischn. De durtmolinga Regionalsprouchn hom ower d
Enderunga niat olle glaich stork mitgmocht, sundern de owerdeitschn mejerer, de
mittldeitschn wenger. Vo de owerdeitschn es Houch- und Hejchst-Alemannische und
es Siidboarische om meastn. Spejter houtse nu mejerer vaendert. Konsonantnmasse
vo Olthouchdeitschn zon Mittlhouchdeitschn und nou zon Neihouchdeitschn wenger.
Und aa in Siidboarischn houtse dou nemmer vül vaendert. Es Nord- und es
Mittlboarische hom ower de binnahouchdeitsche Konsonantnschwechung tolwais
mitgmocht, und bsunders es Mittboarische houtse nu waiter fia sich vaendert.

De druntere Tabölln ols a iwasicht zoigt, wejse de Konsonantn in Groussn und
Gonzn entwicklt hom, olle Oanzlhaitn und Feinheitn han ower niat ogem. Gnauers
zo de sprouchliche Entwicklunga findts in Gsatzl zo deane. Baispül fia de
oanzlna Dialektgruppm finnts in da groussn Tabölln waiter drunt. D Kirzl ba de
endgültinga Lautforma stenga fia de boarischn Dialektgruppm Nordboarisch (NB),
Mittlboarisch (MB), Siidboarisch (SB) und Gsomtboarisch (B). Zon Vaglaicha is
Standarddeitsch (STD) aa ogem. D Lautt han in ara grob-phonetischn Schreibwais
nidergschrim (χ = "ch", ʃ = "sch", z = stimmhafts "s"), ower niat direkt af IPA,
wal um d Lautfeinheitn gejts ja niat. Su wejs holt gern d Sprouchwissnschoftler
in eanere Tabölln schreim. In da Baispülspoltn han fia a jede Entwicklung oa
oder zwoa Baispül mit an tippischn Entwicklungswech gnennt. Okirzt han: i. =
Indoeiropäisch, g. = Germanisch, ahd. = Olthouchdeitsch, oltb. = Olt-Boarisch,
b. = es haintiche Boarisch.

Bsunderhaitn gitts ba de Laut p und tsch. Dou wird aa iwahapps zoigt, das schou
ollawal Werter afgnumma und büldt worn han.

D Kirzl: (N)/(S)/(O)/(W) = in an Tol vo Sprouchgebejt, Hümmlsrichtunga innerholb
vo Dialekthaptgruppm-Sprouchgebejt (wald.) = waldlerisch, des is
(Nord-)Mittlboarisch in Boarischn/Owerpfölzer/Bejmerwold



