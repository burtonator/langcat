https://ur.wikipedia.org/wiki/%D8%B3%DB%8C%D8%AF_%D9%85%D8%B1%D8%AA%D8%B6%DB%8C_%D8%AD%D8%B3%DB%8C%D9%86

آپ کے والد کا نام مولانا سید سردار حسین نقوی المعروف بہ سید قاسم آغا (م: ۱۹۴۷ ء
مطابق ۱۳۶۶ھ )تھا۔ مولانا مرحوم کے جدِ بزرگوار مولانا سید اعجاز حسین صاحب ؒ فاضل،
عالم اور عابد شخص تھے ان کے والد جناب میر عبد اللہ صاحب تحّیر بارودخانہ گنج میں
صاحب مکانات تھے جنگِ آزادی (۱۸۵۷ء مطابق ۷۴۔۱۲۷۳ہجری) میں زوال آیا اور سب کچھ لٹ
گیا۔ آپ کے والد فارسی کے فاضل اور نواب منش بزرگ تھے۔ ان کی تمنا تھی کہ اجداد کی
طرح مولانا مرحوم کو بھی علم دین کی تعلیم دیں۔ انھوں نے اگست ۱۹۴۷ ء میں سادات
بارہہ کے مشہور علمی خاندان کے فقیہ و محدث علامہ سید زاہد حسین بارھوی ؒ (۶ ذی
قعدہ ۱۳۱۱ ھ بمطابق ۲۲ مئی ۱۸۹۳ ۔ یکم جمادی الاولیٰ ۱۳۹۴ ھ بمطابق ۲۴ مئی ۱۹۷۴ ء)
کی بڑی صاحبزادی صاحب نفوس قدسیہ سیدہ عابد خاتون ؒ سے شادی کی۔

آپ نے ابتدائی تعلیم مدرسہ عابدیہ کٹرہ ابو تراب خان، لکھنؤ میں حاصل کی۔ ۵ جون
۱۹۳۳ء مطابق صفر المظفر ۱۳۵۲ھ کو سلطان المدارس لکھنؤ میں داخلہ لیا۔ چودہ سال تک
علوم آل محمد ؑ حاصل کرکے اسی مدرسے سے صدرالافاضل، اور اسی کے ساتھ سلطان المدارس
کے ہم پلہ مدرسے، مدرسۂ ناظمیہ سے ممتاز الافاضل کی سند حاصل کی۔ یہ دونوں اسناد اس
عہد میں حوزۂ علمیۂ لکھنؤ کی اعلیٰ ترین اسناد تھیں جو حوزۂ علمیہ نجف میں اجازۂ
اجتہاد کے ہم پلہ شمار ہوتی تھیں۔ یوں مولانا مرحوم اپنے دروس اور تحقیقی کاموں کے
نتیجہ میں کم سنی میں کلام، فلسفہ، منطق، ادب، فقہ، حدیث اور تفسیر کے میدانوں میں
اجتہاد کی منزلوں تک پہنچے۔ فاضل لکھنوی ؒ نے چودہ پندرہ سال کی عمر میں ادب اور
مذہب کے میدانوں میں برابر سے لکھنا شروع کیا ۔ ان کی تحریروں کو شروع ہی سے علماء،
ناقدین، ادباء، شعراء، محققین اور اساتذہ کی طرف سے تحسین و آفرین اور عام قارئین
کی طرف سے مقبولیت کی سند ملی۔ تقریبا پندرہ سولہ برس کی عمر میں انھوں نے فقہ کی
اہم کتاب "ریاض المسائل" پر اجتہادی حاشیہ اور اصول فقہ کی مستند کتاب "معالم
الاصول" کا ترجمہ اور مفصل شرح لکھی۔ ان دونوں کتابوں نے فقہی دنیا میں ان کی علمی
لیاقت کا سکہ بٹھادیا ان دونوں کتابوں کو ان کے اساتذہ نے قدر کی نگاہ سے دیکھا۔
فقہ و اصول کے میدانوں میں ان کے اجتہاد کی قوت کو سراہا اور ان کو "صدر الا فاضل"
کے لقب سے نوازا۔ یوں دیکھتے ہی دیکھتے وہ مولوی مرتضی حسین سے "آیت اللہ صدر
الافاضل" بن کر علمی میدانوں میں عظمت کا مینار بن گئے۔ اس کے باوجود انھوں نے عجز
و انکسار کے سبب خود کو فاضل لکھنوی اور مولوی مرتضیٰ حسین ہی کہلوانا پسند کیا۔ وہ
بہ یک وقت ادیب نقاد، مورخ، مفسر، محدث، فقیہ، اصولی، متکلم، محقق اور مفکر تھے۔ وہ
علمی اور تحقیقی کاموں کے ساتھ سیاسی، رفاہی اور اجتماعی معاملات میں بھی سرگرم عمل
رہتے تھے۔ مختلف ملکوں کے صف اول کے علماء ان کو عزت کی نگا ہ سے دیکھتے تھے۔اس
علمی عظمت و شہرت کے ساتھ فاضل لکھنوی ؒ علم و عمل کا پیکر تھے۔ وہ اخلاق مصطفیٰؒ
کا نمو نہ کامل تھے، لکھنؤ کی تہذیب کے علمبردار تھے۔ سادہ لباس پہنتے تھے، سادہ
غذا کھاتے تھے۔ لوگوں کے ساتھ بڑی سادگی سے ملتے تھے۔ ان میں عجزو انکسار کوٹ کوٹ
کر بھرا ہوا تھا۔

ان کا ایک چھوٹا سا گھر تھا۔ ایک ہی کمرہ میں ان کا کتابخانہ تھا۔ اسی کمرہ میں
فاضل لکھنوی ؒ اپنی کتابوں میں گھرے بیٹھے رہتے تھے۔ وہی کمرہ ملاقات کا کمرہ تھا۔
فاضلؔ لکھنوی کتابوں کے ڈھیر کے درمیان بیٹھے ہوتے۔ ملاقاتی ارد گرد بیٹھے اپنے
مسائل بیان کرتے۔ مولانا مطالعہ بھی کرتے رہتے تھے، اسی درمیان لوگوں کو بھی غور سے
سنتے تھے، ان کے جوابات بھی دیتے تھے، ان کی ضرورتوں کو بھی پورا کرتے تھے، خاطر
مدارات بھی کرتے رہتے تھے۔ اسی کمرہ میں شام کو تین چار گھنٹے شاگرد پڑھنے آتے تھے۔
عربی ادب میں ما قبل اسلام کا ادب، عہد قرآنی کا ادب اور جدید عربی ادب، فارسی ادب
میں حافظ و سعدی، خاقانی اور خیام، اردو ادب میں میر امن، انیس، دبیر، غالب، تفسیر
قرآ ن، حدیث نبویؐ، فقہ و اصول، کلام و فلسفہ، ہیئت و نجوم، تاریخ و سیاست سبھی
موضوعات پر مختلف سطح کے شاگرد درس لینے آتے تھے، خاص طور سے ایم اے اور پی ایچ ڈی
کے طالب علم مولانا سے تحقیقی امور پر ہدایات لیتے تھے، مولانا ہر سطح کے شاگردوں
کو اس طرح پڑھاتے اور راہنمائی فرماتے تھے کہ سبھی مطمئن ہوکر جاتے تھے۔ آپ کے
انتقال کے بعد، آپ کے بڑے بیٹے اور علمی وارث، علامہ آیت اللہ سید حسین مرتضی نقوی
صاحب نے، مرحوم کی وصیت کے مطابق ان کے کتابخانہ کو ایک عمومی، تحقیقاتی کتابخانہ
کی صورت میں قائم رکھا۔ جس سے آج بھی کراچی میں اہل علم و مطالعہ استفادہ کرتے ہیں۔
اس کتابخانہ میں اس وقت تقریبا ۵۰ ہزار کتابیں موجودہیں، جس میں نہایت اہم اور نادر
کتابیں اور قلمی نسخے شامل ہیں۔

علالت کے باوجود جنوری ۱۹۸۷ ء مطابق ۱۴۰۷ھ کے اوائل میں مولانا سید کلب عابد مرحوم
(م: ۱۹۸۶ء مطابق ۱۴۰۷ھ) کے چہلم کے سلسلے میں لکھنؤ تشریف لے گئے، وہاں طبیعت زیادہ
ناساز ہوگئی۔ اسی وجہ سے ۲۹ جنوری ۱۹۸۷ء مطابق ۱۴۰۷ھ کو وطن واپس آگئے اور مسلسل
بیمار رہنے لگے۔ جولائی ۱۹۸۶ء میں آپ زیادہ بیمار ہوئے اور ہسپتال میں داخل تھے۔
راقم الحروف "برصغیر کے امامیہ مصنفیں کی مطبوعہ تصانیف و تراجم" پرکا م کررہاتھا۔
ملک فیض بخش صاحب کے ہمراہ کی عیادت کیلئے ہسپتال گیا۔ وہان مولانا مرحوم کے شاگرد
مولانا طالب حسین صاحب کرپالوی شہید(م: ۱۹۹۷ ء) بھی تشریف فرماتھے۔ مولانا مرحوم
مجھ سے پوچھنے لگے : آجکل کیاکررہے ہیں؟ میں نے موضوع کاذکر کیا۔ بہت خوش ہوئے۔
احقر کے متعلق حسن ظن رکھتے ہوئے فرمایا: انتہائی مشکل کام ہے مگر آپ جیسا شخص اس
کام کو کرسکتاہے ۔ نیز فرمایا: میں آج شام تک ہسپتال سے فارغ ہورہاہوں۔ آپ کل سے
میرے کتب خانے میں آئے۔ لیکن میرے یہ کہنے پر بھی حضور آپ چند دن آرام فرمائیں اس
کے بعد حاضر ہوجاؤنگا۔ آپ نے فرمایا: نہیں۔ طبعیت ٹھیک ہے۔ لہذا تعمیل حکم کے مطابق
میں اگلے دن شریعت کدہ پرحاضر ہوا۔ دیرتک کتابوں کے بارے میں معلومات فراہم کرتے
رہے۔ میں نے کوئی چھ دن اس لائبریری میں کام کیا۔ جس کو آپ نے کتابخانہ مرتضوی سے
موسوم فرمایا تھا۔ انتہائی نادرونایاب کتابیں دیکھیں۔ مفتی محمد عباس مرحوم کی
سوانح اور تجلیات محمد ہادی عزیز پہلی بار اسی کتب خانے میں دیکھنے کوملیں۔ صورت
حال یہ تھی کہ مولانا آرام کی غرض سے اندر تشریف لے جاتے لیکن آدھے گھنٹے کے بعد
تشریف لاتے۔ اگر مجھے اس سلسلے میں کوئی مشکل پیش آتی تو اسے حل فرماتے۔ لائبریری
میں قیام کے وقت آپ نے میرا ہرممکن خیال رکھا۔ ہر اعتبار سے میری اعانت کی۔ مگر آ پ
کی علالت روزبروز بڑھتی رہی۔ آخر کار ۲۷ ذی الحجہ ۱۴۰۷ ھ ۲۳ اگست ۱۹۸۷ء کو
میوہسپتال لاہور میں راہی اجل ہوگئے۔ خداوند متعال مرحوم کو غریق رحمت فرمائے۔
مولانا مرحوم کی رحلت کی خبر ریڈیو پاکستان اور پاکستان ٹیلی ویژن سے خبریں روک کر
نشر کی گئی۔ اس خبر نے پورے ملک کو سوگوارکردیا۔ صدرپاکستان نے مولانا مرحوم کی
رحلت کو قومی سانحہ قراردیتے ہوئے پسماندگان کوتسلیتی پیغام ارسال کیا۔ ایران و
عراق ولبنان وہندوستان وغیرہ سے علمی اورسیاسی شخصیتوں کے تعزیتی ٹیلیفون اورپیغام
آنا شروع ہوگئے گھر پر سوگواروں کاہجوم ہوگیا۔ مغلپورہ میں لاکھوں سوگوارمرحوم کے
مکان پر جمع ہوگئے۔ مولانا مرحوم کے فرزند اکبر مولانا سید حسین مرتضیٰ مدظلہ نے
مولانا سید صفدر حسین نجفی کی زیرنگرانی تجہیز وتکفین کا فریضہ انجام دیا۔ جب جنازہ
آخری دیدار کیلئے رکھا گیا تو ملک بھر سے آئے ہوئے علماء، اساتذہ، ادباء، شعراء،
سیاسی اور سماجی رہنماؤں، کارکنوں اورحکومتی وفودکے ساتھ لاکھوں چاہنے والوں نے
آنسوؤں اور سسکیوں کے ساتھ اپنے دور کی عظیم علمی، سماجی اورسیاسی شخصیت کو خداحافظ
کہا۔ مجمع کا یہ عالم تھا کہ گھر سے جنازہ گاہ تک آدھ میل کا فاصلہ ۲ گھنٹے میں طے
کیاگیا۔ اسی دن شام کو مغلپورہ تھانہ کی گراؤنڈ فلور میں نماز جنازہ اداکی گئی۔
مولانا کی محبوبیت کا یہ عالم تھاکہ دومرتبہ نمازجنازہ اداہوئی۔ پہلی نماز جنازہ
مولانا مرزا یوسف حسین لکھنوی کی اقتدار میں شیعہ طریقہ پرپڑھی گئی۔ اس میں شیعہ
سنی علماء نے شرکت کی۔ اس کے بعد مولانا قاضی ولی الرحمن صاحب کی اقتدار میں سنی
طریقہ پر نماز جنازہ انجام پائی۔ اس میں بھی شیعہ سنی علماء نے مل کر نمازہ جنازہ
پڑھی۔ نماز جنازہ کے بعد جنازہ شاہ کمال کے قبرستان کی طرف روانہ ہوا۔ جنازہ گاہ سے
قبرستان کافاصلہ تقریباً ایک میل تھا جو ہجوم کے سبب تین گھنٹوں میں طے پایا۔ یوں
علم وادب کے پیکر، تہذیب و ثقافت کے امین اور ہدایت و فقاہت کے مینار کو لاکھوں
عقیدتمندوں نے اپنے ہاتھوں بارگاہ ربوبیت میں نذر کرتے ہوئے سپرد لحد کردیا۔ تلقین
کے فرائض بھی مولانا سید حسین مرتضیٰ مدظلہ نے اداکئے۔ مشایعت، نماز جنازہ اور
تدفین میں شرکت کرنے والوں میں شیعہ سنی علماء ادیب، شاعر، محقق، مصنف، صحافی،
خبرنگار، سیاسی، قومی اورسماجی رہنما، حکومتی نمائندے شامل تھے۔ یہ سب کے سب تدفین
اور فاتحہ خوانی کے بعد آنسو بہاتے ہوئے رخصت ہوگئے۔ ملک اور بیرون ملک کے اخباروں،
ریڈیو، اور ٹی وی نے مولانا کی رحلت وتدفین کی خبر اورمرحوم کی زندگی اور خدمات پر
تبصرے نشر کئے۔



https://ur.wikipedia.org/wiki/%DB%8C%D9%88%D9%85_%D8%A7%D9%84%D8%B9%D8%A7%D9%84%D9%85

یوم العالم بائبل کے مطابق سالوں کا وہ شمار ہے جو بائبل کی پہلی کتاب یعنی کتاب
پیدائش میں موجود دنیاء کے پہلے بزرگوں کی مدت حیات سے استخراج کیا گیا ہے ۔

عبرانی تقویم کے مطابق تخلیق کائنات کو یوم العالم کا پہلا سال شمار کیا جاتا ہے۔
اب تک جس قدر سال تخلیق کائنات سے گزر چکے ہیں، اُنہیں یوم العالم کے سال شمار کیا
جاتا ہے۔ یہ ترجمہ دراصل لاطینی زبان کے لفظ Anno Mundi سے کیا گیا ہے۔ Anno Mundi
دو لاطینی الفاظ کا مجموعہ ہے یعنی Anno اور Mundi کا۔ لاطینی میں سال کو Anno سال
کو اور Mundi دنیاء کو کہتے ہیں ۔ اِسی لیے اِن دونوں الفاظ کا مجموعہ Anno Mundi
ہوا جس کے معنی ہیں: " دنیاء کے سال میں" اور عبرانی تورات کی رُو سے اِس کے معنی
ہوں گے : " تخلیق کائنات کے بعد(بعد از تخلیقِ دنیاء)"۔

تورات کے عبرانی نسخہ کے مطابق یوم العالم کا مبداء صفر بروز پیر 7 اکتوبر 3761 قبل
مسیح کو پڑتا ہے جس سے عبرانی تقویم کا آغاز ہوا ہے۔مگر یہ بات کسی حد تک درست بھی
ثابت نہیں ہوتی کیونکہ کائناتِ ارضی کئی لاکھ سال پیشتر وجود میں آئی اور اب تک
دریافت ہونے والی انسانی تہذیبوں کے آثار قریباً دس لاکھ سال قبل مسیح کے قریب قریب
ملے ہیں جس سے عبرانی تقویم میں غلطی معلوم ہوتی ہے اور یہ بات صاف ہوجاتی ہے کہ
عبرانی تورات میں مذکورہ بزرگوں کی یا تو مدت حیات میں کہیں فرق آیا ہے یا پھر اِن
بزرگوں کے تعین میں کئی نسلیں چھوٹ گئی ہیں کیونکہ محض حضرت آدم علیہ السلام سے سام
بن نوح علیہ السلام تک گیارہ پشتوں میں صرف 1558 سال بنتے ہیں جو صریحاً غلطی معلوم
ہوتی ہے ۔

قبل از مسیح عبرانی تقویم میں سالوں کے خلل و گمشدگی کا اِمکان ثبوت کے ساتھ واضح
ہے کیونکہ تالمود کے بابلی نسخہ کے مطابق ہیکل سلیمانی کا انہدام یوم العالم کے
3338 ویں سال یعنی 423 قبل مسیح میں ہوا جبکہ یہودی مورخ فلا ویس یو سیفس بھی اِسے
یوم العالم کے 3338 ویں سال کا واقعہ قرار دیتا ہے جو عبرانی تقویم کے عین مطابق
423 قبل مسیح ہونا چاہئیے مگر یہ درست قرار نہیں پاتا حالانکہ موجودہ محققین و
مورخین اِسے 587 قبل مسیح یعنی عبرانی تقویم کے 3174 ویں سالِ یوم العالم کا واقعہ
قرار دیتے ہیں۔ اِن دونوں روایات میں تقریباً 164 سال کا فرق پڑتا ہے۔اِس سے صاف
معلوم ہوتا ہے کہ تورات کی کتب خمسہ میں سالوں کا شمار کہیں نا کہیں غلطی کا شکار
ہوا ہے ۔

اِس نسب میں پہلی غلطی اِس طرح واقع ہوئی ہے کہ حضرت آدم کی وفات یوم العالم کے 930
ویں سال میں ہوئی جبکہ حضرت آدم کی آئندہ 9 پشتوں کے بزرگ پیدا ہوچکے تھے یعنی حنوک
بن یارد تک کے بزرگ ۔ حضرت آدم کی طوالت عمری تو مشہور ہے مگر غلطی کا اِمکان یہاں
پر ثابت ہوتا ہے کہ جب لامخ بن متوشلح یوم العالم کے 874 ویں سال فوت ہوئے اور حضرت
آدم 874 سال کی عمر میں ابھی بقیدِ حیات ہوں۔ یہ بات بھی باعث حیران کن ہے کہ حضرت
آدم کی وفات یوم العالم کے 930 ویں سال ہوئی اور بعد ازاں حنوک بن یارد کی وفات 987
ویں یوم العالم میں ہوتی ہے اور ابھی نسب کے درمیان میں 6 بزرگ بقید حیات بھی ہیں،
سو یہی غلطی نسب نامہ میں ضعف کو تقویت دیتی ہے۔ معلوم یہی ہوتا ہے کہ یا تو درمیان
سے بزرگوں کی ترتیب میں کچھ بزرگ موجود نہیں ہیں اور یا پھر سالوں کے غلط اندراج نے
سب معاملہ بگاڑ دیا ہے۔

تورات کے عبرانی نسخہ کی کتاب پیدائش کے مطابق تخلیق آدم علیہ السلام سے طوفان نوح
تک صرف 1656 سال شمار میں آتے ہیں ، حالانکہ یہ بات قابل اعتبار نہیں کیونکہ یہ
ہونہیں سکتا کہ طوفان نوح جو یوم العالم کے 1656 ویں سال میں وقوع پزیر ہوا ، اُس
سال میں حضرت نوح کے دادا متوشلح زندہ ہوں اور حضرت نوح کے والد لامخ یوم العالم کے
1651 ویں سال میں 777 سال کی عمر میں فوت ہوچکے تھے ۔ یہاں اِس بات کا قوی اِمکان
ہے کہ یا تو اِن بزرگوں کی مدت حیات میں تعین درست نہیں یا پھر درمیان میں سالوں کا
تفاوت ہے۔

تورات کے بزرگوں کے نسب میں اگر ناموں کی ترتیب درست ہے تو پھر یقیناً یہ حقیقت
تسلیم کرنا ہوگی کہ کہیں نا کہیں تو تحریفی سبب اِن اغلاط کا باعث بنا ہے کیونکہ یہ
ہرگز ممکن نہیں ہوسکتا کہ ایک بزرگ کی مدت حیات میں اُس کی نسل کے آئندہ 8 یا 9
بزرگ بقید حیات ہوں۔ اب جیسے کہ یہ حقیقت درست نہیں ہوسکتی کہ حضرت نوح علیہ السلام
حضرت ابراہیم علیہ السلام کی ولادت کے وقت بقیدِ حیات ہوں۔ اگر جدول زیریں کو غور
سے ملاحظہ کیا جائے تو معلوم ہوگا کہ حضرت ابراہیم علیہ السلام یوم العالم کے 1948
ویں سال میں پیدا ہوئے ۔ ساتھ ساتھ عبرانی تورات سے یہ حقیقت بھی باعثِ حیران کن
معلوم ہوتی ہے کہ حضرت نوح علیہ السلام اُس زمانہ میں بقیدِ حیات تھے اور اُن کے
فرزند سام بن نوح بھی زندہ تھے۔ حضرت نوح علیہ السلام حضرت ابراہیم علیہ السلام کی
ولادت کے 58 سال بعد یوم العالم کے 2006 ویں سال میں فوت ہوئے ۔ عبرانی تقویم کے
مطابق حضرت ابراہیم علیہ السلام کی ولادت 1813 قبل مسیح میں ہوئی تو پھر حضرت نوح
علیہ السلام کی وفات 1755 قبل مسیح میں پڑتی ہے ۔ یہ صریحاً غلط معلوم ہوتا ہے
کیونکہ حضرت ابراہیم تو حضرت نوح کی دسویں پشت میں آتے ہیں ۔ اور یہ ممکن نہیں
ہوسکتا کہ دس پشتوں میں موجود کثیر بزرگ بقیدِ حیات بھی ہوں اور بڑھ کر کہ خود حضرت
نوح علیہ السلام خود بھی حیات ہوں۔

اِس طرح تو طوفان نوح اور ولادت حضرت ابراہیم علیہ السلام میں صرف 292 سال کا فرق
معلوم ہوتا ہے جبکہ طوفان نوح کے بعد 8 بزرگوں کی پیدائش ہوتی ہے، اور اگر اوسطاً
سب بزرگوں کے بیٹوں کی پیدائش کے وقت عمر 30 سے 40 سال بھی فرض کر لی جائے تو 240
سے 280 سال ممکن ہوتے ہیں مگر تورات کے بزرگوں کی طوالت عمری کے سبب یہ مفروضہ بھی
غلط قرار پاتا ہے کیونکہ حضرت نوح علیہ السلام کے بعد 9 مزید بزرگ آئندہ نسب نامہ
میں پائے جاتے ہیں اور سب کی طوالت عمری خود تورات کی کتاب پیدائش سے ثابت بھی ہے۔
اِس لیے یہ 292 سال والا تفاوت غلط ثابت ہوتا ہے۔

یوم العالم یعنی تخلیق کائنات سے متعلق جس قدر مفروضے اُس کے قدیم ہونے کے ہوں، وہ
5598 قبل مسیح سے قبل تقویمی اعتبار سے نہیں پائے جاتے جبکہ زمین کے ارضیاتی مطالعے
و جائزہ سے زمین اور چاند کی عمر 4.543 ارب سال ہے۔ تورات کے عبرانی نسخہ کے مطابق
صرف تخلیق کائنات کا سال 3761 قبل مسیح قرار پاتا ہے جو کسی بھی لحاظ سے درست ثابت
نہیں ہوتا۔



https://ur.wikipedia.org/wiki/%D9%85%DB%8C%DA%88%DB%8C%D8%A7%D9%88%DB%8C%DA%A9%DB%8C

میڈیاویکی (انگریزی: MediaWiki) ایک سافٹ ویئر کا نام ہے جس کی مدد سے ویکی ویب
سائٹ چلائی جاتی ہیں۔ ویکی سائٹ ویکیمیڈیا فاؤنڈیشن کے اکثر منصوبوں میں زیر
استعمال ہیں، اس کے علاوہ اور بھی بہت سی ویب سائٹ ہیں جو اس سافٹ ویئر کو استعمال
کر رہی ہیں۔ درحقیقت میڈیاویکی کو ویکیپیڈیا کی ضرورتوں کی تکمیل کے پیش نظر ترقی
دی گئی تھی۔ میڈیاویکی پی ایچ پی زبان میں تحریر شدہ ہے، اور گنو اجازت نامے کے تحت
افادۂ عام کے لیے مفت دستیاب اور آزاد مصدر ہے۔

میڈیاویکی کا موجودہ پروگرام دانیال کروکر (Lee Daniel Crocker) نے اصلاً ویکیپیڈیا
کے لیے تحریر کیا تھا۔ جنوری 2001ء میں جب ویکیپیڈیا کا آغاز ہوا تو اس وقت پرل
زبان میں تحریر شدہ ایک چھوٹا ویکی تلاش انجن UserModWiki ویکیپیڈیا کے زیر استعمال
تھا۔ اس پروگرام میں ویکیپیڈیا کے تمام صفحات متنی فائلوں (text files) میں جمع
ہوتے تھے، لیکن جلد ہی اس پروگرام کی محدودیت سامنے آگئی۔ 2001ء کے وسط میں میگنس
مانسکے (Magnus Manske) نے ویکیپیڈیا کے لیے خصوصی طور نئے سافٹ ویئر کی طرح ڈالی
جو UserModWiki کی جگہ لے سکے۔ یہ سافٹ ویئر پی ایچ پی میں لکھا گیا تھا اور اپنی
تمام معلومات مائی ایس کیو ایل ڈیٹابیس میں اکٹھا کرتا تھا۔ جنوری 2002ء میں
انگریزی ویکیپیڈیا کو اس سافٹ ویئر پر منتقل کیا گیا، اور اس وقت تمام موجود
ویکیپیڈیاؤں پر بھی اسے لاگو کردیا گیا۔

اس کا لوگو ایرک مولر نے ایک پھول کی تصویر کو سامنے رکھ کر تیار کیا، یہ لوگو
دراصل 2003ء کے موسم گرما میں منعقد ہونے والے عالمی مقابلہ میں ویکیپیڈیا کے نئے
لوگو کے طور پر پیش کرنے لیے بنایا گیا تھا۔ اس لوگو کو مقابلہ میں تیسرا مقام حاصل
ہوا، چنانچہ اسے میڈیاویکی کے لوگو کے لیے منتخب کیا گیا، اور دوسرا مقام حاصل کرنے
والے لوگو کو ویکیمیڈیا کے لیے جبکہ پہلا مقام حاصل کرنے والے لوگو کو ویکیپیڈیا کے
لیے منتخب کیا گیا۔

سورج مکھی کے پھول کے دونوں جانب مربع کی شکل میں موجود قوسین میڈیا ویکی کی اس نحو
کے جانب اشارہ کرتے ہیں جو درون ویکی یعنی ویکی کے دیگر صفحات کے روابط کے اظہار کے
لیے اختیار کیا گیا ہے۔



https://ur.wikipedia.org/wiki/%D8%B9%DB%8C%D8%AF_%D8%A7%D9%84%D9%81%D8%B7%D8%B1

عید الفطر ایک اہم مذہبی تہوار ہے جسے پوری دنیا میں بسنے والے مسلمان رمضان
المبارک کا مہینہ ختم ہونے پر مناتے ہیں۔ عید کے دن مسلمانوں کو روزہ رکھنے سے منع
کیا گیا ہے۔ مسلمان رمضان کے 29 یا 30 روزے رکھنے کے بعد یکم شوال کو عید مناتے
ہیں۔ کسی بھی قمری ہجری مہینے کا آغاز مقامی مذہبی رہنماؤں کے چاند نظر آجانے کے
فیصلے سے ہوتا ہے۔ یہی وجہ ہے کہ دنیا کے مختلف ممالک میں عید مختلف دنوں میں منائی
جاتی ہے۔ اس کے برعکس کچھ ممالک ایسے ہیں جو سعودی عرب کی پیروی کرتے ہیں۔ عید
الفطر کے دن نماز عید (دو رکعت چھ تکبیروں)کے ساتھ پڑھی جاتی ہے، جسے جامع مسجد یا
کسی کھلے میدان یعنی عیدگاہ میں ادا کیا جاتا ہے۔ اس میں چھ زائد تکبیریں ہوتی ہیں
(جن میں سے تین پہلی رکعت کے شروع میں ہوتے ہی اور بقیہ تین دوسری رکعت کے رکوع میں
جانے سے پہلے ادا کی جاتی ہیں)۔ مسلمان کا اعتقاد ہے کہ اسلام میں انھیں حکم دیا
گیا ہے کہ "رمضان کے آخری دن تک روزے رکھو ۔ اور عید کی نماز سے پہلے صدقہ فطر ادا
کرو"۔

عید الفطر ؛ عالم اسلام کا ایک مذہبی تہوار ہے جو ماہ رمضان المبارک کے اختتام کی
نشاندہی کرتا ہے اور ہر سال بڑی عقیدت و جوش وخروش سے یکم شوال کو منایا جاتا ہے
جبکہ شوال اسلامی کیلنڈر کا دسواں مہینہ ہے۔عید عربی زبان کا لفظ ہے جس کے معنی ؛
خوشی؛ جشن ؛ فرحت اور چہل پہل کے ہیں جبکہ فطر کے معنی روزہ کھولنے کے ہیں؛ یعنی
روزہ توڑنا یا ختم کرنا۔ عید الفطر کے دن روزوں کا سلسلہ ختم ہوتا ہے، اس روز اللہ
تعالٰیٰ بندوں کو روزہ اور عبادتِ رمضان کا ثواب عطا فرماتے ہیں، لہذا اس تہوار کو
عید الفطر قرار دیا گیا ہے۔

عمومی طور پر عید کی رسموں میں مسلمانوں کا آپس میں "عید مبارک" کہنا اور گرم جوشی
سے ایک دوسرے سے نہ صرف ملنا بلکہ آپس میں مرد حضرات کا مردوں سے بغل گیر ہونا،
رشتہ داروں اور دوستوں کی آؤ بھگت کرنا شامل ہیں۔ علاوہ ازیں بڑ ے بوڑھے بچے اور
جوان نت نئے کپڑے زیب تن کرتے ہیں اور خوشی کا اظہار کرتے ہیں ،ایک دوسرے کی دعوت
کرتے ہیں ،مختلف قسم کے کھانے پکائے جاتے ہیں اور جگہ جگہ میلے ٹھیلے منعقد ہوتے
ہیں ؛ جن میں اکثر مقامی زبان اور علاقائی ثقافت کا عنصر بھی شامل ہوتا ہے۔

عید کی نماز کا وقت سورج کے ایک نیزہ کے برابر بلند ہو نے سے ضحو ہ کبریٰ تک ہے۔
ضحو ہ کبریٰ کا صبح صادق سے غروب آفتاب تک کے کل وقت کا نصف پورا ہونے پر آغاز ہوتا
ہے۔ ہر نماز کے ادا کرنے سے پہلے اذان کا دیا جانا اور اقامت کہنا ضروری ہے مگر عید
کی نماز کو اذان اور اقامت سے مستثنیٰ رکھا گیا ہے جبکہ اس نماز کی صرف دو رکعات
ہوتی ہیں؛ پہلی رکعت میں ثناء کے بعد اور دوسری رکعت میں قرآت سورت کے بعد ہاتھ
اٹھا کر تین تین زائد تکبیریں مسنون ہیں۔عیدالفطر کی نماز کے موقع پر خطبہ عید کے
علاوہ بنی نوع انسانیت کی بھلائی اور عالم اسلام کے لیے خصوصی دعائیں کی جاتی ہیں
جس میں اللہ تعالٰی سے کوتاہیوں اور گناہوں کی معافی مانگی جاتی ہے ؛ اللہ تعالٰی
سے اسکی مدد اور رحمت مانگی جاتی ہے۔ علاوہ ازیں خطبہ عید میں عیدالفطر سے متعلق
مذہبی ذمہ داریوں کی تلقین کی جاتی ہے جیسے ؛ فطرانہ ؛ کی ادائیگی وغیرہ۔ اسکے بعد
دعا کے اختتام پر اکثر لوگ اپنے دائیں بائیں بیٹھے ہوئے مسلمان بھائیوں کو عید
مبارک کہتا ہوا بغل گیر ہو جاتا ہے۔ نماز کی ادائیگی کے بعد لوگ اپنے رشتہ داروں ؛
دوستوں اور جان پہچان کے تمام لوگوں کیطرف ملاقات کی غرض سے جاتے ہیں جبکہ کچھ لوگ
زیارت القبور کی خاطر قبرستان کی طرف جاتے ہیں۔



https://ur.wikipedia.org/wiki/%D9%85%D8%AD%D9%85%D8%AF_%D9%85%DB%81%D8%AF%DB%8C

اہل سنت کے بیشتر مکاتب فکر و علماء اور اہل تشیع کے نزدیک قیامت سے قبل امام مہدی
کی آمد یقینی سمجھی جاتی ہے، تاہم اہل سنت اور اہل تشیع میں اس موضوع پر نظریاتی
اختلافات ہیں۔

امام مہدی امت میں ایک امام کا درجہ رکھتے ہیں۔ اہل سنت کے ہاں معصوم ذات صرف
انبیائے کرامؑ کی ذات ہے۔ امام مہدی عادل کا درجہ رکھتے ہیں۔

محمد یا احمد جبکہ مہدی ان کا نام نہیں، لقب ہے، بمعنی ہدایت یافتہ۔ مکمل باادب نام
بمع لقب "سیدنا حضرت امام مہدی علیہ السلام" ہے۔

امام مہدی حسنی سادات میں سے ہوں گے۔ ان کا نام نامی محمد یا احمد اور والد کا نام
عبداللہ ہوگا۔

تمام شیعہ اور بعض علما ء اہل سنت کے نزدیک امام مہدی امام حسن عسکری علیہ السلام
کے ذریعے امام علی (ع)کی اولاد میں سے ہیں یعنی مہدی بن حسن العسکری بن علی نقی بن
محمد تقی بن علی رضا بن موسی کاظم بن جعفر صادق بن محمد باقربن علی زین العابدین بن
حسین بن علی علیہھم السلام اجمعین

حضرت مہدی والد کی طرف سے حضرت حسن کی اولاد سے اور والدہ کی طرف سے حضرت حسین کی
اولاد میں سے ہوں گے۔

حسنی سادات کو ظہور مہدی کا انعام ملا ہی اس لیے ہے کہ وہ اپنے جائز دعوے اور حق سے
دستبردار ہوگئے تھے اب سچے مہدی کیلئے دعوے کے ذریعے یہ عظیم منصب انہیں حال ہوگا.
تفصیل اس اجمال کی یہ ہے کہ نواسئہ رسول ؐ سیدنا حضرت حسن رضی اللہ عنہ ایثار کا
مظاہرہ کرتے ہوئے سیدنا حضرت معاویہ رضی اللہ عنہ کے حق میں خلافت سے دستبردار
ہوگئے تھے اور محض مسلمانوں میں صلح اور اتفاق کی خاطر اپنا یہ جائز حق چھوڑ دیا
تھا۔ اس کے بدلے جب آخر زمانے میں امت کو اتفاق و اتحاد کی ضرورت ہوگی تو اللہ پاک
انہی کی اولاد میں سے ایک مجاہد لیڈر عالمی سطح پر خلافت کے قیام کیلئے منتخب
فرمائیں گے کیوں کہ اللہ تعالیٰ کا قانون یہی ہے کہ جو شخص اللہ کی رضا کی خاطر
کوئی چیز چھوڑ دیتا ہے تو اللہ تعالیٰ اس کو یا اس کی اولاد کو اس سے بہتر چیز
عنایت فرما دیتےہیں۔ چنانچہ محدود علاقے میں خلافت چھوڑنے کے بدلے حضرت حسن رضی
اللہ عنہ کو عالمی خلافت کا انعام ملے گا۔

امام مہدی کا ظہور ایک ایسے وقت میں ہوگا جب امت کو شدید مشکلات سے دو چار ہوگی اور
ہر طرف مسلمانوں پر عرصہ حیات تنگ کیا جا چکا ہوگا۔ چنانچہ انکے ظہور کے وقت کی
علامات آپ صلی اللہ علیہ و آلہ وسلم نے بیان کی ہیں۔

ذی قعدہ کے مہینے میں قبائل کے درمیان کشمکش اور معاہدہ شکنی ہوگی چنانچہ حاجیوں کو
لوٹا جائے گا اور منیٰ میں جنگ ہوگی۔ بہت زیادہ قتل عام اور خون خرابا ہوگا یہاں تک
کہ عقبہ جمرہ پر بھی خون بہ رہا ہوگا۔ نوبت یہاں تک آئے گی کہ حرم والا (حضرت مہدی)
بھی بھاگ جائیں گے اور (بھاگ کر) وہ رکن اور مقام ابراہیم کے درمیان آئینگے اور
انکے ہاتھ پر بیعت کی جائے گی۔ اگر چہ وہ (حضرت مہدی) اس کو پسند نہیں کررہے ہوں
گے۔ ان سے کہا جائے گا کہ اگر آپ نے بیعت لینے سے انکار کیا تو ہم آپ کی گردن اڑا
دیں گے۔ پھر بیعت کریں گے، بیعت کرنے والوں کی تعداد اہل بدر کے برابر ہوگی۔ ان
(بیعت کرنے والوں سے زمین و آسمان والے خوش ہوں گے۔

جب لوگ بھاگے بھاگے حضرت مہدی کے پاس آئیں گے تو اس وقت حضرت مہدی کعبہ سے لپٹے
ہوئے رورہے ہوں گے۔ (حضرت عبداللہ ابن عمرو فرماتے ہیں) گویا میں انکے آنسو دیکھ
رہا ہوں۔ چنانچہ لوگ (حضرت مہدی سے کہیں گے) آیئے ہم آپکے ہاتھ پر بیعت کرتے ہیں۔
وہ(حضرت مہدی) کہیں گے افسوس! تم کتنے ہی معاہدوں کو توڑ چکے ہو، اور کس قدر خون
خرابا کرچکے ہو، اسکے بعد نہ چاہتے ہوئے بھی وہ بیعت کرلیں گے۔ (حضرت عبداللہ ابن
عمرو) نے فرمایا (ائے لوگو!) جب تم انہیں پالو تو تم انکے ہاتھ پہر بیعت کرلینا
کیونکہ وہ دنیا میں بھی "مہدی ہیں اور آسمان میں بھی مہدی ہیں"۔

امام مہدی کا تصور اسلام میں احادیث کی بنیادوں پر امت مسلمہ اور تمام دنیا کے نجات
دہندہ کی حیثیت سے پایا جاتا ہے؛ اور سنیوں میں ان کے آخرت یا قرب قیامت کے نزدیک
نازل ہونے کے بارے میں متعدد روایات پائی جاتی ہیں جبکہ شیعوں کے نزدیک حضرت امام
مہدی ، امام حسن عسکری کے فرزند اور اہلِ تشیع کے آخری امام ہیں۔ حضرت امام مہدی وہ
شخصیت ہیں جن کے بارے میں حضرت محمد صلی اللہ علیہ و آلہ و سلم صلی اللہ علیہ و آلہ
وسلم کے ارشادات تمام مستند کتب مثلاً صحیح بخاری، صحیح مسلمحوالہ درکار؟ وغیرہ میں
ملتے ہیں۔ حدیث کے مطابق ان کا ظہور قیامت کے نزدیک ہوگا۔ ان کے وجود کے بارے میں
مسلمان متفق ہیںحوالہ درکار؟ اگرچہ اس بات میں اہل سنت اور اہل تشیع کا اختلاف ہے
کہ آیا وہ پیدا ہو چکے ہیں یا نہیں۔ مسلمانوں کے نزدیک امام مہدی اور حضرت عیسیٰ
علیہ السلام قیامت کے نزدیک اسلامی حکومت قائم کرکے دنیا کو عدل و انصاف سے بھر دیں
گے۔ ایک ایسے شخص کے بارے میں عقائد تقریباً دنیا کے تمام مذاہب میں ملتے ہیں جو
آخرِ دنیا میں خدا کی سچی حکومت قائم کرے گا اور دنیا کو عدل و انصاف سے بھر دے گا۔
ایسے شخص کے بارے میں متعدد مذاہب میں پیشینگوئیاں بھی ملتی ہیں اور الہامی کتب میں
بھی یہ ذکر شامل ہے۔ مسلمانوں کے عقائد کے مطابق یہ شخص امام مہدی ہوں گے اور ان کے
ساتھ حضرت عیسیٰ علیہ السلام کا ظہور بھی ہوگا اور یہ دونوں علاحدہ شخصیات ہیں۔ ان
کی آمد اور ان کی نشانیوں کی تفصیل حدیث میں موجود ہے پھر بھی اب تک مہدویت کے کئی
جھوٹے دعویدار پیدا ہوئے اور فنا ہو گئے۔ سچے مہدی کی علامت ہی یہ ہے کہ وہ اپنے
مہدی ہونے کا دعوی کریں گے نہ اعلان۔

اہل سنت کے علماء کے مطابق امام مہدی حضرت محمد صلی اللہ علیہ و آلہ وسلم کی بیٹی
حضرت فاطمہ علیہا السلام اور حضرت علی کرم اللہ وجہہ کی نسل سے ہوں گے۔ ان کا نام
محمد ہوگا اور کنیت ابو القاسم ہوگی۔ وہ ابھی پیدا نہیں ہوئے مگر پیدا ہونے کے بعد
وہ باقاعدہ حضرت عیسیٰ علیہ السلام کے ساتھ مل کر کفار و مشرکین سے جنگ کریں گے اور
ایک اسلامی حکومت قائم کریں گے۔ ان کی پیدائش قیامت کے نزدیک ہوگی۔ اور ان کا ظہور
مشرق سے ہوگا اور بعض روایات کے مطابق مکہ سے ہوگا۔ ان کے ظہور کی نشانیاں بھی کثرت
سے بیان کی گئی ہیں۔ اس سلسلے میں مندرجہ ذیل احادیث اہل سنت کی کتب میں موجود ہیں۔
جن پر شیعہ بھی عقیدہ رکھتے ہیں۔

اس کے علاوہ بے شمار احادیث ہیں۔ اس بارے میں ابن تیمیہ نے لکھا ہے کہ یہ روایات
مصدقہ ہیں۔

شیعہ حضرات اہل سنت کی کچھ روایات سے اتفاق کرتے ہیں مگر یہ کہتے ہیں کہ امام مہدی
علیہ السلام پیدا ہوچکے ہیں اور امام حسن عسکری علیہ السلام کے بیٹے ہیں یعنی حضرت
محمد صلی اللہ علیہ و آلہ وسلم کی بیٹی حضرت فاطمہ علیہا السلام اور حضرت علی کی
نسل سے ہیں ۔ وہ اب غیبت کبرٰی میں ہیں اور زندہ ہیں یعنی ان کی عمر حضرت خضر علیہ
السلام کی طرح بہت لمبی ہے۔ وہ قیامت کے نزدیک ظاہر ہونگے۔

وَمَا آَتَاکُمُ الرَّسُولُ فَخُذُوهُ وَمَا نَهَاکُمْ عَنْهُ فَانْتَهُوا ۔ الحشر
/ 7 ۔ اور جو کچھ رسول اللہ صلی اللہ علیہ و آلہ و سلم تمہیں عطا کریں لے لو اور جن
چیزوں سے آپ (ص) تمہیں روکتے ہیں ان سے اجتناب کرو اور وَأَطِيعُوا اللَّهَ
وَأَطِيعُوا الرَّسُولَ ۔ التغابن / 12 اور خدا کے فرمانبردار ہوجاؤ اور رسول خدا
(صلی الله علیہ و آلہ و سلم کی اطاعت کرو۔

"" قال رسول الله(ص)"" «من انکر المهدی فقد کفر» یہ حدیث شیعہ اور سنی مکاتب کی
مشہورترین اور معتبرترین حدیث ہے۔

«عن جابر بن عبد الله رضی الله عنه قال: قال رسول الله صلى الله علیہ وسلم: "من کذب
بالدجال فقد کفر، ومن کذب بالمهدی فقد کفر" ۔(عقد الدرر فی اخبار المنتظر ، ج1 ،
ص36 ۔) جس نے دجال کے وجود اور خروج کو جھٹلایا وه کافر ہے اور جس نے مہدی (عج) کو
جهٹلایا وہ کافر ہے۔

من انکر خروج المهدی فقد کفر ۔ (فرائد السمطین ، ج2 ، ص334 ۔) جس نے قیام مہدی (عج)
کو جهٹلایا وہ کافر ہوا۔

عن جابر رضی الله عنه رفعه من أنکر خروج المهدى فقد کفر بما انزل على محمد ۔ ( لسان
المیزان ، ابن حجر ، ج 5 ، ص 130۔) جابر بن عبداللہ انصاری (رض) سے روایت مرفوعہ ہے
کہ رسول اکرم صلی الله علیہ و آله وسلم نے فرمایا: جس نے قیام مہدی (عج) کا انکار
کیا وه ان تمام چیزوں پر کافر ہوا ہے جو محمد صلی اللہ علیہ و آلہ و سلم پر نازل
ہوئی ہیں۔

حضرت مہدی (ع) کا نام صریحا قرآن میں ذکر نہیں ہوا ہے اور نام پر عدم تصریح مصلحتوں
پر استوار ہے جو صرف اللہ کو معلوم ہیں؛ تاہم جان لینا چاہئے کہ نام ذکر کرنا
شخصیات کے تعارف کا ذریعہ نہیں ہے اور صفات و خصوصیات سے بھی تعارف کرایا جاسکتا
ہے؛ چنانچہ امام مہدی (ع) کو صفات و خصوصیات کے ذریعے متعارف کرایا گیا ہے- قرآن
میں حضرت مہدی (ع) کو بعض خصوصیات اور صفات کے ذریعے متعارف کرایا گیا ہے

خداوند متعال ارشاد فرماتا ہے: {وَلَقَدْ كَتَبْنَا فِی الزَّبُورِ مِن بَعْدِ
الذِّكْرِ أَنَّ الْأَرْضَ يَرِثُهَا عِبَادِيَ الصَّالِحُونَ}- "اور ہم نے ذکر
(تورات) کے بعد زبور میں بھی لکھ دیا ہے کہ اس آیت میں زمین کے وارث میرے نیک بندے
ہوں گے"-

حافظ سلیمان بن ابراہیم قندوزی حنفی امام باقر اور امام صادق (علیہما السلام) سے
نقل کرتے ہیں کہ "اس آیت میں خدا کے صالح بندوں سے مراد مہدی (عج) اور ان کے اصحاب
ہیں"

نجات دہندہ کی آنے کا بیان بہت سی قرآنی آیات میں موجود ہے مثلا سورہ قصص کی
پانچویں آیت میں ارشاد باری تعالی ہے: وَنُرِيدُ أَنْ نَمُنَّ عَلَى الَّذِينَ
اسْتُضْعِفُوا فِی الْأَرْضِ وَنَجْعَلَهُمْ أَئِمَّةً وَنَجْعَلَهُمُ
الْوَارِثِينَ ۔ القصص / 5 ۔ اور ہم نے ارادہ کیا کہ ان ضعیف اور ماتحت بنائے جانے
والے انسانوں کو روئے زمین کے پیشوا بنا دیں اور انہیں زمین کے وارث قرار دیں۔

ولادت کے بارے میں اہل سنت اور اہل تشیع میں اختلاف ہے۔ اہل سنت کے مطابق امام مہدی
کی ولادت ابھی نہیں ہوئی اور یہ پیدائش آخری زمانے میں قیامت سے کچھ پہلے ہوگی۔
البتہ ان کا تعلق حضرت محمد صلی اللہ علیہ و آلہ وسلم کی بیٹی حضرت فاطمہ علیہا
السلام اور حضرت علی کی نسل سے ہوگا۔ ان کا نام محمد ہوگا۔ اور کنیت حضرت محمد صلی
اللہ علیہ و آلہ وسلم کی طرح ابو القاسم ہوگی۔

اہل تشیع کے عقائد کے مطابق وہ 15 شعبان 256 ہجری کو سامراء (موجودہ عراق) میں پیدا
ہوئے ہیں اور امام حسن عسکری علیہ السلام کے بیٹے ہیں اور والدہ کا نام نرجس یا
ملیکہ تھا جو قیصرِ روم کی نسل سے تھیں۔ ان کی پیدائش سے پہلے حاکم وقت نے ان کے
قتل کا حکم دیا تھا اس لیے ان کی پیدائش کا زیادہ چرچا نہیں کیا گیا۔ حاکم وقت نے
ان احادیث کو سن رکھا تھا کہ اہل بیت سے بارہ امام ہوں گے جن میں سے آخری امام مہدی
علیہ السلام ہوں گے جو حکومت قائم کریں گے۔ تمام اسلامی فرقے متفق ہیں کہ ان کا نام
محمد اور کنیت ابو القاسم ہوگی۔

اہل تشیع کے عقیدہ کے مطابق امام مہدی پیدا ہوچکے ہیں۔ وہ پانچ سال کی عمر میں غیبت
میں چلے گئے مگر اپنے عمال یا نائبین کے ساتھ رابطہ رکھا۔ اس وقت کو غیبت صغریٰ
کہتے ہیں۔ غیبتِ صغرٰی کے دوران وہ اپنے معاملات اپنے نائبین کے ذریعے چلاتے رہے۔
ایسے چار نائبین کے نام تاریخ میں ملتے ہیں۔ غیبتِ صغریٰ 260ھ سے 329ھ تک چلتی رہی۔
بعد میں وہ مکمل غیبت میں چلے گئے جسے غیبت کبرٰی کہتے ہیں اس دوران انہیں کوئی
نہیں دیکھ سکتا اور ان کا ظہور حدیث کے مطابق آخرالزمان یا قیامت کے قریب ہوگا۔ تب
تک نیک علماء لوگوں کی رہنمائی کا ذریعہ ہیں۔



https://ur.wikipedia.org/wiki/%D9%BE%D8%A7%DA%A9%D8%B3%D8%AA%D8%A7%D9%86

اسلامی جمہوریہ پاکستان جنوبی ايشياء کے شمال مغرب وسطی ایشیا اور مغربی ایشیا کے
لئے دفاعی طور پر اہم حصے میں واقع ایک خود مختار اسلامی ملک ہے۔ 20 کروڑ کی آبادی
کے ساتھ یہ دنیا کا چھٹا بڑی آبادی والا ملک ہے۔ 796095 مربع کلومیٹر (307,374 مربع
میل) کے ساتھ یہ دنیا کا چھتیسواں بڑے رقبے والا ملک ہے۔ اس کے جنوب میں 1046
کلومیٹر (650 میل) کی ساحلی پٹی ہے جو بحیرہ عرب سے ملتی ہے۔پاکستان کے مشرق ميں
بھارت، شمال مشرق ميں چین اور مغرب ميں افغانستان اور ايران واقع ہيں۔ پاکستان کو
شمال میں ایک تنگ واخان راہداری تاجکستان سے جدا کرتی ہے جبکہ اس ملک کی سمندری
سرحدی حدود عمان کے سمندری حدود سے بھی ملتی ہیں۔

موجودہ پاکستان کے علاقے قدیم دنیا میں وہ علاقے تھے جن میں مہر گڑھ اور وادیٔ سندھ
کی تہذیب پنپی تھی۔ اس علاقے پر یونانی، ایرانی ،عرب،ہندو، سکھ، افغان، منگول اور
ترک حملہ آوروں کی حکومت بھی رہی ہے۔ یہ علاقہ مختلف سلطنتوں جیسے موریا، ہخامنشی
سلطنت عربوں کی خلافت امویہ، مغول سلطنت، مغلیہ سلطنت، درانی سلطنت، سکھ سلطنت اور
برطانوی راج کا اہم حصہ رہا ہے۔ اس کے بعد محمد علی جناح کی قیادت میں تحریک
پاکستان کامیاب ہوئی اور 14 اگست 1947ء کو ہندوستان کے مشرق اور مغرب میں دو حصوں
میں ایک آزاد اور خودمختار اسلامی ریاست قائم ہوئی۔ پاکستان نے 1956ء میں اپنا پہلا
قانون اپنایا۔ 1971ء میں ایک خانہ جنگی کے دوران اس کا مشرقی حصہ الگ ہو کر ایک نیا
ملک بنگلہ دیش بن گیا۔

پاکستان وفاقی پارلیمانی جمہوری ریاست کے تحت چلتا ہے۔ اس کے چار صوبے اور کچھ
وفاقی حکومت کے زیر انتظام علاقے ہیں۔ یہ ملک لسانی اور قومی طور پر مختلف اقوام کا
علاقہ ہے اور اس کا جغرافیہ بھی ہر طرح کے خطے پر مشتمل ہے۔ پاکستان دنیا کا ایک
اہم طاقتور ملک ہے، جیسا کہ اس کی فوج دنیا کی ساتویں بڑی فوج ہے اور یہ اسلامی
دنیا کی واحد اور جنوبی ایشیا کی دوسری ایٹمی طاقت ہے۔ اس کی معیشت دنیا میں 27 ویں
نمبر پر ہے۔

پاکستان کی تاریخ فوجی آمریت، سیاسی عدم استحکام اور پڑوسی ملک سےجھگڑوں پر مشتمل
ہے۔ یہ ملک مؤتمر عالم اسلامی، اقوام متحدہ، دولت مشترکہ ممالک، سارک، ترقی پذیر 8،
اقتصادی تعاون تنظیم جیسی تنظیموں کا اہم رکن ہے۔

711ء میں اموی خلیفہ ولید بن عبدالملک کے دور میں محمد بن قاسم برصغیر (موجودہ
پاکستان و ہندوستان) کے خاصے حصے کو فتح کرتا ہے اور یوں برصغیر (موجودہ پاکستان)
دنیا کی سب سے بڑی عرب ریاست کا ایک حصہ بن جاتا ہے، جس کا دارالحکومت دمشق، زبان
عربی اور مذہب اسلام تھا۔ یہ علاقہ سیاسی، مذہبی اور ثقافتی طور پر عرب دنیا سے جڑ
جاتا ہے۔ اس واقعہ نے برصغیر اور جنوبی ایشیا کی تاریخ پر گہرے اثرات مرتب کیے۔

سن 1947ء سے پہلے بھارت، پاکستان اور بنگلہ دیش برطانوی کالونیاں تھیں اور برّصغیر
کے نام سے جانے جاتے تھے۔ ہندوستان کی آزادی (انگریزوں سے) کی تحریک کے دوران
ہندوستان کے مسلمانوں نے اپنے لیے ایک علاحدہ ملک کا مطالبہ کیا۔ "پاکستان کا مطلب
کیا لا الہ الا اللہ" اس تحریک کا مقبول عام نعرہ تھا۔ اس مطالبے کے تحت تحریک
پاکستان وجود میں آئی۔ اس تحریک کی قیادت محمد علی جناح نے کی۔ 14 اگست 1947ء کو
پاکستان وجود میں آیا۔

تقسیم برصغیر پاک و ہند کے دوران انگریزوں نے کچھ ایسے سقم چھوڑے جو پاکستان اور
بھارت کے درمیان 1948ء اور 1965ء میں کشمیر کے مسئلہ پر دو جنگوں کا سبب بن گئے۔

اس کے علاوہ چونکہ پاکستانی پنجاب میں بہنے والے تمام دریا بھارت کے زیر انتظام
کشمیر سے ہوکر آتے ہیں، لہذا پاکستان کو 1960ء میں انڈیا کے ساتھ سندھ طاس معاہدہ
کرنا پڑا، جس کے تحت پاکستان کو مشرقی دریاؤں، ستلج، بیاس اور راوی سے دستبردار
ہونا پڑا۔ جبکہ دریائے سندھ، چناب اور جہلم پر پاکستان کا حق تسلیم کر لیا گیا۔

1947ء سے لے کر 1948ء تک پاکستان کو بڑی مالی مشکلات کا سامنا کرنا پڑا، کیونکہ
بھارت نے پاکستان کے حصہ میں آنے والی رقم پاکستان کو ادا نہ کی۔ اس کے علاوہ صنعتی
ڈھانچے کے نام پر پاکستان کے حصے میں گنتی کے چند کارخانے آئے اور مزید برآں کئی
اندرونی و بیرونی مشکلات نے بھی پاکستان کو گھیرے رکھا۔ 1948ء میں جناح صاحب کی
اچانک وفات ہوگئی، جس کے بعد حکومت لیاقت علی خان کو سونپی گئی۔ 1951ء میں لیاقت
علی خان کو شہید کر دیا گیا۔ 1951ء سے 1958ء تک کئی حکومتیں آئیں اور ختم ہو گئیں۔
1956ء میں پاکستان میں پہلا آئین نافذ ہوا۔ اس کے باوجود سیاسی بحران کا نتیجہ یہ
ہوا کہ 1958ء میں پاکستان میں مارشل لا لگ گیا۔

پاکستان میں موجود تمام بڑے آبی ڈیم جنرل ایوب کے دور آمریت میں بنائے گئے۔ جنرل
ایوب کے دور میں پاکستان میں ترقی تو ہوئی لیکن مشرقی پاکستان دور ہوتا گیا۔ 1963ء
میں پاکستان کے دوسرے آئین کا نفاذ ہوا، مگر مشرقی پاکستان کے حالات آہستہ آہستہ
بگڑتے گئے۔ ایوب خان عوامی احتجاج کی وجہ سے حکومت سےعلیحدہ ہو گئے لیکن جاتے جاتے
انہوں نے حکومت اپنے فوجی پیش رو جنرل یحییٰ خان کے حوالے کر دی۔ 1971ء کے عام
انتخابات میں مشرقی پاکستان سے عوامی لیگ کی واضح کامیابی کے باوجود فوجی حکمران
یحییٰ خان نے اقتدار کی منتقلی کی بجائے مشرقی پاکستان میں فوجی آپریشن کو ترجیح
دی۔ کہا جاتا ہے کہ ہندوستان نے اس صورتحال سے فائدہ اٹھاتے ہوئے علیحدگی پسندوں کو
بھرپور مالی اور عسکری مدد فراہم کی جس کے نتیجے میں آخرکار دسمبر 1971ء میں سقوط
ڈھاکہ ہوگیا اور مشرقی پاکستان ایک علاحدہ ملک بنگلہ دیش کی صورت میں دنیا کے نقشے
پر ابھرا۔

1972ء سے لے کر 1977ء تک پاکستان میں پی پی پی کی حکومت تھی۔ ذوالفقار علی بھٹو
پاکستان کے صدر اور بعد ازاں وزیر اعظم رہے۔ اس دور میں پاکستان کی تمام سیاسی
جماعتوں کی رضامندی سے آئین پاکستان مرتب اور نافذ العمل کیا گیا۔ اس دور میں
سوشلسٹ اور پین اسلامک عنصر بڑھا۔ اسی دور میں پاکستان میں صنعتوں اور اداروں کو
قومیا لیا گیا۔ اس دور کے آخر میں حزب اقتدار اور حزب اختلاف کے درمیان کشیدگی بڑھ
گئی اور اس کے نتیجے میں 1977ء میں دوبارہ مارشل لا لگ گیا۔

اگلا دور 1977ء تا 1988ء مارشل لا کا تھا۔ اس دور میں پاکستان کے حکمران جنرل ضیا
الحق تھے۔ افغانستان میں جنگ کی وجہ سے پاکستان کو بہت امداد ملی۔ اسی دور میں
1985ء کے غیر جماعتی انتخابات ہوئے اور جونیجو حکومت بنی جسے 1988ء میں ضیاءالحق نے
برطرف کر دیا- 1988ء میں صدر مملکت کا طیارہ گر گیا اور ضیاءالحق کے ساتھ ساتھ
پاکستان کی اعلٰی عسکری قیادت کی اکثریت زندگی سے ہاتھ دھو بیٹھی۔ پاکستان میں پھر
سے جمہوریت کا آغاز ہو گیا۔

اس کے بعد 1988ء میں انتخابات ہوئے اور بينظير بھٹو کی قیادت میں پی پی پی اور اس
کی حلیف جماعتیں اقتدار میں آئیں۔ کچھ عرصہ بعد صدر غلام اسحاق خان نے حکومت کو
برطرف کر دیا۔ 1990ء میں نواز شریف کی قیادت میں آئی جے آئی اور اس کی حلیف جماعتیں
اقتدار میں آئیں۔ 1993ء میں یہ حکومت بھی برطرف ہو گئی۔

اس کے بعد پاکستان کے نئے صدر فاروق لغاری تھے۔ اگلے انتخابات 1993ء میں ہوئے اور
ان میں دوبارہ پی پی پی اور اس کی حلیف جماعتیں اقتدار میں آئیں۔ صدر فاروق احمد
لغاری کے حکم پر یہ حکومت بھی بر طرف ہو گئی۔ 1997ء میں انتخابات کے بعد دوبارہ
نواز شریف کی قیادت میں مسلم لیگ ن اور اس کی حلیف جماعتیں اقتدار میں آئیں۔ اس
حکومت کے آخری وقت میں سیاسی اور فوجی حلقوں میں کشیدگی بڑھ گئی اور اس کا نتیجہ یہ
نکلا کہ 1999ء میں دوبارہ فوجی حکومت آ گئی۔ صدر مملکت پرويز مشرف بنے اور 2001ء
میں ہونے والے انتخابات کے بعد وزیر اعظم ظفر اللہ خان جمالی بنے۔

2004ءمیں جنرل مشرف نے شوکت عزیز کو وزیر اعظم بنانے کا فيصلہ کیا . مختصر عرصہ کے
لیے چوہدرى شجاعت حسين نے وزیراعظم کی ذمہ داریاں سرانجام دیں اور شوکت عزیز کے
قومی اسمبلی کے ممبر منتخب ہونے کے بعد وزارت عظمیٰ سے مستعفی ہو گئے۔ شوکت عزیز
قومی اسمبلی کی مدت 15 نومبر 2007ء کو ختم ہونے کے بعد مستعفی ہو گئے۔ 16 نومبر
2007ء کو سینٹ کے چیرمین جناب میاں محمد سومرو نے عبوری وزیراعظم کا حلف اٹھایا۔

فروری 2008ء میں الیکشن کے بعد پی پی پی پی نے جناب یوسف رضا گیلانی کو وزیراعظم
نامزد کیا، جنہوں نے مسلم لیگ (ن)، اے این پی کی حمایت سے اعتماد کا ووٹ حاصل کیا۔
22 جون 2012ء کو یوسف رضا گیلانی کی نااہلی کے بعد راجہ پرویز اشرف نئے وزیر اعظم
بنے۔

مئی 2013ء میں عام انتحابات ہوئے جس میں پاکستان مسلم لیگ ن ایک بڑی جماعت کے طور
پر ابھری۔ یوں نوازشریف پاکستان کےتیسری بار وزیرِ اعظم منتخب ہوئے۔

پاکستان کے لفظی معنی پاک لوگوں کی سر زمین ہے، پاک کے اردو اور فارسی میں معنی
خالص اور صاف کے ہیں اور ستان کا مطلب زمین یا وطن کا ہے- 1933ء میں چودھری رحمت
علی نے دوسری گول میز کانفرنس کے موقع پر اپنا مشہور کتابچہ (Now or Never) اب یا
کبھی نہیں شائع کیا جس میں پہلی مرتبہ لفظ پاکستان استعمال کیا گیا۔

لفظ پاکستان اس وقت پانچ مسلم علاقوں کے ناموں کا سرنامیہ ہے۔ پ پنجاب، ا خیبر
پختونخوا (افغانیہ)، ک کشمیر، س سندھ، تان بلوچستان۔

پاکستان کا اعلیٰ اساسی قانون آئین پاکستان کہلاتا ہے۔آئین پاکستان کا وہ اعلیٰ
قانون ہے جو ریاست پاکستان کے اندرتمام اہم چیزوں اور فیصلوں کا تعین کرتا ہے۔ملک
میں چار مرتبہ مارشل لا لگا جس سے دو مرتبہ آئین معطل ہوا، ایک مرتبہ 1956ء کا آئین
اور دوسری مرتبہ 1962ء کا آئین۔ 1972ء میں مشرقی پاکستان میں مخالفین نے سازشیں کی
، دوسری طرف مشرقی پاکستان کی عوام میں احساس محرومی بڑھ گئی جس کی نتیجے میں وطن
عزیز دو لخت ہوگیا اس وقت غور کیا گیا تو ملک ٹوٹنے کے بہت سے وجوہات تھے اسی بنا
پر 1973ء کا آئین بنایا گیا۔آئین بنانے کیلئے ایک خاص کمیٹی تشکیل دے دی گئی اور
آئین میں ہر شعبے اور اہم امور کیلئے اصول بنے،آئین میں ریاست کی تمام بڑے فیصلوں
کیلئے قوانین بنائے گئے،حکومت اور ریاست کا پورا تشکیل بیان کیا گیا۔مسودہ تیار
ہونے کے بعد اسے قومی اسمبلی سے پاس کرایا گیا۔

پاکستانی سیاست کا بنیاد آئین پاکستان نے قائم کیا ہے۔آئین کے مطابق پاکستان ایک
جمہوری اور قومی ریاست ہے۔آئین پاکستان نے ایک وفاق اور اس کے ماتحت صوبائی حکومتیں
قائم کی ہیں۔آئین کا پہلا آرٹیکل بیان کرتا ہے کہ "مملکت پاکستان ایک وفاقی جمہوریت
ہوگا جس کا نام اسلامی جمہوریہ پاکستان ہوگا اور جسے بعد ازیں پاکستان کہا جائے
گا".

آرٹیکل 1 میں گلگت بلتستان اور آزاد کشمیر کی کوئی واضح حیثیت تو بیان نہیں کی گئی
لیکن 2009ء میں قومی اسمبلی سے ایک اور بل پاس ہوا جس نے واضح طور پر گلگت بلتستان
کو نیم-صوبے کا درجہ دیا اور یہاں باقاعدہ صوبائی حکومت قائم کیا گیا، جس کے تمام
بنیادی شاخ (اسمبلی، عدلیہ، وزارتیں، وغیرہ) قائم کئے گئے۔

آئین نے مزید ملک میں دو قانون ساز ایوان قائم کئے ایک قومی اسمبلی اور دوسراں
سینٹ۔ قومی اسمبلی کا بنیاد آبادی کے لحاظ سے ہے یعنی جہاں آبادی زیادہ ہوگی وہاں
زیادہ نشستیں رکھی جائے گی اور قومی اسمبلی کے ارکان کو براہ راست عوام اپنے ووٹ سے
منتخب کرتے ہیں۔ جبکہ سینٹ میں تمام صوبوں کو برابر کے نشستیں دیے گئے ہیں چاہے
صوبہ چھوٹا ہو یا بڑا ۔سینٹ کے ارکان کو سینیٹر کہا جاتا ہے اور ان سینیٹرز کو
چاروں صوبائی اسمبلیوں کے ممبران اپنے ووٹ سے منتخب کر سکتے ہیں۔

کسی ملک کے دوسرے ممالک سے تعلقات قائم کرنا تاکہ وہ ملک دیگر ممالک سے برآمدات اور
درآمدات کاسلسلہ قائم رکھ سکے اس سلسلہ میں ملکی مذہبی امور،دفاعی سامان کی خرید
وفروخت اور ملکی و قومی نظریات کو بھی مدنظر رکھاجاتا ہے،ایک نقطہ ذہن نشین کرلیں
کہ خارجہ پالیسی میں نہ کوئی مستقل دشمن ہوتا ہے اور نہ مستقل دوست۔یہ سب وقت اور
حالات کے تحت بدلتا رہتا ہے۔ پاکستان آبادی کے لحاظ سے انڈونیشیا کے بعد دوسرا بڑا
اسلامی ملک ہے۔ ایک ایٹمی قوت ہونے کے باعث بھی اسے اقوام عالم میں مسلمان ممالک
میں اونچا مقام حاصل ہے۔ پاکستان ہر معاملے میں ایک آزاد خارجہ پالیسی رکھتا ہے خاص
طور پر نیوکلیائی ہتھیاروں کا معاملہ ہو یا اسلحے کی خرید و فروخت کا۔

1947ء میں قیام پاکستان سے پہلے پاک عسکریہ، ہندوستانی فوج کا حصہ تھی۔ اس لحاظ سے
اس کے تاج برطانیہ کے زیر اثر پہلی جنگ عظیم اور دوسری جنگ عظیم میں بھی حصہ لیا
ہے۔ تقسیم برصغیر کے بعد ہندوستانی فوج پاکستان اور بھارت میں بالترتیب 36% اور 64%
کےتناسب میں تقسیم ہو گئی۔ اس وقت اعلان ہوا کہ کوئی بھی فوجی جس بھی فوج میں جانا
چاہتا ہے تو اسے مکمل اجازت ہے۔ اس وقت بہت سے مسلمان فوجی، پاک عسکریہ میں شامل
ہوگئے۔ تقسیم کے وقت بھارت میں 16 آرڈیننس فیکٹریاں تھیں جبکہ پاکستان میں ایک بھی
نہیں تھی۔ الحمد اللہ اب پاکستان کافی حد تک دفاعی اعتبار سے خود کفیل ہو گیا ہے
لیکن بھارت کو اپنا دفاعی تناسب برقرار رکھنے کے لیے بڑی طاقتوں سے خریداری کرنا
پڑتی ہے جس پر خطیر زر مبادلہ خرچ ہوتا ہے۔

پاکستان میں قانون نافذ کرنے والے بہت سے ادارے شامل ہیں جن میں سول ادارے بھی ہیں
اور فوجی بھی۔ فوج اداروں میں پاک فوج، پاک فضائیہ اور پاک بحریہ شامل ہیں جو
سرحدوں کی حفاظت کرتے ہیں، قدرتی آفت میں متاثرین کی امداد وغیرہ کرتے ہیں۔ ان کے
ساتھ دیگر نیم فوجی ادارے بھی قانون نافذ کرنے میں اہم کردار ادا کرتے ہیں ان نیم
فوجی داروں میں فرنٹیئر کانسٹبلری، سرحد کور، پاکستان رینجرز شامل ہیں۔ پاکستان
رینجرز کو ملک کے دو مشرقی صوبوں یعنی پنجاب اور سندھ میں ذمہ داریاں سونپی گئی ہیں
اس لئے اس ادارے کے مزید دو شاخ بنائے گئے ہیں یعنی پنجاب رینجرز اور سندھ رینجرز۔
اسی طرح سرحد کور اور فرنٹیئر کانسٹبلری کو ملک کے مغربی صوبوں یعنی صوبہ خیبر
پختونخوا اور بلوچستان میں ذمہ داریاں سونپی گئی ہیں اسی ادارے کو مزید دو شاخوں
میں تقسیم کیا گیا ہے یعنی پختونخوا کانسٹبلری اور بلوچستان کانسٹبلری۔

اس کے علاوہ ہر انتظامی اکائی میں مختلف پولیس فورسز بنائی گئی ہیں جن میں خیبر
پختونخوا پولیس، پنجاب پولیس، سندھ پولیس، بلوچستان پولیس،آزاد کشمیر پولیس اور
گلگت بلتستان پولیس شامل ہیں۔پولیس فورس میں ایک الگ شاخ بھی بنایا گیا ہے جسے
پولیس قومی رضا کار کہا جاتا ہے، اس فورس کا مقصد تمام صوبوں میں جہاں ضرورت پڑے
وہاں کام کرنا ہے۔ ایئرپورٹ پولیس کا کام ایئرپورٹ کے امور سرانجام دینا ہے اسی طرح
موٹروے پولیس اور قومی شاہراہ پولیس کا کام سڑکوں کی حفاظت ہے۔

تحقیقات کیلئے وفاقی ادارۂ تحقیقات‎ (ایف آئی اے) اور دیگر تحقیقاتی ادارے موجود
ہیں۔مخابرات اور ملک کے بیرون خطرات سے نمٹنے کیلئے بھی مخابراتی ادارے (جیسے آئی
ایس آئی،وغیرہ) موجود ہیں۔

پاکستان ميں 4 صوبے، 2 وفاقی علاقے اور پاکستانی کشمير کے 2 حصے ہيں۔ حال ہی میں
پاکستانی پارلیمنٹ نے گلگت بلتستان کو بھی پاکستان کے پانچویں صوبے کی حیثیت دے دی
ہے۔ صوبہ جات کی تقسیم یکم جولائی 1970ء کو کی گئی۔ صوبہ بلوچستان کا کل رقبہ
347,190 مربع کلومیٹر ہے جبکہ 2011ء میں آبادی 79 لاکھ 14 ہزار تھی۔ صوبہ پنجاب کا
کل رقبہ 205,344 مربع کلومیٹر ہے جبکہ 2013ء میں آبادی 10 کروڑ 10لاکھ تھی۔ صوبہ
خیبر پختونخوا کا کل رقبہ 74,521 مربع کلومیٹر ہے جبکہ 2012ء میں آبادی 2 کروڑ 20
لاکھ تھی۔ صوبہ سندھ کا کل رقبہ 140,914 مربع کلومیٹر ہے جبکہ 2012ء میں آبادی 4
کروڑ 24 لاکھ تھی۔ گلگت بلتستان (سابق شمالی علاقہ جات) کا کل رقبہ 72,496 مربع
کلومیٹر ہے جبکہ 2008ء میں آبادی 18 لاکھ تھی۔

جغرافیائی طور پر پاکستان جنوبی ایشیا کے شمال مغربی حصے میں واقع ہے۔ پاکستان کا
جغرافیہ اور آب و ہوا انتہائی متنوع ہے، پاکستان بے شمار جانداروں کا گھر ہے، بلکہ
کہیں جانور اور پرندے ایسے بھی ہیں جو صرف پاکستان میں پاۓ جاتے ہیں۔ پاکستان کا کل
رقبہ 796,095 مربع کلومیٹر ہے۔ پاکستان کا سمندری ساحل تقریباًََ 1,046 کلومیٹر ہے
اور 6,774 کلومیٹر زمینی سرحد ہے۔پاکستان کے مشرقی، وسطی اور جنوبی علاقے میدانی
ہیں جبکہ مغربی اور شمالی علاقے پہاڑی ہیں۔ پاکستان کا سب سے بڑا دریا دریائے سندھ
ہے۔ یہ دریا پاکستان کے شمال سے شروع ہوتا ہے اور صوبہ خیبر پختونخوا، پنجاب اور
سندھ سے گزر کر سمندر میں گرتا ہے۔ صوبہ خیبر پختونخوا کے جنوبی علاقے، صوبہ سندھ
کے وسطی علاقے اور پنجاب کے شمالی، وسطی اور جنوبی علاقے میدانی ہیں۔ یہ علاقے نہری
ہیں اور زیر کاشت ہیں۔ صوبہ سندھ کے مشرقی اور صوبہ پنجاب کے جنوب مشرقی علاقے
صحرائی ہیں۔ زیادہ تر بلوچستان پہاڑی سلسلوں پر مشتمل ہے لیکن بلوچستان کا سبی
علاقہ میدانی اور صحرائی ہے۔ خیبر پختونخوا کے مغربی علاقوں میں نیچے پہاڑ ہیں جبکہ
شمالی خیبر پختونخوا اور شمالی علاقہ جات میں دنیا کا سب سے اونچا پہاڑی سلسلہ واقع
ہے۔

پاکستان کا سمندری ساحل تقریباًََ 1,046 کلومیٹر ہے اور 6,774 کلومیٹر زمینی سرحد
ہے، زمینی سرحد میں سے 2,430 کلومیٹر سرحد افغانستان کے ساتھ، 523 کلومیٹر چین کے
ساتھ،2,912 بھارت کے ساتھ اور 909 ایران کے ساتھ لگا ہوا ہے۔

پاکستان دوسری دنيا کا ايک ترقی پزیر ملک ہے۔ پاکستان کے سیاسی معاملات ميں فوج كى
مداخلت، کثیر اراضی پر قابض افراد (وڈیرے ، جاگیردار اور چوہدری وغیرہ) کی عام
انسان کو تعلیم سے محروم رکھنے کی نفسیاتی اور خود غرضانہ فطرت (تاکہ بیگار اور
سستے پڑاؤ (Labor Camp) قائم رکھے جاسکیں)، اعلٰی عہدوں پر فائز افراد کا اپنے مفاد
میں بنایا ہوا دوغلا تعلیمی نظام (تاکہ کثیر اراضی پر قابض افراد کو خوش رکھا جاسکے
اور ساتھ ساتھ اپنی اولاد کی [عموماً انگریزی اور/ یا ولایت میں تعلیم کے بعد]
اجارہ داری کيلئے راہ کو کھلا رکھا جاسکے)، مذہبی علماؤں کا کم نظر اور اپنی اجارہ
داری قائم رکھنے کا رویہ اور بيرونی کشيدگی کی وجہ سے ملک کی معيشت زيادہ ترقی نہيں
کر سکی۔ پہلے پاکستان کی معيشت کا زيادہ انحصار زراعت پر تھا۔ مگر اب پاکستان کی
معيشت (جو کافی کمزور سمجھی جاتی ہے) نے گیارہ ستمبر کے امریکی تجارتی مرکز پر
حملے، عالمی معاشی پستی، افغانستان جنگ، پانی کی کمی اور بھارت کے ساتھ شديد کشيدگی
کے با وجود کچھ بہتر کارکردگی کا مظاہرہ کياحوالہ درکار؟۔ اِس وقت پاکستان کی معيشت
مستحکم ہے اور تيزی سے بڑھنا شروع ہو گئی ہےحوالہ درکار؟۔ کراچی سٹاک ایکسچینج کے
کے ايس سی انڈکس گزستہ دو سالوں سے دنيا بھر ميں سب سے بہترين کارکردگی کا مظاہرہ
کر رہی ہےحوالہ درکار؟۔

پاکستان آبادی کے لحاظ سے دنيا کا چھٹا سب سے بڑا ملک ہے اور اس کے ساتھ ساتھ
پاکستان کی آبادی بہت تيزی سے بڑھ رہی ہے۔

پاکستان کی قومی زبان اردو ہے، جبکہ زيادہ تر دفتری کام انگريزی ميں کیے جاتے ہيں۔
پاکستان کے خواص بھی بنيادی طور پر انگريزی کا استعمال کرتے ہيں۔ پاکستان ميں تمام
تر اعلیٰ تعليم بھی انگريزی ميں ہی دی جاتی ہے۔ اس کے باوجود اردو پاکستان کی عوامی
و قومی زبان ہے۔ اردو کے علاوہ پاکستان ميں کئی اور زبانيں بولی جاتی ہيں، ان ميں
پنجابی، سرائیکی، سندھی، گجراتی، بلوچی، براہوی، پہاڑی، پشتو اور ہندکو زبانیں
قابلِ ذکر ہيں۔

پاکستان ميں مختلف قوموں سے تعلّق رکھنے والے لوگ آباد ہيں، ان ميں زيادہ نماياں
پنجابی، سندھی، پٹھان، بلوچی اور مہاجر ہيں، ليکن وقت کے ساتھ ساتھ ان کے مابین فرق
کم ہوتا جا رہا ہے۔

پاکستان کی بہت قديم اور رنگارنگ تہذيب ہے۔ پاکستان کا علاقہ ماضی ميں دراوڑ، آريا،
ہن، ايرانی، يونانی، عرب، ترک اور منگول لوگوں کی رياستوں ميں شامل رہا ہے۔ ان تمام
تہذيبوں نے پاکستان کی موجودہ تہذيب پر بہت گہرا اثر چھوڑا ہے۔ اس کے ساتھ ساتھ
مختلف صوبوں ميں لباس، کھانے، زبان اور تمدن کا فرق پايا جاتا ہے۔ اس ميں اس علاقوں
کی تاريخی عليحدگی کے ساتھ ساتھ موسم اور آب و ہوا کا بھی بہت اثر ہے۔ ليکن ايک
اسلامی تہذيب کا حصہ ہونے کی وجہ سے اس ميں کافی تہذيبی ہم آہنگی بھی موجود ہے۔

پاکستان ميں بہت مختلف قسم کی موسيقی ملتی ہے۔ کلاسيکی موسيقی، نيم کلاسيکی موسيقی،
لوک موسيقی اور اس کے ساتھ ساتھ جديد پاپولر ميوزک، ان سب کے پاکستان ميں بلند پايہ
موسيقار موجود ہيں۔ پاکستان دنيا بھر ميں قوالی کا مرکز سمجھا جاتا ہے۔

پاکستانيوں کی بڑی تعداد امريکہ، برطانيہ، آسٹريليا، کینیڈا اور مشرق وسطی ميں مقيم
ہے- ان بيرون ملک پاکستانيوں کا پاکستان پر اور پاکستان کی بين الاقوامی تصوير پر
بہت گہرا اثر پڑتا ہے۔ ان لوگوں نے ماضی ميں پاکستان ميں بہت سرمايہ کاری بھی کی
ہے۔

پاکستان کا سب سے پسنديدہ کھيل کرکٹ ہے۔ پاکستان کی کرکٹ ٹيم دنيا کی اچھی ٹيموں
ميں شمار ہوتی ہے۔ کرکٹ کے ساتھ ساتھ پاکستان ميں ہاکی بھی بہت شوق سے کھيلی جاتی
ہے۔ ہاکی پاكستان كا قومى كھيل بھى ہےـ چوگان (پولو) پاکستان کے شمالی علاقہ جات كے
لوگوں كا كھيل ہے اور اس كھيل كى پيدائش بھى يہيں ہوئى اور آج تک ان علاقوں ميں بہت
شوق سے کھیلی جاتی ہے۔

پاکستان میں سب سے عام لباس شلوار قمیض ہے جس کو قومی لباس کا درجہ حاصل ہے، شلوار
قمیص کو پاکستان کے چاروں صوبوں بلوچستان، پنجاب، سندھ اور خیبر پختونخوا سمیت
قبائلی علاقہ جات، گلگت بلتستان اور آزاد کشمیر میں پہنا جاتا ہے۔ تاہم پھر ہر صوبے
اور علاقے میں شلوار قمیص پہننے کا طرز تھوڑا مختلف بھی ہوتا ہے ہر کوئی اپنے مقامی
انداز میں پہنتا ہے۔

شلوار قمیص کے علاوہ اور بھی بہت سے لباس پاکستان میں میں پہنے جاتے ہیں جن میں سوٹ
اور نیکٹائی بھی عام ہے جن کا استعمال اسکول، کالج، جامعات، دفاتر، وغیرہ میں ہوتا
ہے۔ دیہی علاقوں میں شہروں کے بہ نسبت سوٹ او ر ٹائی کا استعمال کم ہوتا ہے۔
شیروانی کا استعمال خاص کر تقاریب اور خوشیوں کے مواقع پر کیا جاتا ہے۔

پاکستان میں بہت سے ذرائع ابلاغ موجود ہیں ، پرنٹ میڈیا اور الیکٹرونک میڈیا دونوں
میں تیزی سے ترقی ہوئی ہے۔اس سے پہلے پی ٹی وی ملک کا واحد چینل نیٹورک ہوتا تھا
اور حکومت پاکستان اس نیٹورک کو چلا رہا تھا۔ 2002ء کے بعد الیکٹرونک میڈیا نے ترقی
کی اور پے در پے نئے نجی چینل آتے رہے۔اس وقت پاکستان میں 50 سے بھی زیادہ صرف نجی
چینلز موجود ہیں جن کی نشریات 24 گھنٹے جاری رہتی ہیں۔ اس وقت پاکستان میں نیوز،
انٹرٹینمنٹ، ہیلتھ، ایجوکیشن، علاقائی اور بہت سے چینلز موجود ہیں۔ پاکستان میں
زیادہ تر چینلز کے نشریات اردو میں ہوتے ہیں تاہم ملک کے علاقائی زبانوں (پشتو،
پنجابی، سندھی، بلوچی، کشمیری، سرائیکی وغیرہ) کے بھی ٹی وی چینلز موجود ہیں۔ پی ٹی
وی ورلڈ پاکستان کا پہلا انگریزی چینل ہے۔

اردو فلم انڈسٹری لالی وڈ کی صدر مقامات لاہور، کراچی اور پشاور میں واقع ہے۔ لالی
وڈ نے اب تک بہت سے فلمیں ریلیز کی ہیں اور کر رہا ہے۔ پاکستان میں سب سے عام اردو
ڈراما سیریلز ہیں جو مختلف چینلز پر چلائے جاتے ہیں۔

پاکستان کے فن تعمیرات ان مختلف عمارات کی طرف اشارہ کرتے ہیں جو مختلف ادوار میں
موجودہ پاکستان کے علاقوں میں بنائے گئے ہیں۔ وادئ سندھ کی تہذیب کے شروع ہونے کے
ساتھ ہی جو 3500 قبل مسیح تھا، موجودہ پاکستان کے علاقے میں شہری ثقافت کا ارتقاء
ہوا جس میں بڑی عمارتیں تھیں جن میں سے کچھ آج بھی موجود ہیں۔ اس کے بعد گندھارا
طرز کا بدھ طرز تعمیر آیا جس میں قدیم یونان کے اجزاء بھی شامل تھے۔ اس کے بقایا
جات گندھارا کے صدر مقام ٹیکسلا میں دکھائی دیتے ہیں۔ ان کے علاوہ پاکستان میں مغل
اور انگریزی طرز تعمیر کی مثالیں بھی موجود ہیں جو نہایت ہی اہم ہیں۔

آزادی کے بعد کا فن تعمیر بھی ایک منفرد مقام رکھتا ہے۔ آزادی کے بعد پاکستان نے
اپنی نئی حا صل کی گئی آزادی اور شناخت کو فن تعمیر کے ذریعے سے ظاہر کرنے کی کوشش
کی۔ پاکستان خود کو جدید عمارتوں میں ظاہر کرتا ہے مثلاً فیصل مسجد جو دارالخلافہ
میں واقع ہے اور 1960ء میں بنایا گیا تھا۔ اس کے ساتھ ساتھ دوسری عمارتیں بھی قابل
ذکر ہیں جیسے مینار پاکستان، سفید ماربل سے بنا مزار قائد اعظم ۔ یہ عمارتیں نئی
ریاست کی خود اعتمادی کو ظاہر کرتی ہیں۔ ملکی دارالخلافہ اسلام آباد میں موجود قومی
یادگار تہذیب، آزادی اور جدید فن تعمیر کا ایک حسین امتزاج ہے۔

پاکستان اپنے نظاروں، لوگوں اور تہذیبوں کے حوالے سے ایک وسیع ملک ہے اور اسی وجہ
سے سال 2012ء میں یہاں دس (10) لاکھ سیاح آئے۔ پاکستان کی سیاحت کی صنعت 1970ء کے
عشرے کے دوران عروج پر تھی جب یہاں ایک بہت بڑی تعداد میں سیاح آتے تھے۔ ان سیاحوں
کے لئے سب سے زیادہ قابل دلچسپی جگہیں خیبر پاس، پشاور، کراچی، لاہور، سوات اور
راولپنڈی تھیں۔ اس ملک کی حامل کشش جگہوں میں موہنجو داڑو، ٹیکسلا اور ہڑپہ جیسی
تہذیبوں کے کھنڈر سے لیکر کوہ ہمالیہ کے پہاڑی مقامات تک ہیں۔ پاکستان 7000 میٹر سے
زیادہ بلند کئی چوٹیوں کا مسکن ہے۔ پاکستان کے شمالی علاقہ جات میں کئی پرانے قلعے
ہیں، پرانے زمانے کی فن تعمیر، ہنزہ اور چترال کی وادیاں جو ایک چھوٹی سی غیر مسلم
سماجی گروہ کیلاش کا مسکن ہے جو خود کو سکندر اعظم کی اولاد سے بتاتے ہیں۔

پاکستان کے ثقافتی مرکز و صدر مقام لاہور میں مغل فن تعمیر کی بہت سی مثالیں موجود
ہیں جیسے بادشاہی مسجد، شالیمار باغ، مقبرہ جھانگیر، اور قلعہ لاہور شامل ہیں جو
سارے سیاحوں کی دلچسپی کا مرکز ہیں۔ عالمی معاشی بحران سے پہلے پاکستان میں سالانہ
تقریباًً پانچ (5) لاکھ سیاح آتے تھے۔ تاہم سال 2008ء سے پاکستان میں اندرونی
غیریقینی صورتحال کی وجہ سے یہ تعداد کافی کم ہو گئی ہے۔

اکتوبر 2006ءمیں کشمیر کے زلزلے کے بعد رسالہ دی گارڈین نے پاکستان کے پانچ مقبول
ترین سیاحتی مقامات کے نام سے ایک مضمون شائع کیا تاکہ پاکستان کی سیاحتی کی صنعت
کی مدد کر سکے۔ یہ پانچ مقامات ٹیکسلا، لاہور، شاہراہ قراقرم، کریم آباد، اور جھیل
سیف الملوک تھے۔ عالمی معاشی فورم کے سفر اور سیاحت کے مقابلے کی رپورٹ نے پاکستان
کو مقبول ترین 25 فیصد سیاحتی مقامات کا اعزاز عالمی ورثہ کے مقامات کے طور پر مقرر
کیا۔ سیاحتی مقامات کی پہنچ جنوب میں مینگروو جنگلات سے وادئ سندھ کی تہذیب کے
موہنجو داڑو اور ہڑپہ جیسے 5000 سال پرانے شہروں تک ہے۔

پاکستانی کھانے جنوبی ایشیا کے مختلف علاقائی کھانوں کا حسین امتزاج ہیں۔ پاکستانی
کھانوں میں شمالی ھندوستانی، وسط ایشیائی، اور مشرق وسطیٰ کے کھانے شامل ہیں لیکن
یہاں کے کھانوں میں گوشت کا استعمال زیادہ ہے۔

پاکستان میں ایک علاقے کے کھانے دوسرے علاقے کے کھانوں سے قدرے مختلف ہوتے ہیں جس
سے اس ملک کی ثقافتی اور لسانی تنوع جھلکتی ہے۔ پنجاب اور سندھ کے کھانے مصالحےدار
ہوتے ہیں جو جنوبی ایشیا کے کھانوں کی خاصیت ہے۔ اس کے علاوہ دوسرے علاقوں کے کھانے
مثلاً خیبر پختونخوا، بلوچستان، قبائیلی علاقہ جات، گلگت بلتستان اور کشمیر کے
کھانے بھی اپنی اپنی خصوصیات کے حامل ہوتے ہیں اور ان پر بھی مختلف علاقائی رنگ
غالب ہوتے ہیں۔

پاکستان میں کھیلے جانے والے بیشتر کھیلوں کا آغاز برطانیہ میں ہوا اور برطانویوں
نے انہیں ہندوستان میں متعارف کرایا۔ ہاکی پاکستان کا قومی کھیل ہے۔ اس نے ۱۹۶۰ء،
۱۹۶۸ء، اور ۱۹۸۴ء میں کھیلے گئے اولمپک کھیلوں میں تین سونے کے طمغے حاصل کئے ہیں۔
پاکستان نے ہاکی کا عالمی کپ بھی چار بار جیتا ہے جو ایک ریکارڈ ہے۔ پاکستان نے
ہاکی کا عالمی کپ ۱۹۷۱ء، ۱۹۷۸ء، ۱۹۸۲ء اور ۱۹۹۴ء میں جیتا ہے۔ تاہم، کرکٹ پاکستان
کا سب سے زیادہ مشہور کھیل ہے۔ پاکستان کرکٹ کے ٹیم، جنہیں شاہین کہا جاتا ہے، نے
۱۹۹۲ء میں کرکٹ کا عالمی کپ جیتا تھا۔ ۱۹۹۹ءمیں شاھین دوسرے نمبر پر رہے۔ اور ۱۹۸۷ء
اور ۱۹۹۶ء میں عالمی کپ کے مقابلے جزوی طور پر پاکستان میں ہوئے۔ پاکستان ٹی ۲۰ قسم
کے کھیل کے پہلے مقابلے میں دوسرے نمبر پر رہے جو سال ۲۰۰۷ء میں جنوبی افریقا میں
کھیلا گیا تھا۔ اور سال ۲۰۰۹ء میں اسی قسم کے کھیل میں پہلے نمبر پر رہے اور عالمی
کپ جیتا جو برطانیہ میں کھیلا گیا تھا۔ سال ۲۰۰۹ء کے مارچ کے مہینے میں دہشت گردوں
نے سری لنکا کے کرکٹ ٹیم پر حملہ کر دیا جو پاکستان کے دورے پر لاہور میں موجود تھی
اور اسی کے ساتھ پاکستان میں عالمی کرکٹ عارضی طور پر بند ہو گئی۔ تاہم چھ سالوں کے
طویل انتظار کے بعد مئی ۲۰۱۵ء میں عالمی کرکٹ پاکستان میں اس وقت بحال ہوئی جب
زمبابوے کی کرکٹ ٹیم پاکستان کے دورے پر آئی۔ تمام مقابلے سخت حفاظتی حصار میں
لاہور میں ہوئے اور تمام مقابلوں کے لئے ٹکٹ سارے بک چکے تھے اور کرسیاں ساری بھری
ہوئی تھیں۔ یہ ایک تاریخی کامیابی تھی۔ اس نے دوسری ٹیموں کے آنے کے لئے بھی راہ
ہموار کر لی۔ ورزشی کھیلوں میں عبدالخالق نے سال ۱۹۵۴ء اور سال ۱۹۵۸ء کے ایشیائی
کھیلوں میں حصہ لیا۔ اس نے ۳۵ سونے کے طمغے اور ۱۵ عالمی چاندی اور پیتل کے طمغے
پاکستان کے لئے حاصل کئے۔

اسکواش میں پاکستان کے شہر پشاور سے تعلق رکھنے والے کھلاڑی جھانگیر خان ہیں جن کو
عالمی معیار کا کھلاڑی اور کھیلوں کی تاریخ میں عظیم کھلاڑی مانا جاتا ہے، اور ساتھ
ہی جانشیر خان ہیں جنہوں نے عالمی اسکواش کے مقابلوں میں کئی بار پاکستان کا نام
روشن کیا ہے۔

پاکستان کی زیادہ تر آبادی ملک کی وسطی علاقوں میں ہے ،ملک کے جنوب میں زیادہ آباد
مقامات اکثر دریائے سندھ کے آس پاس پر واقع ہے جن میں سب سے زیادہ آبادی والا علاقہ
کراچی ہے جو ملک کا سب سے بڑا شہر ہے۔

پاکستان آپسی محبت اور اتحاد کا ایک اعلیٰ مثال ہے کیونکہ یہاں پہ مختلف علاقوں اور
مختلف ثقافتوں سے تعلق رکھنے والے لوگ متحد رہتے ہیں۔ جہاں پہ ہماری بہت سے زبانیں
بولی جاتی ہیں جن میں سے ایک ہماری قومی زبان اردو ہے۔ اس کے علاوہ چار صوبائی
زبانیں اور بہت سے اور زبانیں بولی جاتی ہیں۔

پاکستان میں کئی زبانیں بولی، لکھی اور سمجھی جاتی ہیں۔ ایک اندازے کے مطابق
پاکستان میں تقریباًً 65 سے زیادہ زبانیں بولی جاتی ہیں۔ انگریزی پاکستان کی سرکاری
زبان ہے، تمام معاہدے اور سرکاری کام انگریزی زبان میں ہی طے کیے جاتے ہیں، جبکہ
اردو پاکستان کی قومی زبان ہے۔ پاکستان کی صوبائی زبانوں میں پنجابی صوبہ پنجاب،
پشتو صوبہ خیبر پختونخوا، سندھی صوبہ سندھ ، بلوچی صوبہ بلوچستان اور شینا صوبہ
گلگت بلتستان میں تسلیم شدہ زبانیں ہیں۔ پاکستان میں رائج دوسری زبانوں اور لہجوں
میں، آیر ، بدیشی ، باگری ، بلتی ، بٹیری ، بھایا ، براہوی ، بروشسکی ، چلیسو ،
دامیڑی ، دیہواری ، دھاتکی ، ڈوماکی ، فارسی ، دری ، گواربتی ، گھیرا ، گوریا ،
گوورو ، گجراتی ، گوجری ، گرگلا ، ہزاراگی ، ہندکو ، جدگلی ، جنداوڑا ، کبوترا ،
کچھی ، کالامی ، کالاشہ ، کلکوٹی ، کامویری ، کشمیری ، کاٹی ، کھیترانی ، کھوار ،
انڈس کوہستانی ، کولی (تین لہجے)، لہندا لاسی ، لوارکی ، مارواڑی ، میمنی ، اوڈ ،
ارمری ، پوٹھواری ، پھالولہ ، سانسی ، ساوی ، شینا (دو لہجے)، توروالی ، اوشوجو ،
واگھری ، وخی ، وانیسی اور یدغہ شامل ہیں۔ ان زبانوں میں بعض کو عالمی طور پر خطرے
میں شمار کیا جاتا ہے کیونکہ ان زبانوں کو بولنے والوں کی تعداد نسبتاً نہایت قلیل
رہ گئی ہے۔ وجود کے خطرات میں گھری یہ زبانیں زیادہ تر ہند فارس شاخ اور ہند یورپی
زبانوں کے خاندان سے تعلق رکھتی ہیں۔ پاکستان کے ضلع چترال کو دنیا کا کثیرالسانی
خطہ ہونے کا اعزاز حاصل ہے اس ضلع میں کل چودہ زبانیں بولی جاتی ہیں-



https://ur.wikipedia.org/wiki/%D9%85%D8%AD%D9%85%D8%AF_%D8%B5%D9%84%DB%8C_%D8%A7%D9%84%D9%84%DB%81_%D8%B9%D9%84%DB%8C%DB%81_%D9%88_%D8%A2%D9%84%DB%81_%D9%88_%D8%B3%D9%84%D9%85

محمد بن عبد اللہ صلی اللہ علیہ و آلہ وسلم کی ولادت مشہور عام تاریخ کے مطابق 12
ربیع الاول عام الفیل بمطابق 570ء یا 571ء کو ہوئی۔ آپ صلی اللہ علیہ و آلہ وسلم
تمام مذاہب کے پیشواؤں سے کامیاب ترین پیشوا تھے۔ آپ کی کنیت ابوالقاسم تھی۔
مسلمانوں کے عقیدہ کے مطابق حضرت محمد صلی اللہ علیہ و آلہ وسلم اللہ کی طرف سے
انسانیت کی جانب بھیجے جانے والے انبیاء اکرام کے سلسلے کے آخری نبی ہیں جن کو اللہ
نے اپنے دین کی درست شکل انسانوں کی جانب آخری بار پہنچانے کیلئے دنیا میں بھیجا۔
انسائیکلوپیڈیا بریٹانیکا کے مطابق آپ صلی اللہ علیہ و آلہ وسلم دنیا کی تمام مذہبی
شخصیات میں سب سے کامیاب شخصیت تھے۔ 570ء (بعض روایات میں 571ء) مکہ میں پیدا ہونے
والے حضرت محمد صلی اللہ علیہ و آلہ وسلم پر قرآن کی پہلی آیت چالیس برس کی عمرمیں
نازل ہوئی۔ ان کا وصال تریسٹھ (63) سال کی عمر میں 632ء میں مدینہ میں ہوا، مکہ اور
مدینہ دونوں شہر آج کے سعودی عرب میں حجاز کا حصہ ہیں۔ حضرت محمد صلی اللہ علیہ و
آلہ وسلم بن عبداللہ بن عبدالمطلب بن ہاشم بن عبد مناف کے والد کا انتقال ان کی
دنیا میں آمد سے قریبا چھ ماہ قبل ہو گیا تھا اور جب ان کی عمر چھ سال تھی تو ان کی
والدہ حضرت آمنہ بھی اس دنیا سے رحلت فرما گئیں۔ عربی زبان میں لفظ "محمد" کے معنی
ہیں 'جس کی تعریف کی گئی'۔ یہ لفظ اپنی اصل حمد سے ماخوذ ہے جس کا مطلب ہے تعریف
کرنا۔ یہ نام ان کے دادا حضرت عبدالمطلب نے رکھا تھا۔ محمد صلی اللہ علیہ و آلہ
وسلم کو رسول، خاتم النبیین، حضور اکرم، رحمت للعالمین اور آپ صلی اللہ علیہ و آلہ
وسلم کے القابات سے بھی پکارا جاتا ہے۔ اس کے علاوہ بھی آپ کے بہت نام و القاب ہیں۔
نبوت کے اظہار سے قبل حضرت محمد صلی اللہ علیہ و آلہ وسلم نے اپنے چچا حضرت ابوطالب
کے ساتھ تجارت میں ہاتھ بٹانا شروع کر دیا۔ اپنی سچائی ، دیانت داری اور شفاف کردار
کی وجہ سے آپ صلی اللہ علیہ و آلہ وسلم عرب قبائل میں صادق اور امین کے القاب سے
پہچانے جانے لگے تھے۔ آپ صلی اللہ علیہ و آلہ وسلم اپنا کثیر وقت مکہ سے باہر واقع
ایک غار میں جا کر عبادت میں صرف کرتے تھے اس غار کو غار حرا کہا جاتا ہے۔ یہاں پر
610ء میں ایک روز حضرت جبرائیل علیہ السلام (فرشتہ) ظاہر ہوئے اور محمد صلی اللہ
علیہ و آلہ وسلم کو اللہ کا پیغام دیا۔ جبرائیل علیہ السلام نے اللہ کی جانب سے جو
پہلا پیغام حضرت محمد صلی اللہ علیہ و آلہ وسلم کو پہنچایا وہ یہ ہے۔

یہ ابتدائی آیات بعد میں قرآن کا حصہ بنیں۔ اس واقعہ کے بعد سے حضرت محمد صلی اللہ
علیہ و آلہ وسلم نے رسول کی حیثیت سے تبلیغ اسلام کی ابتداء کی اور لوگوں کو خالق
کی وحدانیت کی دعوت دینا شروع کی۔ انہوں نے لوگوں کو روزقیامت کی فکر کرنے کی تعلیم
دی کہ جب تمام مخلوق اپنے اعمال کا حساب دینے کے لئے خالق کے سامنے ہوگی۔ اپنی
مختصر مدتِ تبلیغ کے دوران میں ہی انہوں نے پورے جزیرہ نما عرب میں اسلام کو ایک
مضبوط دین بنا دیا، اسلامی ریاست قائم کی اور عرب میں اتحاد پیدا کر دیا جس کے بارے
میں اس سے پہلے کوئی سوچ بھی نہیں سکتا تھا۔ آپ صلی اللہ علیہ و آلہ وسلم کی محبت
مسلمانوں کے ایمان کا حصہ ہے اور قرآن کے مطابق کوئی مسلمان ہو ہی نہیں سکتا جب تک
وہ ان کو اپنی جان و مال اور پسندیدہ چیزوں پر فوقیت نہ دے۔ قیامت تک کے مسلمان ان
کی امت میں شامل ہیں۔

حضرت محمد صلی اللہ علیہ و آلہ وسلم سنہ ایک عام الفیل (570ء) میں ربیع الاول کے
مبارک مہینے میں بعثت سے چالیس سال پہلے مکہ میں پیدا ہوئے۔ ان کی پیدائش پر معجزات
نمودار ہوئے جن کا ذکر قدیم آسمانی کتب میں تھا۔ مثلاً آتشکدہ فارس جو ہزار سال سے
زیادہ سے روشن تھا بجھ گیا۔ مشکوٰۃ کی ایک حدیث ہے جس کے مطابق حضور صلی اللہ علیہ
و آلہ وسلم کا ارشاد ہے کہ ' میں اس وقت بھی نبی تھا جب آدم مٹی اور پانی کے درمیان
میں تھے۔ ۔ ۔ میں ابراہیم علیہ السلام کی دعا، عیسیٰ علیہ السلام کی بشارت اور اپنی
والدہ کا وہ خواب ہوں جو انہوں نے میری پیدائش کے وقت دیکھا اور ان سے ایک ایسا نور
ظاہر ہوا جس سے شام کے محلات روشن ہو گئے'۔ جس سال آپ صلی اللہ علیہ و آلہ وسلم کی
پیدائش ہوئی اس سے پہلے قریش معاشی بدحالی کا شکار تھےمگر اس سال ویران زمین سرسبز
و شاداب ہوئی، سوکھے ہوئے درخت ہرے ہو گئے اور قریش خوشحال ہو گئے ۔ آپ صلی اللہ
علیہ و آلہ وسلم کی تاریخ پیدائش کے بارے میں مختلف روایات ہیں۔ اہل سنت کے نزدیک
زیادہ روایات 12 ربیع الاول کی ہیں اگرچہ کچھ علماء 9 ربیع الاول کو درست مانتے
ہیں۔ اہلِ تشیع 17 ربیع الاول کو درست سمجھتے ہیں۔ آپ صلی اللہ علیہ و آلہ وسلم کا
نام آپ کے دادا حضرت عبدالمطلب نے رکھا۔ یہ نام اس سے پہلے کبھی نہیں رکھا گیا تھا۔
آپ صلی اللہ علیہ و آلہ وسلم کی ولادت مکہ کے علاقے شعب ابی طالب کے جس گھر میں
ہوئی وہ بعد میں کافی عرصہ ایک مسجد رہی جسے آج کل ایک کتب خانہ (لائبریری) بنا دیا
گیا ہے۔

آپ صلی اللہ علیہ و آلہ وسلم کا تعلق قریش عرب کے معزز ترین قبیلہ بنو ہاشم سے تھا۔
اس خاندان کی شرافت ، ایمانداری اور سخاوت بہت مشہور تھی۔ یہ خاندان حضرت ابراہیم
علیہ السلام کے دین پر تھا جسے دینِ حنیف کہتے ہیں۔ آپ صلی اللہ علیہ و آلہ وسلم کے
والد عبداللہ بن عبدالمطلب اپنی خوبصورتی کے لیے مشہور تھے مگر ان کا انتقال آپ صلی
اللہ علیہ و آلہ وسلم کی پیدائش سے چھ ماہ پہلے ہوگیا تھا۔ والدہ کا نام حضرت آمنہ
بنت وہب تھا جو قبیلہ بنی زہرہ کے سردار وہب بن عبدمناف بن قصی بن کلاب کی بیٹی
تھیں۔ یعنی ان کا شجرہ ان کے شوہر عبداللہ بن عبدالمطلب کے ساتھ عبد مناف بن قصی کے
ساتھ مل جاتا ہے۔ آپ صلی اللہ علیہ و آلہ وسلم کے دادا عبدالمطلب قریش کے سردار
تھے۔ آپ صلی اللہ علیہ و آلہ وسلم کا شجرہ نسب حضرت عدنان سے جا ملتا ہے جو حضرت
اسماعیل علیہ السلام ابن حضرت ابراہیم علیہ السلام کی اولاد میں سے تھے۔ اور مشہور
ترین عربوں میں سے تھے۔ حضرت عدنان کی اولاد کو بنو عدنان کہا جاتا ہے۔ یہ شجرہ یوں
ہے۔ محمد بن عبداللہ بن عبدالمطلب بن ہاشم بن عبد مناف بن قصی بن کلاب بن مرہ بن
کعب بن لوی بن غالب بن فہر بن مالک بن نضر بن کنانہ بن خزیمہ بن مدرکہ بن الیاس بن
مضر بن نزار بن معد بن عدنان (عربی میں :محمد بن عبدالله بن عبد المطلب بن هاشم بن
عبد مناف بن قصي بن كلاب بن مرة بن كعب بن لؤي بن غالب بن فهر بن مالك بن النضر بن
كنانۃ بن خزيمۃ بن مدركۃ بن الياس بن مضر بن نزار بن معد بن عدنان)

آپ صلی اللہ علیہ و آلہ وسلم کے والد محترم حضرت عبداللہ ابن عبدالمطلب آپ کی ولادت
سے چھ ماہ قبل وفات پا چکے تھے اور آپ کی پرورش آپ کے دادا حضرت عبدالمطلب نے کی۔
اس دوران میں آپ صلی اللہ علیہ و آلہ وسلم نے کچھ مدت ایک بدوی قبیلہ کے ساتھ بسر
کی جیسا عرب کا رواج تھا۔ اس کا مقصد بچوں کو فصیح عربی زبان سکھانا اور کھلی آب و
ہوا میں صحت مند طریقے سے پرورش کرنا تھا۔ اس دوران میں آپ صلی اللہ علیہ و آلہ
وسلم کو حضرت حلیمہ بنت عبداللہ اور حضرت ثویبہ (درست تلفظ: ثُوَیبہ) نے دودھ
پلایا۔ چھ سال کی عمر میں آپ کی والدہ اور آٹھ سال کی عمر میں آپ کے دادا بھی وفات
پا گئے۔ اس کے بعد آپ کی پرورش کی ذمہ داریاں آپ کے چچا اور بنو ہاشم کے نئے سردار
حضرت ابو طالب نے سرانجام دیں۔ حضرت محمد صلی اللہ علیہ و آلہ وسلم نے حضرت ابو
طالب کے ساتھ شام کا تجارتی سفر بھی اختیار کیا اور تجارت کے امور سے واقفیت حاصل
کی۔ اس سفر کے دوران میں ایک بحیرا نامی عیسائی راہب نے آپ صلی اللہ علیہ و آلہ
وسلم میں کچھ ایسی نشانیاں دیکھیں جو ایک آنے والے پیغمبر کے بارے میں قدیم آسمانی
کتب میں لکھی تھیں۔ اس نے حضرت ابوطالب کو بتایا کہ اگر شام کے یہود یا نصاریٰ نے
یہ نشانیاں پا لیں تو آپ صلی اللہ علیہ و آلہ وسلم کی جان کو خطرہ ہو سکتا ہے۔
چنانچہ حضرت ابوطالب نے یہ سفر ملتوی کر دیا اور واپس مکہ آ گئے۔ اس سے معلوم ہوتا
ہے کہ آنحضرت صلی اللہ علیہ و آلہ وسلم کا بچپن عام بچوں کی طرح کھیل کود میں نہیں
گذرا ہوگا بلکہ آپ صلی اللہ علیہ و آلہ وسلم میں نبوت کی نشانیاں شروع سے موجود
تھیں۔ اس قسم کا ایک واقعہ اس وقت بھی پیش آیا جب آپ صلی اللہ علیہ و آلہ وسلم بدوی
قبیلہ میں اپنی دایہ کے پاس تھے۔ وہاں حبشہ کے کچھ عیسائیوں نے آپ صلی اللہ علیہ و
آلہ وسلم کو بغور دیکھا اور کچھ سوالات کیے یہاں تک کہ نبوت کی نشانیاں پائیں اور
پھر کہنے لگے کہ ہم اس بچے کو پکڑ کر اپنی سرزمین میں لے جائیں گے۔ اس واقعہ کے بعد
حضور صلی اللہ علیہ و آلہ وسلم کو مکہ لوٹا دیا گیا۔ ۔۔

تقریباً25 سال کی عمر میں آپ صلی اللہ علیہ و آلہ وسلم نے شام کا دوسرا بڑا سفر کیا
جو حضرت خدیجہ علیہا السلام کے تجارتی قافلہ کے لیے تھا۔ حضرت محمد صلی اللہ علیہ و
آلہ وسلم نے ایمانداری کی بنا پر اپنے آپ کو ایک اچھا تاجر ثابت کیا۔ آپ صلی اللہ
علیہ و آلہ وسلم دوسرے لوگوں کا مال تجارت بھی تجارت کی غرض سے لے کر جایا کرتے
تھے۔ آپ صلی اللہ علیہ و آلہ وسلم یہ خدمات حضرت خدیجہ علیہا السلام کے لئے بھی
انجام دیا کرتے تھے۔ اس سفر سے واپسی پر حضرت خدیجہ کے غلام میسرہ نے ان کو حضور
صلی اللہ علیہ و آلہ وسلم کی ایمانداری اور اخلاق کی کچھ باتیں بتائیں۔ انہوں نے جب
یہ باتیں اپنے چچا زاد بھائی ورقہ بن نوفل کو بتائیں تو ورقہ بن نوفل نے کہا کہ جو
باتیں آپ نے بتائیں ہیں اگر صحیح ہیں تو یہ شخص یقیناً نبی ہیں۔ آپ حضرت محمد صلی
اللہ علیہ و آلہ وسلم کے اچھے اخلاق اور ایمانداری سے بہت متاثر ہوئیں اور آپ صلی
اللہ علیہ و آلہ وسلم کو شادی کا پیغام دیا جس کو آپ صلی اللہ علیہ و آلہ وسلم نے
حضرت ابوطالب کے مشورے سے قبول کر لیا۔ اس وقت آپ صلی اللہ علیہ و آلہ وسلم کی عمر
25 سال تھی۔حضرت خدیجہ علیہا السلام قریش کی مالدار ترین اور معزز ترین خواتین میں
سے تھیں۔ حضرت خدیجہ علیہا السلام سے آپ صلی اللہ علیہ و آلہ وسلم کی چار بیٹیاں
حضرت زینب، حضرت رقیہ، حضرت ام کلثوم اور حضرت فاطمہ پیدا ہوئیں۔ بعض علمائے اہلِ
تشیع کے مطابق حضرت فاطمہ علیہا السلام کے علاوہ باقی بیٹیاں حضرت خدیجہ علیہا
السلام کی بھانجیاں تھیں۔

حضرت محمد صلی اللہ علیہ و آلہ وسلم غوروفکر کے لئے مکہ سے باہر ایک غار حرا میں
تشریف لے جاتے تھے۔ یہ کوہ حرا کا ایک غار ہے جسے کوہِ فاران بھی کہا جاتا تھا۔
610ء میں فرشتہ جبرائیل علیہ السلام پہلی وحی لے کر تشریف لائے، اس وقت سورۃ العلق
کی وہ آیات نازل ہوئیں جن کا تذکرہ شروع میں ہوا ہے۔ اس وقت حضور صلی اللہ علیہ و
آلہ وسلم کی عمر مبارک تقریباًًًًً چالیس برس تھی۔ شروع ہی میں حضرت خدیجہ رضی اللہ
عنہا، آپ کے چچا زاد حضرت علی آپ صلی اللہ علیہ و آلہ وسلم کے قریبی دوست حضرت
ابوبکر صدیق رضی اللہ تعالٰی عنہ ، اور آپ کے آزاد کردہ غلام اور صحابی حضرت زید بن
ثابت رضی اللہ عنہ آپ صلی اللہ علیہ و آلہ وسلم پر ایمان لے آئے۔ مکہ کے باہر سے
پہلے شخص حضرت ابوذر غفاری رضی اللہ عنہ تھے جو اسلام لائے۔ پہلے تو آپ صلی اللہ
علیہ و آلہ وسلم نے قریبی ساتھیوں میں تبلیغ کی پھر تقریباًًًًً پہلی وحی کے تین
سال بعد آپ صلی اللہ علیہ و آلہ وسلم نے دعوتِ ذوالعشیرہ کے بعد سے اسلام کے پیغام
کی کھلی تبلیغ شروع کی۔ اکثر لوگوں نے مخالفت کی مگر کچھ لوگ آہستہ آہستہ اسلام کی
دعوت قبول کرتے گئے۔

جیسے جیسے اسلام قبول کرنے والوں کی تعداد بڑھتی جا رہی تھی مقامی قبیلوں اور
لیڈروں نے آپ صلی اللہ علیہ و آلہ وسلم کو اپنے لئے خطرہ سمجھنا شروع کر دیا۔ ان کی
دولت اور عزت کعبہ کی وجہ سے تھی۔ اگر وہ اپنے بت کعبے سے باہر پھینک کر ایک اللہ
کی عبادت کرنے لگتے تو انہیں خوف تھا کہ تجارت کا مرکز ان کے ہاتھ سے نکل جائے گا۔
آپ صلی اللہ علیہ و آلہ وسلم کو اپنے قبیلے سے بھی مخالفت کا سامنا کرنا پڑا کونکہ
وہ ہی کعبے کے رکھوالے تھے۔ قبائل نے ایک معاہدہ کے تحت مسلمانوں کا معاشی اور
معاشرتی بائیکاٹ کیا یہاں تک کہ مسلمان تین سال شعبِ ابی طالب میں محصور رہے۔ یہ
بائیکاٹ اس وقت ختم ہوا جب کعبہ پر لٹکے ہوئے معاہدے میں یہ دیکھا گیا کہ لفظ
'اللہ' کے علاوہ تمام حروف دیمک کی وجہ سے کھائے گئے ہیں۔ جب مخالفت حد سے بڑھ گئی
تو آپ صلی اللہ علیہ و آلہ وسلم نے اپنے ساتھیوں کو حبشہ جہاں ایک عیسائی بادشاہ
نجاشی حکومت کرتا تھا کی طرف ہجرت کرنے کی اجازت دے دی۔

619ء میں آپ صلی اللہ علیہ و آلہ وسلم کی بیوی حضرت خدیجہ اور آپ صلی اللہ علیہ و
آلہ وسلم کے پیارے چچا حضرت ابوطالب انتقال فرما گئے۔ اسی لیے حضور صلی اللہ علیہ و
آلہ وسلم نے اس سال کو عام الحزن یعنی دکھ کا سال قرار دیا۔

620ء میں آپ صلی اللہ علیہ و آلہ وسلم معراج پر تشریف لے گئے۔ اس سفر کے دوران میں
آپ صلی اللہ علیہ و آلہ وسلم مکہ سے مسجد اقصیٰ گئے اور وہاں تمام انبیائے کرام کی
نماز کی امامت فرمائی۔ پھر آپ صلی اللہ علیہ و آلہ وسلم آسمانوں میں اللہ تعالٰی سے
ملاقات کرنے تشریف لے گئے۔ وہاں اللہ تعالٰی نے آپ صلی اللہ علیہ و آلہ وسلم کو جنت
اور دوزخ دکھائی۔ وہاں آپ کی ملاقات مختلف انبیائے کرام سے بھی ہوئی۔ اسی سفر میں
نماز بھی فرض ہوئی۔۔

622ء تک مسلمانوں کے لئے مکہ میں رہنا ممکن نہیں رہا تھا۔ کئی دفعہ مسلمانوں اور
خود حضرت محمد صلی اللہ علیہ و آلہ وسلم کو تکالیف دیں گئیں۔ اس وجہ سے آپ صلی اللہ
علیہ و آلہ وسلم نے مسلمانوں کو مدینہ ہجرت کرنے کی اجازت دے دی۔ آپ صلی اللہ علیہ
و آلہ وسلم نے اللہ کے حکم سے حضرت ابوبکر کے ساتھ ستمبر 622ء میں مدینہ کی طرف
روانہ ہوئے اور مدینہ میں اپنی جگہ حضرت علی بن ابی طالب علیہ السلام کو امانتوں کی
واپسی کے لیے چھوڑا۔ حضور صلی اللہ علیہ و آلہ وسلم کے مدینہ پہنچنے پر انصار نے ان
کا شاندار استقبال کیا اور اپنے تمام وسائل پیش کر دیے۔ جب آپ صلی اللہ علیہ و آلہ
وسلم مدینہ پہنچے تو انصار استقبال کے لیے آئے اور خواتین چھتوں پر سے دیکھ رہی
تھیں۔ اور دف بجا کر کچھ اشعار پڑھ رہی تھیں جن کا ترجمہ یہ ہے۔

آپ صلی اللہ علیہ و آلہ وسلم کی اونٹنی حضرت ابو ایوب انصاری کے گھر کے سامنے رکی
اور حضور صلی اللہ علیہ و آلہ وسلم نے ان کے گھر قیام فرمایا۔ جس جگہ اونٹنی رکی
تھی اسے حضور صلی اللہ علیہ و آلہ وسلم نے قیمتاً خرید کر ایک مسجد کی تعمیر شروع
کی جو مسجد نبوی کہلائی۔ اس تعمیر میں انہوں نے خود بھی حصہ لیا۔ یہاں حضور صلی
اللہ علیہ و آلہ وسلم نے مسلمانوں کے درمیان میں عقدِ مؤاخات کیا یعنی مسلمانوں کو
اس طرح بھائی بنایا کہ انصار میں سے ایک کو مہاجرین میں سے ایک کا بھائی بنایا۔ خود
حضرت علی علیہ السلام کو اپنا بھائی قرار دیا۔ انصار نے مہاجرین کی مثالی مدد کی۔
ہجرت کے ساتھ ہی اسلامی تقویم کا آغاز بھی ہوا۔ آپ کے مدینہ آنے سے، اوس اور خزرج،
یہاں کے دو قبائل جن نے بعد میں اسلام قبول بھی کیا میں لڑائی جھگڑا ختم ہوا اور ان
میں اتحاد اور بھائی چارہ پیدا ہو گیا۔ اس کے علاوہ یہاں کچھ یہودیوں کے قبائل بھی
تھے جو ہمیشہ فساد کا باعث تھے۔ آپ صلی اللہ علیہ و آلہ وسلم کے آنے کے بعد یہودیوں
اور مسلمانوں کے درمیان میں ہونے والے معاہدہ 'میثاق مدینہ' نے مدینہ میں امن کی
فضا پیدا کر دی۔ اسی دور میں مسلمانوں کو کعبہ کی طرف نماز پڑھنے کا حکم دیا گیا،
اس سے پہلے مسلمان بیت المقدس کی طرف منہ کر کے نماز ادا کرتے تھے جو یہودیوں کا
بھی قبلہ تھا۔

میثاق مدینہ کو بجا طور پر تاریخ انسانی کا پہلا تحریری دستور قرار دیا جا سکتا ہے۔
یہ 730 الفاظ پر مشتمل ایک جامع دستور ہے جو ریاست مدینہ کا آئین تھا۔ 622ء میں
ہونے والے اس معاہدے کی 53دفعات تھیں۔ یہ معاہدہ اور تحریری دستور مدینہ کے قبائل
(بشمول یہود و نصاریٰ) کے درمیان میں جنگ نہ کرنے کا بھی عہد تھا۔ معاہدے کا بکثرت
ثبوت پوری تفصیل کے ساتھ کتبِ تواریخ میں ملتا ہے مگر اس کے باوجود مغربی مصنفین
اسے نظر انداز کرنے کی ناکام کوشش کرتے ہیں۔

میثاقِ مدینہ کے بعد یہود مجبور تھے کہ وہ علی الاعلان حضرت محمد صلی اللہ علیہ و
آلہ وسلم اور اسلام کے خلاف بات نہ کر سکتے تھے اسی لیے انہوں نے خفیہ سازشیں شروع
کیں جن میں سے ایک ادب اور اظہارِ آزادی کی آڑ میں حضرت محمد صلی اللہ علیہ و آلہ
وسلم کی ذاتِ گرامی حملہ کرنا تھا۔ عرب لوگ جو شعر و شاعری کے بڑے خوگر تھے ان کے
لیے شاعری کے ذریعے حضور صلی اللہ علیہ و آلہ وسلم کی ہتک کرنے کی کوشش کی گئی
کیونکہ اسلام میں ایمان اس وقت تک مکمل نہیں ہوتا جب تک حضور صلی اللہ علیہ و آلہ
وسلم کی ذات کی اہمیت و درجہ مال و جان و اولاد سے زیادہ نہ ہوجائے۔ اس سلسلے میں
تین شعراء نے حضرت محمد صلی اللہ علیہ و آلہ وسلم کے خلاف ہجو لکھیں۔ ایک کا نام
کعب بن الاشرف تھا جو یہودی تھا دوسری کا نام اسماء بنت مروان تھا اور تیسرے کا نام
ابوعفک تھا۔ جب وہ شاعر حد سے گزر گئے اور ان کے رکیک اشعار سے حضرت محمد صلی اللہ
علیہ و آلہ وسلم کو شدید رنج پہنچا تو ان تینوں کو انہی کے قبیلے کے افراد نے قتل
کر ڈالا۔ کعب بن الاشرف کو ان کی ایک رشتہ دار ابونائلہ نے قتل کیا۔ اسماء بنت
مروان کو ان کے ہم قبیلہ ایک نابینا صحابی عمیر بن عوف نے قتل کر دیا۔ ابو عفک کو
حضرت سالم بن عمیر نے قتل کیا۔

مدینہ میں ایک ریاست قائم کرنے کے بعد مسلمانوں کو اپنے دفاع کی کئی جنگیں لڑنا
پڑیں۔ ان میں سے جن میں حضور صلی اللہ علیہ و آلہ وسلم شریک تھے انہیں غزوہ کہتے
ہیں اور جن میں وہ شریک نہیں تھے انہیں سریہ کہا جاتا ہے۔ اہم غزوات یا سریات درج
ذیل ہیں۔

مدینہ اورمشرکینِ مکہ کے درمیان مارچ 628ء کو ایک معاہدہ ہوا جسے صلح حدیبیہ (عربی
میں صلح الحديبيۃ) کہتے ہیں۔ 628ء (6 ھجری) میں 1400 مسلمانوں کے ہمراہ حضرت محمد
صلی اللہ علیہ و آلہ وسلم مدینہ سے مکہ کی طرف عمرہ کے ارادہ سے روانہ ہوئے۔ عرب کے
رواج کے مطابق غیر مسلح افراد چاہے وہ دشمن کیوں نہ ہوں کعبہ کی زیارت کر سکتے تھے
جس میں رسومات بھی شامل تھیں۔ یہی وجہ تھی کہ مسلمان تقریباًًًًً غیر مسلح تھے۔ مگر
عرب کے رواج کے خلاف مشرکینِ مکہ نے حضرت خالد بن ولید (جو بعد میں مسلمان ہو گئے)
کی قیادت میں دو سو مسلح سواروں کے ساتھ مسلمانوں کو حدیبیہ کے مقام پر مکہ کے باہر
ہی روک لیا۔ اس وقت تک مسلمان انتہائی طاقتور ہو چکے تھے مگر یہ یاد رہے کہ اس وقت
مسلمان جنگ کی تیاری کے ساتھ نہیں آئے تھے۔ اسی لیے بعض لوگ چاہتے تھے کہ جنگ ضرور
ہو۔ خود مسلمانوں میں ایسے لوگ تھے جن کو معاہدہ کی شرائط پسند نہیں تھیں۔ مثلاً
اگر کوئی مسلمان مکہ کے لوگوں کے کے پاس چلا جائے تو اسے واپس نہیں کیا جائے گا مگر
کوئی مشرک مسلمان ہو کر اپنے بزرگوں کی اجازت کے بغیر مدینہ چلا جائے تو اسے واپس
کیا جائے گا۔ مگر حضرت محمد صلی اللہ علیہ و آلہ وسلم کی دانشمندی سے صلح کا معاہدہ
ہو گیا۔ اس کی بنیادی شق یہ تھی کہ دس سال تک جنگ نہیں لڑی جائے گی اور مسلمان اس
سال واپس چلے جائیں گے اور عمرہ کے لیے اگلے سال آئیں گے۔ چنانچہ مسلمان واپس مدینہ
آئے اور پھر 629ء میں حج کیا۔ اس معاہدہ سے پہلے جب مسلمانوں کے ایک نمائندے کو
مشرکین نے روک لیا تھا تو حضور صلی اللہ علیہ و آلہ وسلم نے مسلمانوں سے اپنی بیعت
بھی لی جسے بیعتِ رضوان کہا جاتا ہے۔ اس بیعت میں مسلمانوں نے عہد کیا کہ وہ مرتے
دم تک حضور صلی اللہ علیہ و آلہ وسلم کا ساتھ نہیں چھوڑیں گے۔ اس معاہدہ کے بہت سود
مند اثرات برآمد ہوئے۔

صلح حدیبیہ کے بعد محرم 7ھ میں حضور صلی اللہ علیہ و آلہ وسلم نے مختلف حکمرانوں کو
خطوط لکھے اور اپنے سفیروں کو ان خطوط کے ساتھ بھیجا۔ ان خطوط میں اسلام کی دعوت دی
گئی۔ ان میں سے ایک خط ترکی کے توپ کاپی نامی عجائب گھر میں موجود ہے۔ ان حکمرانوں
میں فارس کا بادشاہ خسرو پرویز، مشرقی روم (بازنطین) کا بادشاہ ھرکولیس، حبشہ کا
بادشاہ نجاشی، مصر اور اسکندریہ کا حکمران مقوقس اور یمن کا سردار شامل ہیں۔ پرویز
نے یہ خط پھاڑ دیا تھا اور بعض روایات کے مطابق حضور صلی اللہ علیہ و آلہ وسلم نے
پیشینگوئی کی تھی کہ اس کی سلطنت اسی طرح ٹکرے ٹکرے ہو جائے گی۔ نجاشی نے حضور صلی
اللہ علیہ و آلہ وسلم کی نبوت کی تصدیق کی اور کہا کہ ہمیں انجیل میں ان کے بارے
میں بتایا گیا تھا۔ مصر اور اسکندریہ کے حکمران مقوقس نے نرم جواب دیا اور حضور صلی
اللہ علیہ و آلہ وسلم کی خدمت میں کچھ تحائف روانہ کیے اور حضرت ماریہ قبطیہ کو
روانہ کیا جن سے حضور صلی اللہ علیہ و آلہ وسلم کے بیٹے ابراہیم کی ولادت ہوئی۔۔

اگرچہ صلح حدیبیہ کی مدت دس سال طے کی گئی تھی تاہم یہ صرف دو برس ہی نافذ رہ سکا۔
بنو قزع کا حضرت محمد صلی اللہ علیہ و آلہ وسلم سے اتحاد تھا جبکہ ان کے مخالف بنو
بکر قریش مکہ کے ساتھ تھے۔ ایک رات بنو بکر کے کچھ آدمیوں نے شب خون مارتے ہوئے بنو
قزع کے کچھ لوگ قتل کر دیے۔ قریش نے ہتھیاروں کے ساتھ اپنے اتحادیوں کی مدد کی جبکہ
بعض روایات کے مطابق چند قریش بذات خود بھی حملہ آروں میں شامل تھے۔ اس واقعہ کے
بعد نبی اکرم نے قریش کو ایک تین نکاتی پیغام بھیجا اور کہا کہ ان میں سے کوئی
منتخب کر لیں: 1۔ قریش بنو قزعہ کو خون بہا ادا کرے، 2۔ بنو بکر سے تعلق توڑ لیں،
3۔ صلح حدیبیہ کو کالعدم قرار دیں۔

630ء میں انہوں نے دس ہزار مجاہدین کے ساتھ مکہ کی طرف پیش قدمی شروع کر دی۔
مسلمانوں کی ہیبت دیکھ کر بہت سے مشرکین نے اسلام قبول کر لیا اور نبی اکرم صلی
اللہ علیہ و آلہ وسلم نے عام معافی کا اعلان کیا۔ ایک چھوٹی سے جھڑپ کے علاوہ تمام
کارروائی پر امن انداز سے مکمل ہو گئی اور نبی اکرم صلی اللہ علیہ و آلہ وسلم فاتح
بن کر مکہ میں داخل ہو گئے۔ داخل ہونے کے بعد سب سے پہلے آپ نے کعبہ میں موجود تمام
بت توڑ ڈالے اور شرک و بت پرستی کے خاتمے کا اعلان کیا۔

حضور صلی اللہ علیہ و آلہ وسلم نے اپنی زندگی کا آخری حج سن 10ھ میں کیا۔ اسے حجۃ
الوداع کہتے ہیں۔ آپ 25 ذی القعدہ 10ھ (فروری 632ء) کو مدینہ سے روانہ ہوئے۔ آپ صلی
اللہ علیہ و آلہ وسلم کی ازواج آپ کے ساتھ تھیں۔ مدینہ سے 9 کلومیٹر دور ذوالحلیفہ
کے مقام پر آپ صلی اللہ علیہ و آلہ وسلم نے احرام پہنا۔ دس دن بعد آپ صلی اللہ علیہ
و آلہ وسلم مکہ پہنچ گئے۔ حج میں مسلمانوں کی تعداد ایک لاکھ بیس ہزار سے زیادہ
تھی۔ عرفہ کے دن ایک خطبہ دیا اور اس سے اگلے دن منیٰ میں ایک یادگار خطبہ دیا جو
خطبہ حجۃ الوداع کے نام سے مشہور ہے۔ اس خطبہ میں انہوں نے اسلامی تعلیمات کا ایک
نچوڑ پیش کیا اور مسلمانوں کو گواہ بنایا کہ انہوں نے پیغامِ الٰہی پہنچا دیا ہے۔
اور یہ بھی تاکید کی کہ یہ باتیں ان لوگوں کو بھی پہنچائی جائیں جو اس حج میں شریک
نہیں ہیں۔ اس خطبہ میں انہوں نے یہ فرمایا کہ شاید مسلمان انہیں اس کے بعد نہ
دیکھیں۔ انہوں نے فرمایا کہ مسلمان پر دوسرے مسلمان کا جان و مال حرام ہے۔ اور یہ
بھی کہ نسل کی بنیاد پر کسی کو کسی پر فوقیت نہیں ہے۔ انہوں نے اسلام کے حرام و
حلال پر بھی روشنی ڈالی۔ خطبہ کے آخر میں انہوں نے تاکید کی کہ جو حاضر ہے وہ غائب
تک اس پیغام کو پہنچائے۔ ان دو خطبات کے علاوہ آپ صلی اللہ علیہ و آلہ وسلم نے
غدیرِ خم کے مقام پر بھی خطبہ دیا جو خطبہ غدیر کے نام سے مشہور ہے۔ اس حج کے
تقریباًًًًً تین ماہ بعد آپ صلی اللہ علیہ و آلہ وسلم اللہ کو پیارے ہو گئے۔

آپﷺ کو منگل کے روز کپڑے اتارے بغیر غسل دیا گیا۔ رسول اللہ کو غسل دینے والے افراد
میں سیدنا عباس ،حضرت اسامہ،اوس بن خولیٰ، حضرت عباس کے دو صاحبزادے قثم اور فضل
اور رسول اللہﷺ کے آزاد کردہ غلام شقران شامل تھے۔ حضرت عباس اور ان کے دونوں صاحب
زادے رسول اللہﷺ کی کروٹ بدل رہے تھے، حضرت اسامہ اور شقران پانی بہا رہے تھے۔ حضرت
علی غسل دے رہے تھے اور حضرت اوس نے آپﷺ کو اپنے سینے پر ٹیک رکھا تھا۔ رسول اللہ
کو پانی اور بیری کے پتوں سے تین بار غسل دیا گیا۔ پانی عرس نامی قباء میں واقع
حضرت سعد بن خثیمہ کے کنویں کا تھا۔ آپﷺ اپنی حیات مبارکہ میں بھی پینے کے لئے اس
کنویں کا پانی استعمال فرماتے تھے۔ پھر آپ صلی اللہ علیہ و آلہ وسلم کو تین سفید
سوتی یمنی چادروں میں کفنایا گیا۔ ان میں کرتا اور پگڑی نہ تھی بس آپ کو صرف چادروں
میں لپیٹا گیا۔ حضرت ابوطلحہ نے آپ کی قبر اسی جگہ کھودی جہاں آپ نے وفات پائی تھی۔
قبر لحد والی کھودی پھر آپ کی چارپائی قبر کے کنارے رکھ دی گئی اور پھر دس دس صحابہ
اندر داخل ہوتے جاتے اور فرداً فرداً نماز ادا کرتے، کوئی امام نہ تھا۔ سب سے پہلے
آپ کے خانوادے نے نماز پڑھی، پھر مہاجرین نے، پھر انصار نے اور پھر بچوں نے، پھر
عورتوں نے یا پہلے عورتوں نے پھر بچوں نے۔ نماز جنازہ پڑھنے میں منگل کا پورا ہی دن
اور منگل کی بیشتر رات گزر گئی جس کے بعد رات کے اواخر میں رسول اقدس کو سپرد خاک
کردیا گیا۔ جنازے میں شریک افراد کے بارے اختلاف ہے۔

حضور صلی اللہ علیہ و آلہ وسلم کی مختلف روایات میں گیارہ ازواج کے نام ملتے ہیں۔جن
عورتوں سے آپﷺ نے عقد فرمایا ان کی تعداد گیارہ تھی۔ جن میں سے نو عورتیں آپﷺ کی
رحلت کے وقت حیات تھیں۔ اور دوعورتیں آپﷺ کی زندگی ہی میں وفات پاچکی تھیں۔ (یعنی
حضرت خدیجہؓ اور ام المساکین حضرت زینب بنت خزیمہ رضی اللہ عنہما ) ان کے علاوہ
مزید دوعورتیں ہیں جن کے بارے میں اختلاف ہے کہ آپﷺ کا ان سے عقد ہوا تھا یا نہیں
لیکن ا س پر اتفاق ہے کہ انہیں آپﷺ کے پاس رخصت نہیں کیا گیا۔ نبی کریم ﷺ کی ازواج
میں زیادہ تر پہلے بیوہ تھیں اور عمر میں بھی زیادہ تھیں اور زیادہ شادیوں کا عرب
میں عام رواج تھا۔ مؤرخین کے مطابق اکثر شادیاں مختلف قبائل سے اتحاد کے لیے یا ان
خواتین کو عزت دینے کے لیے کی گئیں۔ ان میں سے اکثر سن رسیدہ تھیں اس لیے حضور صلی
اللہ علیہ و آلہ وسلم پر کثرت ازدواج کا الزام لگانے والوں کی دلیلیں ناکارہ ہو
جاتی ہیں۔ ان میں سے صرف حضرت خدیجہ اور حضرت ماریہ قبطیہ سے اولاد ہوئی۔ حضور صلی
اللہ علیہ و آلہ وسلم کی ازواج کو امہات المؤمنین کہا جاتا ہے یعنی مؤمنین کی
مائیں۔ ان کے نام اور کچھ حالات درج ذیل ہیں۔

انہیں کے تعلق سے سورۂ احزاب کی مزید کئی آیا ت نازل ہوئیں جن میں مُتَبنّیٰ (لے
پالک ) کے قضیے کا دوٹوک فیصلہ کردیا گیا - حضرت زینبؓ سے رسول اللہﷺ کی شادی ذی
قعدہ 5ھ میں اور کہا جاتا ہے کہ 4ھ میں ہوئی۔ یہ سب عورتوں سے بڑھ کر عبادت گزار
اورصدقہ کرنے والی خاتون تھیں۔ 20ھ میں وفات پائی۔ اس وقت ان کی عمر 53سال تھی۔ اور
یہ رسول اللہﷺ کے بعد امہات المؤمنین میں پہلی بیوی ہیں جن کا انتقال ہوا۔ حضرت عمر
بن خطابؓ نے ان کی نماز جنازہ پڑھائی اور انہیں بقیع میں دفن کیا گیا۔

جہاں تک لونڈیوں کا معاملہ ہے تو مشہور یہ ہے کہ آپﷺ نے دولونڈیوں کو اپنے پاس
رکھا۔ ایک ماریۃ القبطیۃ کو جنہیں مقوقس فرمانروائے مصر نے بطور ہدیہ بھیجا تھا۔ ان
کے بطن سے آپﷺ کے صاحبزادے ابراہیم پیدا ہوئے۔ جو بچپن ہی میں 28یا 29شوال 10ھ
مطابق 27جنوری 632ء کو مدینہ کے اندر انتقال کر گئے۔

دوسری لونڈی ریحانہ بنت زید تھیں۔ جو یہود کے قبیلہ بنی نضیر یا بنی قریظہ سے تعلق
رکھتی تھیں۔ یہ بنو قریظہ کے قیدیو ں میں تھیں۔ رسول اللہﷺ نے انہیں اپنے لیے منتخب
فرمایا تھا، اور وہ آپﷺ کے زیر دست تھیں۔ ان کے بارے میں بعض محققین کا خیال ہے کہ
انہیں نبیﷺ نے بحیثیت لونڈی نہیں رکھا تھا بلکہ آزاد کر کے شادی کرلی تھی لیکن ابن
قیم کی نظر میں پہلا قول راجح ہے۔ ابو عبیدہ نے ان دولونڈیوں کے علاوہ مزید دو
لونڈیوں کا ذکر کیا ہے۔ جس میں سے ایک کا نام جمیلہ بتایا جاتا ہے ، جوکسی جنگ میں
گرفتار ہوکر آئی تھیں۔ اور دوسری کوئی اور لونڈی تھیں جنہیں حضرت زینب بنت جحش نے
آپ کو ہبہ کیا تھا۔

مغربی مصنف مائیکل ہارٹ نے اپنی مشہورِ زمانہ کتاب The Hundred میں دنیا کے ان سو
عظیم ترین آدمیوں کا ذکر کیا ہے جنہوں نے دنیا کی تشکیل میں بڑا کردار ادا کیا۔ اس
نے حضرت محمد صلی اللہ علیہ و آلہ وسلم کو سب سے پہلے شمار پر رکھا ہے۔ مصنف ایک
عیسائی ہوکر بھی اپنے دلائل سے یہ ثابت کرتاہے کہ حضرت محمد صلی اللہ علیہ و آلہ
وسلم پورے نسل انسانی میں سیّدالبشر کہنے کے لائق ہیں۔ تھامس کارلائیل نے 1840ء کے
مشہور دروس (لیکچرز) میں کہا کہ ”میں محمد سے محبت کرتاہوں اور یقین رکھتا ہوں کہ
ان کی طبیعت میں نام ونمود اور ریا کا شائبہ تک نہ تھا ۔ ہم انہی صفات کے بدلے میں
آپ کی خدمت میں ہدیہً اخلاص پیش کرتے ہیں “۔ فرانس کا شہنشاہ نپولین بوناپارٹ
کہتاہے ” محمد دراصل سروراعظم تھے ۔15سال کے قلیل عرصے میں لوگوں کی کثیر تعداد نے
جھوٹے دیوتاﺅں کی پرستش سے توبہ کرڈالی۔ مٹی کی بنی دیویاں مٹی میں ملا دی گئیں ۔
یہ حیرت انگیز کارنامہ تھا آنحضرت کی تعلیم کا “۔ جارج برناڈشا لکھتا ہے ” موجودہ
انسانی مصائب سے نجات ملنے کی واحد صورت یہی ہے کہ محمد اس دنیا کے رہنما بنیں “۔
گاندھی لکھتا ہے کہ ” بانی اسلام نے اعلیٰ اخلاق کی تعلیم دی جس نے انسان کو سچائی
کا راستہ دکھایا اور برابری کی تعلیم دی ۔ میں اسلام کا جتنا مطالعہ کرتاہوں اتنا
مجھے یقین راسخ ہوجاتاہے کہ یہ مذہب تلوار سے نہیں پھیلا “۔ جرمنی کا مشہور ادیب
شاعر اور ڈراما نگار ”گوئٹے “ حضور کا مداح اور عاشق تھا ۔اپنی تخلیق ”دیوانِ
مغربی“میں گوئٹے نے حضور اقدس کی بارگاہ میں جگہ جگہ عشق محمد کا اظہار کیا ہے اور
ان کے قدموں میں عقیدت کے پھول نچھاور کئے ہیں ۔ فرانس کے محقق ڈی لمرٹائن نے اپنی
کتاب ”تاریخِ ترکی“ میں انسانی عظمت کے لئے جو معیار قائم کیا اس ضمن میں فاضل
تاریخ دان لکھتاہے ” اگر انسانی عظمت کو ناپنے کے لئے تین شرائط اہم ہیں جن میں (1)
۔ مقصد کی بلندی ، (2) ۔ وسائل کی کمی، (3)۔حیرت انگیر نتائج ۔ تو اس معیار پر جدید
تاریخ کی کو ن سی شخصیت محمد سے ہمسری کا دعویٰ کرسکتی ہے “۔ فرانسیسی مصنف دی
لمرتین لکھتاہے ” فلسفی ، مبلغ ، پیغمبر ، قانون سا ز ، سپاہ سالار، ذہنو ں کا فاتح
، دانائی کے عقائد برپا کرنے والا ، بت پرستی سے پاک معاشرہ تشکیل دینے والا ۔
بیسیوں ریاستوں کو ایک روحانی سلطنت میں متحد کرنے والا۔.۔.وہ محمد ہیں ۔.۔.جہاں تک
انسانی عظمت کے معیار کا تعلق ہے ہم پوچھ سکتے ہیں کہ ان معیاروں پر پورا اُترنے
والا محمد سے بھی کوئی برتر ہوسکتا ہے “۔؟ ڈاکٹر شیلے پیغمبر آخرالزماں کی ابدیت
اور لاثانیت کا اقرار کرتے ہوئے لکھتے ہیں ” محمد گزشتہ اور موجودہ لوگوں میں سب سے
اکمل اور افضل تھے اور آئندہ ان کا مثال پیدا ہونا محال اور قطعاً غیر ممکن ہے“۔



https://ur.wikipedia.org/wiki/%D8%A7%D9%86%D9%88%D8%B3

انوس(عبرانی: אֱנוֹשׁ, جدید Enosh طبری ʼĔnôš نسل آدم میں اہم ترین بزرگ ہیں جن کا
تذکرہ بائبل کی پہلی کتاب پیدائش میں آیا ہے۔ انوس کو نسل آدم کے آئندہ نسب میں اور
حضرت عیسیٰ علیہ السلام کے نسب نامہ میں خصوصی اہمیت حاصل ہے۔

بائبل کی کتاب پیدائش کے مطابق جب حضرت شیث علیہ السلام کی عمر 105 سال ہوئی تو تب
انوس پیدا ہوئے۔ سدر اولام ربی کے مطابق وہ یوم العالم کا 235 واں سال تھا لیکن
بائبل کے ہفتادی نسخہ کے مطابق یوم العالم کا 435 واں سال تھا۔

انوس کے والد حضرت شیث علیہ السلام ہیں ۔ انوس حضرت آدم علیہ السلام کے پوتے ہیں۔
بائبل کی کتاب پیدائش کی روایات سے معلوم ہوتا ہے کہ جب انوس پیدا ہوئے تو تب حضرت
آدم علیہ السلام 235 سال کے تھے اور انوس کے والد حضرت شیث علیہ السلام 105 سال کے
تھے۔ انوس کی پیدائش کے بعد اُن کے والد حضرت شیث علیہ السلام مزید 807 سال زندہ
رہے ۔ جب حضرت شیث علیہ السلام فوت ہوئے تو انوس 707 سال کے ہوچکے تھے۔

علمائے نصاریٰ انوس کو حضرت عیسیٰ علیہ السلام کے شجرہ نسب میں اہم ترین فرد خیال
کرتے ہیں کیونکہ انوس حضرت شیث علیہ السلام کے بیٹے اور حضرت آدم علیہ السلام کے
پوتے تھے۔

جب انوس 90 سال کے ہوئے تو اُن کے یہاں قینان پیدا ہوئے۔ بائبل کے شمار کے مطابق
اُس وقت یوم العالم کا 325 واں سال تھا۔

قینان کی پیدائش کے بعد انوس مزید 815 سال زندہ رہے اور یوم العالم کے 1140 ویں سال
میں 905 سال کی عمر میں فوت ہوئے۔

 This article incorporates text from a publication now in the دائرہ عام: Easton،
Matthew George (1897). "article name needed". Easton's Bible Dictionary (اشاعت
New and revised). T. Nelson and Sons. 



https://ur.wikipedia.org/wiki/%D8%B3%D9%88%DA%86%DA%BE_%D8%A8%DA%BE%D8%A7%D8%B1%D8%AA_%D8%A7%D8%A8%DA%BE%DB%8C%D8%A7%D9%86

بھارت کے وزیر اعظم نریندر مودی نے 2 اکتوبر 2014ء کو ملک گیر سطح پر صفائی ستھرائی
کی مہم کا آغاز کیا۔ اس مہم کا نام سُوَچھ بھارت اَبِھیان دیا گیا۔ 2 اکتوبر کے
انتخاب کی اہم وجہ بھارت بھر میں عام طور سے بابائے قوم کا درجہ دی جانے والی شخصیت
مہاتما گاندھی کا اسی یوم پیدائش اور قومی تعطیل ہونا ہے۔ اس پروگرام کو سرکاری اور
غیرسرکاری اداروں اور کئی اہم شخصیات کی طرف سے زبردست حمایت حاصل ہوئی ہے کیونکہ
مہاتما گاندھی صفائی ستھرائی کے زبردست حامی اور خود کئی تطہیری کوششوں کا حصہ بنے
تھے۔

بھارت سرکار نے اس مہم میں تیزی لانے ایک ہنگامی منصوبے کا آغاز 25 ستمبر 2015ء سے
لے کر مارچ 2016ء تک جاری رکھنے کا اعلان کیا ہے۔

خصوصی توجہ کے علاقے: زرعی اور اجناس کے بازار، مذہبی اور سیاحتی مقامات، تعلیمی
ادارے، رہائشی رفاہی انجمنیں، زیر زمین راستے، اڑان پل، کنٹونمنٹ بورڈ، آبی ادارے،
تفریحی مقامات، ہسپتال، قدیم شہر اور سرکاری دفاتر۔

ہر شہری بیت الخلاء کے لیے مرکزی حکومت کی جانب سے چار ہزار روپیے کی امداد دی جا
رہی ہے جبکہ 13 ریاستی حکومتوں کی جانب سے چار سے 13 ہزار روپیے کی زائد مالی امداد
دی جارہی ہے۔

مارچ 2016ء تک 94,653 عوامی بیوت الخلاء کی تعمیر کے ہدف کو پورا کرنے کے مقصد کے
تحت 24,233 بیوت الخلاء کی نشستوں کی تعمیر ہو چکی ہے اور مابقی بھی زیردوران ہے۔

اگست 2015ء تک صد فی صد گھر گھر کچرے کا جمع ہونا ملک کے 78,003 شہری وارڈوں میں سے
31,593 وارڈوں میں شروع ہوچکا تھا۔ مارچ 2016ء تک مکمل نشان زدہ مقصد کی تکمیل کی
توقع کی گئی ہے۔

ٹھوس کچرے کو بہ روئے کار لانے اور اس کے بازاستعمال کے سلسلے میں نشان زدہ 35 فی
صد کے بالمقابل 17.34 فی صد مقصد کی تکمیل اس وقت زیردوران ہے۔

اسٹیٹ بینک آف انڈیا کی حیدرآباد شاخ نے 2.19 کروڑ روپیوں کا عطیہ دیا تاکہ عادل
آباد کے 53 سرکاری اسکوولوں میں 102 بیوت الخلاء کی تعمیر ہوسکے۔ بینک ان سہولتوں
کے رکھ رکھاؤ کی ذمے داری بھی دو سالوں کے لیے مسرس واک ہارٹ کے اشتراک سے اٹھانے
کا اعلان کیا۔

بھارتی انٹرپرائزز کے ترقیاتی ادارے بھارتی فاؤنڈیشن کو سو کروڑ روپیوں کا بجٹ
فراہم ہوئے تاکہ لدھیانہ میں تین سال کے عرصے میں کئی عوامی بیوت الخلاء کی تعمیر
کی سکے۔

ٹاٹا کنسلٹنسی سرویسیز نے سو کروڑ کا وعدہ کیا تاکہ ملک کے دس ہزار لڑکیوں کے
اسکولوں میں قضائے حاجت کی ضرورتوں کی تعمیر میں مدد کی جاسکے۔

لندن میں مقیم کمپنی ویدانتا گروپ نے راجستھان حکومت کے اشتراک سے چالیس ہزار بیوت
الخلاء بنانے کا اعلان کیا۔

منگلور میں اپنا صدرمقام رکھنے والے بھارت کے ملک گیر عوامی شعبے کے کارپوریشن بینک
نے سو بیوت الخلاء ایسے اسکولوں میں بنانے کا اعلان کیا جہاں یہ سہولتیں میسر نہ
ہوں۔

بھارت کی عوامی شعبے کی ہمہ قومی تیل اور قدرتی گیاس کی کمپنی آئیل اینڈ نیچرل گیاس
کمپنی (مختصرًا او این جی سی) بھی اس مہم کا حصہ ہے۔ اس کا صدرمقام دہرادون میں ہے۔
کمپنی نے اس مہم کے لیے سو کروڑ روپیے مختص کیے۔ یہ پروگرام کی ابتداء اڑیسہ کے
گنجام ضلع کے دو اسکولوں اور گجپتی ضلع کے آٹھ اسکولوں میں کی گئی تھی۔ اس کے علاوہ
دوسرے مرحلے کے لیے آندھرا پردیش، گجرات، تامل ناڈو، آسام اور تری پورہ سے دس
اسکولوں کا انتخاب کیا گیا تھا۔

گیاس اتھاریٹی آف انڈیا لیمیٹیڈ (مختصرًا گیل یا جی اے آئی ایل) بھارت میں مملکتی
ملکیت کی سب سے بڑی گیاس سازی اور اس کی تقسیم کی کمپنی ہے۔ گیل نے اعلان کیا تھا
کہ وہ ایک ہزار سے زیادہ بیوت الخلاء ملک بھر میں بنائے گی جس میں لڑکیوں کے لیے
علیحدہ سہولتوں کا خاص خیال رکھا جائے گا تاکہ خواتین کی شرح خواندگی کی گراوٹ کو
روکا جاسکے۔ منصوبے کی تفصیلات اس طرح ہیں:

سوچھ بھارت کوش ایک مخصوص عطیہ ہے جو تجارتی اداروں کی سماجی ذمے داری کے تحت سوچھ
بھارت بھارت ابھیان کے لیے دیا جاتا ہے۔ اس میں عام افراد اور اہل خیر حضرات سے بھی
چندے جمع کیے جاتے ہیں۔ کمپنیوں کے قانون 2013ء کی دفعہ 135 کی ذیلی دفعہ (5) کے
تجارتی اداروں کی سماجی ذمے داری سے ہٹ کر خرچ کی جانے والی رقم انکم ٹیکس قانون
1961ء کی دفعہ 80G کے تحت 100% چھوٹ رکھتی ہے۔ یہ 2015-16 کے جائزے کے سال اور
آئندہ کے سالوں پر نافذ العمل ہے۔

مرکزی حکومت کے زیادہ ترسوچھ بھارت اشتہارات (جن میں دیہی علاقوں میں بیت الخلاء پر
زور دیا گیا ہے) میں ودیا بالن کو بروئے کار لایا گیا ہے۔ اس کے علاوہ کچھ اشتہارات
میں امیتابھ بچن کا بھی استعمال کیا گیا ہے۔ توقع ہے کہ امیتابھ بچن اور پرینکا
چوپڑا مفت میں ایک تشہیری فلم میں کام کریں گے جسے 2016ء میں جاری کیا جائے گا۔

مختلف ریاستی حکومتیں علاقائی شخصیات کو اس مہم میں بے داری لانے کے لیے استعمال
کیے ہیں۔ اسی کے پیش نظر اڑیسہ حکومت نے گلوکار پرفلا کار، بین اقوامی شہرت یافتہ
ریت کے مجمسہ ساز سدرشن پٹنایک، دوڑنے میں شہرت یافتہ انورادھا بسوال، خواتین کی
مشہور شطرنج کھلاڑی پدمنی راوت اور آل انڈیا انسٹی ٹیوٹ آف میڈیکل سائنس کے
ڈائریکٹر پروفیسر اے کے موہاپاترا شامل ہیں۔

سوچھ بھارت ابھیان کا اہم مقصد یہ ہے کہ مارچ 2017ء تک مکمل طور پر صاف بھارت کے
پچاس شہر تیار ہوں۔



https://ur.wikipedia.org/wiki/%D8%A7%D8%B1%D8%AF%D9%88

اُردُو (یا جدید معیاری اردو) ہندوستانی زبان کی معیاری قسم ہے۔ یہ پاکستان کی قومی
اور رابطہ عامہ کی زبان ہے، جبکہ بھارت کی چھے ریاستوں کی دفتری زبان کا درجہ رکھتی
ہے۔ بھارتی آئین کے مطابق اسے 22 دفتری شناخت زبانوں میں شامل کیا جاچکا ہے۔ 2001ء
کی مردم شماری کے مطابق اردو کو بطور مادری زبان بھارت میں 5.01% فیصد لوگ بولتے
ہیں اور اس لحاظ سے یہ بھارت کی چھٹی بڑی زبان ہے جبکہ پاکستان میں اسے بطور مادری
زبان 7.59% فیصد لوگ استعمال کرتے ہیں، یہ پاکستان کی پانچویں بڑی زبان ہے۔ اردو
تاریخی طور پر ہندوستان کی مسلم آبادی سے جڑی ہے۔حوالہ درکار؟ بعض ذخیرہ الفاظ کے
علاوہ یہ زبان معیاری ہندی سے قابل فہم ہے جو اس خطے کی ہندوؤں سے منسوب ہے۔حوالہ
درکار؟ زبانِ اردو کو پہچان و ترقی اس وقت ملی جب برطانوی دور میں انگریز حکمرانوں
نے اسے فارسی کے بجائے انگریزی کے ساتھ شمالی ہندوستان کے علاقوں اور جموں و کشمیر
میں اسے سنہ 1846ء اور پنجاب میں سنہ 1849ء میں بطور دفتری زبان نافذ کیا۔ اس کے
علاوہ خلیجی، یورپی، ایشیائی اور امریکی علاقوں میں اردو بولنےوالوں کی ایک بڑی
تعداد آباد ہے جو بنیادی طور پر جنوبی ایشیاء سے کوچ کرنے والے اہلِ اردو ہیں۔
1999ء کے اعداد وشمار کے مطابق اردو زبان کے مجموعی متکلمین کی تعداد دس کروڑ ساٹھ
لاکھ کے لگ بھگ تھی اس لحاظ سے یہ دنیا کی نویں بڑی زبان ہے۔

اُردو کا بعض اوقات ہندی کے ساتھ موازنہ کیا جاتا ہے۔ اُردو اور ہندی میں بُنیادی
فرق یہ ہے کہ اُردو نستعلیق رسم الخط میں لکھی جاتی ہے اور عربی و فارسی الفاظ
استعمال کرتی ہے۔ جبکہ ہندی زبان دیوناگری رسم الخط میں لکھی جاتی ہے اور سنسکرت
الفاظ زیادہ استعمال کرتی ہے۔ کچھ ماہرینِ لسانیات اُردو اور ہندی کو ایک ہی زبان
کی دو معیاری صورتیں گردانتے ہیں۔ تاہم، دیگر ماہرین اِن دونوں کو معاش اللسانی
تفرّقات کی بنیاد پر الگ الگ سمجھتے ہیں۔ بلکہ حقیقت یہ ہے کہ ہندی، اُردو سے نکلی
ہے۔ اسی طرح اگر اردو اور ہندی زبان کو ایک سمجھا جائے تو یہ دنیا کی چوتھی بڑی
زبان ہے۔

اردو ہندی زبان کی طرح ہندوستانی زبان کی ایک قسم ہے۔ یہ شوراسنی زبان (یہ زبان
وسطی ہند آریائی زبان تھی جو موجودہ کئی زبانوں کی بنیاد سمجھی جاتی ہے، ان میں
پنجابی زبان بھی شامل ہے) کی ذیلی قسم اپ بھرنش سے قرون وسطٰی (چھٹی سے تیرہویں
صدی) کے درمیان وجود میں آئی۔

عربی کا اس خطے میں عمل دخل اس وقت شروع ہوا جب پہلے ہزار سال کے آخری دور میں
عربوں نے برصغیر کے کچھ علاقوں میں بطور فاتح قدم جمایا۔ جبکہ کچھ صدیوں بعد وسطی
ایشیا کے افغان ترک فارسی متکلم باشاہوں نے فارسی زبان کو اس خطے میں متعارف کرایا،
ان بادشاہوں میں سلطان محمود غزنوی قابل ذکر ہیں۔دلی کی ترک افغان سلطنت نے سب سے
پہلے فارسی کو شمالی ہندوستان کی دفتری زبان قرار دیا پھر ان کی پیروی کرتے ہوئے
مغلوں نے بھی اسے سولہویں سے اٹھارویں صدی تک اسی حالت میں برقرار رکھا، یوں صدیوں
تک فارسی زبان نے جنوبی ایشیا میں اپنے قدم مضبوطی سے جمائے رکھے۔ اس طرح اس نے
ہندوستانی کی ترقی میں اہم کردار ادا کیا۔

اردو زبان کو ہندوستان کے مسلمانوں کے ساتھ خاص کیا جاتا ہے اور اسی حوالے سے کئی
نظریات بھی قائم کئے گئے ہیں۔ ممتاز محقق حافظ محمود شیرانی کے نزدیک یہ زبان محمود
غزنوی کے حملہ ہندوستان کے ادوار میں پنجاب میں پیدا ہوئی جب فارسی بولنے والے
سپاہی پنجاب میں بس گئے نیز ان کے نزدیک یہ فارسی متکلمین دو سو سال تک دہلی فتح
کرنے سے قبل وہاں آباد رہے، یوں پنجابی اور فارسی زبانوں کے اختلاط نے اردو کو جنم
دیا پھر ایک آدھ صدی بعد جب اس نئی زبان کا آدھا گندھا خمیر دہلی پہنچا تب وہاں اس
نے مکمل زبان کی صورت اختیار کی اس حوالے سے انھوں نے پنجابی اور اردو زبان میں کئی
مماثلتیں بھی پیش کی ہیں۔(سندھ جسے مسلمانوں نے اس سے بھی قبل فتح کیا کے متعلق ان
کا خیال ہے کہ وہاں مسلمانوں نے مقامی زبان نہیں اپنائی)۔ شیرانی کے اسی نظریہ کو
"پنجاب میں اردو" نامی مقالے میں لکھا گیا جس نے اردو زبان دانوں میں کافی شہرت
پائی اور اسی کو دیکھ کر بہت سے محققین نے مسلمانوں کی آمد سے اردو کے آغاز کو
جوڑنا شروع کیا اس طرح "دکن میں اردو"، "گجرات میں اردو"، "سندھ میں اردو"، "بنگال
میں اردو "حتیٰ کہ "بلوچستان میں اردو" کے بھی نظریات سامنے آئے۔(حقیقتاً شیرانی سے
قبل بھی بعض محققین جیسے سنیت کمار چترجی، محی الدین قادری زور اردو پنجابی تعلق کے
بارے میں ایسے خیالات رکھتے تھے البتہ اسے ثابت کرنے میں وہ دوسروں سے بازی لے گئے)
حافظ شیرانی کے نظریہ کی مخالفت کرنے والوں میں مسعود حسین خان اور سبزواری جیسے
محققین شامل ہیں جنہوں نے ان کے نظریے کو غلط ثابت کیا۔ ایک نظریہ یہ بھی مشہور ہے
کہ اردو مغل بادشاہ اکبر کے لشکر میں وجود آئی لیکن بہت سے ماہرین لسانیات اسکی نفی
کرتے ہیں۔

برطانوی راج میں فارسی کی بجائے ہندوستانی کو فارسی رسم الخط میں لکھا جاتا تھا اور
ہندو مسلم دونوں اس پر عمل کرتے تھے۔ لفظ اردو کو شاعر غلام ہمدانی مصحفی نے 1780ء
کے آس پاس سب سے پہلے استعمال کیا۔ تیرہویں سے اٹھارویں صدی تک اردو کو عام طور پر
ہندی ہی کے نام سے پکارا جاتا رہا۔ اسی طرح اس زبان کے کئی دوسرے نام بھی تھے جیسے
ہندوی ،ریختہ یا دہلوی۔اردو اسی طرح علاقائی زبان بنی رہی پھر 1837ء میں فارسی کی
بجائے اسے انگریزی کے ساتھ دفتری زبان کا درجہ دیا گیا۔ اردو زبان کو برطانوی دور
میں انگریزوں نے ترقی دی تاکہ فارسی کی اہمیت کو ختم کیا جا سکے۔ اس وجہ سے شمال
مشرقی ہندوستان کے ہندوؤں میں تحریک اٹھی کہ بجائے فارسی رسم الخط کہ اس زبان کو
مقامی دیوناگری رسم الخط میں لکھا جانا چاہئے۔ نتیجتاً ہندوستانی کی نئی قسم ہندی
کی ایجاد ہوئی اور اس نے 1881ء میں بہار میں نافذ ہندوستانی کی جگہ لے لی۔ اس طرح
اس مسئلہ نے فرقہ وارانہ بنیادوں پر ہندوستانی کو دو زبانوں اردو (برائے مسلم) اور
ہندی (برائے ہندو) میں تقسیم کردیا۔ اور اسی فرق نے بعد میں ہندوستان کو دو حصوں
بھارت اور پاکستان میں تقسیم کرنے میں اہم کردار ادا کیا (اگرچہ تقسیم سے پہلے اور
بعد میں بھی بہت سے ہندو شعرا و مصنفین اردو سے سے جڑے رہے جن میں معروف منشی پریم
چند ،گلزار، گوپی چند نارنگ ،آزاد اوروغیرہ ہیں)

معیاری اُردو (کھڑی بولی) کے اصل بولنے والے افراد کی تعداد 60 سے 80 ملین ہے۔
ایس.آئی.ایل نژادیہ کے 1999ء کی شماریات کے مطابق اُردو اور ہندی دُنیا میں پانچویں
سب سے زیادہ بولی جانی والی زبان ہے۔ لینگویج ٹوڈے میں جارج ویبر کے مقالے: 'دُنیا
کی دس بڑی زبانیں' میں چینی زبانوں، انگریزی اور ہسپانوی زبان کے بعد اُردو اور
ہندی دُنیا میں سب سے زیادہ بولے جانی والی چوتھی زبان ہے۔ اِسے دُنیا کی کُل آبادی
کا 4.7 فیصد افراد بولتے ہیں۔

اُردو کی ہندی کے ساتھ یکسانیت کی وجہ سے، دونوں زبانوں کے بولنے والے ایک دوسرے کو
عموماً سمجھ سکتے ہیں۔ درحقیقت، ماہرینِ لسانیات اِن دونوں زبانوں کو ایک ہی زبان
کے حصّے سمجھتے ہیں۔ تاہم، یہ معاشی و سیاسی لحاظ سے ایک دوسرے سے مختلف ہیں. لوگ
جو اپنے آپ کو اُردو کو اپنی مادری زبان سمجھتے ہیں وہ ہندی کو اپنی مادری زبان
تسلیم نہیں کرتے، اور اِسی طرح اِس کے برعکس۔

اُردو کو پاکستان کے تمام صوبوں میں سرکاری زبان کی حیثیت حاصل ہے۔ یہ مدرسوں میں
اعلٰی ثانوی جماعتوں تک لازمی مضمون کی طور پر پڑھائی جاتی ہے۔ اِس نے کروڑوں اُردو
بولنے والے پیدا کردیے ہیں جن کی زبان پنجابی، پشتو، سندھی، بلوچی، کشمیری، براہوی،
چترالی وغیرہ میں سے کوئی ایک ہوتی ہے. اُردو پاکستان کی مُشترکہ زبان ہے اور یہ
علاقائی زبانوں سے کئی الفاظ ضم کررہی ہے۔ اُردو کا یہ لہجہ اب پاکستانی اُردو
کہلاتی ہے. یہ اَمر زبان کے بارے میں رائے تبدیل کررہی ہے جیسے اُردو بولنے والا وہ
ہے جو اُردو بولتا ہے گو کہ اُس کی مادری زبان کوئی اَور زبان ہی کیوں نہ ہو.
علاقائی زبانیں بھی اُردو کے الفاظ سے اثر پارہی ہیں. پاکستان میں کروڑوں افراد
ایسے ہیں جن کی مادری زبان کوئی اَور ہے لیکن وہ اُردو کو بولتے اور سمجھ سکتے ہیں۔
پانچ ملین افغان مہاجرین، جنھوں نے پاکستان میں پچیس برس گزارے، میں سے زیادہ تر
اُردو روانی سے بول سکتے ہیں۔ وہ تمام اُردو بولنے والے کہلائیں گے۔ پاکستان میں
اُردو اخباروں کی ایک بڑی تعداد چھپتی ہے جن میں روزنامہ جنگ، روزنامہ نوائے وقت
اور ملّت شامل ہیں۔

8 ستمبر 2015ء بروز منگل کو پاکستان کی سپریم کورٹ نے فوری طور پر سرکاری دفاتر میں
اردو بطور سرکاری زبان کے نفاذ کے لیے متعلقہ حکام کو حکم دیا۔

بھارت میں، اُردو اُن جگہوں میں بولی اور استعمال کی جاتی ہے جہاں مسلمان اقلیتی
آباد ہیں یا وہ شہر جو ماضی میں مسلمان حاکمین کے مرکز رہے ہیں۔ اِن میں اُتر پردیش
کے حصے (خصوصاً لکھنؤ)، دہلی، بھوپال، حیدرآباد، بنگلور، کولکتہ، میسور، پٹنہ،
اجمیر اور احمد آباد شامل ہیں. کچھ بھارتی مدرسے اُردو کو پہلی زبان کے طور پر
پڑھاتے ہیں، اُن کا اپنا خاکۂ نصاب اور طریقۂ امتحانات ہیں۔ بھارتی دینی مدرسے عربی
اور اُردو میں تعلیم دیتے ہیں۔ بھارت میں اُردو اخباروں کی تعداد 35 سے زیادہ ہے۔

جنوبی ایشیاء سے باہر اُردو زبان خلیجِ فارس اور سعودی عرب میں جنوبی ایشیائی مزدور
مہاجر بولتے ہیں۔ یہ زبان برطانیہ، امریکہ، کینیڈا، جرمنی، ناروے اور آسٹریلیا میں
مقیم جنوبی ایشیائی مہاجرین بولتے ہیں۔

درج بالا فہرست سے پتہ چلتا ہے کہ اصل اُردو بولنے والوں کی زیادہ تعداد جنوبی
ایشاء کی بجائے چھوٹے عرب ریاستوں (متحدہ عرب امارات، بحرین) میں ہے، جہاں اُن کی
تعداد وہاں کی کل آبادی کا 10 فیصد سے زیادہ ہے۔ اِس کی وجہ وہاں پر پاکستان اور
بھارتی تارکینِ وطن کی ایک بڑی تعداد ہے۔

اُردو پاکستان کی قومی زبان ہے اور یہ پورے ملک میں بولی اور سمجھی جاتی ہے. یہ
تعلیم، اَدب، دفتر، عدالت، وسیط اور دینی اِداروں میں مستعمل ہے. یہ ملک کی سماجی و
ثقافتی میراث کا خزانہ ہے.

لاطینی جیسی قدیم زبانوں کی طرح اردو صرف و نحو میں فقرے کی ساخت فاعل-مفعول-فعل
انداز میں ہوتی ہے۔ مثلاً فقرہ "ہم نے شیر دیکھا" میں "ہم"=فاعل، "شیر"=مفعول، اور
"دیکھا"=فعل ہے۔ کئی دوسری زبانوں میں فقرے کی ساخت فاعل-فعل-مفعول انداز میں ہوتی
ہے۔ مثلاً انگریزی میں کہیں گے "وی سا آ لائن"۔

اردو زبان میں اسلامی ادب اور شریعت کی کئی تصانیف ہیں۔ اس میں تفسیر القران، قرآنی
تراجم، احادیث، فقہ، تاریخ اسلام، روحانیت اور صوفی طریقہ کے بے شمار کتب دستیاب
ہیں۔ عربی اور فارسی کی کئی کلاسیکی کتب کے بھی تراجم اردو میں ہیں۔ ساتھ ساتھ کئی
اہم، مقبول، معروف اسلامی ادبی کتب کا خزینہ اردو میں دستیاب ہے۔

جنوبی ایشیاء میں اردو زبان ایک اہم زبان ہے۔ بالخصوص نظم میں اردو زبان کے مقابلہ
میں دوسری زبان نہیں۔ اردو کی روایات میں کئی اصناف ہیں جن میں غزل ایک شاہانہ
آشکار مانا جاتا ہے۔



https://ur.wikipedia.org/wiki/%D8%A8%DB%8C%D9%86_%D8%A7%D9%84%D8%A7%D9%82%D9%88%D8%A7%D9%85%DB%8C_%D9%85%D8%B9%DB%8C%D8%A7%D8%B1%DB%8C_%DA%A9%D8%AA%D8%A7%D8%A8%DB%8C_%D8%B9%D8%AF%D8%AF

بین الاقوامی معیاری کتابی عدد (International Standard Book Number) ایک منفرد
عددی تجارتی کتابی شناختگر ہے جو نو ہندسوں پر مشتمل ہوتا ہے جسے معیاری کتابی عدد
(SBN) کہتے ہیں۔ اس ترمیز کے مؤجد گارڈن فوسٹر تھے۔

دس ہندسوں کے بین الاقوامی معیاری کتابی عدد کو بین الاقوامی تنظیم برائے معیاریت
نے 1970ء میں بنایا اور اسے بطور بین الاقوامی معیار 2108 کے طور پر متعارف کروایا۔
لیکن نو ہندسوں کا ایس بی این ترمیز برطانیہ میں 1974ء تک نافذ رہا۔ نو ہندسوں کے
معیاری عدد کو عدد "صفر" کا اضافہ کر کے آئی ایس بی این بنایا جا سکتا ہے۔ موجودہ
دور میں آئیسو TC 46/SC 9 نے آئی ایس بی این کی ذمہ داری لی ہوئی ہے۔

یکم جنوری 2007ء سے آئی ایس بی این تیرہ ہندسوں پر مشتمل ہے اور اس کی شکلبندی
"بکلینڈ ای اے این-13ایس سے مطابقت رکھتا ہے۔

عام طور پر زیادہ نجی نشریاتی اداروں کی کتابیں آئی ایس بی این عدد کے بغیر شائع کی
جاتی ہیں یا ناشر آئی ایس بی این طریقہ کار کا خیال نہیں کرتا، تا ہم یہ اتنا بڑا
مسئلہ نہیں ہے اور بعد میں بھی بھی اس کا حل نکالا جا سکتا ہے۔

اسی طرح کا ایک اور بین الاقوامی معیاری سلسلی عدد (ISSN) اکثر سلسلہ وار جرائد
وغیرہ کے لئے استعمال کیا جاتا ہے۔



https://ur.wikipedia.org/wiki/%D8%A7%D9%86%DA%AF%D8%B1%DB%8C%D8%B2%DB%8C_%D8%B2%D8%A8%D8%A7%D9%86

انگریزی (English) انگلستان سمیت دنیا بھر میں بولی جانے والی ایک وسیع زبان ہے جو
متعدد ممالک میں بنیادی زبان کے طور پر بولی جاتی ہے۔ دنیا کے کئی ممالک میں ثانوی
یا سرکاری زبان کی حیثیت رکھتی ہے۔ انگریزی دنیا میں سب سے زیادہ پڑھی اور سمجھی
جانے والی زبان ہے جبکہ یہ دنیا بھر میں رابطے کی زبان سمجھی جاتی ہے۔

مادری زبان کے طور پر دنیا کی سب سے بڑی زبان جدید چینی ہے جسے 70 کروڑ افراد بولتے
ہیں، اس کے بعد انگریزی ہے جو اکثر لوگ ثانوی یا رابطے کی زبان کے طور پر بولتے ہیں
جس کی بدولت دنیا بھر میں انگریزی بولنے والے افراد کی تعداد ایک ارب سے زیادہ
ہوگئی ہے۔

دنیا بھر میں تقریباًً 35 کروڑ 40 لاکھ افراد کی مادری زبان انگریزی ہے جبکہ ثانوی
زبان کی حیثیت سے انگریزی بولنے والوں کی تعداد 15 کروڑ سے ڈیڑھ ارب کے درمیان
ہے۔پاکستان،انڈیا اور بنگلہ دیش میں زبان آہستہ آہستہ وسعت پکڑ رہی ہے۔

انگریزی مواصلات، تعلیم، کاروبار، ہوا بازی، تفریح، سفارت کاری اور انٹرنیٹ میں سب
سے برتر بین الاقوامی زبان ہے۔ یہ 1945ء میں اقوام متحدہ کے قیام سے اب تک اس کی
باضابطہ زبانوں میں سے ایک ہے۔

انگریزی بنیادی طور پر مغربی جرمینک زبان ہے جو قدیم انگلش سے بنی ہے۔ سلطنتِ
برطانیہ کی سرحدوں میں توسیع کے ساتھ ساتھ یہ زبان بھی انگلستان سے نکل کر امریکہ،
کینیڈا، آسٹریلیا، نیوزی لینڈ سمیت دنیا بھر میں پھیلتی چلی گئی اور آج برطانیہ یا
امریکہ کی سابق نو آبادیوں میں سے اکثر میں یہ سرکاری زبان ہے جن میں پاکستان،
گھانا، بھارت، نائجیریا، جنوبی افریقا، کینیا، یوگینڈا اور فلپائن بھی شامل ہیں۔

سلطنتِ برطانیہ کی وسیع سرحدوں کے باوجود انگریزی 20 ویں صدی تک دنیا میں رابطے کی
زبان نہیں تھی بلکہ اسے یہ مقام دوسری جنگ عظیم میں امریکہ کی فتح اور دنیا بھر میں
امریکی ثقافت کی ترویج کے ذریعے حاصل ہوا خصوصا ذرائع مواصلات میں تیز ترقی انگریزی
زبان کی ترویج کا باعث بنی۔



https://ur.wikipedia.org/wiki/%D8%A7%DB%81%D9%84_%D9%82%D8%B1%D8%A2%D9%86_%D8%B4%DB%8C%D8%B9%DB%81

اہل قرآن شیعہ ،قرآنیون،جریان قرآنیان شیعہ یا قرآنیان ان ایرانی شیعوں کو کہا جاتا
ہے جو اصلاح شیعت کی کوشش کرتے رہے ہیں۔اگرچہ تاریخ شیعت میں یہ احتمال ظاہر کیا
جاتا ہے کہ بہت سارے لوگ موجود رہے ہیں جو صرف قرآن کی حاکمیت کے قائل تھے تاہم
رسمی علماء کی مخالفت اور ان سے خوف کی وجہ سے تقیہ کرتے رہے۔ایسا کہنا چاہیے کہ
سید جمال الدین اسد آبادی وہ پہلے شخص تھے جنھوں نے اصل دین کی طرف واپسی کی تحریک
چلائی اور فرماتے تھے: "ملت اسلامی کی بیماریوں کا واحد علاج یہ ہے کہ وہ خود کو
صدر اول کےمسلمانوں کی طرح دین کے اصل قواعد کی طرف لوٹائیں۔" اہل تشیع میں اصلاح
یا روشنفکری اور تجدد دینی کا آغاز بدعات اور خرافات کے مقابلہ سے شروع ہوا اور یہ
مشروطہ ایران کے ساتھ نشونما ہوتی گئی۔چنانچہ رئج عقائد میں تجدد گرائی یا نظرثانی
کرنے والے علماء سید جمال الدین اسد آبادی،اسد اللہ خرقانی، آیت اللہ محمد حسن
شریعت سنگلچی،شیخ محمد خالصی زادہ،حیدر علی قلمداران،ابوالفضل برقعی،سید صادق
تقوی،یوسف شعار،سید محمد جواد غروی،سید علی اصغر غروی،محسن کدیور،علی اکبر حکمی
زادہ،سید جلال جلالی قوچانی،انجینر حسین برازندہ،خسروبشارتی،عبدالوہاب فرید
تنکابنی،مہدی بازرگان عبدالعلی بازرگان شامل ہیں۔ آیت اللہ شریعت سنگلجی کے مایہ
ناز شاگرد "علی اکبر حکمی زادہ" کی طوفان برپا کرنے والی کتاب "اسرار ہزارسالہ" سے
میں اہل قرآن شیعہ کے نظریہ کو ہی بیان کیا گیا ہے.اسرار ہزار سالہ جس کا جواب آیت
اللہ خمینی نے" کشف الاسرار" کے نام سے اور آیت اللہ خالصی زادہ نے بھی جواب
لکھا،علی اکبر حکمی زادہ جو آیت اللہ طالقانی کے بھانجے ہیں لکھتے ہیں : "آج
ہمارے(شیعہ اثناعشری کے) پاس جو دین ہے وہ 95 فیصد گمراہی اور ضلالت پر مشتمل ہے."
جب کہ سیداحمد کسروی اپنی کتاب "شیعہ گری" میں لکھتے ہیں: "اسلام دو ہیں.ایک حقیقی
اسلام جو محمد مصطفی ص لے کر آئے اور آپ کی وفات تک جو اسلام رائج رہا وہی حقیقی
اسلام ہے.جب کہ دوسرا اسلام وہ ہے جو رسول ص کی وفات کے بعد سے آج تک جو رائج(فرقوں
کا) اسلام ہے وہ خرافاتی اسلام ہے" اہل قرآن شیعہ کے عمومی افکار و نظریات

اہل قرآن شیعہ عموما سب سے زیادہ توحید پر زور دیتے ہیں اور شرک کے سخت خلاف ہیں.ان
کی کتب "توحید عبادت" شریعت سنگلجی اور برقعی و قلمداران کی کتابوں میں سب سے زیادہ
فوکس اور زور اسی نظریہ توحید اور چار اقسام توحید پر کاربند رہنے کی تاکید اور
ہرقسم کے شرک اکبرو اصغر سے خود کو بچانے کی نصیحت کی گئی ہے. اور نھج البلاغہ سے
علی ع کی وصیت " کہ توحید و سنت کے چراغوں کو جلائے رکھنا" ان کا مشن ہے۔

اہل قرآن شیعہ طبقہ قبروں پر ہر قسم کی تعمیر اور قبر کو چار انگشت سے بلند کرنے کو
غیرشرعی سمجھتے ہیں.ان کا خیال ہے کہ سب سے بڑے شرک کے مراکز یہ قبریں ہیں.قبہ
سازی،گلکاری،چونے سے سنگ مرمر سے سجاوٹ حرام ہے.قبر کی مٹی کے علاوہ کوئی مٹی
استعمال نا کی جائے اور زمین سے چار انگلیوں سے اونچی قبروں کو گرا کر سنت کے مطابق
تعمیر کی جائے.اس پر آیت اللہ شریعت سنگلجی کی "توحید عبادت"، آیت اللہ برقعی کی
"زیارت قبور کی بہت ساری بدعات" ملاحظہ کریں جہاں موم بتی،شمع جلانا اور چادر
چڑھانا وغیرہ کو اسراف و خلاف شرع قرار دیا ہے.حیدرعلی قلمداران نے مسلمانوں کے
زوال کے اسباب میں سے ایک ان قبروں اور درگاہوں پہ اسراف ں توہمات کو قرار دیا.ان
کے مطابق قبرپرستی مردہ پرستی خلاف شرع اور باعث شرک عمل ہے۔

اہل قرآن شیعہ زیارت عاشورا،زیارت جامعہ کو سندا غیر مستند مانتے ہیں.اور ان کے متن
کو خلاف قرآن سمجھتے ہیں.اور من گھڑت.دوسری طرف دعائے توسل کو شرک آمیز اور قرآنی
تعلیمات کے خلاف سمجھتے ہیں.اور دعائے ندبہ کو بھی من گھڑت فتنہ انگیز دعا قرار
دیتے ہیں. اور اس دعائے ندبہ کے رد میں مستقل کتب بھی اہل قرآن شیعہ علما نے لکھی
ہیں.

تصوف اور صوفی ازم کے اہل قرآن شیعہ سخت خلاف ہیں.اور تصوف کو ایک غیر اسلامی پودا
سمجھتے ہیں جس کو اسلام کی زمین میں لگایا گیا.صوفیوں کو ہی تمام گمراہیوں اور
بدعات کا محور گردانتے ہیں جیسا کہ آیت اللہ برقعی نے التفتیش در مسلک صوفی میں
اپنا یہ نظریہ بیان کیا ہے.مستقل کتب صوفی ازم کے خلاف "صوفی گری" کے نام سے ایرانی
اہل قرآن شیعہ نے لکھی ہیں.

ان اصطلاحات کو عام اثناعشری پنجتن پاک ع سے متعلق قرار دے کر تاویلیں کرتے ہیں.جب
کہ اہل قرآن شیعہ ان تاویلوں کو مسترد کرتے ہیں.اور اولوالامر سے متعلق ان کا نظریہ
ہےکہ لشکروں کے امیر یا جن کو رسول ص امیر و قائد بنا کر بھیجتے وہ مراد ہیں.اہل
قرآن شیعہ کے بانی شریعت سنگلجی کے استاد آیت اللہ اسداللہ موسوی میراسلامی نے
مستقل کتاب"اولوالامر کے معنی " پر لکھی جس میں حضرت ابوبکر و عمرو عثمان و علی
چاروں کو اولوالامر قرار دیا.جب کہ آیت اللہ برقعی نے تفسیر تابشی قرآن میں کئی
صفحات پر بحث میں اسی موقف کو دہرایا ہے.اور شاھراہ اتحاد بررسی نصوص امامت میں
حیدر علی قلمداران نے اور التشیع سیاسی والتشیع دینی میں احمد الکاتب نے بھی اسی
طرز فکر کو اپنایا ہے۔

اہل قرآن شیعہ نہج البلاغہ کی روشنی میں انصار و مہاجرین کی حق شوری کو درست اور
انتخاب خلافت کو صحیح قرار دیتے ہیں اگرچہ اہلبیت علی ع کے پاس تھی لیکن علی ع نے
نص جلی اپنی خلافت پر ہونے کا ذکر نہیں کیا بلکہ اپنی صلاحیت و فضیلت کو خلافت کے
اہل کے طور پر پیش کیا.اہل قرآن شیعہ اصحاب رسول ص کو مرتد قرار نہیں دیتے بلکہ
ورایت الناس یدخلون فی دین اللہ افواجا کے مصداق اصحاب رسول کو 3 یا 9 نفر قرار
نہیں دیتے.

اہل قرآن شیعہ سب ولعن اور شتم کو خلاف تعلیمات اہل بیت ع قرار دیتے ہیں۔اور اس طرز
عمل کو شیعان معاویہ کا کرار قرار دیتے ہیں کہ کسی کو سب وشتم اور لعنت کیا جائے.
اس کو نہج البلاغہ میں علی ع کے حکم کہ جب آپ کے شیعہ معاویہ اور اس کے شیعہ پر سب
و شتم کر رہے تھے فرمایا کہ تم سب کرنے والے مت بنو اور امام جعفر صادق ع کا قول جس
نے کسی انسان کوکہا اے خنزیر، تو وہ ہمارا شیعہ نہیں.اور دیگر حکم آئمہ ہدی ع کے
خلاف سمجھتے ہیں.اور تبراء کے نام پر دوسروں کے مقدسات کی توہیں کو برا خیال کرتے
ہیں.اور دعائے صنمی قریش اور زیارات عاشوراء جہاں خلفائے ثلاثہ پر لعنت وارد ہے،
اہل بیت ع کے خلاف ایک جعل کردہ سازش سمجھ کر ان کو رد کرتے ہیں.

حدیث قرطاس کو اکثر اہل قرآن شیعہ مسترد کرتے ہیں.کہ جب رسول ص بار بار صرف قرآن یا
قرآن وسنت یا پھر قرآن و عترت کو ہدایت کا منبع کے طور پر چھوڑ کر جانے کی روایات
موجود تھے پھر آخری وقت لکھنے کی ضرورت کیا تھی کہ کچھ لکھ کر جاوں تاکہ تم گمراہ
نہ ہوں.اسی لیے آیت اللہ برقعی حدیث قرطاس کو جعلی من گھڑت قرار دے کر اس کو خلاف
عقل وقرآن اور حضرت عمر کو بدنام کرنے کیلے مجوسی سازش قرار دیتے تھے اور کہتے ہیں
کہ نبی امی ص کا یہ فرمانا کہ میں کچھ لکھتا ہوں حالانکہ آپ ص کچھ لکھ نہیں سکتے
تھے بلکہ لاو میں املا کراتا ہوں یا لکھواتا ہوں ہونا چاہیے تھا جو اس من گھڑت
روایت میں نہیں.اور جب علی ع نے صرف قرآن(نہ کہ قرآن و سنت یا قرآن وعترت) کو نہج
البلاغہ میں گمراہی کے زمانہ میں ہدایت کا امام "کانھم ائمۃ الکتاب ولیس الکتاب
امامھم" قرار دے رہے ہیں اور حضرت فاطمہ ع اپنی مناجات میں قرآن کو کافی قرار دے کر
"اور خدا نے جو کتاب نازل کی وہ جملہ کافی ہے ہدایت کیلے" مہر ثبت و تصدیق کی.اور
خود قرآن میں "کیا ان لوگوں کیلے کافی نہیں جو کتاب ہم نے آپ پر نازل کی"؟ فرمایا
گیا ہے.پھر کیا حسبنا کتاب اللہ سیاق و سباق کے حوالے سے غلط ہے۔ ان تین مواقع
پر.بہرحال ڈاکٹر مصطفی حسینی طباطبائی اور کچھ دیگر اہل قرآن شیعہ کسی حد تک "اہل
قرآن" ہیں اور "کیا قرآن کو حدیث کے بغیر سمجھا جا سکتا ہے" پر ان کی آڈیو درس اور
مقالے موجود ہیں.اور"نہضت ربانی" جو ایران کے اہل قرآن بھی سمجھےجاتے ہیں ڈاکٹر
کلہر بھی حسبنا کتاب اللہ کو عین حق اور درست قرار دیتے ہیں.لیکن اکثر و بیشتر اہل
قرآن شیعہ قرآن و متواتر احادیث جو خلاف قرآن و عقل نا ہوں اس کی حجیت کے قایل
ہیں.اور قرطاس کی حدیث کو مسترد کرتے ہیں آیت اللہ برقعی کی اس موضوع پر بہت زیادہ
تحقیق ہے .

اہل قرآن شیعہ بارہ امام والی لوح جابر اثناعشری کتب کی روایت اور شیعہ سنی کی بارہ
خلفا کی روایت کو رد کرتے ہیں.ان کے خیال میں خلفاء والی روایت اور خلافت 30 سال تک
رہے گی پھر ملوکیت یہ روایت متصادم ہے، 30 سال میں بارہ خلیفہ امام کون کون تھے.؟
اس کے علاوہ بارہ خلیفہ والی روایت کے بعض روایت میں ان بارہ کی بیعت پر امت اتفاق
کرے گی پھر اتفاق/اجماع امت کی یہ سعادت اور بیعت اثناعشری کے جو گیارہ امام گزرے
اس میں سے کتنے کو یہ سعادت ملی خلافت ملی؟ اور یا روایت ہے کہ یہ سب قریش سے ہوں
گے تو حسن ع یا حسین ع کی اولاد سے ہونا یا معصوم ہونے کا ذکر نہیں اورنہ واجب
الاطاعت مفترض الطاعۃ ہونے کا.نیز ان کے نام بتائے نہیں گئے پھر اس کو پیشن گوئی سے
زیادہ اہمیت نہیں دے سکتے جیسا کہ 30 جھوٹے کذاب دجال مدعیان نبوت ہونے یا پھر شیعہ
اثناعشری کتب میں امام مہدی فرزند حسن عسکری ع کے بعد بارہ مزید مہدی آنے کی پیشن
گوئی ہے کیا ان 30 مدعیان نبوت اور بارہ مہدیوں کے نام بھی رسول ص نے بتائے یا ان
کے نام پر مورخین اور محدثین اختلاف کے شکار ہیںَ؟اس موضوع پر حیدر علی قلمداران نے
مفصل بحث لکھی ہے " کتاب شاھراہ اتحاد بررسی نصوص امامت" اور کتاب "بت شکن(الکافی
عقل و قرآن کے خلاف روایات)" آیت اللہ برقعی نے بھی مدلل گفتگو کی ہے.



https://ur.wikipedia.org/wiki/%D9%85%D8%B3%D9%84%D9%85%D8%A7%D9%86_%D8%B1%D8%A7%D8%AC%D9%BE%D9%88%D8%AA

مسلمان راجپوت یا مسلم راجپوت ان راجپوتوں کو کہا جاتا ہے جو اسلام پر عمل پیرا
ہیں۔ راجپوت ہندوستان پر آٹھ سے تیراہویں صدی عیسوی تک حکمران تھے اور اصلاً سبھی
ہندو تھے۔ روایتی طور پر راجپوت سوریہ ونشی، چندرا ونشی اور اگنی ونشی قبائل میں
منقسم ہیں۔

1931ء کی برطانوی ہند کی مردم شماری ایک واحد باوثوق ذریعہ معلومات ہے جس سے راجپوت
آبادی کی تقسیم کی صحیح معلومات کا اندازا ہوتا ہے۔ اس کی رو سے 10.7 ملین لوگ خود
کو راجپوت قرار دیتے ہیں جن میں سے 8.6 ملین ہندو، 2.1 ملین مسلمان اور پچاس ہزار
سکھ تھے۔

کئی مسلمان راجپوت قبائل جیسے کہ جنجوعہ مغل افواج کی فتح کا راست حصہ رہے۔ ہندو
راجپوتوں نے بھی مغلوں کی مدد کی جس کی مثال راجہ مان سنگھ کی سیسوڈیاؤں کے خلاف
1568ء میں جلال الدین اکبر کی مدد کرنا ہے۔

راجپوتوں کا اسلام قبول کرنا عمومًا قادریہ اور چشتیہ صوفی بزرگوں کے ہاتھ ہؤا تھا۔
یہ بھی ممکن ہے کہ کچھ کا قبول اسلام سیاسی محرکات پر مبنی تھا کیونکہ دہلی سلطنت
اور مغلوں نے اسلام کی قبولیت کی حمایت کی۔ مذہبی تبدیلی کا عمل برطانوی ہند کی
انیسویں صدی میں بھی جاری رہا۔

سر جان لارنس وائسرائے کے دور میں رائے گڑھ ریاست کا حکمران کھل کر اسلام کی جانب
مائل ہونے لگا۔ اس سے اس کے معاصرین کو غصہ آیا اور ان کے جذبات اس قدر شدید تھے کہ
اس نے تخت شاہی چھوڑنے کا فیصلہ کیا تاکہ وہ اپنے نودریافت عقیدے پر قائم رہ سکے۔
بعد کی تحقیقات سے پتہ چلا کہ وہ ایک اچھا حکمران تھا اور اس کے خلاف ناقص حکمرانی
کا کوئی الزام نہیں تھا اور رعایا اس کی فرمانروائی سے مطمئن ہے۔ ایک سال کے
گزرجانے کے بعد اس راجپوت حکمران نے برسرعام کلمہ طیبہ کا اقرار کیا اور ہندومت سے
کنارہ کش ہؤا۔ اس اعلان عام میں اس کے فرزند بھی شامل ہوئے۔ اس معاملے سے انگریز
دور میں ایک مثال قائم ہوئی کہ کسی قائد یا حکمران کو محض مذہب کی تبدیلی کی وجہ سے
بدلا نہیں جا سکتا۔ اسی دور کے قریب میں مغربی اتر پردیش اور بلند شہر کی خورجہ
تحصیل کے راجپوت مشرف بہ اسلام ہوئے تھے۔

نارُو، بھٹی، جنجوعہ، جرال، چوہان، کھوکر اور راٹھوڑ چند عام مسلمان راجپوت خاندانی
نام ہیں۔ اس کے علاوہ راؤ، چوہدری، خان وغیرہ بھی بہ کثرت خاندانی ناموں کا حصہ ہے۔
اکثر شادی بیاہ مسلمان راجپوت اپنے ہی قبیلے میں کیا کرتے ہیں۔



https://ur.wikipedia.org/wiki/%D8%B9%D9%84%DB%8C_%D8%A8%D9%86_%D8%A7%D8%A8%DB%8C_%D8%B7%D8%A7%D9%84%D8%A8

علی بن ابی طالب (599ء –661ء) رجب کی تیرہ تاریخ کو شہر مکہ میں خانہ کعبہ میں پیدا
ہوئے۔ آپ کے والد کا نام ابوطالب اور والدہ کا نام فاطمہ بنت اسد ہے۔ آپ کی پیدائش
خانہ کعبہ کے اندر 13 رجب بروز جمعہ 30 عام الفیل کو ہوئی۔ علی، پیغمبر اسلام صلی
اللہ علیہ و آلہ وسلم کے چچا زاد بھائی ہیں بچپن میں پیغمبر کے گھر آئے اور وہیں
پرورش پائی۔ پیغمبر کی زیر نگرانی آپ کی تربیت ہوئی ۔ حضرت علی پہلے بچے تھے جنہوں
نے اسلام قبول کیا۔ آپ کی عمر اس وقت تقریباً دس یا گیارہ سال تھی۔

مدینہ میں آکر پیغمبر صلی اللہ علیہ و آلہ وسلم کو مخالف گروہ نے آرام سے بیٹھنے نہ
دیا۔ آپ کے وہ پیرو جو مکہ میں تھے انھیں طرح طرح کی تکلیفیں دی جانے لگیں بعض کو
قتل کیا۔ بعض کو قید کیا اور بعض کو زد وکوب کیااور تکلیفیں پہنچائیں۔پہلے ابو جہل
اور غزوہ بدر کے بعد ابوسفیان کی قیادت میں مشرکینِ مکہ نے جنگی تیاریاں کیں، یہی
نہیں بلکہ اسلحہ اور فوج جمع کر کے خود رسول کے خلاف مدینہ پر چڑھائی کردی، اس موقع
پر رسول صلی اللہ علیہ و آلہ وسلم کا اخلاقی فرض تھا کہ وہ مدینہ والوں کے گھروں کی
حفاظت کرتے جنھوں نے کہ آپ کوانتہائی ناگوار حالات میں پنا ہ دی تھی اور آپ کی نصرت
وامداد کاوعدہ کیا تھا، آپ نے یہ کسی طرح پسند نہ کیا آپ شہر کے اندرر کر مقابلہ
کریں اور دشمن کو یہ موقع دیں کہ وہ مدینہ کی پر امن ابادی اور عورتوں اور بچوں کو
بھی پریشان کرسکے۔ گو آپ کے ساتھ تعدادبہت کم تھی لیکن صرف تین سو تیرہ آدمی تھے،
ہتھیار بھی نہ تھے مگر آپ نے یہ طے کرلیا کہ آپ باہر نکل کر دشمن سے مقابلہ کریں گے
چنانچہ پہلی لڑائی اسلام کی ہوئی۔ جو غزوہ بدر کے نام سے مشہور ہے۔ اس لڑائی میں
زیادہ رسول نے اپنے عزیزوں کو خطرے میں ڈالا چنانچہ آپ کے چچا زاد بھائی عبیدہ ابن
حارث ابن عبدالمطلب اس جنگ میں شہید ہوئے۔ علی ابن ابو طالب علیہ السلام کو جنگ کا
یہ پہلا تجربہ تھا۔ 25 برس کی عمر تھی مگر جنگ کی فتح کا سہرا علی بن ابی طالب کے
سر رہا۔جتنے مشرکین قتل ہوئے تھے ان میں سے آدھے مجاہدین کے ہاتھوں قتل ہوئے تھے اس
کے بعد غزوہ احد، غزوہ خندق، غزوہ خیبر اور غزوہ حنین یہ وہ بڑی لڑائیاں ہیں جن میں
علی بن ابی طالب نے رسول صلی اللہ علیہ و آلہ وسلم کے ساتھ رہ کر اپنی بے نظیر
بہادری کے جوہر دکھلائے۔ تقریباًان تمام لڑائیوں میں علی بن ابی طالب کو علمداری کا
عہدہ بھی حاصل رہا۔ اس کے علاوہ بہت سی لڑائیاں ایسی تھیں جن میں رسول صلی اللہ
علیہ و آلہ وسلم نے علی بن ابی طالب کو تنہا بھیجا اورانھوںنے اکیلے ان تمام
لڑائیوں میں علی بن ابی طالب نے بڑی بہادری اور ثابت قدمی دکھائی اور انتہائی
استقلال، تحمّل اور شرافت نفس سے کام لیاجس کا اقرار خود ان کے دشمن بھی کرتے تھے۔
غزوہ خندق میں دشمن کے سب سے بڑے سورما عمر وبن عبدود کو جب آپ نے مغلوب کر لیااور
اس کاسر کاٹنے کے لیے اس کے سینے پر بیٹھے تو اس نے آپ کے چہرے پر لعب دہن پھینک
دیا۔ آپ کو غصہ آگیااور آپ اس کے سینے پر سے اتر ائے۔ صرف اس خیال سے کہ اگر غصّے
میں اس کو قتل کیا تو یہ عمل محض خدا کی راہ میں نہ ہوگا بلکہ خواہش نفس کے مطابق
ہوگا۔ کچھ دیر کے بعد آپ نے اس کو قتل کیا، اس زمانے میں دشمن کو ذلیل کرنے کے لیے
اس کی لاش برہنہ کردیتے تھے مگر علی بن ابی طالب نے اس کی زرہ نہیں اُتاری اگرچہ وہ
بہت قیمتی تھی۔ چنانچہ اس کی بہن جب اپنے بھائی کی لاش پر آئی تو اس نے کہا کہ کسی
اور نے میرے بھائی کوقتل کیا ہوتا تو میں عمر بھر روتی مگر مجھ یہ دیکھ کر صبر آگیا
کہ اس کا قاتل علی بن ابی طالب سا شریف انسان ہے جس نے اپنے دشمن کی لاش کی توہین
گوارا نہیں کی۔ آپ نے کبھی دشمن کی عورتوں یا بچّوں پر ہاتھ نہیں اٹھا یا اور کبھی
مالِ غنیمت کی طرف رخ نہیں کیا۔

جہاد سمیت اسلام اور پیغمبر اسلام کے لیے کسی کام کے کرنے میں آپ کو انکار نہ تھا۔
یہ کام مختلف طرح کے تھے رسول اکرم کی طرف سے عہد ناموں کا لکھنا، خطوط تحریر کرنا
آپ کے ذمہ تھا اور لکھے ہوئے اجزائے قرآن کے امانتدار بھی آپ تھے- اس کے علاوہ یمن
کی جانب تبلیغ اسلام کے لیے پیغمبر صلی اللہ علیہ و آلہ وسلم نے آپ کو روانہ کیا جس
میں آپ کی کامیاب تبلیغ کا اثر یہ تھا کہ سارا یمن مسلمان ہو گیا۔

پچیس برس تک رسول کے بعد علی بن ابی طالب نے خانہ نشینی میں بسر کی 35ھ میں
مسلمانوں نے خلافت ُ اسلامی کامنصب علی بن ابی طالب کے سامنے پیش کیا۔ آپ نے پہلے
انکار کیا، لیکن جب مسلمانوں کااصرار بہت بڑھ گیا تو آپ نے اس شرط سے منظو رکیا کہ
میں بالکل قران اور سنت پیغمبر کے مطابق حکومت کروں گا اور کسی رورعایت سے کام نہ
لوں گا۔ مسلمانوں نے اس شرط کو منظور کیا اور آپ نے خلافت کی ذمہ داری قبول کی- مگر
زمانہ آپ کی خالص مذہبی سلطنت کو برداشت نہ کرسکا، آپ کے خلاف بنی امیہ اور بہت سے
وہ لوگ کھڑے ہوگئے جنھیں آپ کی مذہبی حکومت میں اپنے اقتدار کے زائل ہونے کا خطرہ
تھا، آپ نے ان سب سے مقابلہ کرنااپنا فرض سمجھا اور جمل ، صفین اور نہروان کی خون
ریز لڑائیاں ہوئیں۔ جن میں حضرت علی بن ابی طالب نے اسی شجاعت اور بہادری سے جنگ کی
جو بدر واحد و خندق وخیبر میں کسی وقت دیکھی جاچکی تھی اور زمانہ کو یاد تھی۔ان
لڑائی جھگڑوں کی وجہ سے آپ کو موقع نہ مل سکا کہ آپ جیسا دل چاہتا تھا اس طرح اصلاح
فرمائیں۔ پھر بھی آپ نے اس مختصر مدّت میں اسلام کی سادہ زندگی، مساوات اور نیک
کمائی کے لیے محنت ومزدوری کی تعلیم کے نقش تازہ کردئے آپ شہنشاہ ُ اسلام ہونے کے
باوجود کجھوروں کی دکان پر بیٹھنا اور اپنے ہاتھ سے کھجوریں بیچنا بُرا نہیں سمجھتے
تھے، پیوند لگے ہوئے کپڑے پہنتے تھے، غریبوں کے ساتھ زمین پر بیٹھ کر کھاناکھالیتے
تھے۔ جو روپیہ بیت المال میں آتا تھا اسے تمام مستحقین پر برابر سے تقسیم کرتے تھے،
یہاں تک کہ آپ کے سگے بھائی عقیل نے یہ چاہا کہ کچھ انہیں دوسرے مسلمانوں سے زیادہ
مل جائے مگر آپ نے انکار کردیا اور کہا کہ اگر میرا ذاتی مال ہوتا تو خیر یہ بھی
ہوسکتا تھا مگر یہ تمام مسلمانوں کا مال ہے۔ مجھے حق نہیں ہے کہ میں اس میں سے کسی
اپنے عزیز کو دوسروں سے زیادہ دوں، انتہا ہے کہ اگر کبھی بیت المال میں شب کے وقت
حساب وکتاب میں مصروف ہوئے اور کوئی ملاقات کے لیے اکر غیر متعلق باتیں کرنے لگا تو
آپ نے چراغ بھجادیا کہ بیت المال کے چراغ کو میرے ذاتی کام میں صرف نہ ہونا چاہیے۔
آپ کی کوشش یہ رہتی تھی کہ جو کچھ بیت المال میں آئے وہ جلد حق داروں تک پہنچ جائے۔
آپ اسلامی خزانے میں مال کاجمع رکھنا پسند نہیں فرماتے تھے۔

1۔ کتاب جامعہ کہ بنا بر روایت ابوبصیر،علی بن ابی طالب نے اس میں اسلامی احکام
رسول اکرم صلی اللہ علیہ و آلہ وسلم کی زبان مبارک سے لکھے اور اس میں متعدد
موضوعات کے حلال اور حرام کے مسائل جمع فرمائے۔ یہ ایک ضخیم کتاب تھی اسے کتاب علی
بھی کہا جاتا ہے۔

2۔ صحیفہ امام علی کہ جس میں جامعہ مذکورہ کے علاوہ خاص احکام رسول اللہ صلی اللہ
علیہ و آلہ و سلم جو سے سنے تھے لکھے گئے ہیں۔

3۔ الملاحم یا صحیفة‏الدولة ایک اور کتاب ہے جوعلی بن ابی طالب نے زبان مبارک رسول
اکرم سے سن کر ان کے لکھوانے پر تحریر فرمایا جو آنحضرت کی وفات کے بعد کے واقعات
کی پیشگوئی نیز ان کی وصیتوں اور نصیحتوں پر مشتمل ہے۔

4۔ مصحف امام علی،علی بن ابی طالب نے قرآن مجید کو شأن نزول کی ترتیب سے آیات کی
جمع ‏آوری فرمائی و علماء اہل سنت بھی اعتراف کرتے ہیں کہ یہ بہت قابل قدر کام ہے۔

8۔ ان کے خطبوں کا ایک وسیع سلسلہ تھا جو اسلامی، ادبی، علمی، تاریخی، اخلاقی،
سیاسی، الہی مضامین پر مشتمل ہے ایسا کلام کسی دیگر بشر سے نہیں سنا گیا۔ ان میں سے
کچھ خطبے نہج البلاغۃ نامی کتاب میں چوتھی صدی کے ایک عظیم شیعہ عالم دین سید رضی
(395ھ وفات 406ھ) میں جمع کئے ہیں۔

9۔ ان کے نجی یا سرکاری خطوط جو تاریخی، ادبی اور اسلامی معارف اور اقدار کے لحاظ
سے بے نظیر اور نمونہ عمل ہیں۔ کچھ خطوط نہج البلاغۃ میں نقل ہوئے ہیں۔

10۔ ان کے حکیمانہ جملے اور کلمات قصار جو سمندر کو کوزے میں سموئے ہوئے ہیں۔ ان
ہزاروں جملوں میں سے چند سو نہج البلاغۃ میں موجود ہیں۔

نہج البلاغۃ کی بہت سی شرحیں سنی اور شیعہ علماء نے لکھی ہیں جن میں سے مشہور یہ
ہیں۔ شرح محمد عبده، شرح ابن ابی الحدید، شرح قطب راوندی، شرح محمدتقی جعفری، شرح
محمد دشتی وغیره۔

بے شمار نبوی احادیث علی بن ابی طالب نے نقل فرمائی ہیں چونکہ آپ سب سے زیادہ رسول
اللہ صلی اللہ علیہ و آلہ و سلم کے قریب اور ساتھ ہوتے تھے تو سب سے زیادہ ان کے
فرامین سنتے تھے۔ علامہ ابن حزم اندلسی نے اپنی کتاب أسماء الصحابه و ما لكل واحد
منهم من العدد میں آپ کی مرویات کی تعداد پانچ سو سینتیس لکھی ہےاہل سنّت کے علماء
کے بقول ان احادیث کی تعداد مختلف ہے لیکن مختلف وجوہات کی بنیاد پر صرف پچاس
حدیثیں ہی اہل سنت کی کتب حدیث میں نظر آتی ہیں۔ حال ہی میں ڈاکٹر طاہرالقادری نے
دعویٰ کیا ہے کہ ان کی تحقیق کے مطابق حضرت علی کی مرویات کی تعداد بارہ ہزار ہے

امام علی علیه‏السلام نے بہت سے راویوں کی تربیت فرمائی اور اسلامی معاشرے کی بہبود
کے لئے ان شاگرد ہمیشہ احادیث بیان کرتے رہے جن میں سے اہم ترین حسن بن علی، حسین
بن علی، محمد بن حنفیہ، عمرو بن علی، فاطمہ بنت علی، جعفر بن ہبیرہ مخزومی، عبدالله
بن عباس، جابر بن عبدالله انصاری، ابورافع، و اسامہ بن زید کے نام ہیں۔ کتب رجال،
میںعلی بن ابی طالب کے شاگرد راویوں میں اصحاب میں سے 66 راوی اور تابعین میں سے
180 کا تذکرہ ملتا ہے۔

ان 10 صحابہ کرام رضی اللہ عنہم اجمعین کا ذکر عبدالرحمن بن عوف رضي اللہ تعالٰی
عنہ کی روایت کردہ حدیث میں ہے کہ:

عبدالرحمن بن عوف رضي اللہ تعالٰی عنہ بیان کرتے ہيں کہ نبی صلی اللہ علیہ وسلم نے
فرمایا :

ابوبکر رضی اللہ تعالٰی عنہ جنتی ہیں، عمر رضی اللہ تعالٰی عنہ جنتی ہیں، عثمان رضي
اللہ تعالٰی عنہ جنتی ہيں، علی رضي اللہ تعالٰی عنہ جنتی ہیں، طلحہ رضي اللہ تعالٰی
عنہ جنتی ہیں، زبیر رضي اللہ تعالٰی عنہ جنتی ہیں، عبدالرحمن رضی اللہ تعالٰی عنہ
جنتی ہیں، سعد رضي اللہ تعالٰی عنہ جنتی ہيں ، سعید رضی اللہ تعالٰی عنہ جنتی ہیں،
ابوعبیدہ رضي اللہ تعالٰی عنہ جنتی ہیں ۔

علی بن ابی طالب کو 19 رمضان40ھ ( 660ء ) کو صبح کے وقت مسجد میں عین حالتِ نماز
میں ایک زہر میں بجھی ہوئی تلوار سے زخمی کیا گیا۔ جب آپ کے قاتل کو گرفتار کرکے آپ
کے سامنے لائے اور آپ نے دیکھا کہ اس کا چہرہ زرد ہے اور آنکھوں سے آنسو جاری ہیں
تو آپ کو اس پر بھی رحم آ گیا اور اپنے دونوں فرزندوں حضرت حسن علیہ السلام اور
حضرت حسین علیہ السلام کو ہدایت فرمائی کہ یہ تمہارا قیدی ہے اس کے ساتھ کوئی سختی
نہ کرنا جو کچھ خود کھانا وہ اسے کھلانا۔ اگر میں اچھا ہو گیا تو مجھے اختیار ہے
میں چاہوں گا تو سزا دوں گا اور چاہوں گا تو معاف کردوں گا اور اگر میں دنیا میں نہ
رہا اور تم نے اس سے انتقام لینا چاہا تو اسے ایک ہی ضرب لگانا، کیونکہ اس نے مجھے
ایک ہی ضرب لگائی ہے اور ہر گز اس کے ہاتھ پاؤں وغیرہ قطع نہ کیے جائیں، اس لیے کہ
یہ تعلیم اسلام کے خلاف ہے، دو روز تک علی بن ابی طالب بستر بیماری پر انتہائی کرب
اور تکلیف کے ساتھ رہے آخر کار زہر کا اثر جسم میں پھیل گیا اور 21 رمضان کو نمازِ
صبح کے وقت آپ کی شہادت ہوئی۔ حضرت حسن علیہ السلام و حضرت حسین علیہ السلام نے
تجہیزو تکفین کی اور پشتِ کوفہ پر نجف کی سرزمین میں دفن کیے گئے۔

آپ کے بچوں کی تعداد ۲۷ تھی۔ حضرت سیدہ فاطمہ زہرا سلام اللہ علیہا سے آپ کو تین
فرزند ہوئے۔ حضرت محسن ، امام حسن اور امام حسین ، جبکہ دو صاحبزادیاں حضرت زینب و
حضرت ام کلثوم علیہما السّلام بھی حضرت سیدہ فاطمہ سلام اللہ علیہا سے تھیں۔ باقی
ازواج سے آپ کو جو اولاد ہوئی، ان میں حضرت حنفیہ، حضرت عباس بن علی شامل ہیں۔ علی
ابن طالب علیہ السلام کی اولاد یہ ہیں :



https://ur.wikipedia.org/wiki/%D8%A8%D9%86%DB%8C_%D8%AD%D9%86%DB%8C%D9%81%DB%81

بنی حنیفہ (عربی: بنو حنيفة) جدید دور کے سعودی عرب کے مرکزی علاقے،یمامہ کا رہنے
والا ایک قدیم عرب قبیلہ تھا۔ یہ قبیلہ، شمالی عرب قبائل کی ایک عظیم شاخ ربیعہ سے
تعلق رکھتا تھا، جس میں عنزہ، بنو عبد القیس اور بنو تغلب بھی شامل تھے۔ تاہم،
کلاسیکی عرب ماہرینِ انساب کے مطابق یہ بنو بکر بن وائل کی ایک عیسائی شاخ ہے جو
اسلام سے پہلے ایک آزادانہ قیادت رکھتی تھی۔ اس قبیلے کے لوگ طلوعِ اسلام کے وقت
کاشتکار تھے جو مشرقی نجد (یمامہ) کے مضافات میں وادیوں میں رہتے تھے، خاص طور پر
وادی العرض میں جو بعد میں انہی لوگوں کی وجہ سے وادی حنیفہ کے نام کے ساتھ موسوم
ہوئی۔

اس قبیلے کا اسلامی تاریخ میں اہم کردار ہے۔ نبوت کا جھوٹا دعوے دار مسیلمہ کذاب
اسی قبیلے سے تعلق رکھتا تھا۔اِس قبیلے میں ارتداد کی تحریکیں جنم لیتی رہیں اس لیے
، حضرت ابو بکر صدیق رضی اللہ کے زمانے میں ان پر جہاد میں حصہ لینے پر پابندی تھی۔
حضرت عمر فاروق رضی اللہ عنہ کے دور میں یہ پابندی اٹھا لی گئی پھر بنی حنیفہ کے
لوگ عراق میں مسلم افواج میں شمولیت اختیار کرنے لگے ان میں سے کچھ تو کوفہ جیسے
عسکری مستقر میں رہائش پزیر ہوگئے۔

ابن بطوطہ چودھویں صدی میں، اس علاقے (موجودہ ریاض) کے سفر میں بتاتے ہیں کہ یہاں
کے اکثر باشندے بنی حنیفہ سے ہیں۔محققین کی ایک رائے کے مطابق اس قبیلے (یا کسی
ملحقہ شاخ، عنزہ وغیرہ) میں سے ایک خاندان کا نام مرودہ تھا جس میں سے مانی بن
ربیعہ موریدی نے1446ء-47ء میں الدرعیہ میں ایک چھوٹی سی قبائلی حکومت قائم کی، وہ
(مانی بن ربیعہ موریدی)موجودہ سعودی شاہی خاندان آل سعود کے آباء و اجداد میں سے
تھا۔



https://ur.wikipedia.org/wiki/2016%D8%A1_%D8%B3%D8%B9%D9%88%D8%AF%DB%8C_%D8%B9%D8%B1%D8%A8_%D8%AF%DA%BE%D9%85%D8%A7%DA%A9%DB%92

مدینہ منورہ میں 4 جولائی 2016ء کو مسلمانوں کے دوسری سب سے مقدس مسجد، مسجد نبوی
کے قریب دھماکا سنا گیا۔اسی دن قطیف شہر میں بھی ایک دھماکا ہوا۔رسولﷺ کی مسجد کے
پاس ہونے والے دھماکے کے متعلق اکثر لوگوں کا خیال ہے کہ یہ ایک سلینڈر دھماکا تھا
جبکہ قطیف میں ہونے والے دھماکے کو خودکش دھماکا قرار دیا گیا۔ اس سے قبل ایک اور
عسکریت پسند نے جدہ میں امریکی قونصل خانے کے قریب خود کش حملے میں خود کو اڑا دیا،
جس سے دو سعودی پولیس ایلکار زخمی ہوگئے۔

میڈیا کے مطابق سعودی عرب کے مشرقی شہر قطیف میں 2 دھماکے ہوئے،عرب میڈیا کے مطابق
دھماکا قطیف میں مسجد عمران کے قریب ہوا، جس میں حملہ آور ہلاک ہوا ہے،یہ دھماکا
خود کش ہوسکتا ہے۔ اس حملے عام شہریوں کو کوئی نقصان نہیں پہنچا، صرف حملہ آور ہلاک
ہوا۔



https://ur.wikipedia.org/wiki/%D8%A7%D8%B3%D8%AA%D9%86%D8%A8%D9%88%D9%84_%D8%A7%D8%A6%DB%8C%D8%B1%D9%BE%D9%88%D8%B1%D9%B9_%D8%AD%D9%85%D9%84%DB%81_2016

28 جون، 2016ء کو اتاترک ہوائی اڈے استنبول، ترکی میں دھماکے اور فائرنگ شروع
ہوئی۔ ترکی کے وزیر اعظم بن علی یلدرم کے مطابق اس حملے کے نتیجے میں کم از کم 36
افراد ہلاک ہوئے اور 147 افراد زخمی ہوئے. فائرنگ ائیرپورٹ کے پارکنگ لاٹ میں واقع
ہوئی، جبکہ دھماکے بین الاقوامی آمد  کے ٹرمینل پر ہوئے میں واقع ہوئے اور  ایسا
ظاہر ہوتا ہے کہ خود کش بمبار کی وجہ سے ہوئے ہیں بعض اطلاعات کے مطابق دھماکے
ائیرپورٹ کے مختلف حصوں میں وقوع پزیر ہوئے۔

ترکی 2016ء میں کئی دہشت گرد حملوں کا شکار رہ چکا ہے با سمیت  دو خودکش حملوں (
جنوری 2016ء میں استنبول میں بم دھماکے اور مارچ 2016ء میں استنبول میں بم دھماکے)
اور دو کار بم دھماکوں ( جون 2016ء میں استنبول میں بم دھماکے اور جون 2016 Midyat
کار بم حملے).  عراق اور الشام میں اسلامی ریاست (داعش) نے 2016 میں استنبول میں
ساتویں اور آٹھویں حملوں کی ذمہ داری قبول کی تھی[ورژن کی ضرورت ہے][ورژن کی ضرورت
ہے] ان دو حملوں میں  میں سے، انقرہ میں فروری اور مارچ کا حملہ جس میں درجنوں
افراد ہلاک ہوگئے تھے، کردستان کی آزادی شاهین (ٹاک) نے ذمہ داری قبول کی تھی، جو
ایک کالعدم کردستان ورکرز پارٹی (پی کے کے) کا  ایک حصہ ہے۔

دو حملہ آور ایک سکیورٹی چوکی پر  ایکسرے سکیینر پر پہنچے، اور فائرنگ شروع کر دی ۔
 پولیس نے ان پر فائرنگ کی تاکہ حملہ آوروں کو بے اثر کیا جاسکے۔ بعد میں حملہ
آوروں نے اپنے ایک آدمی پر بم نصب کر دیا۔

اس واقعہ کے فوراً بعد ٹویٹر پر ایک ویڈیو پوسٹ کی گئی۔ جس میں ایک حملہ آور کو
ٹرمینل کے اندر لوگوں پر فائرنگ کرتے ہوئے دکھایا گیا، بعد ازاں حملہ آور ائیرپورٹ
سکیورٹی یا پولیس کی فائرنگ سے مار دیا جاتا ہے۔ ویڈیو سے پتہ چلتا ہے کہ ایک
سیکورٹی آفیسر سب سے پہلے حملہ آور کے قریب جاتا ہے اور پھر دور بھاگ جاتا ہے شاید
وہ دھماکا خیز مواد کو نوٹس کرلیتا ہے۔[ورژن کی ضرورت ہے] پھر مرنے والا حملہ آور
اپنے آپ کو ایک دھماکے سے اڑا لیتا ہے۔

حملہ ختم ہونے کے بعد بہت سے مسافروں نے صحافیوں کو اپنے آنکھوں دیکھا حال بتایا۔ ا

دوسرے لوگ جو ٹرمینل میں نہیں تھے نے کہا کہ انہوں نے بہت سے ٹیکسی ڈرائیوروں کو
چلاتے ہوئے سنا " اندر مت جاؤ! ایک دھماکا ہوا ہے!".

دھماکوں کے بعد, تمام پروازوں کی روانگی کو معطل کر دیا گیا تھا لیکن پروازوں کی
آمد جاری رہی۔ عراق اور الشام میں اسلامی کے اس حملے کے پیچھے ہونے کا شبہ ہے ۔
ترکی کے صدر رجب طیب اردگان نے ائیرپورٹ پر حملوں کی مذمت کی ہے، جوکہ مسلمانوں کے
مقدس مہینے رمضان میں پیش آیا. وہ کہتے ہیں کہ حملہ "سے پتہ چلتا ہے کہ دہشت گردی
ایمان اور اقدار کے بغیر حملہ کرتی ہے۔"

The United Nations likewise condemned the attacks and the Council of Europe and
the European Union extended their condolences and solidarity for Turkey.

Israel, Taiwan, the United Kingdom, and the United States issued travel
advisories discouraging travel to Istanbul following the attacks. U.S. flights
from and to Turkey were suspended for several hours in relation to the attacks.
The police of New York and New Jersey have boosted the security of airports in
their states.



https://ur.wikipedia.org/wiki/%D9%85%D8%AD%D9%85%D8%AF_%D8%A7%D9%82%D8%A8%D8%A7%D9%84

ڈاکٹر سر علامہ محمد اقبال (9 نومبر 1877ء تا 21 اپریل 1938ء) بیسویں صدی کے ایک
معروف شاعر، مصنف، قانون دان، سیاستدان، مسلم صوفی اور تحریک پاکستان کی اہم ترین
شخصیات میں سے ایک تھے۔ اردو اور فارسی میں شاعری کرتے تھے اور یہی ان کی بنیادی
وجۂ شہرت ہے۔ شاعری میں بنیادی رجحان تصوف اور احیائے امت اسلام کی طرف تھا۔ "دا
ریکنسٹرکشن آف ریلیجس تھاٹ ان اسلام" کے نام سے انگریزی میں ایک نثری کتاب بھی
تحریر کی۔ علامہ اقبال کو دور جدید کا صوفی سمجھا جاتا ہے۔ بحیثیت سیاستدان ان کا
سب سے نمایاں کارنامہ نظریۂ پاکستان کی تشکیل ہے، جو انہوں نے 1930ء میں الہ آباد
میں مسلم لیگ کے اجلاس کی صدارت کرتے ہوئے پیش کیا تھا۔ یہی نظریہ بعد میں پاکستان
کے قیام کی بنیاد بنا۔ اسی وجہ سے علامہ اقبال کو پاکستان کا نظریاتی باپ سمجھا
جاتا ہے۔ گو کہ انہوں نے اس نئے ملک کے قیام کو اپنی آنکھوں سے نہیں دیکھا لیکن
انہیں پاکستان کے قومی شاعر کی حیثیت حاصل ہے۔

علامہ اقبال 9 نومبر 1877ء (بمطابق 3ذیقعدہ 1294ھ) کو برطانوی ہندوستان کے شہر
سیالکوٹ میں شیخ نور محمد کے گھر پیدا ہوئے۔ ماں باپ نے نام محمد اقبال رکھا۔ مختلف
تاریخ دانوں کے مابین علامہ کی تاریخ ولادت پر کچھ اختلافات رہے ہیں لیکن حکومت
پاکستان سرکاری طور پر 9 نومبر 1877ء کو ہی ان کی تاریخ پیدائش تسلیم کرتی ہے۔

اقبال کے آباء و اجداد قبول اسلام کے بعد اٹھارویں صدی کے آخر یا انیسویں صدی کے
اوائل میں کشمیر سے ہجرت کر کے سیالکوٹ آئے اور محلہ کھیتیاں میں آباد ہوئے۔ شیخ
نُور محمد کشمیر کے سپرو برہمنوں کی نسل سے تھے ۔ غازی اورنگزیب عالمگیر کے عہد میں
ان کے ایک جدّ نے اسلام قبول کیا۔ ہر پشت میں ایک نہ ایک ایسا ضُرور ہوا جس نے فقط
دل سے راہ رکھی۔ یہ بھی انہی صاحب دلوں میں سے تھے۔ بزرگوں نے کشمیر چھوڑا تو
سیالکوٹ میں آ بسے ۔ ان کے والد شیخ محمد رفیق نے محلہ کھٹیکاں میں ایک مکان آباد
کیا۔ کشمیری لوئیوں اور دُھسّوں کی فروخت کا کاروبار شروع کیا۔ لگتا ہے کہ یہ اور
ان کے چھوٹے بھائی شیخ غلام محمد یہیں پیدا ہوئے، پلے بڑھے اور گھر والے ہوئے۔ بعد
میں شیخ محمد رفیق بازار چوڑیگراں میں اُٹھ آئے جو اب اقبال بازار کہلاتا ہے۔ ایک
چھوٹا سا مکان لے کر اس میں رہنے لگے، مرتے دم تک یہیں رہے۔ ان کی وفات کے بعد شیخ
نُور محمد نے اس سے ملحق ایک دو منزلہ مکان اور دو دکانیں خرید کر مکانیت کو بڑھا
لیا۔

شیخ نور محمد دیندار آدمی تھے۔ بیٹے کے لیے دینی تعلیم ہی کافی سمجھتے تھے۔ سیالکوٹ
کے اکثر مقامی علماء کے ساتھ دوستانہ مراسم تھے۔ اقبال بسم ﷲ کی عمر کو پہنچے تو
انھیں مولانا غلام حسن کے پاس لے گئے۔ مولانا ابوعبد ﷲ غلام حسن محلہ شوالہ کی مسجد
میں درس دیا کرتے تھے۔ شیخ نُور محمد کا وہاں آنا جانا تھا۔ یہاں سے اقبال کی تعلیم
کا آغاز ہوا۔ حسبِ دستور قرآن شریف سے ابتداء ہوئی۔ تقریباً سال بھر تک یہ سلسلہ
چلتا رہا کہ شہر کے ایک نامور عالم مولانا سید میر حسن ادھر آ نکلے ۔ ایک بچّے کو
بیٹھے دیکھا کہ صورت سے عظمت اور سعادت کی پہلی جوت چمکتی نظر آرہی تھی۔ پوچھا کہ
کس کا بچّہ ہے۔ معلوم ہوا تو وہاں سے اُٹھ کر شیخ نور محمد کی طرف چل پڑے۔ دونوں
آپس میں قریبی واقف تھے۔ مولانا نے زور دے کر سمجھایا کہ اپنے بیٹے کو مدرسے تک
محدود نہ رکھو۔ اس کے لیے جدید تعلیم بھی بہت ضروری ہے انھوں نے خواہش ظاہر کی کہ
اقبال کو ان کی تربیت میں دے دیا جائے۔ کچھ دن تک تو شیخ نور محمد کو پس و پیش رہا،
مگر جب دوسری طرف سے اصرار بڑھتا چلا گیا تو اقبال کو میر حسن کے سپرد کردیا۔ ان کا
مکتب شیخ نور محمد کے گھر کے قریب ہی کوچہ میر حسام الدین میں تھا۔ یہاں اقبال نے
اردو، فارسی اور عربی ادب پڑھنا شروع کیا۔ تین سال گزر گئے۔ اس دوران میں سید میر
حسن نے اسکاچ مشن اسکول میں بھی پڑھانا شروع کردیا۔ اقبال بھی وہیں داخل ہوگئے مگر
پرانے معمولات اپنی جگہ رہے۔ اسکول سے آتے تو استاد کی خدمت میں پہنچ جاتے۔ میر حسن
ان عظیم استادوں کی یادگار تھے جن کے لیے زندگی کا بس ایک مقصد ہوا کرتا تھا :
پڑھنا اور پڑھانا۔ لیکن یہ پڑھنا اور پڑھانا نری کتاب خوانی کا نام نہیں۔اس اچھے
زمانے میں استاد مرشد ہوا کرتا تھا۔ میرحسن بھی یہی کیا کرتے تھے۔ تمام اسلامی علوم
سے آگاہ تھے، جدید علوم پر بھی اچھی نظر تھی۔ اس کے علاوہ ادبیات، معقولات، لسانیات
اور ریاضیات میں بھی مہارت رکھتے تھے۔ شاگردوں کو پڑھاتے وقت ادبی رنگ اختیار کرتے
تھے تاکہ علم فقط حافظے میں بند کر نہ رہ جائے بلکہ طرزِ احساس بن جائے۔ عربی،
فارسی، اردو اور پنجابی کے ہزاروں شعر از بر تھے۔ ایک شعر کو کھولنا ہوتا تو بیسیوں
مترادف اشعار سنا ڈالتے۔

مولانا کی تدریسی مصروفیات بہت زیادہ تھیں مگر مطالعے کا معمول قضا نہیں کرتے تھے۔
قرآن کے حافظ بھی تھے اور عاشق بھی۔ شاگردوں میں شاہ صاحب کہلاتے تھے۔ انسانی تعلق
کا بہت پاس تھا۔ حد درجہ شفیق، سادہ، قانع، متین، منکسر المزاج اور خوش طبع بزرگ
تھے۔ روزانہ کا معمول تھا کہ فجر کی نماز پڑھ کر قبرستان جاتے، عزیزوں اور دوستوں
کی قبروں پر فاتحہ پڑھتے۔ فارغ ہوتے تو شاگردوں کو منتظر پاتے۔ واپسی کا راستہ سبق
سننے اور دینے میں کَٹ جاتا۔ یہ سلسلہ گھر پہنچ کر بھی جاری رہتا، یہاں تک کہ اسکول
کو چل پڑتے۔ شاگرد ساتھ لگے رہتے۔ دن بھر اسکول میں پڑھاتے۔ شام کو شاگردوں کو لیے
ہوئے گھر آتے، پھر رات تک درس چلتا رہتا۔ اقبال کو بہت عزیز رکھتے تھے۔ خود وہ بھی
استاد پر فدا تھے۔ اقبال کی شخصیت کی مجموعی تشکیل میں جو عناصر بنیادی طور پر
کارفرما نظر آتے ہیں ان میں سے بیشتر شاہ صاحب کی صحبت اور تعلیم کا کرشمہ ہیں۔ سید
میر حسن سر سید کے بڑے قائل تھے۔ علی گڑھ تحریک کو مسلمانوں کے لیے مفید سمجھتے
تھے۔

ان کے زیر اثر اقبال کے دل میں بھی سرسید کی محبت پیدا ہوگئی جو بعض اختلافات کے
باوجود آخر دم تک قائم رہی۔ مسلمانوں کی خیر خواہی کا جذبہ تو خیر اقبال کے گھر کی
چیز تھی مگر میر حسن کی تربیت نے اس جذبے کو ایک علمی اور عملی سمت دی۔ اقبال سمجھ
بوجھ اور ذہانت میں اپنے ہم عمر بچوں سے کہیں آگے تھے۔ بچپن ہی سے ان کے اندر وہ
انہماک اور استغراق موجود تھا جو بڑے لوگوں میں پایا جاتا ہے۔ مگر وہ کتاب کے کیڑے
نہیں تھے۔ کتاب کی لت پڑ جائے تو آدمی محض ایک دماغی وجود بن جاتا ہے۔ زندگی اور اس
کے بیچ فاصلہ پیدا ہوجاتا ہے۔ زندگی کے حقائق اور تجربات بس دماغ میں منجمد ہوکر رہ
جاتے ہیں، خونِ گرم کا حصّہ نہیں بنتے۔ انھیں کھیل کود کا بھی شوق تھا۔ بچوں کی طرح
شوخیاں بھی کرتے تھے۔ حاضر جواب بھی بہت تھے۔ شیخ نُور محمد یہ سب دیکھتے مگر منع
نہ کرتے۔ جانتے تھے کہ اس طرح چیزوں کے ساتھ اپنائیت اور بے تکلفی پیدا ہوجاتی ہے
جو بے حد ضروری اور مفید ہے۔ غرض اقبال کا بچپن ایک فطری کشادگی اور بے ساختگی کے
ساتھ گزرا۔ قدرت نے انھیں صوفی باپ اور عالم استاد عطا کیا جس سے ان کا دل اور عقل
یکسو ہوگئے، دونوں کا ہدف ایک ہوگیا۔ یہ جو اقبال کے یہاں حِس اور فِکر کی نادر
یکجائی نظر آتی ہے اس کے پیچھے یہی چیز کارفرما ہے۔ باپ کے قلبی فیضان نے جن حقائق
کو اجمالاً محسوس کروایا تھا استاد کی تعلیم سے تفصیلاً معلوم بھی ہوگئے۔ سولہ برس
کی عمر میں اقبال نے میٹرک کا امتحان پاس کیا۔ فرسٹ ڈویژن آئی اور تمغا اور وظیفہ
ملا۔

اسکاچ مشن اسکول میں انٹرمیڈیٹ کی کلاسیں بھی شروع ہوچکی تھیں لہٰذا اقبال کو ایف
اے کے لیے کہیں اور نہیں جانا پڑا، وہیں رہے، یہ وہ زمانہ ہے جب ان کی شاعری کا
باقاعدہ آغاز ہوتا ہے۔ یوں تو شعر و شاعری سے ان کی مناسبت بچپن ہی سے ظاہر تھی،
کبھی کبھی خود بھی شعر موزوں کرلیا کرتے تھے مگر اس بارے میں سنجیدہ نہیں تھے، نہ
کسی کو سناتے نہ محفوظ رکھتے۔ لکھتے اور پھاڑ کر پھینک دیتے۔ لیکن اب شعر گوئی ان
کے لیے فقط ایک مشغلہ نہ رہی تھی بلکہ روح کا تقاضا بن چکی تھی۔ اس وقت پورا برصغیر
داغ کے نام سے گونج رہا تھا۔ خصوصاً اُردو زبان پر ان کی معجزانہ گرفت کا ہر کسی کو
اعتراف تھا۔ اقبال کویہی گرفت درکار تھی۔ شاگردی کی درخواست لکھ بھیجی جو قبول کر
لی گئی۔ مگر اصلاح کا یہ سلسلہ زیادہ دیر جاری نہ رہ سکا۔ داغ جگت استاد تھے۔ متحدہ
ہندوستان میں اردو شاعری کے جتنے بھی رُوپ تھے، ان کی تراش خراش میں داغ کا قلم سب
سے آگے تھا۔ لیکن یہ رنگ ان کے لیے بھی نیا تھا۔ گو اس وقت تک اقبال کے کلام کی
امتیازی خصوصیت ظاہر نہ ہوئی تھی مگر داغ اپنی بے مثال بصیرت سے بھانپ گئے کہ اس
ہیرے کو تراشا نہیں جاسکتا۔ یہ کہہ کر فارغ کر دیا کہ اصلاح کی گنجائش نہ ہونے کے
برابر ہے۔ مگر اقبال اس مختصر سی شاگردی پر بھی ہمیشہ نازاں رہے۔ کچھ یہی حال داغ
کا بھی رہا۔

6 مئی 1893ء میں اقبال نے میٹرک کیا اور 1895ء میں اقبال نے ایف اے کیا اور مزید
تعلیم کے لیے لاہور آگئے۔ یہاں گورنمنٹ کالج میں بی اے کی کلاس میں داخلہ لیا اور
ہاسٹل میں رہنے لگے۔ اپنے لیے انگریزی، فلسفہ اور عربی کے مضامین منتخب کئے۔
انگریزی اور فلسفہ گورنمنٹ کالج میں پڑھتے اور عربی پڑھنے اورینٹل کالج جاتے جہاں
مولانا فیض الحسن سہارنپوری ایسے بے مثال استاد تشریف رکھتے تھے۔ اس وقت تک اورینٹل
کالج گورنمنٹ کالج ہی کی عمارت کے ایک حصّے میں قائم تھا اور دونوں کالجوں کے
درمیان بعض مضامین کے سلسلے میں باہمی تعاون اور اشتراک کا سلسلہ جاری تھا۔ 1898ء
میں اقبال نے بی اے پاس کیا اور ایم اے (فلسفہ) میں داخلہ لے لیا۔ یہاں پروفیسر ٹی
ڈبلیوآرنلڈ کا تعلق میسّر آیا۔ جنھوں نے آگے چل کر اقبال کی علمی اور فکری زندگی کا
ایک حتمی رُخ متعین کر دیا۔

مارچ 1899ء میں ایم اے کا امتحان دیا اور پنجاب بھر میں اوّل آئے۔ اس دوران میں
شاعری کا سلسلہ بھی چلتا رہا، مگر مشاعروں میں نہ جاتے تھے ۔ نومبر 1899ء کی ایک
شام کچھ بے تکلف ہم جماعت انھیں حکیم امین الدین کے مکان پر ایک محفلِ مشاعرہ میں
کھینچ لے گئے۔ بڑے بڑے سکّہ بند اساتذہ، شاگردوں کی ایک کثیر تعداد سمیت شریک تھے۔
سُننے والوں کا بھی ایک ہجوم تھا۔ اقبال چونکہ بالکل نئے تھے، اس لیے ان کا نام
مبتدیوں کے دور میں پُکارا گیا۔ غزل پڑھنی شروع کی، جب اس شعر پر پہنچے کہ :

تو اچھے اچھے استاد اُچھل پڑے۔ بے اختیار ہو کر داد دینے لگے۔ یہاں سے اقبال کی
بحیثیت شاعر شہرت کا آغاز ہوا۔ مشاعروں میں باصرار بُلائے جانے لگے۔ اسی زمانے میں
انجمن حمایتِ اسلام سے تعلق پیدا ہوا جو آخر تک قائم رہا۔ اس کے ملّی اور رفاہی
جلسوں میں اپنا کلام سناتے اور لوگوں میں ایک سماں باندھ دیتے۔ اقبال کی مقبولیت نے
انجمن کے بہت سارے کاموں کو آسان کردیا۔ کم از کم پنجاب کے مسلمانوں میں سماجی سطح
پر دینی وحدت کا شعور پیدا ہونا شروع ہوگیا جس میں اقبال کی شاعری نے بنیادی کردار
ادا کیا۔

ایم اے پاس کرنے کے بعد اقبال 13 مئی 1899ء کو اورینٹل کالج میں میکلوڈ عربک ریڈر
کی حیثیت سے متعین ہوگئے ۔ اسی سال آرنلڈ بھی عارضی طور پر کالج کے قائم مقام
پرنسپل مقرر ہوئے۔ اقبال تقریباً چار سال تک اورینٹل کالج میں رہے۔ البتہ بیچ میں
چھ ماہ کی رخصت لے کر گورنمنٹ کالج میں انگریزی پڑھائی۔ اعلی تعلیم کے لیے کینیڈا
یا امریکہ جانا چاہتے تھے مگر آرنلڈ کے کہنے پر اس مقصد کے لیے انگلستان اور جرمنی
کا انتخاب کیا ۔ 1904ء کو آرنلڈ جب انگلستان واپس چلے گئے تو اقبال نے ان کی دوری
کو بے حد محسوس کیا۔ دل کہتا تھا کہ اُڑ کر انگلستان پہنچ جائیں۔ اورینٹل کالج میں
اپنے چار سالہ دورِ تدریس میں اقبال نے اسٹبس کی ’’ارلی پلائجنٹس‘‘اور واکر کی
’’پولٹیکل اکانومی‘‘ کا اردو میں تلخیص و ترجمہ کیا، شیخ عبدالکریم الجیلی کے نظریۂ
توحیدِ مطلق پر انگریزی میں ایک مقالہ لکھا اور ’’علم الاقتصاد‘‘ کے نام سے اردو
زبان میں ایک مختصر سی کتاب تصنیف کی جو 1904ء میں شائع ہوئی۔ اردو می اپنے موضوع
پر یہ اولین کتابوں میں سے ہے۔

اورینٹل کالج میں بطور عربک ریڈر مدت ملازمت ختم ہوگئی تو 1903ء میں اسسٹنٹ پروفیسر
انگریزی کی حیثیت سے اقبال گورنمنٹ کالج میں تقرر ہوگیا۔ بعد میں فلسفے کے شعبے میں
چلے گئے۔ وہاں پڑھاتے رہے یہاں تک کہ یکم اکتوبر 1905ء کو یورپ جانے کے لیے تین سال
کی رخصت لی۔

25 دسمبر 1905ء کو علامہ اقبال اعلیٰ تعلیم کے لیے انگلستان چلے گئے اور کیمبرج
یونیورسٹی ٹرنٹی کالج میں داخلہ لے لیا چونکہ کالج میں ریسرچ اسکالر کی حیثیت سے
لیے گئے تھے اس لیے ان کے لیے عام طالب علموں کی طرح ہوسٹل میں رہنے کی پابندی نہ
تھی۔ قیام کا بندوبست کالج سے باہر کیا۔ ابھی یہاں آئے ہوئے ایک مہینے سے کچھ اوپر
ہوا تھا کہ بیرسٹری کے لیے لنکنز اِن میں داخلہ لے لیا۔ اور پروفیسر براؤن جیسے
فاضل اساتذہ سے رہنمائی حاصل کی۔ بعد میں آپ جرمنی چلے گئے جہاں میونخ یونیورسٹی سے
آپ نے فلسفہ میں پی ایچ ڈی کی ڈگری حاصل کی۔

سر عبدالقادر بھی یہیں تھے۔ اسی زمانے میں کیمبرج کے استادوں میں وائٹ ہیڈ، میگ
ٹیگرٹ، وارڈ، براؤن اور نکلسن ایسی نادرۂ روزگار اور شہرۂ آفاق ہستیاں بھی شامل
تھیں۔ میگ ٹیگرٹ اور نکلسن کے ساتھ اقبال کا قریبی ربط ضبط تھا بلکہ نکلسن کے ساتھ
تو برابر کی دوستی اور بے تکلفی پیدا ہوگئی۔ البتہ میگ ٹیگرٹ کی جلالت علمی کے ساتھ
ان کی عمر بھی تھی، وہ اقبال سے خاصے بڑے تھے جب کہ نکلسن کے ساتھ سن کا کوئی ایسا
تفاوت نہ تھا۔ میگ ٹیگرٹ ٹرنٹی کالج میں کانٹ اور ہیگل کا فلسفہ پڑھاتے تھے۔ خود
بھی انگلستان کے بڑے فلسفیوں میں گِنے جاتے تھے۔ براؤن اور نکلسن عربی اور فارسی
زبانوں کے ماہر تھے۔ آگے چل کر نکلسن نے اقبال کی فارسی مثنوی "اسرار خودی" کا
انگریزی ترجمہ بھی کیا جو اگرچہ اقبال کو پوری طرح پسند نہیں آیا مگر اس کی وجہ سے
انگریزی خواں یورپ کے شعری اور فکری حلقوں میں اقبال کے نام اور کام کا جزوی سا
تعارف ضرور ہوگیا۔ انگلستان سے آنے بعد بھی اقبال کی میگ ٹیگرٹ اور نکلسن سے خط و
کتابت جاری رہی۔

آرنلڈ جو کیمبرج میں نہیں تھے، لندن یونیورسٹی میں عربی پڑھاتے تھے، لیکن اقبال بڑی
باقاعدگی سے ان سے ملنے جایا کرتے تھے۔ ہر معاملے میں ان کا مشورہ لے کر ہی کوئی
قدم اُٹھاتے۔ انہی کے کہنے پر میونخ یونیورسٹی میں پی۔ ایچ ۔ ڈی کے لیے رجسٹریشن
کروائی۔ کیمبرج سے بی اے کرنے کے بعد جولائی 1907ء کو ہائیڈل برگ چلے گئے۔ تاکہ
جرمن زبان سیکھ کر میونخ یونیورسٹی میں اپنے تحقیقی مقالے کے بارے میں اس زبانی
امتحان کی تیاری ہوجائے جو اسی زبان میں ہوتا تھا۔ یہاں چار ماہ گزارے۔ "ایران میں
ما بعد الطبیعیات کا ارتقاء" کے عنوان سے اپنا تحقیقی مقالہ پہلے ہی داخل کرچکے
تھے، ایک زبانی امتحان کا مرحلہ ابھی رہتا تھا، اس سے بھی سرخروئی کے ساتھ گزر گئے۔
4 نومبر 1907ء کو میونخ یونیورسٹی نے ڈاکٹریٹ کی ڈگری دے دی۔ 1908ء میں یہ مقالہ
پہلی بار لندن سے شائع ہوا۔ انتساب آرنلڈ کے نام تھا۔

ڈاکٹریٹ ملتے ہی لندن واپس چلے آئے۔ بیرسٹری کے فائنل امتحانوں کی تیاری شروع کردی۔
کچھ مہینے بعد سارے امتحان مکمل ہوگئے۔ جولائی 1908ء کو نتیجہ نکلا۔ کامیاب قرار
دیے گئے۔ اس کے بعد انگلستان میں مزید نہیں رُکے، وطن واپس آگئے۔

لندن میں قیام کے دوران میں اقبال نے مختلف موضوعات پر لیکچروں کا ایک سلسلہ بھی
شروع کیا، مثلاً اسلامی تصوّف، مسلمانوں کا اثر تہذیب یورپ پر، اسلامی جمہوریت،
اسلام اور عقلِ انسانی وغیرہ بدقسمتی سے ان میں ایک کا بھی کوئی ریکارڈ نہیں ملتا۔

مئی 1908ء میں جب لندن میں آل انڈیا مسلم لیگ کی برٹش کمیٹی کا افتتاح ہوا تو ایک
اجلاس میں سیّد امیر علی کمیٹی کے صدر چُنے گئے اور اقبال کو مجلسِ عاملہ کا رُکن
نامزد کیا گیا۔

قیامِ یورپ کے دوران میں اقبال کے دو بنیادی خیالات تبدیل ہونے شروع ہوئے۔ اقبال
وطنی قومیّت اور وحدتِ الوجود کی طرف میلان رکھتے تھے۔ اب وہ میلان گریز میں بدلنے
لگا تھا۔ خاص طور پر وطنی قومیت کے نظریے کے تو اس قدر خلاف ہوگئے جسے نفرت کہنا
زیادہ صحیح ہوگا۔

جولائی 1908ء میں وطن کے لیے روانہ ہوئے۔ بمبئی سے ہوتے ہوئے 25 جولائی 1908ء کی
رات دہلی پہنچے۔

ابتداء میں آپ نے ایم اے کرنے کے بعد اورینٹل کالج لاہور میں تدریس کے فرائض
سرانجام دیے لیکن آپ نے بیرسٹری کو مستقل طور پر اپنایا۔ وکالت کے ساتھ ساتھ آپ شعر
و شاعری بھی کرتے رہے اور سیاسی تحریکوں میں بھرپور انداز میں حصہ لیا۔ 1922ء میں
حکومت کی طرف سے سر کا خطاب ملا۔ اقبال انجمن حمایت اسلام کے اعزازی صدر بھی رہے۔

اگست 1908ء میں اقبال لاہور آگئے۔ ایک آدھ مہینے بعد چیف کورٹ پنجاب میں وکالت شروع
کردی۔ اس پیشے میں کچھ ہی دن گزرے تھے کہ ایم ۔ اے ۔ او کالج علی گڑھ میں فلسفے اور
گورنمنٹ کالج لاہور میں تاریخ کی پروفیسری پیش کی گئی مگر اقبال نے اپنے لیے وکالت
کو مناسب جانا اور دونوں اداروں سے معذرت کرلی۔ البتہ بعد میں حکومت پنجاب کی
درخواست اور اصرار پر 10 مئی 1910ء سے گورنمنٹ کالج لاہور میں عارضی طور پر فلسفہ
پڑھانا شروع کردیا، لیکن ساتھ ساتھ وکالت بھی جاری رکھی۔ ہوتے ہوتے مصروفیات بڑھتی
چلی گئیں۔ کئی اداروں اور انجمنوں سے تعلق پیدا ہوگیا۔

18 مارچ 1910ء کو حیدرآبار دکن کا سفر پیش آیا۔ وہاں اقبال کے قدیمی دوست مولانا
گرامی پہلے سے موجود تھے۔ اس دورے میں سر اکبر حیدری اور مہاراجا کشن پرشاد کے ساتھ
دوستانہ مراسم کی بنا پڑی۔ مارچ کی تئیسویں کو حیدرآباد سے واپس آئے۔ اورنگزیب
عالمگیر کے مقبرے کی زیارت کے لیے راستے میں اورنگ آباد اُتر گئے۔ دو دن وہاں
ٹھہرے۔ 28 مارچ 1910ء کو لاہور پہنچے اور پھر سے اپنے معمولات میں مشغول ہوگئے۔ اب
معلمی اور وکالت کو ساتھ ساتھ لے کر چلنا مشکل ہوتا جارہا تھا۔ آخرکار 31 دسمبر
1910ء کو گورنمنٹ کالج سے مستعفی ہوگئے، مگر کسی نہ کسی حیثیت سے کالج کے ساتھ تعلق
برقرار رکھا۔ ایک گورنمنٹ کالج ہی نہیں بلکہ پنجاب اور برصغیر کی کئی دوسری جامعات
کے ساتھ بھی اقبال کا تعلق پیدا ہوگیا تھا۔ پنجاب، علی گڑھ، الہ آباد، ناگ پور اور
دہلی یونیورسٹی کے ممتحن رہے۔ ان کے علاوہ بیت العلوم حیدر آباد دکن کے لیے بھی
تاریخ اسلام کے پرچے مرتب کرتے رہے۔ بعض اوقات زبانی امتحان لینے کے لیے علی گڑھ،
الہ آباد اور ناگ پور وغیرہ بھی جانا ہوتا۔ ممتحن کی حیثیت سے ایک اٹل اصول اپنا
رکھا تھا عزیز سے عزیز دوست پر بھی سفارش کا دروازہ بند تھا۔

2 مارچ 1910ء کو پنجاب یونیورسٹی کے فیلو نامزد کیے گئے۔ لالہ رام پرشاد، پروفیسر
تاریخ، گورنمنٹ کالج لاہور کے ساتھ مل کر نصاب کی ایک کتاب "تاریخ ہند"مرتب کی جو
1913ء کو چھپ کر آئی۔ آگے چل کر مختلف اوقات میں اورینٹل اینڈ آرٹس فیکلٹی، سینیٹ
اور سنڈیکیٹ کے ممبر بھی رہے۔ 1919ء میں اورینٹل فیکلٹی کے ڈین بنائے گئے۔ 1923ء
میں یونیورسٹی کی تعلیمی کونسل کی رکنیت ملی، اسی سال پروفیسر شپ کمیٹی میں بھی لیے
گئے۔ اپنی بے پناہ مصروفیات سے مجبور ہو کر تعلیمی کونسل سے استعفا دے دیا تھا مگر
یونیورسٹی کے وائس چانسلر سرجان مینارڈ نے انھیں جانے نہ دیا۔ اس طرف سے اتنا اصرار
ہوا کہ مروتاً استعفا واپس لے لیا۔ اس دوران میں پنجاب ٹیکسٹ بک کمیٹی کے بھی رکن
رہے۔ میٹرک کے طلبہ کے لیے فارسی کی ایک نصابی کتاب ’’آئینہ عجم‘‘مرتب کی جو 1927ء
میں شائع ہوئی۔ غرض ، پنجاب یونیورسٹی سے اقبال عملاً 1932ء تک متعلق رہے۔

بیسویں صدی کے عشرہ اول میں پنجاب کی مسلم آبادی ایک ٹھہراؤ میں مبتلا تھی۔ کہنے کو
مسلمانوں کے اندر دو سیاسی دھڑے موجود تھے مگر دونوں مسلمانوں کے حقیقی تہذیبی،
سیاسی اور معاشی مسائل سے بیگانہ تھے۔ ان میں سے ایک کی قیادت سر محمد شفیع کے ہاتھ
میں تھی اور دوسرا سر فضل حسین بھی اپنے اپنے حمایتیوں کو لے کر پہنچے، طے پایا کہ
پنجاب میں صوبائی مسلم لیگ قائم کی جائے۔ اس فیصلے پر فوری عمل ہوا۔ میاں شاہ دین
صدر بنائے گئے اور سر محمد شفیع سیکرٹری جنرل۔ سر فضل حسین عملاً الگ تھلگ رہے۔
اقبال ان سب قائدین کے ساتھ دوستانہ مراسم تو رکھتے تھے مگر عملی سیاست سے انھوں نے
خود کو غیر وابستہ ہی رکھا۔

1911ء تک متحدہ ہندوستان کے اکثر مسلمان قائدین، سرسید کے حسب فرمان، انگریزی حکومت
کی وفاداری کا دم بھرتے رہے، لیکن 1911ء اور 1912ء کے بیچ کے عرصے میں حالات جو ایک
ڈھرّے پر چلے جارہے تھے، اچانک پلٹا کھا گئے۔ مسلمان سیاست دان بنگال کی تقسیم کے
حق میں تھے، انگریز بھی ایسا ہی چاہتے تھے، مگر ہندو اس منصوبے کے سخت مخالف تھے۔
ان کی جانب سے تشدّد کی راہ اختیار کی گئی تو انگریزی حکومت نے سپر ڈال دی۔ تقسیم
بنگال کو منسوخ کردیا گیا۔ اس جھٹکے نے مسلمان قائدین کی آنکھیں کھول دیں اور ان کے
گذشتہ اندازِ فکری کی غلطی ان پر واضح ہوگئی۔ انھیں اب آکر احساس ہوا کہ اپنی قومی
اور سیاسی زندگی کے تحفظ کے لیے صرف سرکار کی وفاداری پر کمر بستہ رہنا یا انگریزوں
کے بنائے ہوئے آئینی ذرائع اختیار کیے رکھنا ناکافی اور بے معنی ہے۔ بقول مولانا
شبلی نعمانی تقسیم بنگال کی تنسیخ مسلمانوں کے چہرے پر ایک ایسا تھپّڑ مارنے کے
مترادف تھی، جس نے ان کے منہ کا رُخ پھیر کر رکھ دیا۔

تقسیم بنگال کی منسوخی کا اعلان ہوا تو یکم فروری، 1912ء کو موچی دروازہ لاہور میں
مسلمانوں نے ایک احتجاجی جلسہ منعقد کیا، جس میں اقبال بھی شریک ہوئے۔ مقررین نے
بڑی جذباتی اور جوشیلی تقریریں کیں۔ اقبال کی باری آئی تو مسلمانوں کی عظمتِ رفتہ
کا مینار بن کر اُٹھے اور فرمایا: ’’مسلمانوں کو اپنی ترقی کے لیے خود ہاتھ پاؤں
مارنے چاہیئں۔ ہندوؤں کو اب تک جو کچھ ملا ہے، محض اپنی کوششوں سے ملا ہے۔ اسلام کی
تاریخ دیکھو وہ کیا کہتی ہے۔ عرب کے خطّے کو یورپین معماروں نے ردّی اور بیکار پتھر
کا خطاب دے کر یہ کہہ دیا تھا کہ اس پتھر پر کوئی بنیاد کھڑی نہیں ہوسکتی۔ ایشیا
اور یورپ کی قومیں عرب سے نفرت کرتی تھیں مگر عربوں نے جب ہوش سنبھالا اور اپنے کس
بل سے کام لیا تو یہی پتھر دنیا کے ایوانِ تمدن کی محراب کی کلید بن گیا، اور خدا
قسم ! روما جیسی باجبروت سلطنت عربوں کے سیلاب کے آگے نہ ٹھہر سکی، یہ اس قوم کی
حالت ہے جو اپنے بَل پر کھڑی ہوئی۔! ‘‘

اس تقریر سے مجمع میں رواں دواں لمحاتی اور بے جہت جوش و خروش اپنی قوم کے زندہ
تشخص کے لیے درکار ایک بامعنی قوت میں بدل گیا جو ابھی محدود تھی مگر آگے چل کر اسے
وسعت پکڑنی تھی۔ یہ ٹھیک ہے کہ مسلمانوں کے چند حلقوں میں بیداری کے آثار پیدا
ہوچلے تھے، مگر اس بیداری کے مراکز ایک دوسرے سے لاتعلق چھوٹے چھوٹے جزیروں کی طرح
بٹے ہوئے تھے۔ متفقہ ملّی قیادت میسر نہیں تھی۔ نتیجتہً مسلمانوں کے اندر متحدہ
ہندی قومیت کا رجحان پیدا ہوچلا تھا۔ مسلم لیگ اور ہندو کانگریس کے اجلاس ساتھ ساتھ
ہونے لگے تھے۔ ابھی اقبال عملی سیاست سے الگ تھے مگر مسلم قومیت کے اس اصول پر پوری
طاقت کے ساتھ قائم تھے جو ان پر قیامِ انگلستان کے زمانے میں منکشف ہوا تھا۔

یورپ سے واپسی کے بعد 1914ء تک کا زمانہ اقبال کی بنیادی فکر کی تشکیل و تکمیل کا
زمانہ ہے۔

یورپ میں پہلی جنگ عظیم شروع ہوچکی تھی۔ اس کے اثرات ہندوستان میں بھی نمایاں ہوئے۔
انگریزی حکومت کا رویہّ سخت سے سخت تر ہوتا گیا جو جنگ کے خاتمے کے بعد بھی برقرار
رہا۔ انگریزی حکومت کے خلاف تحریکوں نے زور پکڑ لیا تھا۔

13 اپریل، 1919ء کو امرتسر شہر کے جلیانوالہ باغ میں ایک احتجاجی جلسہ کیا گیا۔
رُسوائے زمانہ جنرل ڈائر نے لوگوں کو گھیرے میں لے کر اندھا دھند فائرنگ کروائی اور
سیکڑوں کو موت کے گھاٹ اتار دیا۔ گو کہ اقبال نے اس زمانے میں خانہ نشینی اختیار کر
رکھی تھی لیکن اس حادثے کی دھمک ان کے دل تک بھی پہنچی۔ انھوں نے مرنے والوں کی یاد
میں یہ اشعار کہے:

’’اب پورا ملک بلا امتیاز مذہب و ملت احتجاج اور تنفر کا ہنگامہ زار بن رہا تھا۔
مسلمانوں کے دلوں پر جلیانوالہ باغ اور پنجاب کے مظالم سے بھی زیادہ گہرا چرکا ترکی
کی شکست سے لگ چکا تھا جس کی وجہ سے خطرہ تھا کہ ترکان آلِ عثمان کی آزادی و
خودمختاری خاک میں ملا دی جائے گی خلافت اسلامیہ کی مسند کے گرد فرنگی گدھ منڈلا
رہے تھے۔‘‘

اسی سال ستمبر کے مہینے میں مولانا محمدعلی جوہر چار سالہ نظر بندی کاٹ کے آل انڈیا
مسلم کانفرنس کے اس مشہور احتجاجی جلسے میں شرکت کے لیے لکھنؤ پہنچے جس میں خلاف
کانفرنس کا قیام عمل میں آیا۔ خلافت کانفرنس کی تشکیل سے مسلمانوں نے بڑی امیدیں
باندھ رکھی تھیں مگر بدقسمتی سے آگے چل کر اس نے کانگریس سے اتحاد کرلیا اور اس کے
لیڈروں نے گاندھی کو اپنا قائد مان لیا ۔ اقبال صوبائی خلافت کمیٹی کے رُکن تھے
لیکن حالات کی اس تبدیلی نے ان کا قائدینِ خلافت سے شدید اختلاف پیدا کردیا۔ وجہ
اختلاف دو باتیں تھیں:

اوّل یہ کہ اقبال اس حق میں نہ تھے کہ خلافت وفد مذاکرات کے لیے انگلستان جائے، وہ
اسے انگریز کی چال سمجھتے تھے۔

16 اپریل، 1922ء کو انجمن حمایتِ اسلام کے سالانہ جلسے میں اقبال نے اپنی طویل
نظم’’خضر راہ‘‘سنائی۔ عبدالمجید سالک وہاں موجود تھے ۔ وہ لکھتے ہیں :

جنوری 1923ء کو اقبال کر سَر کا خطاب ملا۔ ان کے پُرانے دوست میر غلام بھیک نیرنگ
نے اندیشہ ظاہر کیا کہ اب آپ شاید آزادیٔ اظہار سے کام نہ لے سکیں تو اقبال نے جواب
میں تحریر کیا:

30 مارچ 1923ء کو انجمن حمایت اسلام کے جلسے میں اقبال نے اپنی معروف نظم ’’طلوع
اسلام‘‘ پڑھی۔ یہ نظم یونانیوں پر ترکوں کی فتح کے واقعے پر لکھی گئی تھی۔ نظم کیا
ہے، مسلمانوں کے روشن مستقبل کا پیغام ہے

خلافت کانفرنس نے برصغیر کے مسلمانوں کے جذبات ابھار کر انھیں اس طرح اپنی گرفت میں
لے رکھا تھا کہ مسلم لیگ کا وجود آنکھوں سے اوجھل ہوگیا۔ 1924ء میں قائد اعظم محمد
علی جناح کی لگاتار کوششوں سے اس کا احیاء ہوا۔ ادھر پنجاب میں بھی مسلم سیاست
بحران کا شکار تھی۔ مسلمانوں کے اندر شہری اور دیہاتی جھگڑا کھڑا ہوگیا تھا، جس نے
یونینسٹ پارٹی کو جنم دیا۔ 1923ء کے صوبائی انتخابات کے موقع پر اقبال سے اصرار کیا
گیا کہ لیجسلیٹو کونسل کا الیکشن لڑیں مگر انھوں نے انکار کردیا کیونکہ ان کے قریبی
دوست میاں عبدالعزیز بیرسٹر اسی حلقے سے اپنی امیدواری کا اعلان کرچکے تھے جو اقبال
کے لیے تجویز کیا جا رہا تھا۔ اقبال حسبِ معمول وکالت میں مصروف تھے کہ 1926ء آ
گیا۔ اس سال پنجاب لیجسلیٹو کونسل کے دوبارہ انتخابات ہونے تھے۔ دوستوں نے پھر زور
ڈالا۔ اس مرتبہ میاں عبدالعزیز نے بھی کہہ دیا کہ وہ اقبال کے مقابلے میں کھڑے نہ
ہوں گے بلکہ ان کی مدد کریں گے۔ اس بار اقبال مان گئے۔ امیدواری کا باقاعدہ اعلان
چھاپ دیا گیا۔ الیکشن ہوئے، ظاہر ہے کہ اقبال ہی کو کامیاب ہونا تھا۔ کونسل کے اندر
یونینسٹ پارٹی اکثریت میں تھی۔ اس کی قوّت کو مسلمانوں کے قومی مفاد میں استعمال
کرنے کے لیے اقبال یونینسٹ پارٹی میں شامل ہوگئے مگر جب اس جماعت کی ناقابلِ اصلاح
خرابیاں مشاہدے میں آئیں تو اقبال نے علیحدگی اختیار کرلی۔ باقی مدت ایک تنہا رُکن
کی حیثیت سے گزار دی۔ اسی سال پنجاب کی صوبائی مسلم لیگ کے سیکرٹری بنائے گئے جس سے
برّصغیر کی مسلم سیاست کا دروازہ ان پر کھل گیا۔ اب اقبال عملی سیاست کے میدان میں
قدم رکھ چکے تھے۔

ہندوؤں کی طرف شدھی اور سنگھٹن کی رُسوائے زمانہ تحریکوں کا زور تھا جس کی وجہ سے
قدم قدم پر ہندو مسلم فسادات ہو رہے تھے۔ ان فتنوں کا تدارک کرنے کے لیے مسلمانوں
میں بھی مختلف تبلیغی مشن بنائے جارہے تھے۔ غلام بھیک نیرنگ نے ایسی ہی ایک جماعت
کی مدد کے لیے لکھا تو علامہ نے اپنی خدمات پیش کرتے ہوئے تحریر کیا:

2 جنوری 1929ء کو اقبال دہلی سے جنوبی ہند کے دورے پر روانہ ہوگئے۔ وہاں الہٰیات
اسلامیہ کی نئی تشکیل کے موضوع پر مدراس، میسور، بنگلور اور حیدرآباد دکن میں خطبات
دیے۔ جنوری کے آخر میں لاہور واپس پہنچ گئے۔

1929ء ہی میں افغانستان کے ساتھ اقبال کے عملی تعلق کی ابتدا ہوئی۔ 17 جنوری 1929ء
کو بچّہ سقّہ نے امیرامان ﷲ خان والیٔ افغانستان کو ملک بدر کر کے کابل پر قبضہ کر
لیا۔ پورا ملک خانہ جنگی کا شکار ہوگیا۔ آخر جنرل نادر خان بچہّ سقاّ کی سرکوبی کے
لیے اُٹھ کھڑے ہوئے۔ اقبال انھیں جانتے تھے۔ علامہ نے مختلف ذرائع سے ان کی مدد کی۔

جنرل نادر خان کو مالی امداد فراہم کرنے کے لیے اقبال نے برّصغیر کے مسلمانوں کے
نام ایک اپیل شائع کی جسے دیکھیں تو ایسا محسوس ہوتا ہے کہ آج ہم بھی اس کے مخاطب
ہیں: ’’اس وقت اسلام کی ہزارہا مربع میل سر زمین اور لاکھوں فرزندان اسلام کی زندگی
اور ہستی خطرے میں ہے اور ایک درد مند اور غیور ہمسایہ ہونے کی حیثیت سے مسلمانان
ہند پر بھی یہ فرض عائد ہوتا ہے کہ وہ افغانستان کو بادِ فنا کے آخری طمانچے سے
بچانے کے لیے جس قدر دلیرانہ کوشش بھی ممکن ہوکر گزریں۔‘‘

فلسطین میں یہودیوں بڑھتے ہوئے پُرتشدّد غلبے اور خاص طور پر مسجدِ اقصیٰ پر ان کے
ناپاک قبضے کے خلاف ہندوستان بھر میں مسلمانوں کے احتجاجی جلسے ہورہے تھے ، 7 ستمبر
1929ء کو اقبال کی صدارت میں ایسا ہی ایک عظیم الشان جلسہ ہوا۔ اقبال نے اپنے خطبے
میں فرمایا: ’’یہ بات قطعاً غلط ہے کہ مسلمانوں کا ضمیر حبّ ِ وطن سے خالی ہے۔
البتہ یہ صحیح ہے کہ حبّ ِ وطن کے علاوہ مسلمانوں کے دل میں دینیت و محبّت اسلام کا
جذبہ بھی برابر موجود رہتا ہے اور یہ وہی جذبہ ہے جو ملّت کے پریشان اور منتشر
افراد کو اکٹھا کر دیتا ہے اور کر کے چھوڑے گا اور ہمیشہ کرتا رہے گا ... 1914ء میں
انگریز مدبرّوں نے اپنے سیاسی اغراض و مقاصد کے لیے یہودیوں کو آلۂ کار بنایا،
صہیونی تحریک کو فروغ دیا اور اپنی غرض کی تکمیل کے لیے جو ذرائع استعمال کیے ان
میں ایک کا نتیجہ آج ہمارے سامنے ہے۔ یہودی مسجدِ اقصیٰ کے ایک حصّے کے مالکانہ
تصرّف کا دعوٰی کر رہے ہیں۔ انھوں نے آتشِ فساد مشتعل کر رکھی ہے۔ مسلمان، ان کی
عورتیں اور بچّے بھیڑ بکریوں کی طرح ذبح کیے جارہے ہیں ... اب حکومتِ برطانیہ نے
فلسطین میں تحقیقاتِ حالات کے لیے ایک کمیشن بھیجنا منظور کیا ہے مگر میں اعلان کر
دینا چاہتا ہوں کہ مسلمانوں کو اس پر کوئی اعتماد نہیں۔‘‘ 1930ء کا سال پاکستان اور
اقبال، دونوں حوالوں سے ایک تاریخی اہمیت کا حامل ہے۔ دسمبر کی انتیسویں تاریخ کو
الٰہ آباد کے شہر میں آل انڈیا مسلم لیگ کا سالانہ اجلاس ہوا۔ قائداعظم پہلی گول
میز کانفرنس میں شرکت کے لئے لندن گئے ہوئے تھے۔ آپ کے ارشاد کے مطابق اس اجلاس کی
صدارت اقبال کو کرنی تھی۔ یہیں انھوں نے وہ تاریخ ساز خطبۂ صدارت دیا جو خطبۂ الہ
آباد کے نام سے مشہور ہوا۔ اس خطبے میں پہلی مرتبہ ہندوستان کے اندر ایک آزاد مسلم
ریاست کا ٹھوس اور غیر مبہم خاکہ پیش کیا گیا۔

برطانوی حکومت نے دوسری گول میز کانفرنس میں اقبال کو بھی مدعو کیا۔ لندن جانے کے
لیے 8 ستمبر 1931ء کو لاہور سے روانہ ہوئے۔ اگلی صبح دہلی پہنچے۔ اسٹیشن کے پلیٹ
فارم پر ہزاروں کا مجمع استقبال کو موجود تھا۔

10 ستمبر 1931ء کو بمبئی پہنچے۔ اگلے روز وہاں سے بحری جہاز کے ذریعے انگلستان کے
لیے روانہ ہوگئے اور 27 ستمبر کو لندن پہنچ گئے۔ ویسے تو اقبال دوسری گول میز
کانفرنس میں شریک ہونے گئے مگر انگلستان میں ان کی علمی اور ادبی شہرت نے جو سیاسی
شہرت سے کہیں بڑھی ہوئی تھی، ان کی مصروفیات کو دو حصّوں میں بانٹ دیا۔ کانفرنس کی
ابتداء ہی سے کچھ ایسے آثار رونما ہونے شروع ہوئے کہ اقبال بد دل ہوگئے۔ کچھ
اجلاسوں میں ایک اندازِ لاتعلقی کے ساتھ شریک رہے مگر جب کسی بھی مثبت نتیجے سے
بالکل مایوسی ہوگئی تو بآلاخر 19 نومبر 1931ء کو مسلمان وفد سے الگ ہو کر اس
کانفرنس سے علانیہ کنارہ کش ہوگئے۔ اب لندن میں ٹھہرنا بیکار تھا۔ مولانا غلام رسول
مہر کو ساتھ لے کر 22 نومبر کی رات روم پہنچے۔

21 مارچ 1932ء کو لاہور میں اقبال کی زیر صدارت آل انڈیا مسلم کانفرنس کا اجلاس
ہوا۔ اقبال نے خطبۂ صدارت پڑھا، جس میں انھوں نے دوسری گول میز کانفرنس کا ماجرا
سنایا، اس زمانے کے اہم سیاسی مسائل کا گہرا جائزہ لیا اور مستقبل کی تعمیر کے
امکانات پر نظر ڈالی۔ یہ خطبہ ہر لحاظ سے بہت اہم ہے۔ اسے نظر انداز کر کے برّصغیر
کی مسلم تاریخ کے جوہر کو نہیں سمجھا جا سکتا۔

1932ء کے آخر میں برطانوی حکومت کی طرف سے لندن میں تیسری گول میز کانفرنس کا
اہتمام کیا گیا۔ اقبال اس مرتبہ بھی بلائے گئے۔ 17 اکتوبر 1932ء کو انگلستان روانہ
ہوئے۔ 30 دسمبر تک وہیں رہے۔ اقبال نے پھر کانفرنس میں کوئی دلچسپی نہ لی، کیوں کہ
اس میں اُٹھائے گئے بیشتر مباحث وفاق سے متعلق تھے، جس سے اقبال کوئی سروکار نہ
رکھتے تھے۔ وہ تو ہندوستان کے اندر صوبوں کی ایسی خودمختاری کے قائل تھے جس میں
مرکزی حکومت نام کی کوئی شے موجود نہ ہو بلکہ صوبوں کا براہِ راست تعلق لندن میں
بیٹھے ہوئے وزیرِ ہند سے ہو۔

برّصغیر میں مسلم سیاسی جماعتیں سخٹ انتشار اور افتراق میں مبتلا تھیں۔ اپنا اپنا
راگ الاپا جا رہا تھا۔ مسلمانوں کے قومی مستقبل کا مسئلہ عملاً فراموش کیا جا چکا
تھا۔ قائد اعظم مایوس ہو کر لندن جا چکے تھے، یہ سب دیکھنے اور کُڑھنے کو ایک اقبال
رہ گئے تھے، لیکن قدرت کو مسلمانوں کی بہتری منظور تھی، اقبال اور دوسرے مخلصوں کے
اصرار پر قائداعظم ہندوستان واپس آگئے اور 4 مارچ 1934ء کو مسلم لیگ کے صدر منتخب
ہوئے۔ لیگ کے تن مردہ میں جان پڑ گئی اور برّصغیر کے مسلمانوں کے دن پھرنے کا آغاز
ہوگیا۔

6 مئی 1936ء کو حضرت قائد اعظم رحمۃ ﷲ علیہ اقبال سے ملنے ’’جاوید منزل‘‘ تشریف
لائے۔ آپ نے اقبال کو مسلم لیگ کے مرکزی پارلیمانی بورڈ کا ممبر بننے کی دعوت دی
جسے اقبال نے اپنی شدید علالت کے باوجود بخوشی قبول کرلیا۔

12 مئی کو اقبال دوبارہ پنجاب مسلم لیگ کے صدر مقرر ہوئے۔ آپ کی تعلیمات اور قائد
اعظم کی ان تھک کوششوں سے ملک آزاد ہوگیا اور پاکستان معرض وجود میں آیا۔

جنوبی ایشیا کے اردو اور ہندی بولنے والے لوگ محمد اقبال کو شاعر مشرق کے طور پہ
جانتے ہیں۔ محمد اقبال حساس دل و دماغ کے مالک تھے آپ کی شاعری زندہ شاعری ہے جو
ہمیشہ برصغیر کے مسلمانوں کے لیے مشعل راہ بنی رہے گی۔ یہی وجہ ہے کہ کلام اقبال
دنیا کے ہر حصے میں پڑھا جاتا ہے اور مسلمانان برصغیر اسےبڑی عقیدت کے ساتھ زیر
مطالعہ رکھتے اور ان کے فلسفے کو سمجھتے ہیں۔ اقبال نے نئی نسل میں انقلابی روح
پھونکی اور اسلامی عظمت کو اجاگر کیا۔ ان کے کئی کتب کے انگریزی، جرمنی، فرانسیسی،
چینی، جاپانی اور دوسری زبانوں میں ترجمے ہو چکے ہیں۔ جس سے بیرون ملک بھی لوگ آپ
کے متعرف ہیں۔ بلامبالغہ علامہ اقبال ایک عظیم مفکر مانے جاتے ہیں۔

علامہ اقبال مولانا رومی کو اپنا روحانی استاد مانتے تھے اور انہیں پیر رومی کے نام
سے یاد کرتے



https://ur.wikipedia.org/wiki/%D8%B1%DB%8C%D8%A7%D8%B3%D8%AA%DB%81%D8%A7%D8%A6%DB%92_%D9%85%D8%AA%D8%AD%D8%AF%DB%81_%D8%A7%D9%85%D8%B1%DB%8C%DA%A9%D8%A7

ریاستہائے متحدہ امریکا (انگریزی: United States of America؛ یونائیٹڈ سٹیٹس آف
امیریکہ) شمالی امریکا میں واقع ایک ملک ہے۔ اسے عرف عام میں صرف یونائیٹڈ سٹیٹس
(انگریزی: United States؛ ریاستہائے متحدہ) بھی کہتے ہیں جبکہ امریکا (انگریزی:
America؛ امیریکہ) کا لفظ بھی زیادہ تر اسی ملک سے موسوم کیا جاتا ہے جو بعض ماہرین
کے مطابق تکنیکی لحاظ سے غلط ہے۔

ریاستہائے متحدہ شمالی امریکا کا دوسرا اور دنیا کا تیسرا (یا چوتھا) بڑا ملک ہے۔
اس کے شمال میں کینیڈا، جنوب میں میکسیکو، مشرق میں بحر اوقیانوس اور مغرب میں بحر
الکاہل واقع ہیں۔ ریاست ہائے متحدہ ایک وفاقی آئینی ریاست ہے اور اس کا دارلحکومت
واشنگٹن ڈی سی ہے۔

امریکی فوج، معشیت، ثقافت اور سیاسی اثر و رسوخ میں انیسویں اور بیسویں صدی میں
بڑھا ہے۔ روس کے زوال کے بعد جب سرد جنگ ختم ہوئی تو امریکا دنیا کی واحد سپر پاور
کے طور پر ظاہر ہوا اور اب امریکا دنیا بھر میں کھلا مکھلا مداخلت کر رہا ہے۔

ریاست ہائے متحدہ امریکا کے عام ناموں میں یونائیٹڈ سٹیٹس، یو ایس، یو ایس اے، دی
یو ایس اے، دی یو ایس آف اے، دی سٹیٹس اور امریکا شامل ہیں۔ امریکا نام کا پہلا
استعمال 1507ء میں ہوا جب ایک جرمن نقشہ ساز نے گلوب بنا کر جنوبی اور شمالی امریکی
براعظموں کو ظاہر کرنے کے لئے لفظ امریکا چنا۔

امریکاؤں کو کولمبس کے حوالے سے کولمبیا کے نام سے بھی جانا جاتا تھا اور بیسویں
صدی کے شروع تک امریکا کے دارلحکومت کو کولمبیا بھی کہتے تھے۔ بعد ازاں اس کے
استعمال کو ختم کیا گیا، لیکن ابھی بھی سیاسی طور پر کولمبیا کا نام استعمال ہوتا
ہے۔ کولمبس ڈے امریکا اور دیگر ممالک میں عام تعطیل ہوتی ہے جو کولمبسس کی 1492ء
میں امریکی سرزمین پر اترنے کے حوالے سے منایا جاتا ہے۔

ریاست ہائے متحدہ امریکا کو سب سے پہلے 4 جولائی 1776ء میں سرکاری طور پر اعلان
آزادی میں استعمال کیا گیا۔ 15 نومبر 1777 کو دوسری براعظمی کانفرنس نے کنفیڈریشن
کے آرٹیکل کو قبول کیا جس میں لکھا "The Stile of this Confederacy shall be 'The
United States of America.'" تھا۔ اس نام کو درحقیقت تھامس پائن نے تجویز کیا تھا۔

عام درخت اور گھاس کے میدان مشرق کی طرف پائے جاتے ہیں جو بتدریج میدانوں میں بدل
جاتے ہیں، کونیفریس جنگلات اور راکی پہاڑ مغرب کی طرف ہیں اور جنوب مغرب میں صحرا
ہیں۔ شمال مشرق میں عظیم جھیلیں اور بحرِ الکاہل بورڈ کے ساحلوں پر ملک کی زیادہ تر
آبادی رہتی ہے۔

کل رقبے کے لحاظ سے امریکا کو دنیا کا تیسرا بڑا ملک مانا جاتا ہے اور انفرادی رقبے
کے لحاظ سے بھی روس اور کینیڈا کے بعد اس کا تیسرا نمبر ہے۔ اس کا زیادہ تر اکٹھا
حصہ مشرق میں بحر اوقیانوس سے جڑا ہے اور مغرب میں شمالی بحرالکاہل موجود ہے،
میکسیکو اور خلیج میکسیکو جنوب میں ہیں اور کینیڈا شمال میں ہے۔ الاسکا کی سرحدیں
بھی کینیڈا سے ملتی ہیں اور بحرالکاہل اس کے جنوب میں ہے اور بحر شمالی اس کے شمال
میں ہے۔ الاسکا کے مغرب میں بیرنگ سٹریٹ یعنی بیرنگ نامی تنگ سی سمندری پٹی کے پار
روس موجود ہے۔ ہوائی کی ریاست بحر الکاہل میں جزائر کی پٹی کی صورت میں موجود ہے جو
براعظم شمالی امریکا سے جنوب مغرب کی طرف ہے۔

الاسکا میں بھی بہت سارے پہاڑی سلسلے موجود ہیں جن میں میک کینلی پہاڑ شمالی امریکا
کا سب سے بلند پہاڑ ہے۔ الاسکا کے پورے علاقے میں آتش فشاں پائے جاتے ہیں۔

اپنے بڑے اور وسیع رقبے کی وجہ سے ریاست ہائے متحدہ میں دنیا کے ہر خطے کا موسم
پایا جاتا ہے۔ زیادہ تر علاقے معتدل ہیں، ہوائی اور جنوبی فلوریڈا میں موسم منطقہ
حارہ جیسا ہے، الاسکا میں قطبی، گریٹ پلینز میں نیم بارانی ہے، کیلیفورنیا کے ساحل
پر بحیرہ روم کے ممالک جیسا اور گریٹ بیسن میں خشک ہے۔ اس ملک کے نسبتا فیاضانہ
موسم نے اسے ورلڈ پاور بننے میں اہم کردار ادا کیا ہے کیونکہ اس کے زیادہ تر زرعی
علاقے میں خشک سالی کم کم ہوتی ہے، سیلاب محدود علاقے تک رہتا ہے اور زیادہ تر
معتدل موسم ہے جہاں مناسب حد تک بارش بھی ہوتی ہے۔

پانچ صدیاں قبل تک ساری مشرقی دنیا یعنی براعظم یورپ، افریقا اور ایشیا مغربی نصف
کرہ کے ممالک امریکا، کینیڈا اور دیگر ممالک کے وجود سے بالکل بے خبر تھی۔ پندرہویں
صدی کے اواخر میں یورپی مہم جوئی کا آغاز ہوا تو یکے بعد دیگرے مختلف ممالک اور خطے
دریافت ہوتے چلے گئے۔

12 اکتوبر 1492ء کو کولمبس امریکا کے مشرقی ساحل کے قریب بہاماز پہنچا۔ یہ مقام
امریکا کے جنوب مشرقی ساحل پر فلوریڈا کے قریب واقع ہے۔ امریکا کی سرزمین پر کسی
یورپی کا یہ پہلا قدم تھا۔ پھر یکے بعد دیگرے مختلف مقامات کی دریافت کا سلسلہ چل
پڑا۔ 1524ء ءمیں فرانسیسی مہم جو ”جیووانی ویرازانو“ (Giovanni Verra Zano) ایک مہم
لے کرکیرولینا سے شمال کی طرف بڑھتا ہوا نیویارک میں داخل ہوا۔ 1579 ءمیں
فرانسسزڈریک (Francies Drake) مغربی ساحل پر سان فرانسیسکو کی خلیج میں داخل ہوا
اور ایک برطانوی نوآبادی کی بنیاد رکھی۔ 1607ء ءمیں کیپٹن جان سمتھ تین جہازوں میں
105 سپاہی لے کر ورجینیا کے ساحل پر اترا اور جیمز ٹائون کے نام سے پہلی برطانوی
نوآبادی قائم کی۔ 1624ء میں البانی اور نیویارک کے علاقوں میں ولندیزی نوآبادیاں”
نیو نیدرلینڈز “کے نام سے قائم ہوئیں۔

مارچ 1782ء میں برطانوی کابینہ نے امریکا کی خودمختاری کو تسلیم کر لیا۔ 1789ء میں
جارج واشنگٹن امریکا کے صدر منتخب ہو گئے اور 1796ء میں وہ اس عہدے سے ریٹائر ہو
گئے۔ جارج واشنگٹن امریکا کے عظیم رہنما تھے ان کے بارے میں First in war, first in
peace, first in the hearts of his countrymen یعنی ”جنگ میں بھی ادّل امن میں بھی
اوّل اور اپنے ہم وطنوں کے دلوں میں بھی اول کا مقولہ بہت مشہور ہے۔ واشنگٹن نے
عہدہ صدارت سے سبکدوش ہوتے وقت اپنی قوم کو خبردار کیا تھا کہ ”کسی غیر ملکی حکومت
سے کبھی کوئی مستقل الائنس (اتحاد) نہ بنانا۔

اب ہم 4 جولائی کے اعلان آزادی پر واپس آتے ہیں اور تاریخ کے اوراق میں سے اس اعلان
آزادی پر دستخط کرنے والے وطن پرستوں پر برطانوی افواج کے ہاتھوں روا رکھے جانے
والے انسانیت سوز وحشیانہ مظالم کا کھوج لگاتے ہیں۔ یہ نہایت دلدوز کہانی ہے اور
دنیا بھر کے حریت پسندوں کے لئے سبق آموز ہے۔

اسی طرح کی قربانیوں سے امریکی انقلاب کے سبھی رہنمائوں کو گزرنا پڑا۔ یہ سب لوگ
خوشحال اور تعلیم یافتہ لوگ تھے۔ جرائم پیشہ، فسادی یا تخریب کار قسم کے لوگ نہیں
تھے۔ یہ سب حکومت برطانیہ کے رعایا تھے اور اسی نسل سے تعلق رکھتے تھے جس سے
حکمرانوں کا تعلق تھا۔ امریکا کے سبھی نوآبادکار لوگ انگلینڈ، سکاٹ لینڈ، آئرلینڈ،
ویلز اور یورپ کے مختلف ممالک سے آئے تھے۔ ان کا مذہب بھی وہی تھا جو حکمرانوں کا
تھا۔ یہ سب حضرت مسیح کے ماننے والے رومن کیتھولک اور پروٹسٹنٹ تھے۔ اگر یہ خاموش
بیٹھے رہتے تو انہیں حکومت میں بڑے بڑے عہدے مل سکتے تھے اور یہ نہایت پرآسائش
زندگی گزار سکتے تھے۔ لیکن ان عظیم انقلابی لوگوں نے امریکی عوام کو برطانوی سامراج
کی لعنت سے نجات دلانے کے لئے 4 جولائی 1776ء کو ملک کے کونے کونے سے فلاڈلفیا کے
مقام پر جمع ہو کر کانگریس کے آئینی کنونشن میں شامل ہوکر اعلان خود مختاری پر
دستخط کئے۔ انہوں نے اپنے آرام و آسائش پر آزادی کو ترجیح دی اور یہ عہد کیا کہ

”اس اعلان آزادی و خودمختاری کی تائید کے لئے پروردگار عالم کی قوت حاکمہ کی حفاظت
اور مدد پر پورا بھروسا کرتے ہوئے ہم آپس میں یہ عہد کرتے ہیں کہ ہم اپنے حصول مقصد
کے لئے اپنی جانوں، اپنی جائیدادوں اور اپنی عزت و ناموس کے ساتھ اس کا تحفظ اور اس
کی تائید کریں گے۔“

1803ء سے 1848ء تک اس نئی قوم کے حجم میں تین گنا اضافہ ہوا کیونکہ آباد کاروں کو
مغربی سرحدوں سے باہر دھکیل دیا گیا۔ 1812ء کی جنگ کی وجہ سے توسیع کچھ متاثر ہوئی
لیکن امریکا-میکسیکو جنگ کے بعد 1848ء میں یہ اور زیادہ تیز ہوئی۔

1941ء تک امریکی قوم اس عظیم مندی کے اثرات سے پوری طرح باہر نہ آسکا تھا کہ پرل
ہاربر پر ہونے والے حملے کی وجہ سے امریکا کو پھر اتحادی افواج کا ساتھ دینا پڑا۔
دوسری جنگ عظیم امریکی تاریخ کی سب سے مہنگی جنگ ہے لیکن اس کی وجہ سے امریکی معیشت
کو بہت سہارا ملا کیونکہ جنگی مال کی طلب کی وجہ سے نئی ملازمتیں پیدا ہوئیں اور
خواتین کو بھی پہلی بار ملازمتوں میں حصہ ملا۔ جنگ کے دوران سائنسدانوں نے امریکا
کی وفاقی حکومت کو دنیا کی پہلی ایٹمی طاقت بنانے کے لئے شب و روز کام کیا۔ یورپ
میں اس جنگ کے خاتمے کے بعد، امریکا نے جاپان کے دو شہروں ہیرو شیما اور ناگاساکی
پر ایٹم بم گرائے تاکہ بقول امریکی انتظامیہ اور ذرائع ابلاغ کے، "جنگ کو مکمل طور
پر ختم کیا جاسکے"۔ ہیرو شیما اور ناگاساکی پر گرائے جانے والے ایٹم بم، دنیا کے
دوسرے اور تیسرے ایٹم بم تھے اور تاحال یہ کسی حکومت کی طرف سے جنگ میں استعمال کئے
جانے کی واحد مثالیں ہیں۔

اس کے فورا بعد، 2 ستمبر 1945ء میں جاپان نے ہتھیار ڈال دئیے اور دوسری جنگ عظیم کا
مکمل خاتمہ ہو گیا۔

11 ستمبر 2001ء کو القاعدہ کے انیس ارکان نے چار کمرشل ہوائی جہازوں کو اغوا کرلیا۔
(بقول امریکا کے) دو جہازوں کو نیو یارک شہر میں ورلڈ ٹریڈ سینٹر کے جڑواں ٹاوروں
سے ٹکرا دیا گیا اور تیسرا جہاز پینٹاگون، واشنگٹن ڈی سی سے ٹکرا کر تباہ کیا گیا ۔
چوتھا جہاز ہائی جیکرز اور مسافروں کے درمیان جنگ کی وجہ سے شانکسول، پینسلوانیا
میں تباہ ہوا ۔ یہ بھی کہا جاتا ہے کہ چوتھا جہاز اغوا ہوجانے کے بعد امریکی جنگی
طیاروں نے خود ہی کسی مزید ممکنہ حملے کے خوف سے مار گرایا ۔ نائن الیون کے حملوں
کے بعد، امریکا خارجہ پالیسی دہشت گردی کی عالمی صورتحال پر مرکوز ہوگئی۔ جواب کے
طور پر جارج ڈبلیو بش کی زیر صدارت، امریکی حکومت نے دہشت گردی کے خلاف جنگ میں بہت
سارے فوجی اور قانونی آپریشن شروع کئے۔ دہشت گردی کے خلاف جنگ 8 اکتوبر 2001ء میں
شروع ہوئی جب امریکا کی سربراہی میں افغانستان میں طالبان حکومت کے خلاف فوجی
کارروائی شروع ہوئی تاکہ القاعدہ کی تنظیم اور اس کے لیڈروں کو باہر نکالا جائے۔ 11
ستمبر کے واقعات نے امریکی تحفظ کے خلاف ہونے والے کسی بھی واقعے کے خلاف پیشگی
حملوں کی پالیسی کو جنم دیا جسے بش ڈاکٹرائن کے نام سے جانا جاتا ہے۔

2002ء کو قوم سے خطاب کے دوران، صدر جارج ڈبلیو بش نے شمالی کوریا، عراق اور ایران
کو برائی کا محور قرار دیا اور بتایا کہ یہ ممالک امریکا اور اس کے اتحادیوں کے
خلاف بڑا خطرہ ہیں۔ اسی سال امریکا نے عراق میں حکومت کی تبدیلی کے اشارے دینا شروع
کردئیے۔ اقوام متحدہ کی کئی قراردوں کی ناکامی اور صدام حسین کی طرف سے ہتھیار
ڈالنے سے انکار کے بعد امریکا اور اس کے اتحادیوں نے مارچ 2003ء میں عراق پر حملہ
کردیا۔ اس حملے کے جواز کے طور پر امریکی حکومت نے کہا کہ عراق کے پاس وسیع پیمانے
پر تباہی پھیلانے والے ہتھیاروں کا ذخیرہ ہے اور یہ ایٹمی ہتھیاروں کے حصول کے لئے
تگ و دو کر رہا ہے۔ جنگ کے بعد بہت کم مقدار میں غیر ایٹمی ہتھیاروں کے چند ذخیرے
ملے اور اس کے بعد امریکی حکومت نے اقرار کیا کہ انہوں نے غلط جاسوسی اطلاعات پر
حملہ کیا تھا۔

امریکی ذرائع ابلاغ آئین کے تحت شہریوں کو ترمیم 1 تا 5 کے تحت حاصل انسانی حقوق کا
ذکر فخریہ کرتے ہیں۔ البتہ امریکی عدالتوں کے کئی فیصلے ان ترامیم کا لحاظ نہیں
کرتے۔ امریکی عدالت عظمیٰ کا حکم ہے کہ اگر حکومت قومی سلامتی کا خدشہ بتائے تو
کوئی امریکی عدالت کسی شخص کی فریاد نہیں سُن سکتی۔

امریکا نے برطانوی بادشاہت سے بغاوت کے بعد ملک کی بنیاد جمہوریت پر رکھی تاہم ووٹ
کا حق صرف زمیندار مردوں کو دیا گیا۔ آئین میں ترامیم کے ذریعہ عوام کو بنیادی حقوق
دیے گئے۔ اس کے بعد 1920ء میں خواتین کو بھی ووٹ کا حق دے دیا گیا اور پھر 1950ء کی
دہائی میں حقوق کی تحریک کے بعد کالوں کو بھی ووٹ کا حق مل گیا۔ پھر 2008ء میں ایک
کالا امریکی صدر، باراک حسین اوباما، منتخب ہوا۔ تاہم 2001ء کے واقعات کے بعد
امریکی سرکار بہت سے ایسے قوانین بنا چکی تھی جس میں عوام کے حقوق سلب کیے جاتے
رہے۔ حتٰی کہ 2013ء میں کالے صدر کے دور حکومت میں سابق امریکی صدر جمی کارٹر کو یہ
کہنا پڑا کہ آج ملک میں عملی جمہورت موجود نہیں۔

امریکا میں 17000 سے زائد اقسام کے پودے اور درخت پائے جاتے ہیں جن میں سے 5000 صرف
کیلیفورنیا میں ہیں۔ ان 5000 دنیا کے سب سے لمبے، سب سے بھاری اور سب سے پرانے درخت
بھی شامل ہیں۔ امریکا کا ماحول خط استوائی ماحول سے لے کر ٹنڈرائی نوعیت کا ہے اور
اس میں نباتات کی اقسام دنیا بھر کے کسی دوسرے ملک سے زائد ہیں۔ اگرچہ ہزاروں غیر
ملکی نباتات کی وجہ سے اس ملک کی اپنی نباتات اور انسانوں پر منفی اثرات واقع ہوئے
ہیں۔ 400 سے زائد ممالیا، 700 سے زائد پرندے، 500 ریپٹائل یعنی خزندے اور 90000 سے
زئاد حشرات کو نوٹ کیا جا چکا ہے۔

امریکی معیشت کا زیادہ تر حصہ خدمات سے حاصل ہوتا ہے جہاں کل افراد کا تین چوتھائی
حصہ کام کرتا ہے۔ صنعتی زوال کی وجہ سے 2011ء میں 22 ملین افراد حکومت کے ملازم تھے
اور صناعی میں 11 ملین، جبکہ 1960ء میں صورتحال اس کے برعکس تھی۔

دنیا کی کئی بڑی بندرگاہیں امریکا میں ہیں جن میں سے تین سب سے زیادہ مصروف
بندرگاہیں کیلیفورنیا کی لاس اینجلس کی بندرگاہ، لانگ بیچ کی بندرگاہ اور نیویارک
اور نیو جرسی کی بندرگاہ شامل ہیں۔ امریکا کے اندر بھی آبی نقل و حمل کے لئے سینٹ
لارنس کی بحری گزرگاہ اور دریائے مسسی سیپی بہت مشہور ہیں اٹلانٹک اور گریٹ لیک کے
درمیان بننے والی پہلی نہر ایری کینال نے زراعت اور صنعت کو وسط مغربی امریکا میں
بہت ترقی دی اور نیویارک شہر کو ملک کا معاشی مرکز بنا دیا۔



https://ur.wikipedia.org/wiki/%D8%A7%D8%B3%D9%84%D8%A7%D9%85

اسلام ایک توحیدی (monotheistic) مذہب ہے جو اللہ کی طرف سے آخری رسول و نبی ، محمد
بن عبد اللہ بن عبد المطلب (صلی اللہ علیہ و آلہ وسلم ) کے ذریعے انسانوں تک
پہنچائی گئی آخري الہامي کتاب (قرآن مجيد) کی تعلیمات پر قائم ہے۔ یعنی دنیاوی
اعتبار سے بھی اور دینی اعتبار سے بھی اسلام (اور مسلم نظریئے کے مطابق گذشتہ ادیان
کی اصلاح) کا آغاز، 610ء تا 632ء تک 23 سال پر محیط عرصے میں محمد پر اللہ کی طرف
سے اترنے والے الہام (قرآن) سے ہوتا ہے۔ قرآن عربی زبان میں نازل ہوا (برائے وجہ :
اللسان القرآن) اور اسی زبان میں دنیا کی کل آبادی کا کوئی 24% حصہ یعنی لگ بھگ 1.6
تا 1.8 ارب افراد اس کو پڑھتے ہیں؛ ان میں (مختلف ذرائع کے مطابق) قریباً 20 تا 30
کروڑ ہی وہ ہیں جن کی مادری زبان عربی ہے جبکہ 70 تا 80 کروڑ ، غیر عرب یا عجمی ہیں
جن کی مادری زبان عربی کے سوا کوئی اور ہوتی ہے۔ متعدد شخصی ماخذ سے اپنی موجودہ
شکل میں آنے والی دیگر الہامی کتابوں کے برعکس ، بوسیلۂ وحی ، فردِ واحد (محمد) کے
منہ سے ادا ہوکر لکھی جانے والی کتاب اور اس کتاب پر عمل پیرا ہونے کی راہنمائی
فراھم کرنے والی شریعت ہی دو ایسے وسائل ہیں جن کو اسلام کی معلومات کا منبع قرار
دیا جاتا ہے۔

لفظ اسلام لغوی اعتبار سے سلم سے ماخوذ ہے، جس کے معنی اطاعت اور امن ، دونوں کے
ہوتے ہیں۔ ایسا فی الحقیقت عربی زبان میں اعراب کے نہایت حساس استعمال کی وجہ سے
ہوتا ہے جس میں کہ اردو و فارسی کے برعکس اعراب کے معمولی رد و بدل سے معنی میں
نہایت فرق آجاتا ہے۔ اصل لفظ جس سے اسلام کا لفظ ماخوذ ہے ، یعنی سلم ، اپنے س پر
زبر اور یا پھر زیر لگا کر دو انداز میں پڑھا جاتا ہے۔

یہاں وضاحت ، اسلام کیا ہے؟ کو دوبارہ درج کرنے کی ضرورت اس لیے نہیں کہ اس کا جواب
مضمون کے ابتدائیہ میں آچکا ہے۔ جہاں تک رہی بات اس سوال کی کہ اسلام ہے کیا؟ یعنی
وہ کیا اجزاء ہیں کہ جو اسلام کی تشکیل کرتے ہیں؟ تو اس وضاحت کی الگ سے ضرورت
مختلف خود ساختہ فرقوں کے باعث پیدا ہونے والی غلط فہمیوں کو دور کرنے کے لیے ایک
درکارِ لازم حیثیت رکھتی ہے۔ ماسوائے چند (جیسے اھل القرآن) تمام فرقے قرآن اور
سیرت النبی (سنت) ہی کو اسلامی تعلیمات کی بنیاد قرار دینے پر نا صرف اجتماع رکھتے
ہیں بلکہ اپنے اپنے طور اس پر قائم ہونے کا دعویٰ بھی کرتے ہیں جیسے اھل سنت اور
اھل حدیث وغیرہ۔ یہی دعویٰءِ اصلِ اسلام ، اھل تصوف سے متعلق کتب و دستاویزات میں
بھی دیکھا جاتا ہے۔ اھل تشیع فرقے والے سنت پر ایک خاص اور محتاط نقطۂ نظر بیان
کرتے ہیں اور سنیوں کے برعکس ان کے نزدیک جو سنت (حدیث) ، اھل بیت سے منحرف ہوتی ہو
وہ مستند نہیں، مزید یہ کہ اس فرقے میں قرآن اور سنت کے بجائے قرآن اور اھل بیت کا
تصور بھی ملتا ہے۔

مذکورہ بالا قطعے میں متعدد الانواع --- اھلوں --- کے تذکرے کے بعد یہ بات اپنی جگہ
ہے کہ اسلام ایک کتابی مذہب ہے یعنی اس پر عمل کرنے والے اھل کتاب کہلائے جاتے ہیں۔
قرآن خود اپنی حیثیت کے بارے میں بیان کرتا ہے کہ یہ انسانوں کے لیے ایک راہنما
(النساء 174) ، ایک ہدایت (البقرہ 2) اور اچھے برے کی تمیز بتانے والی (البقرہ 185)
کتاب ہے۔ محمد پر وحی (610ء) کی صورت میں نازل ہونے سے لیکر عثمان کے زمانے میں
کتاب کی شکل اختیار کرنے (653ء) سے قبل بھی قرآن اپنے لیے کتاب کا لفظ ہی استعمال
کرتا ہے۔ قرآن کے ناقابلِ تحریف و فسخ ہونے اور اس کی ابتدائی زمانے میں کامل ترین
طور پر حفاظت کیئے جانے کے تاریخی شواہد موجود ہیں؛ مسلمانوں کا یہ غیر متزلزل
ایمان ہے کہ قرآن کے ایک نقطے میں نا تو آج تک تحریف ہوئی ہے اور نا ہو سکتی ہے۔

سنت ، عربی کا لفظ ہے اور اس کے بنیادی معنی ، روش یا راہ کے ساتھ دیگر معنی بھی
ہوتے ہیں لیکن اسلامی دستاویزات میں اس سے عام طور پر مراد حضرت محمد کی اختیار
کردہ روشِ حیات یا طریقۂ زندگی کی ہی لی جاتی ہے۔ 569ء سے 632ء تک جو عرصہ محمد نے
اس دنیا میں انسانوں کے سامنے کتاب کا عملی نمونہ پیش کرنے کے لیے گزارہ وہ سنت
کہلاتا ہے۔ خاتم الانبیا ہونے کی وجہ سے محمد کی وفات نے آخری کتاب کے بعد ، اسلام
کی تکمیل کرنے والے دوسرے منبع پر بھی اختتام کی مہر ثبت کردی۔ اس وقت سے لیکر آج
تک مسلمان اسلام کے ان دو بنیادی ماخذ ، قرآن اور سنت ، کو سمجھنے اور اس پر عمل
پیرا ہونے کی کوششوں میں مصروف ہیں۔

اجزائے ایمان سے مراد ان عقائد کی ہوتی ہے کہ جن پر کامل اعتقاد اسلام میں ایمان
(اللہ پر یقین) کی تکمیل کے لیے ضروری ہوتا ہے، عام طور ان میں چھ اجزا کا ذکر
زیادہ ہوتا ہے جن پر اھل سنی اور اھل تشیع اقرار رکھتے ہیں۔

بالائی جدول میں بیان کردہ ان اجزا کے لیے چھ کا عدد ناقابلِ تحریف نہیں ہے یعنی
اجزائے ایمان میں وہ تمام اجزا شامل ہو سکتے ہیں جو کسی شخص کو دل اور زبان سے اللہ
کا اقرار کرنے میں معاون ہوں۔ مثال کے طور پر مشہور کلمہ ، ایمان مفصل (عکس 1) میں
ان کی تعداد چھ کے بجائے سات ہو جاتی ہے۔

یہ بات بھی قابلِ ذکر ہے کہ کلمۂِ طیّب سمیت چھ بنیادی کلمات کی طرح ایمان مفصل اور
ایمان مجمل بھی ایسے کلمات ہیں کہ جو ایمان کے بنیادی اجزائے ترکیبی کو آسانی سے
یاد رکھنے میں مدد دے سکیں اور یہ کسی ایک عبارت کی صورت میں قرآن یا حدیث میں نہیں
ملتے۔

ارکان اسلام کو اعتقاداتِ دین یا دیانہ (creed) سمجھا جاسکتا ہے، یعنی وہ اطوار کہ
جو عملی زندگی میں ظاہر ہوں؛ بعض اوقات ان کو دین کے پانچ ستون بھی کہا جاتا ہے
کیونکہ بشری شماریات (demography) کے اندازوں کے مطابق 85 فیصد (اور بعض ذرائع کے
مطابق اس سے بھی زیادہ) مسلم افراد ، پانچ (5) ارکانِ اسلام پر ہی یقین رکھتے ہیں
جبکہ 15% (اور بعض ذرائع کے مطابق اس سے بھی کم) ایسے ہیں جو اس 5 کے عدد سے انحراف
کرتے ہیں۔ مذکورہ بالا سطور میں شماریاتی تناسب سے حوالۂ مقصود بالترتیب ، سنی اور
شیعہ تفرقوں کی جانب ہے۔

شیعہ تفرقے والوں میں پھر ان ارکان کی مختلف تعداد اور تعریفیں ذیلی تفرقات الشعیہ
میں ملتی ہیں۔ اثنا عشریہ والے، فروع دین ، کی اصطلاح استعمال کرتے ہیں جن کی تعداد
5 ارکان سے کلمۂ شہادت نکال کر اور خمس ، جہاد ، امر بالمعروف ، نہی عن المنکر ،
تولّى و تبَرّا شامل کرنے پر 10 ہوجاتی ہے۔ جبکہ ان لوگوں میں توحید ، عدل ، نبوت ،
امامت اور قیامت کو اصول الدین کی اصطلاح کے تحت بیان کیا جاتا ہے۔ اسماعیلی شیعاؤں
میں ان کی تعداد 5 ارکان میں سے شہادت نکال کر اور ولایۃ (اماموں کی جانثاری و
سرپرستی) اور طھارت جمع کر کہ 7 اپنا لی جاتی ہے۔ شیعوں ہی سے نکلنے والا ایک اور
تفرقے ، دروز ، والے اسماعیلیوں کی ولایۃ کو تسلیم کہتے ہیں جبکہ نماز کو صدق
اللسان کہہ کر عام مسلمانوں کی طرح نماز اور روزے کو ترک عبادت الاثوان قرار دے کر
عام مسلمانوں کی طرح روزہ ادا نہیں کرتے، ان لوگوں میں زکواۃ بھی مختلف اور انفرادی
طور پر ہوتی ہے جبکہ حج نہیں ہوتا۔

610ء میں قرآن کی پہلی صدا کی بازگشت ایک صدی سے کم عرصے میں بحر اوقیانوس سے وسط
ایشیا تک سنائی دینے لگی تھی اور پیغمبرِ اسلام کی وفات (632ء) کے عین سو سال بعد
ہی اسلام 732ء میں فرانس کے شہر تور (tours) کی حدود تک پہنچ چکا تھا۔

632ء میں ابو بکر کے انتخاب پر خلافت راشدہ کا آغاز ہوا، انہوں نے حروب الردہ کے
بعد سلطنت ساسانیان اور سلطنت بازنطینی کی جانب پیشقدمیاں کیں۔ 634ء میں ابوبکر کے
انتقال کے بعد عمر بن الخطاب خلیفۂ دوم ہوئے ، کچھ لوگ اس انتخاب پر علی کے حق میں
تھے۔ عمر نے ساسانیوں سے عراق (بین النہرین)، ایران کے علاقے اور رومیوں سے مصر،
فلسطین، سوریا اور آرمینیا کے علاقے لیکر اسلامی خلافت میں داخل کیئے اور عملی طور
پر دونوں بڑی سلطنتوں کا خاتمہ ہوا۔ 638ء میں مسلمان بیت المقدس میں داخل ہو چکے
تھے۔ 644ء میں ابولولو فیروز کے خنجر سے عمر کی شہادت کے بعد عثمان خلیفۂ سوم منتخب
ہوئے اور 652ء تک اسلامی خلافت، مغرب کی حدوں (جزیرۃ الاندلس) میں پہنچ گئی۔ اگر
تفصیل سے تاریخ کا مطالعہ کیا جائے تو یہ وہ عرصہ تھا کہ گو ابھی شیعہ و سنی تفرقے
بازی کھل کر تو سامنے نہیں آئی تھی لیکن تیسرے خلیفہ عثمان کے انتخاب (644ء تا
656ء) پر بہرحال ایک جماعت اپنی وضع قطع اختیار کر چکی تھی جس کا خیال تھا کہ علی
کو ناانصافی کا نشانہ بنایا جارہا ہے، اس جماعت سے ہی اس تفرقے نے جنم لیا جسے شيعة
علی اور مختصراً شیعہ کہا جاتا ہے۔ عثمان کی شہادت کے بعد اب خلافت راشدہ کا اختتام
قریب قریب تھا کہ جب علی خلیفہ کے منصب پر آئے (656ء تا 661ء)۔ لوگ فتنۂ مقتلِ
عثمان پر نالاں تھے اور علی پر شدید دباؤ ان کے قاتلوں کی گرفتاری کے لیے ڈال رہے
تھے جس میں ناکامی کا ایک خمیازہ امت کو 656ء کے اواخر میں جنگ جمل کی صورت میں
دیکھا نصیب ہوا؛ پھر عائشہ کے حامیوں کی شکست کے بعد دمشق کے حاکم، امیر معاویہ نے
علی کی بیت سے انکار اور عثمان کے قصاص کا مطالبہ کر دیا، فیصلے کے لیے میدان جنگ
چنا گیا اور 657ء میں جنگ صفین کا واقعہ ہوا جس میں علی کو فتح نہیں ہوئی۔ معاویہ
کی حاکمیت (660ء) مصر ، حجاز اور یمن کے علاقوں پر قائم رہی۔ 661ء میں عبد الرحمن
بن ملجم کی تلوار سے حملے میں علی شہید ہوئے۔ یہاں سے ، علی کے حامیوں اور ابتدائی
سنی تاریخدانوں کے مطابق ، خلافت راشدہ کے بعد خلیفۂ پنجم حسن کا عہد شروع ہوا۔

حسن کی دستبرداری پر معاویہ نے 661ء میں خلافت بنو امیہ کی بنیاد ڈالی اور ایک بار
پھر قبل از اسلام کے امرائی و اعیانی عربوں کا سا اندازِ حکمرانی لوٹ آیا۔ پھر ان
کی وفات کے بعد ان کے صاحبزادے، یزید (679ء) نے محمد کے نواسے حسین کو 680ء میں جنگ
کربلا میں شہید کر دیا اور سنی ، شیعہ تفرقوں کی واضح بنیاد ڈالی۔ 699ء میں فقہی
امام ابو حنیفہ کی پیدائش ہوئی۔ بنو امیہ کو 710ء میں محمد بن قاسم کی فتح سندھ اور
711ء میں طارق بن زیاد کی فتح اندلس (یہی امام مالک کی پیدائش کا سال بھی ہے) کے
بعد 750ء میں عباسی خلافت کے قیام نے گو ختم تو کر دیا لیکن بنو امیہ کا ایک شہزادہ
عبدالرحمٰن الداخل فرار ہو کر 756ء میں اندلس جا پہنچا اور وہاں خلافت قرطبہ کی
بنیاد رکھی، یوں بنو امیہ کی خلافت 1031ء تک قائم رہی۔ ادھر عباسی خلافت میں کاغذ
کی صنعت ، بغداد کے بیت الحکمۃ (762ء) جیسے شاہکار نظر آئے تو ادھر اندلس میں بچی
ہوئی خلافت امیہ میں جامع مسجد قرطبہ جیسی عمارات تعمیر ہوئیں۔ 767ء میں فقہی امام
شافعی اور 780ء امام حنبل کی پیدائش ہوئی۔ 1258ء میں شیعیوں کی حمایت سے ہلاکو کے
بغداد پر حملے سے آخری خلیفہ ، موسیقی و شاعری کے دلدادہ ، معتصم باللہ کو قالین
میں لپیٹ کر گھوڑوں سے روندا گیا اور خلیفۃ المسلمین و امیرالمومنین کی صاحبزادی کو
منگولیا ، چنگیز خان کے پوتے مونکو خان کے حرم بھیج دیا گیا، مصلحت اندیشی سے کام
لیتے ہوئے ہلاکو نے اہم شیعہ عبادت گاہوں کو اپنے سپاہیوں سے بچانے کی خاطر پہرے
دار مقرر کر دیئے تھے ؛ یوں خلافت عباسیہ کا خاتمہ ہوا۔ عباسیہ عہد ہی میں اسلامی
تاریخ کو کوئی 700ء سے شروع ہونے والے اسلامی عہدِ زریں کا دیکھنا نصیب ہوا اور
مسلم سائنسدانوں کی متعدد عظیم کتب اسی زمانے میں تخلیق ہوئیں اور اسی زمانے میں ان
کی سیاہی کو دجلہ کا پانی کالا کرنے کے لیے استعمال کیا گیا۔

کہنے کو 1924ء تک گھسٹنے والی خلافت ، لغوی معنوں میں 632ء تا 1258ء تک ہی قائم
سمجھی جاسکتی ہے جبکہ فی الحقیقت اس کا عملی طور پر خاتمہ 945ء میں بنی بویہ کے
ہاتھوں ہو چکا تھا۔ ادھر ایران میں سامانیان (819ء تا 999ء) والے اور ایران کے
متعدد حصوں سمیت ماوراء النہر و موجودہ ہندوستان کے علاقوں پر پھیلی غزنوی سلطنت
(963ء تا 1187ء) والے ، عباسی خلافت کو دکھاوے کے طور برائے نام ہی نمائندگی دیتے
تھے۔ فاطمیون (909ء تا 1171ء) ، تیونس میں عباسی خلافت کو غاصب قرار دے کر اپنی الگ
خلافت (920ء) کا دعویٰ کر چکے تھے اور اسپین میں عبد الرحمن سوم ، 928ء میں اپنے
لیے خلیفہ کا لقب استعمال کر رہا تھا۔ یہ وہ سماں تھا کہ ایک ہی وقت میں دنیا میں
کم از کم تین بڑی خلافتیں موجود تھیں ، اور ہر جانب سے خلیفہ بازی اپنے زوروں پر
تھی ، یہ بیک وقت موجود خلافتیں ؛ خلافت عباسیہ ، خلافت فاطمیہ اور خلافت قرطبہ
(اندلسی امیہ) کی تھیں۔ 1169ء میں نور الدین زنگی نے شیر کوہ کے ذریعے مصر اپنے
تسلط میں لے کر فاطمیہ خلافت کا خاتمہ کیا۔ صلاح الدین ایوبی (1138ء تا 1193ء) نے
1174ء میں ایوبی سلطنت کی بنیاد ڈالی اور 1187ء میں عیسائیوں کی قائم کردہ مملکت
بیت المقدس سے بیت المقدس کو آزاد کروا لیا۔ 1342ء میں ایوبی سلطنت کے خاتمے اور
مملوک (1250ء تا 1517ء) حکومت کے قیام سے قبل اس سلطنت میں ایک خاتون سلطانہ ، شجر
الدر (1249ء تا 1250ء) نے بھی ساتویں صلیبی جنگوں کے دوران قیادت کی۔

1258ء میں چنگیز کے پوتے سے بچ نکلنے والے عباسیوں نے مصر میں مملوکوں کی سلطنت
(1250ء تا 1517ء) میں خلفیہ کا لقب اختیار کر کے عباسی (فرار ہوجانے والی) خلافت کو
مملوکوں کی عثمانیوں کے سلیم اول کے ہاتھوں شکست ہونے تک (1517ء) نام دکھاوے کی طرح
قائم رکھا اور پھر سلیم اول نے آخری مصری عباسی خلیفہ، محمد المتوکل ثانی (1509ء تا
1517ء) کے بعد خلیفہ کا لقب اس سے اپنے لیے حاصل کر لیا۔ ھاشم ثانی کے بعد خلافت
قرطبہ (756ء تا 1031ء) ختم ہوئی اور الاندلس چھوٹی چھوٹی ریاستوں میں بٹ گیا۔ دولت
مرابطین کے یوسف بن تاشفین نے 1094ء میں اسے پھر متحد کیا لیکن اس کے بعد دولت
موحدون آئی اور معرکہ العقاب (1212ء) میں ان کی شکست پر دوبارہ اندلس کا شیرازہ
بکھر گیا اور 1492ء میں ابو عبد اللہ اندلس کو عیسائیوں کے حوالے کر کہ مراکش آگیا۔
ادھر مشرق کی جانب مملوکوں سے سلطنت غزنویہ (986ء تا 1186ء) اور سلطنت غوریہ (1148ء
تا 1215ء) نے خلافت کو طوائف بنانے میں اپنا کردار ادا کیا، اس کے بعد خلجی خاندان
اور تغلق خاندان آئے اور 1526ء میں سلطنت دہلی ، سلطنت مغلیہ بن گئی۔

جغرافیائی اعتبار سے عیسائیت اور یہودیت کی طرح اسلام بھی ان ہی علاقوں سے دنیا میں
آیا کہ جن کو مشرقی وسطٰی کے نام سے جانا جاتا ہے۔ اسلام میں حضرت محمد کے ساتھ
دیگر تمام انبیاء پر ایمان رکھا جاتا ہے اور ان میں قرآن ہی کی سورت 35 (فاطر) کی
آیت 24 کے مطابق ، قرآن میں درج 25 انبیاء و مرسال کے علاوہ ان میں وہ تمام بھی
شامل ہیں جن کا ذکر قرآن میں نہیں آتا، مثال کے طور پر سدھارتھ گوتم بدھ مت اور
دیگر مذاہب کی ابتداء کرنے والے، قرآن کی رو سے یہ تمام اشخاص خدا کی طرف سے وہی
پیغام اپنی اپنی امت میں لائے تھے کہ جو آخری بار قرآن لایا، مگر ان میں تحریف پیدا
ہوگئی۔

تقدمِ زمانی کے لحاظ سے تمام توحیدیہ مذاہب میں جدید ترین کتاب ہونے کے باوجود
عقیدے کے لحاظ سے قرآن قدیم ترین الہامی کتاب سمجھی جاتی ہے اور عرب و عجم سمیت
تمام دنیا کے مسلمانوں میں عربی ہی میں اسے پڑھا جاتا ہے، جبکہ اس کے متعدد لسانی
تراجم کو (ساتھ درج عربی کے لیے) محض تشریح کی حیثیت حاصل ہوتی ہے۔ اسلام میں جن
باتوں پر ایمان رکھنا ضروری ہے انکا ذکر اجزائے ایمان کے قطعے میں آچکا ہے، ان کے
علاوہ توحید (شرک سے پرہیز)، اور تخلیق بھی ان اجزاء میں بیان کیئے جاسکتے ہیں۔
عبادات میں نمازِ پنجگانہ و نمازِ جمعہ کے علاوہ عید و بقرعید وغیرہ کی نمازیں
قابلِ ذکر ہیں؛ نمازوں کے علاوہ تمام ارکانِ اسلام عبادات میں ہی شمار ہوتے ہیں۔
اہم تہواروں میں عیدالفطر و عید الاضحٰی شامل ہیں۔ روزمرہ زندگی میں اسلامی آدابِ
زندگی پر قائم رہنے کی کوشش کی جاتی ہے جن میں معاشرے کے مختلف افراد کے حقوق،
مناسب لباس، بے پردگی سے بچاؤ اور آداب و القاب کا خیال رکھا جاتا ہے؛ خرد و نوش
میں حلال و حرام کی تمیز ضروری ہے۔ ایمان ، سچائی اور دیانت ہر شعبۂ زندگی میں
ملحوظ خاطر رکھنے کی تاکید کی جاتی ہے؛ کام کاج اور فرائض منصبی کو درست طور پر ادا
کرنا اور محنت کی عظمت کے بارے میں متعدد احادیث بیان کی جاتی ہیں

از روئے قرآن ، اسلام کی بنیادی تعلیمات میں یہ بات بھی شامل ہے کہ محمد سے قبل
جتنے بھی مذاہب اس دنیا میں آئے وہ فی الحقیقت اسلام تھے اور جو عقائد محمد کی جانب
سے انسانوں کو سکھائے گئے محمد سے گذشتہ تمام انبیاء نے بھی ان ہی عقائد کی تبلیغ
کی تھی۔ سورت النساء میں درج ہے؛

مذکورہ بالا آیت سے دوسرے مذاہب کے بارے میں اسلام کے نظریے کی وضاحت سامنے آجاتی
ہے۔

قرآن ہی کی سورت 35 (فاطر) کی آیت 24 کے مطابق ، قرآن میں درج 25 انبیاء و مرسال کے
علاوہ اسلامی عقائد کے مطابق ایسے انبیا اکرام بھی ہیں کہ جن کا ذکر قرآن میں نہیں
آتا، قطعہ بنام اجمالی جائزہ میں درج آیت سے یہ بات عیاں ہے کہ ہر امت میں نبی (یا
انبیا) بھیجے گئے ، اس سلسلے میں ایک حدیث بھی مسند امام احمد بن حنبل اور فتح
الباری بشرح صحیح البخاری میں آتی ہے کہ جس میں پیغمبران کی تعداد 124000 بیان ہوئی
ہے؛ ظاہر ہے کہ ان میں ان مذاہب کے وہ اشخاص منطقی طور پر شامل ہو جاتے ہیں کہ جن
کو آج ان مذاہب کی ابتداء کرنے والا یا ان مذاہب کا خدا مانا جاتا ہے؛ مثال کے طور
پر سدھارتھ گوتم بدھ مت اور دیگر مذاہب کی ابتداء کرنے والے، گوتم بدھ کے بارے میں
بعض علماء کا خیال ہے کہ یہ پیغمبر ذوالکفل (الانبیاء آیت 85) کی جانب اشارہ ہے اور
kifl اصل میں سنسکرت کے لفظ (Kapilavastu) کو تشبیہ ہے، گو یہ خیال سنی اور شیعہ کے
علاوہ خود بدھ مذہب والوں میں بھی پایا جاتا ہے لیکن چونکہ گوتم بدھ کا نام براہ
راست قرآن میں نہیں آتا اس لیے متعدد علماء اس وضاحت کو تسلیم نہیں کرتے۔ قرآن کی
رو سے یہ تمام اشخاص خدا کی طرف سے وہی پیغام اپنی اپنی امت میں لائے تھے کہ جو
آخری بار قرآن لایا، مگر ان میں تحریف پیدا ہوگئی۔ ایک لاکھ چوبیس ہزار کی تعداد کے
بارے میں متعدد نظریات دیکھنے میں آتے ہیں اور بہت سے علماء کے نزدیک یہ عدد کوئی
معین یا ناقابل ترمیم نہیں ہے۔

جہاں تک ممکن ہوسکا ، روئے خط (online) حوالہ جات کو ترجیح دی گئی ہے۔ موضوع پر
تمام مسلم و غیرمسلم ، تفرقاتی و طبقاتی پہلوؤں کو سامنے لانے کی خاطر حوالہ جات پر
کوئی دینی و لادینی ، اسلامی و غیراسلامی یا تفرقاتی پابندی نہیں ؛ ماسوائے کہ
(اپنے مقام پر) مصدقہ ہوں۔ روئے خط مقامات تبدیل بھی ہوسکتے ہیں اس لیے مضامین کے
عنوانات انگریزی ہی میں دیئے جارہے ہیں۔ کسی حوالے پر اعتراض ہو تو تبادلۂ خیال پر
بیان کیجیئے۔



https://ur.wikipedia.org/wiki/%DA%A9%D8%B1%DB%8C%D8%A6%DB%8C%D9%B9%DB%8C%D9%88_%DA%A9%D8%A7%D9%85%D9%86%D8%B2_%D8%A7%D8%AC%D8%A7%D8%B2%D8%AA_%D9%86%D8%A7%D9%85%DB%81

کریئیٹیو کامنز اجازت نامہ (انگریزی: Creative Commons license) عوامی حقوق نشر و
اشاعت اجازت ناموں میں سے ایک مشہور سوفٹویئر اجازت نامہ ہے جسے معروف ویب سائٹس
مثلاً ویکیپیڈیا اور فری بیس وغیرہ استعمال کرتی ہیں۔ اس اجازت نامہ کو ایک امریکی
غیر منفعت بخش تنظیم کریئیٹیو کامنز نے ترتیب دیا ہے۔ اس اجازت نامہ کو اس وقت
استعمال کیا جاتا ہے جب کوئی مصنف دوسروں کو اپنی تخلیق کی اشاعت و استعمال اور اس
کی بنیاد پر مزید کام کرنے کے حقوق دینا چاہتا ہے، نیز اس اجازت نامہ کے تحت مصنف
دوسروں کو جملہ حقوق دینے کے بجائے بعض حقوق بھی دے سکتا ہے مثلاً یہ قید لگائی جا
سکتی ہے کہ اس کے کام کا تجارتی و کاروباری استعمال نہیں ہوگا، محض غیر تجارتی
استعمال کی اجازت ہے۔

کریئیٹیو کامنز اجازت ناموں کی متعدد اقسام ہیں، جو آپس میں شرائط استعمال میں
اختلاف رکھتی ہیں۔ کریئیٹیو کامنز تنظیم نے اپنے اولین اجازت نامے 16 دسمبر 2002ء
کو شائع کیے تھے۔ اور ان کا تازہ ترین چوتھا نسخہ نومبر 2013ء میں شائع ہوا۔

اجازت ناموں کی یہ اقسام بنیادی طور پر چار عناصر پر مشتمل ہیں، ہر ایک کی تفصیل
ذیل میں درج ہے۔

جو گیارہ اجازت نامے درست ہیں، ان میں سے پانچ میں "BY" کی دفعہ موجود نہیں ہے لہذا
ان کا استعمال نہیں ہوتا کیونکہ 98 فیصد اجازت ناموں میں انتساب کی شرط درج ہوتی ہے
تاہم انھیں ویب سائٹ پر حوالہ کے لیے باقی رکھا گیا ہے۔ بقیہ چھ اجازت نامے انتہائی
کثرت سے استعمال ہوتے ہیں۔



https://ur.wikipedia.org/wiki/%D9%85%D8%AF%DB%8C%D9%86%DB%81_%D8%A7%D9%84%D9%85%D9%86%D9%88%D8%B1%DB%81_%D8%AF%DA%BE%D9%85%D8%A7%DA%A9%D8%A7%D8%8C_2016%D8%A1

مدینہ منورہ میں 4 جولائی 2016ء کو مسلمانوں کے دوسری سب سے مقدس مسجد، مسجد نبوی
کے قریب دھماکا سنا گیا۔اسی دن قطیف شہر میں بھی ایک دھماکا ہوا۔رسولﷺ کی مسجد کے
پاس ہونے والے دھماکے کے متعلق اکثر لوگوں کا خیال ہے کہ یہ ایک سلینڈر دھماکا تھا
جبکہ قطیف میں ہونے والے دھماکے کو خودکش دھماکا قرار دیا گیا۔ اس سے قبل ایک اور
عسکریت پسند نے جدہ میں امریکی قونصل خانے کے قریب خود کش حملے میں خود کو اڑا دیا،
جس سے دو سعودی پولیس ایلکار زخمی ہوگئے۔

میڈیا کے مطابق سعودی عرب کے مشرقی شہر قطیف میں 2 دھماکے ہوئے،عرب میڈیا کے مطابق
دھماکا قطیف میں مسجد عمران کے قریب ہوا، جس میں حملہ آور ہلاک ہوا ہے،یہ دھماکا
خود کش ہوسکتا ہے۔ اس حملے عام شہریوں کو کوئی نقصان نہیں پہنچا، صرف حملہ آور ہلاک
ہوا۔



https://ur.wikipedia.org/wiki/%D8%B9%D9%85%D8%B1_%D8%A8%D9%86_%D8%AE%D8%B7%D8%A7%D8%A8

عمر بن خطاب (عربی: ابو حفص عمر بن خطاب عدوی قریشی) ملقب بہ فاروق (پیدائش: 586ء
تا 590ء کے درمیان مکہ میں- وفات: 7 نومبر، 644ء مدینہ میں) ابو بکر صدیق کے بعد
مسلمانوں کے دوسرے خلیفہ راشد، محمد صلی اللہ علیہ وسلم کے خسر اور تاریخ اسلام کی
اہم ترین شخصیات میں سے ایک ہیں۔ عمر بن خطاب عشرہ مبشرہ میں سے ہیں، ان کا شمار
علماء و زاہدین صحابہ میں ہوتا تھا۔ ابو بکر صدیق کی وفات کے بعد 23 اگست سنہ 634ء
مطابق 22 جمادی الثانی سنہ 13ھ کو مسند خلافت سنبھالی۔ عمر بن خطاب ایک باعظمت،
انصاف پسند اور عادل حکمران مشہور ہیں، ان کی عدالت میں مسلم و غیر مسلم دونوں کو
یکساں انصاف ملا کرتا تھا، عمر بن خطاب کا یہ عدل و انصاف انتہائی مشہور ہوا اور ان
کے لقب فاروق کی دیگر وجوہ تسمیہ میں ایک وجہ یہ بھی بنی۔

عمر بن خطاب ہجری تقویم کے بانی ہیں، ان کے دور خلافت میں عراق، مصر، لیبیا، سرزمین
شام، ایران، خراسان، مشرقی اناطولیہ، جنوبی آرمینیا اور سجستان فتح ہو کر مملکت
اسلامی میں شامل ہوئے اور اس کا رقبہ بائیس لاکھ اکاون ہزاراورتیس(22,51,030) مربع
میل پر پھیل گیا۔ عمر بن خطاب ہی کے دور خلافت میں پہلی مرتبہ یروشلم فتح ہوا، اس
طرح ساسانی سلطنت کا مکمل رقبہ اور بازنطینی سلطنت کا تقریباًً تہائی حصہ اسلامی
سلطنت کے زیر نگین آ گیا۔ عمر بن خطاب نے جس مہارت، شجاعت اور عسکری صلاحیت سے
ساسانی سلطنت کی مکمل شہنشاہیت کو دو سال سے بھی کم عرصہ میں زیر کر لیا، نیز اپنی
سلطنت و حدود سلطنت کا انتظام، رعایا کی جملہ ضروریات کی نگہداشت اور دیگر امور
سلطنت کو جس خوش اسلوبی اور مہارت و ذمہ داری کے ساتھ نبھایا وہ ان کی عبقریت کی
دلیل ہے۔

آپ کا لقب فاروق، کنیت ابو حفص، لقب و‌ کنیت دونوں محمد صلی اللہ علیہ و آلہ وسلم
کے عطا کردہ ہیں۔ آپ کا نسب نویں پشت میں رسول اکرم صلی اللہ علیہ و آلہ وسلم سے جا
ملتا ہے۔آپ صلی اللہ علیہ و آلہ وسلم کی نویں پشت میں کعب کے دو بیٹے ہیں مرہ اور
عدی۔ رسول اللہ صلی اللہ علیہ و آلہ وسلم مرہ کی اولاد میں سے ہیں، جبکہ حضرت عمر
عدی کی اولاد میں سے ہیں۔

آپ مکہ میں پید ا ہوۓ اور ان چند لوگوں میں سے تھے جو لکھ پڑھ سکتے تھے۔ علم انساب،
سپہ گری، پہلوانی اور مقرری میں آپ طاق تھے۔

جب حضور اکرم صلی اللہ علیہ و آلہ وسلم نے لوگوں کو اسلام کی دعوت دی تو حضرت عمر
نے آپ صلی اللہ علیہ و آلہ وسلم کی سخت مخالفت کی۔ آپ صلی اللہ علیہ و آلہ وسلم کی
دعا سے حضرت عمر نے اسلام قبول کر لیا۔ اس لیے آپ کو مراد رسول بھی کہا جاتا ہے۔

ہجرت کے موقعے پر کفار مکہ کے شر سے بچنے کے لیے سب نے خاموشی سے ہجرت کی مگر آپ کی
غیرت ایمانی نے چھپ کر ہجرت کرنا گوارا نہیں کیا.آپ نے تلوار ہاتھ میں لی کعبہ کا
طواف کیا اور کفار کے مجمع کو مخاطب کر کے کہا " تم میں سے اگر کوئی شخص یہ چاہتا
ہو کہ اس کی بیوی بیوہ ہوجائے اس کے بچے يتيم ہوجائیں تو وہ مکہ سے باہر آکر میرا
راستہ روک کر دیکھ لے" مگر کسی کافر کی ہمت نہ پڑی کہ آپ کا راستہ روک سکتا۔ مواخات
مدینہ میں قبیلہ بنو سالم کےسردار عتبان بن مالک کوآپ کا بھائی قراردیا گیا۔

وہ ایک حاکم تھے۔ وہ ایک مرتبہ وہ مسجد میں منبر رسول پر کھڑے خطبہ دے رہے تھے کہ
ایک غریب شخص کھڑا ہوگیا اور کہا کہ اے عمر ہم تیرا خطبہ اس وقت تک نہیں سنیں گے جب
تک یہ نہ بتاؤ گے کہ یہ جو تم نے کپڑا پہنا ہوا ہے وہ زیادہ ہے جبکہ بیت المال سے
جو کپڑا ملا تھا وہ اس سے بہت کم تھا۔تو عمر فاروق رضی اللہ تعالٰی عنہ نے کہا کہ
مجمع میں میرا بیٹا عبداللہ موجود ہے، عبداللہ بن عمر کھڑے ہوگئے۔ عمر فاروق رضی
اللہ تعالٰی عنہ نے کہا کہ بیٹا بتاؤ کہ تیرا باپ یہ کپڑا کہاں سے لایا ہے ورنہ قسم
ہے اس ذات کی جس کے قبضہ میں میری جان ہے میں قیامت تک اس منبر پر نہیں چڑھوں گا۔
حضرت عبداللہ نے بتایا کہ بابا کو جو کپڑا ملا تھا وہ بہت ہی کم تھا اس سے ان کا
پورا کپڑا نہیں بن سکتا تھا۔ اور ان کے پاس جو پہننے کے لباس تھا وہ بہت خستہ حال
ہو چکا تھا۔ اس لئے میں نے اپنا کپڑا اپنے والد کو دے دیا۔حوالہ درکار؟

حضرت عمر حضرت علی سے بھی دیگر صحابہ کی طرح مشورہ کرتے چنانچہ صحیح بخاری کی روایت
کے مطابق حضرت عمر کی شہادت کے بعد جب حضرت علی آئے تو فرمایا میں اس کے نامہ اعمال
کے ساتھ اللہ سے ملوں۔

ان 10 صحابہ کرام رضی اللہ عنہم اجمعین کا ذکر عبدالرحمن بن عوف رضي اللہ تعالٰی
عنہ کی روایت کردہ حدیث میں ہے کہ:

عبدالرحمن بن عوف رضي اللہ تعالٰی عنہ بیان کرتے ہيں کہ نبی صلی اللہ علیہ وسلم نے
فرمایا :

ابوبکر رضی اللہ تعالٰی عنہ جنتی ہیں، عمر رضی اللہ تعالٰی عنہ جنتی ہیں، عثمان رضي
اللہ تعالٰی عنہ جنتی ہيں، علی رضي اللہ تعالٰی عنہ جنتی ہیں، طلحہ رضي اللہ تعالٰی
عنہ جنتی ہیں، زبیر رضي اللہ تعالٰی عنہ جنتی ہیں، عبدالرحمن رضی اللہ تعالٰی عنہ
جنتی ہیں، سعد رضي اللہ تعالٰی عنہ جنتی ہيں ، سعید رضی اللہ تعالٰی عنہ جنتی ہیں،
ابوعبیدہ رضي اللہ تعالٰی عنہ جنتی ہیں ۔

ایک غلام ابو لولو فیروز نے آپ کو فجر کی نماز میں مسجد نبوی میں خنجر سے حملہ کیا
اور تین جگہ وار کیے۔ آپ ان زخموں سے جانبر نہ ہوسکے اور دنیائے فانی سے کوچ کر
گئے۔ آپ کے بعد اتفاق رائے سے حضرت عثمان کو امیر المومنین منتخب کیا گیا۔



https://ur.wikipedia.org/wiki/%D9%82%DB%8C%D9%86%D8%A7%D9%86

قینان نسل آدم میں اہم ترین بزرگ ہیں جن کا تذکرہ بائبل کی پہلی کتاب پیدائش میں
آیا ہے۔ قینان کو نسل آدم کے آئندہ نسب میں اور حضرت عیسیٰ علیہ السلام کے نسب نامہ
میں خصوصی اہمیت حاصل ہے۔

اِن کا نسب یوں ہے: قینان بن انوس بن شیث علیہ السلام بن حضرت آدم علیہ السلام۔
قینان کے والد انوس نسل آدم میں خصوصی بزرگ ہیں اور اُن کے بیٹے قینان نسل آدم کے
چوتھے بڑے بزرگ ہیں۔

یوم العالم کے 325 ویں سال میں قینان پیدا ہوئے ۔ اُن کے والد انوس اُس وقت 90 سال
کے تھے۔

جب قینان 70 سال کے ہوئے تو اُن کے یہاں محلل ایل پیدا ہوئے ۔ اُس وقت یوم العالم
کے 395 سال گزرچکے تھے۔

علمائے نصاریٰ کے مطابق قینان بن انوس کو حضرت عیسیٰ علیہ السلام کے نسب نامہ میں
خصوصی اہمیت حاصل ہے کیونکہ وہ حضرت آدم علیہ السلام کے پڑپوتے اور حضرت شیث علیہ
السلام کے پوتے ہیں۔

قینان 910 سال کی عمر میں یوم العالم کے 1235 ویں سال میں فوت ہوئے۔ اُس وقت اُن کے
والد انوس کو فوت ہوئے 95 سال گزر چکے تھے۔



https://ur.wikipedia.org/wiki/1931_%DA%A9%D8%B4%D9%85%DB%8C%D8%B1%DB%8C_%D9%85%D9%88%D8%B0%D9%86_%D9%82%D8%AA%D9%84_%D8%B9%D8%A7%D9%85

13 جولائی سن 1931ء میں کشمیر میں ہزاروں کشمیریوں نے عبدالقدیر نامی کشمیری رہنما
ء کو باغی قرار دیکر گرفتار کرنے پر سرینگر سنٹرل جیل کے سامنے احتجاج کیا ظہر کی
نماز کے وقت جب مظاہرین میں سے ایک نوجوان نے نماز کے لئے ازان دی تو ایک ڈوگرہ
سپاہی نے گولی چلادی جس سے اس موذن کی موت ہوئی اسی اذان کو اسی مقام سے ایک دوسرے
نوجوان نے شروع کیا لیکن اسے بھی گول ماردی گئی تاریخ کے مطابق اس طرح بائیس نوجوان
ہلاک ہوئے تب یہ اذان تکمیل کو پہنچی۔۔اس قتل عام کی یاد میں ہر سال کشمیر میں 13
جولائی کویوم شہدائے کشمیر منایا جاتاہے۔ جبکہ بعض بھارتی ذرائع اس حوالے سے کچھ
اور ہی کہانی سناتے ہیں ان کے مطابق مسلمانوں کے بجائے ہندؤں کا قتل عام کیا گیا۔



https://ur.wikipedia.org/wiki/%D8%A8%DA%BE%D8%A7%D8%B1%D8%AA

بھارت یا جمہوریہ بھارت جنوبی ایشیا میں واقع ایک ملک ہے ۔ بھارت آبادی کے لحاظ سے
دنیا کا دوسرا بڑا ملک ہے اور اس لحاظ سے یہ دنیا کی سب سے بڑی جمہوریت بھی کہلاتی
ہے۔ بھارت کے ایک ارب سے زائد باشندے ایک سو سے زائد زبانیں بولتے ہیں۔ بھارت کے
مشرق میں بنگلہ دیش اور میانمار ہیں، شمال میں بھوٹان، چین اور نیپال اور مغرب میں
پاکستان ہے اس کے علاوہ بھارت کے جنوب مشرق اور جنوب مغرب میں بحر ہند واقع ہے۔ نیز
یہ ملک سری لنکا ،مالدیپ کے قریب ترین ملک ہے۔جبکہ بھارت کے نکوبار اور اندامان
جزیرے تھائی لینڈ اور انڈونیشیاء سے سمندری حدود سے جڑے ہیں۔

دریائے سندھ کے مشرق میں واقع علاقہ کا نام عرب تاریخ نگاروں کے ہاں ہند تھا۔ علامہ
اقبال کامشہور قومی نغمہ "سارے جہاں سے اچھا ہندوستاں ہمارا" الفاظ سےشروع ہوتا ہے
۔ اس کا ایک اور نام انڈیا ہے ۔ انڈس دریا سے نام انڈیا پڑا۔ ماضی میں اس خطے کو
عموماً ہندوستان یا بھارت کہا جاتا تھا۔ آزادی کے بعد ملک کا سرکاری نام بھارت رکھا
گیا تاہم تمام عالمی زبانوں میں اس کا انگریزی نام انڈیا ہی مستعمل ہے۔

تاریخی اعتبار سے بھارت کو کرما بھومی، تپو بھومی اور پُنیا بھومی جیسے ناموں سے
بھی جاتا ہے۔

برصغیر پاک و ہند صرف تین ادوار میں ایک ملک رہا۔ ایک تو چندرگپت موریا کے عہد میں
اور دوسرے مغلیہ دور میں اور تیسرے انگریزوں کے زمانے میں۔ اورنگ زیب عالمگیر کے
دور حکومت میں مغلیہ سلطنت نسبتاً سب سے بڑی تھی۔ انگریزوں کے زمانے میں سلطنت
مغلیہ دور سے قدرے کم تھی۔ ان تین ادوار کے علاوہ ہندوستان (موجودہ بھارت، بنگلہ
دیش اور پاکستان) ہمیشہ چھوٹی چھوٹی بےشمار ریاستوں میں بٹا رہا۔ اپنی ہزاروں سال
کی تاریخ کے بیشتر دور میں ہندوستان چھوٹی ریاستوں ہی میں بٹا رہا ہے۔ بھارت میں
پتھروں پر مصوری کی شروعات 40،000 سال پہلے ہوئی۔ سب سے پہلی مستقل آبادیاں 9،000
سال پہلے وجود میں آئیں۔ ان مقامی آبادیوں نے ترقی کر کہ سندھ طاس تہذیب کو جنم
دیا۔ یہ تہذیب چھبیسویں صدی قبل از مسیح سے لے کر انیسویں صدی فبل از مسیح تک اپنے
عروج پر تھی اور اس زمانے کی سب سے بڑی تہذیبوں میں شامل ہوتی تھی۔ مگر اس زمانے
میں بھی اسے کبھی ہند نہیں کہا گیا بلکہ سندھ کے نام سے جانا جاتا رہا۔ برصغیر بہت
عرصہ تک سندھ اور ہند میں منقسم رہا۔

اس کے بعد آنے والے دور کے بارے میں دو نظریات ہیں۔ پہلا نظریہ ماکس مولر نے پیش
کیا۔ اس کے مطابق تقریباًً پندرہویں صدی قبل از مسیح میں شمال مغرب کی طرف سے
آریاؤں نے ہندورستان میں گھسنا شروع کر دیا۔ آریا حملہ آور بن کر آئے تھے اور طاقت
کے استعمال سے پھیلے۔ مگر گنتی کے چند آریا طاقت کا استعمال کئے بغیر آہستہ آہستہ
اس علاقے میں پھیلے اور آریاؤں اور مقامی دراوڑوں کے درمیان ہونے والے تعلق اور
تبادلۂ خیالات سے ویدک تہذیب نے جنم لیا۔ دوسرا نظریہ یہ ہے کہ آریا / ویدک لوگ
ہندوستان کے مقامی لوگ تھے جو دراوڈ تہذیب ختم ہونے کے بعد عروج پزیر ہوئے۔

ساتویں صدی میں عربوں نے مغربی برصغیر کے علاقے سندھ پر حملہ کر کہ قبضہ کر لیا۔ اس
سے پہلے بہت سے لوگ اسلام قبول کرچکے تھے اور عربوں خے قابض ہونے کے بعد مقامی
لوگوں نے بڑی تیزی سے اسلام قبول کیا۔ اس کے بعد تیرہویں صدی میں ترکوں نے ہندوستان
پر حملہ کیا اور شمالی ہندوستان پر قبضہ کر لیا۔ سولہویں صدی میں مغلوں نے ہندوستان
پر حملہ کیا اور آہستہ آہستہ تمام ہندوستان کے حاکم بن گئے۔ مغلوں کے حملے سے پہلے
ہی ہندوستان میں مقامی لوگوں کی بڑی تعداد مسلمان تھی۔

انیسویں صدی میں انگریزوں نے مغلوں کو اپنے ماتحت کر لیا اور اس طرح ہندوستان کے
حاکم بن گئے۔ 1857ء کے غدر کے بعر حکومت کمپنی سے برطانوی تاج کے پاس چلی گئی۔
1876ء کے بعد سے برطانوی شاہان کو شاہنشاہ ہندوستان کا عہدہ بھی مل گیا۔ ملک کو
سنبھالنے کے لئے‎ برطانوی حاکموں نے اپنی ’بانٹو اور راج کرو‘ پالیسی کو استعمال
کیا۔ برطانوی پیداوار سستی اور مقامی پیداوار مہنگی کر کے مقامی صنعت کو نقصان
پہنچایا گیا اور اس طرح ہندوستان سے پیسہ برطانیہ جاتا گیا۔ بھارت کی تحریک آزادی
کا زیادہ تر زور نسلی امتیاز اور تابع تجارتی پالیسی کے خلاف تھا۔

برطانوی راج کے خلاف ایک زیادہ تر غیر تشدد پسند تحریک چلا کر موہنداس کرمچند
گاندھی، جواہر لال نہرو، سردار پٹیل، ابوالکلام آزاد، بال گنگادھر تلک اور سبھاش
چندر بوس کی قیادت میں بھارت نے 1947ء میں برطانیہ سے آزادی حاصل کی۔ ہندوستان کی
تقسیم ہو کر دو نئے ملک پاکستان اور بھارت بن گئے۔

1962ء میں بھارت کی متنازع علاقوں پر چین سے جنگ ہوئی۔ 1965ء میں کشمیر پر بھارت کی
پاکستان سے جنگ ہوئی۔ 1971ء میں پاکستان میں خانہ جنگی ہوئی اور اس میں بھارتی
مداخلت بھی ہوئی۔ اس کے نتیجے میں بنگلہ دیش وجود میں آیا۔

بھارت ایک جمہوری ملک ہے۔ بھارت اپنی 29 ریاستوں (صوبہ جات) اور مرکزی زیرِ حکومت
علاقوں کا یونین (اتحاد) ہے جس کا بنیادی ڈھانچہ وفاقی ہے۔ بھارت کی ریاست کا
سربراہ بھارت کا صدر ہے۔ صدر اور نائب صدر پانچ سالہ عرصے کے لئے منتخب ہوتے ہیں۔

بھارت میں انتظامی طاقت کابینہ کے پاس ہے۔ کابینہ کے سربراہ وزیر اعظم ہوتے ہیں۔
صدر ان کو وزیر اعظم مقرر کرتے ہیں جن کو پارلیمان کی اکثریتی جماعت/ جماعتوں نے
نامزد کیا ہوتا ہے۔ پھر وزیر اعظم کی صلاح پر دوسرے وزراء مقرر ہوتے ہیں

بھارت ایک ملک ہے جو 29 ریاستوں اور 7 مرکزی زیر اقتدار علاقوں پر مبنی ہے۔ . 1956
کے سٹیٹ ریگولیشن ایکٹ کے تحت، اتحادی علاقے مرکزی حکومت کے زیر اقتدار آتے ہیں۔
ریاستورں کو لسانی بنیاد پر تشکیل کی گئی۔ ہر ریاست یا اتحادی علاقہ اضلاع میں
تقسیم کیا گیا اور اضلاع تحصیلوں میں۔ حکومت کی آخری انتظامی اکائی کے طور پر
گاؤں/پنچایت تشکیل پائے گئے۔

1947ء میں اپنی آزادی کے بعد سے، بھارت نے زیادہ تر ممالک کے ساتھ خوشگوار تعلق
قائم رکھا ہے. 1950ء کی دہائی میں، بھارت نے بھرپور طریقے سے افریقہ اور ایشیا میں
یورپی ممالک سےآزادی کی حمایت کی اور غیر وابستہ تحریک میں ایک اہم کردار ادا کیا.
1980ء کے دہائی میں بھارت نے پڑوسی ممالک کی دعوت پر دو ممالک میں مختصر فوجی
مداخلت کی۔ مالدیپ، سری لنکا اور دیگر ممالک میں آپریشن کے دوران بھارتی امن فوج
بھیجی. جبکہ، بھارت کے پڑوسی ملک پاکستان کے ساتھ ایک کشیدہ تعلق شروع سے برقرار
رہا، اور دونوں ملک چار بار جنگوں (1947ء، 1965ء، 1971ء اور 1999ء میں) میں مدمقابل
آئے. تنازعہ کشمیر ان جنگوں کی بڑی وجہ تھی۔ 1971ء کو چھوڑ کر، کہ وہ جنگ اس وقت کے
مشرقی پاکستان میں شہری کشیدہ حالات کے لئے کی گئی تھی. 1962ء کی بھارت - چین جنگ
اور پاکستان کے ساتھ 1965ء کی جنگ کے بعد بھارت نے اپنی فوجی اور اقتصادی حالت میں
ترقی کرنے کی کوشش کی. سوویت یونین کے ساتھ اچھے تعلقات کی وجہ سے سن 1960ء کی
دہائی میں، سوویت یونین بھارت کا سب سے بڑا ہتھیار فراہم کرنے والے ملک کے طور پر
ابھرا ہے.

بھارت کی ثقافت میں بہت تنوع موجود ہے اور عوامی اور سرکاری سطح پر ایک متنوع اور
بعض اوقات متضاد ثقافت اوت ایک دھارے میں لانے کی کوششیں بھی دیکھی جاتی ہیں۔
ہندوستانی ثقافت کا آغاز لگ بھگ 8000 سال قبل مسیح سے ہوتا ہے اور اس کی محفوظ شدہ
تاریخ تقریباًًً 2500 سال پر محیط ہے۔

بھارتی ثقافت میں نرینہ اولاد کو سبقت دینے کی وجہ سے مادہ اسقاط حمل کے رواج سے نر
اور مادہ بچوں کے تناسب میں انتشار پیدا ہو گیا ہے۔

بھارتی سرکار کی طرف سے غیر پسندیدہ طباعت پر پابندی لگانے کی رویت ہے۔ اکانمسٹ کے
2011ء شمارے میں کشمیر کا نقشہ متنازع علاقہ لکھنے پر بھارت نے نقشہ پر سفید دھبہ
لگانے کے بعد فروخت کی اجازت دی۔



https://ur.wikipedia.org/wiki/%D9%85%D8%AD%D9%85%D8%AF_%D8%A7%D8%AD%D9%85%D8%AF_%D8%B3%D8%B9%DB%8C%D8%AF_%D8%AE%D8%A7%D9%86_%DA%86%DA%BE%D8%AA%D8%A7%D8%B1%DB%8C

لیفٹینٹ کرنل سعید الملک نواب سر محمد احمد سعید خان، نواب چھتاری جی بی ای، کے سی
ایس آئی، کے سی آئی ای کو عرفِ عام میں نواب چھتاری کہا جاتا ہے (پیدائش 12 دسمبر
1888ء - وفات 1982ء) صوبجات متحدہ کے گورنر، صوبجاتِ متحدہ کے وزیرِ اعلی، نظام
حیدرآباد کی مجلس عاملہ کے صدر (وزیر اعظم حیدرآباد) کے علاوہ ہندوستان کے چیف
سکاؤٹ تھے۔

نواب احمد سعید نواب محمد عبد العلی خان نواب چھتاری کے گھر برطانوی ہندوستان کے
صوبجات متحدہ میں چھتاری میں 12 دسمبر 1888ء کو پیدا ہوئے۔ انہوں نے محمڈن اینگلو
اورینٹل کالج علی گڑھ سے تعلیم حاصل کی۔ ان کی شادی اپنے چچا اور نواب طالب نگر عبد
الصمد خان بہادر کی بیٹی سے ہوئی۔ ان کا ایک بیٹا پیدا ہوا جس کا نام فرحت سعید خان
رکھا گیا جو ہندوستانی کلاسیکل موسیقی میں اپنی دلچسپی اور شغف کی بنا پر معروف
تھے۔

نواب چھتاری نے 12 نومبر 1930 کو لندن میں سینٹ جیمز محل میں ہونے والی پہلی گول
میز کانفرنس میں شرکت کی۔ مسلمان وفد کی صدارت آغا خان سوم اور محمد علی جناح، سر
محمد شفیع، مولانا محمد علی، ڈاکٹر شفاعت علی، سر محمد ظفراللہ خان، نواب چھتاری کے
ساتھ فضل الحق کر رہے تھے۔

17 مئی 1923 سے 11 جنوری 1926 تک نواب چھتاری متحدہ صوبجات کی کابینہ میں وزارت کے
عہدہ پر فائز رہے اور پھر 1931 میں وزیرِ زراعت بھی بنے۔ دوسرے بڑے مسلمان
زمینداروں بشمول راجہ سلیم پور کی مانند نواب چھتاری بھی متحدہ صوبجات میں برطانوی
انتظامیہ کے قابلِ بھروسا ساتھی تھے۔ انہیں اپریل سے نومبر 1933 تک اس کا گورنر بھی
مقرر کیا گیا۔ گورنمنٹ آف ہندوستان ایکٹ 1935ء کو گول میز کانفرنس کی روشنی میں
بنایا گیا، یکم اپریل 1937ء کو لاگو کیا گیا اور نواب چھتاری کو قومی زراعتی
پارٹیوں کے رہنما کے طور پر کابینہ تشکیل دینے کی دعوت دی گئی۔ 1937 کے دوران وہ
کچھ عرصے کے لیے وزیرِ اعلیٰ بھی رہے۔ جلد ہی انہوں نے وزیرِ اعلیٰ کا عہدہ چھوڑ کر
متحدہ صوبجات کی حکومت میں وزیرِ داخلہ کا عہدہ سنبھال لیا جہاں ان کی تنخواہ 2٫500
روپے مقرر کی گئی۔

نواب چھتاری ہندوستان کی قومی دفاعی کونسل کے جولائی سے اگست 1941 تک رکن رہے۔
انہوں نے اس عہدے سے مستعفی ہو کر حیدرآباد کی مجلس عاملہ کے صدر کا عہدہ سنبھال
لیا جو اس ریاست کے وزیرِ اعظم کے مترادف تھا۔

17 اکتوبر 1936ء بروز اتوار نواب چھتاری نے آل انڈیا مسلم لیگ کے تیسرے عام اجلاس
مین شرکت کی جو لکھنؤ کے لال باغ کے پنڈال میں منعقد ہوا۔ اس اجلاس کی صدارت جناح
نے کی تھی۔ اجلاس میں مولانا شوکت علی، مولانا حسرت موہانی، مولانا ظفر علی خان،
ڈاکٹر سید حسین، راجہ غضنفر علی خان، خان بہادر قلی خان، فضل حق، نواب جمشید علی
خان وغیرہ بھی شریک تھے۔

نواب چھتاری کو نظام حیدرآباد کی مجلس عاملہ کے صدر کا عہدہ (یعنی حیدرآباد کی
وزارت عظمی) اگست 1941ء کو دیا گیا۔ انہوں نے ستمبر 1941 سے یکم نومبر 1947 تک اس
عہدے پر کام کیا۔

6 ستمبر 1941 کو بہادر یار جنگ اور نظام حیدرآباد نے نواب چھتاری کو قابل منتظم کے
طور پر سراہا۔ 1944ء میں نواب چھتاری کو نظام حیدرآباد نے سعید الملک کا خطاب عطا
کیا۔ 25 نومبر 1945ء کو نواب چھتاری نے انسٹی ٹیوٹ آف انجینیرز (بھارت) کا سنگِ
بنیاد رکھا۔

1946 میں نظام حیدرآباد نے گورنر جنرل ہند کو تجویز دی کہ نواب چھتاری کو وسطی
صوبجات اور برار کا گورنر مقرر کیا جائے۔

11 جولائی 1947ء میں جب نظام نے ہندوستان کے آزادی کے بل کے التوا کو دیکھا تو
انہیں پتہ چل گیا کہ ان کے اصرار کے باوجود ریاستوں کو ڈومینین کی حیثیت نہیں دی جا
رہی ہے، انہوں نے دہلی وفد بھیجنے کا فیصلہ کیا جس کی سربراہی نواب چھتاری کو سونپی
گئی۔ اس وفد کو وائسرائے لارڈ ماؤنٹ بیٹن، برما سے ملاقات کرنی تھی۔ 17 اگست 1947ء
کو نواب چھتاری نے ماؤنٹ بیٹن کو تحریری طور پر یہ خواہش پیش کی کہ وہ حیدرآباد کے
مستقبل کے بارے میں بات کرنا چاہتے ہیں۔

اگست 1947 میں سر والٹر مونکٹن جو نظام کے آئینی مشیر تھے اور نواب چھتاری نے
رضاکاروں اور اتحاد المسلمین کے حملوں کے بعد استعفیٰ دیا مگر اسے قبول نہیں کیا
گیا۔

27 اکتوبر 1947ء کو رضاکاروں اور اتحاد المسلمین نے وفد کے اراکین، مونکٹن، نواب
اور سر سلطان احمد کی رہائش گاہوں کے باہر مظاہرے کا بندوبست کیا اور اس طرح ان
اراکین کی دہلی روانگی کو ناممکن بنا دیا۔ بعد میں ہونے والی گفتگو سے کوئی نتیجہ
نہ نکل پایا اور یکم نومبر کو نواب چھتاری نے اپنی حیثیت کا اندازا کرتے ہوئے
ایگزیکٹو کونسل کے صدر کے عہدے کو چھوڑ دیا۔ مونکٹن نے بھی استعفے پر اصرار کیا۔

21 دسمبر 1947 کو گاندھی نے نواب چھتاری، حسین شہید سہروردی، برج لعل نہرو، رمیشوری
نہرو، شیخ عبد اللہ، بیگم عبد اللہ، ڈاکٹر سیف الدین کچلو، بکشی غلام محمد، کچھ کے
شہزادے، مہاراجہ بھاؤنگر، اننت رائی پٹانی اور دیگر افراد کے ساتھ گفت و شنید کی۔

23 ستمبر 1948 میں نظام نے ریڈیو کی تقریر میں کہا: پچھلے نومبر میں ملیشیا نما
اداروں نے وزیرِ اعظم نواب چھتاری کی رہائش گاہ کا گھیراؤ کیا۔ نواب چھتاری -جن کی
ذہانت پر مجھے پورا بھروسا ہے-، سر ولیم مونکٹن جو میرے آئینی مشیر ہیں، اور دیگر
وزرا کو اپنے عہدے سے دستبردار ہونے پر مجبور کیا گیا۔ اس گروہ کی سربراہی قاسم
رضوی نے کی تھی جس کا اس ملک سے کوئی مفاد نہیں تھا اور نہ ہی اس ملک کی کوئی خدمت
کی تھی۔ انہی طریقوں کو اپنا کر ہی ہٹلر نے جرمنی میں عنانِ حکومت سنبھالی اور ملک
میں دہشت پھیلا دی تھی۔ اس طرح ان لوگوں نے مجھے ناکام کر دیا۔

23 اکتوبر 1931 کو نواب چھتاری نے عشائیہ دیا جس میں علامہ اقبال نے بھی شرکت کی۔
1935 میں انہوں نے لندن میں ہندوستانی آموں کی نمائش کی اور وہاں رٹول قسم کا آم
پیش کیا جسے پہلا انعام ملا اور اسے دنیا کا بہترین آم مانا گیا۔ 15 جنوری 1939 میں
ان کا ایک پیغام ایک پمفلٹ میں چھاپا گیا جو "یومِ خواندگی" پر ایجوکیشن ایکسپینشن
ڈیپارٹمنٹ نے منایا تھا۔ 1945 میں مہاتما گاندھی نے نواب کو دو خط بھیجے، پہلا خط
پنچ گنی اور دوسرا سیوسگرام سے بھیجا۔ نواب چھتاری جامعہ اردو، علی گڑھ کے پیٹرن
بھی رہے۔ انہوں نے دسمبر 1965 تا 6 جنوری 1982 تک علی گڑھ مسلم یونیورسٹی کے چانسلر
کے طور پر بھی فرائض سرانجام دیے۔ اس کے علاوہ 1955 تا 1982 آل انڈیا بوائے سکاؤٹس
ایسوسی ایشن کے چیف سکاؤٹ بھی رہے۔



https://ur.wikipedia.org/wiki/%D9%81%D8%B1%D8%A7%D9%86%D8%B3

فرانس کے چند علاقے سمندر پار شمالی و جنوبی امریکا، بحر الکاہل اور بحر ہند میں
بھی واقع ہیں۔ یورپ میں فرانس کے ہمسایہ ممالک ہیں بلجیم، لگزمبرگ(لوگسام بورغ)،
جرمنی، سوئٹزرلینڈ، اٹلی، مناکو، انڈورا(اندورا) اور اسپین۔ یورپ کے باہر فرانس کی
سرحدیں برازیل، سورینام اور نیدرلینڈز سے ملتی ہیں۔

فرانس ایک متحدہ، نیم صدارتی، جمہوری ریاست ہے۔ فرانس کی بنیادیں اس کے آئین اور
"آدمی اور شہری کے حقوق کا اعلان" ہیں۔ فرانس ایک ترقی یافتہ ملک ہے اور دنیا کی
پانچویں سب سے بڑی معیشت ہے۔

فرانس یورپی یونین کے بانی ارکان میں سے ہے اور رقبے کے لحاظ سے اس کا سب سے بڑا
رکن ہے۔ فرانس نیٹو کے بانی ارکان میں سے بھی ہے۔ فرانس اقوام متحدہ کے بانی ارکان
میں سے بھی ہے اور سلامتی کونسل کا مستقل رکن ہے۔ فرانس دنیا کی سات ایٹمی طاقتوں
میں سے ایک ہے۔



https://ur.wikipedia.org/wiki/%D8%B3%DB%8C%D9%81_%D8%B9%D9%84%DB%8C_%D8%AE%D8%A7%D9%86

سیف علی خان (پیدائش 16 اگست 1970ء) بھارتی اداکار ہیں اور بالی وڈ کی کئی فلموں
میں کام کر چکے ہیں۔ آپ نواب پٹودی مرحوم منصور علی خان پٹودی اور اداکارہ شرمیلا
ٹیگور کے صاحبزادے ہیں۔ شرمیلا ٹیگور گیتندراناتھ ٹیگور کی بیٹی تھیں۔ گیتندراناتھ
ٹیگور، ،مشہور پنیٹر گگندرناتھ ٹیگور کے پوتے تھے، جو نوبل انعام یافتہ بنگالی
شاعررابندرناتھ ٹیگور کے رشتہ دار تھے۔

سیف نے اپنی اداکاری کا سفر 1992ء میں فلم ہرمپرا سے شروع کیا، ان کو پہلی کامیابی
1994ء میں میں کھلاڑی تو اناڑی اور یہ دل لگی سے حاصل ہوئی۔ 1990ء میں کئی سالوں کی
جدوجہد کے بعد ان کو سہی معنوں میں شہرت 2001ء میں فلم دل چاہتا ہے سے حاصل ہوئی،اس
فلم نے ان کی زندگی بدل دی۔ 2003ء میں ان کو فلم کل ہو نا ہو کے لیےفلم فیئر اعزاز
برائے بہترین معاون اداکار نوازا گیا۔ اور 2004 میں فلم ہم تم کے لیے نیشنل فلم
فیئر برائے بہترین اداکار سے نوازا گیا۔

اگلے چند سالوں میں ان کو فلم سلام نمستے (2005ء) اور ریس (2008ء) سے کافی پذیرائی
حاصل ہوئی اس کے علاوہ پرینیتا (2005ء) اور اومکارا (2006ء) میں بھی ان کے کردار کو
مداحوں نے بہت سراہا۔ 2009ء میں سیف نے اپنی فلم پیشکاری کمپنی الّومیناٹی فلم کی
پیش کردہ فلم لؤ آج کل کی نمائش کی جو اس سال کی بہترین باکس آفس ہٹ ثابت ہوئی۔ ان
تمام تر کامیابیوں نے سیف علی خان کو بالی وڈ سنیما کا اہم رکن بنا دیا ہے۔ 2010ء
میں بھارتی سرکار نے ان کو عوامی اعزار پدما شری سے نوازا۔



https://ur.wikipedia.org/wiki/%D8%A7%DB%81%D9%84_%D8%AA%D8%B4%DB%8C%D8%B9

اہل تشیع یا شیعہ (عربی: شيعة) اسلام کا دوسرابڑا فرقہ ہے۔ اہل تشیع رسول اللہ صلی
اللہ علیہ و آلہ وسلم کے بعد فقط حضرت علی بن ابی طالب کی امامت کے قائل ہیں اور
صرف انہیں رسول اللہ صلی اللہ علیہ و آلہ وسلم کا جانشین اور پہلا معصوم امام مانتے
ہیں۔ شیعہ یا اہل تشیع نظریہ خلافت کو تسلیم نہیں کرتے۔ ان کا عقیدہ ہے کہ رسول
اللہ صلی اللہ علیہ و آلہ وسلم نے دعوت ذوالعشیرہ اور خطبہ حجتہ الوداع کے موقع پر
حضرت علی بن ابی طالب علیہ السلام کو اپنا جانشین مقرر کر دیا تھا۔ دعوت ذوالعشیرہ
کے موقع پر حضور صلی اللہ علیہ و آلہ وسلم نے فرمایا تھا کہ

اس کے علاوہ حضور صلی اللہ علیہ و آلہ وسلم نے حجۃ الوداع کے بعد غدیر خم کے علاقے
میں ایک خطبہ میں فرمایا کہ "جس کا میں مولا ہوں اس کے علی مولا ہیں"۔

شیعہ کی آبادی کل مسلم آبادی کا 13-10 % فیصد ہے۔حوالہ درکار؟{مسلمانوں بلاخص اہل
تشیع کی آبادی کے بارے میں کوئی یقینی اعداد و شمار میسر نہیں ہے ۔ مذکورہ اعداد و
شمار موجودہ اکثر منابع کے مطابق ہیں جبکہ اس کے مقابلے میں بعض دیگر اعداد و شمار
اہل تشیع کی آباد کو مسلم آبادی کا 23 فیصد تک بتاتے ہیں۔ }

عربی زبان میں شیعہ کا لفظ دو معنی رکھتا ہے۔ پہلا کسی بات پر متفق ہونا اور دوسرا
کسی شخص کا ساتھ دینا یا اس کی پیروی کرنا۔ قرآن میں کئی جگوں پر یہ لفظ اس طرح سے
آیا ہے جیسے سورہ قصص کی آیت 15 میں حضرت موسی کے پیروان کو شیعہ موسی کہا گیا ہے
اور شیعہ فرعون کے بارے میں بھی آیا ہے۔ اور دو اور جگہوں پر ابراہیم کو شیعہ نوح
کہا گیا ہے۔

اسلام کی تاریخ میں شیعہ کا لفظ کسی شخص کے پیروان کے لئے استعمال ہوتا ہے۔ جیسا کہ
حضرت امام علی اور حضرت امیر معاویہ کے اختلافات کے زمانے میں ان کے حامیوں کو
بالترتیب شیعان علی ابن ابو طالب اور شیعان معاویہ بن ابو سفیان کہا جاتا تھاحوالہ
درکار؟۔ صرف لفظ شیعہ اگر بغیر تخصیص کے استعمال کیا جائے تو مراد شیعانِ علی ابن
ابو طالب ہوتی ہے، وہ گروہ جو ہر اختلاف میں حضرت علی ابن ابی طالب کا حامی تھا اور
جو ان کی امامت بلا فصل کا عقیدہ رکھتا ہے۔

اثنا عشریہ (یعنی بارہ امام) ، اہل تشیع (یعنی شیعہ) کا سب سے بڑہ گروہ ماننا جاتا
ہے۔ قریبا 80 فیصد شیعہ اثنا عشریہ اہل تشیع ہیں۔ ایران، آذربائجان، لبنان، عراق،
اور بحرین میں ان کی اکثریت ہے۔ اس کے علاوہ دوسرے ممالک میں بھی ہیں۔ پاکستان میں
اہل سنت کے بعد اثنا عشریہ اہل تشیع کا تناسب سب سے زیادہ ہے۔

اثنا عشریہ کی اصطلاح ان بارہ معصوم اماموں کی طرف اشارہ کرتی ہے جن کا سلسلہ حضرت
محمد صلی اللہ علیہ و آلہ وسلم کے چچا زاد اور داماد امام علی بن ابی طالب سے شروع
ہوتا۔ یہ خلافت پر یقین نہیں رکھتے اور ان کا نظریہ نظام امامت ہے۔ یہ عقیدہ رکھتے
ہیں کہ حضرت محمد صلی اللہ علیہ و آلہ وسلم کے بعد ان کے جانشین بارہ معصوم امام
ہیں بلا فصل جانشین امام علی بن ابی طالب علیہ السلام ہیں اور کل بارہ امام ہیں۔ جن
کا تذکرہ تمام مکاتب اسلام کی احادیث میں آتا ہے۔ تمام مسلمان ان آئمہ کو اللہ کے
نیک بندے مانتے ہیں۔ تاہم اثنا عشریہ اہل تشیع ان آئمہ پر خاص اعتقاد یعنی عصمت کی
وجہ سے خصوصی شہرت رکھتے ہیں۔ ان بارہ آئمہ کے نام یہ ہیں:

چھٹے امام جعفر صادق کی وفات پر اہل تشیع کے دو گروہ ہو گئے۔ جس گروہ نے ان کے بیٹے
اسماعیل کو ، جو والد کی حیات میں ہی وفات پا گئے تھے ، اگلا امام مانا وہ اسماعیلی
کہلائے۔ اس گروہ کے عقیدے کے مطابق اسماعیل بن جعفر ان کے ساتویں امام ہیں۔ ان کا
امامت کا سلسلہ ابھی تک جاری ہے۔

جس گروہ نے حضرت موسی کاظم کو اگلا امام مانا وہ اثنا عشری کہلائے کیونکہ یہ بارہ
اماموں کو مانتے ہیں۔

زیدیہ شیعہ یا زیدی شیعہ، اہل تشیع کا ایک فرقہ ہے جس میں حضرت امام سجاد یا زین
العابدین کی امامت تک اثنا عشریہ اہل تشیع سے اتفاق پایا جاتا ہے۔ یہ فرقہ امام زین
العابدین کے بعد امام محمد باقر کی بجائے ان کے بھائی امام زید بن علی زین العابدین
کی امامت کے قائل ہیں۔

ان کے بعد زیدی شیعوں میں کوئی بھی ایسا فاطمی سید خواہ وہ امام حسن کے نسل سے ہوں
یا امام حسین کے نسل سے امامت کا دعوی کر سکتا ہے۔زیدی شیعوں کے نزدیک پنجتن پاک کے
علاوہ کوئی امام معصوم نہیں،کیونکہ ان حضرات کی عصمت قرآن سے ثابت ہے۔ زیدیوں میں
امامت کا سلسلہ تاحال جاری ہے۔ یہ فرقہ اثنا عشری کی طرح امامت، توحید، نبوت اور
معاد کے عقائد رکھتے ہیں تاہم ان کے آئمہ امام زین العابدین کے بعد اثنا عشری شیعوں
سے مختلف ہیں۔لیکن یہ فرقہ اثنا عشری کے اماموں کی بھی عزت کرتے ہیں اور ان کو
"امام علم" مانتے ہیں،یہی وجہ ہے کہ زیدی کتابوں میں امام باقر،امام جعفر صادق اور
امام عسکری وغیرہ سے بھی روایات مروی ہیں۔

یہ گروہ جناب ”محمد حنفیہ“ (حضرت علی کے بیٹے) کی امامت کا عقیدہ رکھتا تھا اور
انہیں امیر المومنین کہتا تھا اور امام حسن اور امام حسین کے بعد چوتھا امام گمان
کرتا تھا۔ ”محمد حنفیہ “حضرت امیر المومنین کے فرزند ارجمند تھے اور حضرت کی ان پر
خاص توجہ ہوا کرتی تھی ان کی شہرت ”حنفیہ“اس جہت سے ہے کہ ان کی ماں ”خولہ“ کا تعلق
”بنی حنیفہ“ کے قبیلہ سے تھا امیر المومنین نے انہیں آزاد کیا تھا پھر اپنے ساتھ
عقد نکاح پڑھا۔



https://ur.wikipedia.org/wiki/%D8%A7%D8%B3%D8%AA%D9%86%D8%A8%D9%88%D9%84_%DB%81%D9%88%D8%A7%D8%A6%DB%8C_%D8%A7%DA%88%D8%A7_%D8%AD%D9%85%D9%84%DB%81_2016%D8%A1

28 جون، 2016ء کو اتاترک ہوائی اڈے استنبول، ترکی میں دھماکے اور فائرنگ شروع
ہوئی۔ ترکی کے وزیر اعظم بن علی یلدرم کے مطابق اس حملے کے نتیجے میں کم از کم 36
افراد ہلاک ہوئے اور 147 افراد زخمی ہوئے. فائرنگ ائیرپورٹ کے پارکنگ لاٹ میں واقع
ہوئی، جبکہ دھماکے بین الاقوامی آمد  کے ٹرمینل پر ہوئے میں واقع ہوئے اور  ایسا
ظاہر ہوتا ہے کہ خود کش بمبار کی وجہ سے ہوئے ہیں بعض اطلاعات کے مطابق دھماکے
ائیرپورٹ کے مختلف حصوں میں وقوع پزیر ہوئے۔

ترکی 2016ء میں کئی دہشت گرد حملوں کا شکار رہ چکا ہے با سمیت  دو خودکش حملوں (
جنوری 2016ء میں استنبول میں بم دھماکے اور مارچ 2016ء میں استنبول میں بم دھماکے)
اور دو کار بم دھماکوں ( جون 2016ء میں استنبول میں بم دھماکے اور جون 2016 Midyat
کار بم حملے).  عراق اور الشام میں اسلامی ریاست (داعش) نے 2016 میں استنبول میں
ساتویں اور آٹھویں حملوں کی ذمہ داری قبول کی تھی[ورژن کی ضرورت ہے][ورژن کی ضرورت
ہے] ان دو حملوں میں  میں سے، انقرہ میں فروری اور مارچ کا حملہ جس میں درجنوں
افراد ہلاک ہوگئے تھے، کردستان کی آزادی شاهین (ٹاک) نے ذمہ داری قبول کی تھی، جو
ایک کالعدم کردستان ورکرز پارٹی (پی کے کے) کا  ایک حصہ ہے۔

دو حملہ آور ایک سکیورٹی چوکی پر  ایکسرے سکیینر پر پہنچے، اور فائرنگ شروع کر دی ۔
 پولیس نے ان پر فائرنگ کی تاکہ حملہ آوروں کو بے اثر کیا جاسکے۔ بعد میں حملہ
آوروں نے اپنے ایک آدمی پر بم نصب کر دیا۔

اس واقعہ کے فوراً بعد ٹویٹر پر ایک ویڈیو پوسٹ کی گئی۔ جس میں ایک حملہ آور کو
ٹرمینل کے اندر لوگوں پر فائرنگ کرتے ہوئے دکھایا گیا، بعد ازاں حملہ آور ائیرپورٹ
سکیورٹی یا پولیس کی فائرنگ سے مار دیا جاتا ہے۔ ویڈیو سے پتہ چلتا ہے کہ ایک
سیکورٹی آفیسر سب سے پہلے حملہ آور کے قریب جاتا ہے اور پھر دور بھاگ جاتا ہے شاید
وہ دھماکا خیز مواد کو نوٹس کرلیتا ہے۔[ورژن کی ضرورت ہے] پھر مرنے والا حملہ آور
اپنے آپ کو ایک دھماکے سے اڑا لیتا ہے۔

حملہ ختم ہونے کے بعد بہت سے مسافروں نے صحافیوں کو اپنے آنکھوں دیکھا حال بتایا۔ ا

دوسرے لوگ جو ٹرمینل میں نہیں تھے نے کہا کہ انہوں نے بہت سے ٹیکسی ڈرائیوروں کو
چلاتے ہوئے سنا " اندر مت جاؤ! ایک دھماکا ہوا ہے!".

دھماکوں کے بعد, تمام پروازوں کی روانگی کو معطل کر دیا گیا تھا لیکن پروازوں کی
آمد جاری رہی۔ عراق اور الشام میں اسلامی کے اس حملے کے پیچھے ہونے کا شبہ ہے ۔
ترکی کے صدر رجب طیب اردگان نے ائیرپورٹ پر حملوں کی مذمت کی ہے، جوکہ مسلمانوں کے
مقدس مہینے رمضان میں پیش آیا. وہ کہتے ہیں کہ حملہ "سے پتہ چلتا ہے کہ دہشت گردی
ایمان اور اقدار کے بغیر حملہ کرتی ہے۔"

The United Nations likewise condemned the attacks and the Council of Europe and
the European Union extended their condolences and solidarity for Turkey.

Israel, Taiwan, the United Kingdom, and the United States issued travel
advisories discouraging travel to Istanbul following the attacks. U.S. flights
from and to Turkey were suspended for several hours in relation to the attacks.
The police of New York and New Jersey have boosted the security of airports in
their states.



https://ur.wikipedia.org/wiki/%D9%85%D9%82%D8%A8%D8%B1%DB%81_%DB%81%D9%85%D8%A7%DB%8C%D9%88%DA%BA

ہمایون کا مقبرہ بھارت کے شہر دہلی میں واقع مغل بادشاہ نصیر الدین محمد ہمایوں کا
مقبرہ ہے جو اس کی بیوی حمیدہ بانو بیگم نے 1562ء میں بنوایا۔ یہ مقبرہ لال پتھر سے
بنا ہوا ہے۔ اس کے احاطے میں دوسری شخصیات کے بھی مقبرے موجود ہیں۔یونیسکو کے عالمی
ثقافتی ورثے کی فہرست میں اس کا اندراج ہوا ہے۔ اس طرح کے طرزِ تعمیر کا نمونہ
ہندوستان میں اوّلین ہے۔ اس میں ہندوستانی اور ایرانی طرزِ تعمیر کا امتزاج پایا
جاتا ہے۔ یہاں مقبرۂ ہمایوں کے علاوہ دوسرے مقبرے اور مسجد بھی ہیں۔ اس لئے "مغلوں
کی بسترگاہ" کے نام سے بھی یہ یادگار جانی جاتی ہے۔ مقبرۂ عیسیٰ خاں، مقبرۂ
بوحلیمہ، افسروالا مقبرہ، نائی کا مقبرہ وغیرہ مقبرۂ ہمایوں کے احاطے میں موجود
ہیں۔

مقبرے کی صدر عمارت ایک وسیع چہار باغ کے درمیاں واقع ہے۔ یہاں ہشت بہشت نامی
تعمیری ہنر سے مزین ہے۔



https://ur.wikipedia.org/wiki/%D8%B9%D8%A8%D8%A7%D8%B3_%D8%A8%D9%86_%D8%B9%D9%84%DB%8C

عباس بن علی علی بن ابی طالب کے بیٹے تھے۔ آپ کی والدہ گرامی کا نام فاطمہ ام
البنین تھا جن کا تعلق عرب کے ایک مشہور ومعروف اور بہادر قبیلے بنی کلاب سے تھا۔
وہ ولیہ خُدا ، عرفانِ الہیٰ ، محدثہ، فقہیہ ، معرفت اہلبیت اطہار علیہ السلام اور
علوم ظاہری وباطنی کی حامل تھیں، عباس بن علی اپنی بہادری اور شیر دلی کی وجہ سے
بہت مشہور ہوئے۔ اپنے بھائی حسین بن علی کے ساتھ ان کی وفاداری واقعہ کربلا کے بعد
ایک ضرب المثل بن گئی۔ اسی لیے وہ شہنشاہِ وفا کے طور پر مشہور ہیں۔ اُن کو افضل
الشہدا ، باب الحوائج ، قمر بنی ہاشمؑ ، علمدار کربلا ، غازی ، سقائے سکینہؑ بھی
کہا جاتا ہے

علی بن ابی طالب نے ان کی تربیت و پرورش کی تھی۔ علی بن ابی طالب سے انھوں نے فن
سپہ گری، جنگی علوم، معنوی کمالات، مروجہ اسلامی علوم و معارف خصوصاً علم فقہ حاصل
کئے۔ 14 سال کی معمولی عمر تک وہ ثانی حیدرؑ کہلانے لگے۔ اسی بناء پر اُنہیں ثانی
علی المرتضی ٰ بھی کہا جاتا ہے۔ عباس بن علی بچوں کی سرپرستی، کمزوروں اور لاچاروں
کی خبر گيری، تلوار بازی اور مناجات و عبادت سے خاص شغف رکھتے تھے۔ ان کی تعلیم و
تربیت خصو صاً کربلا کے لئے ہوئی تھی۔ لوگوں کی خبر گیری اور فلاح و بہبود کے لئے
خاص طور پر مشہور تھے۔ اسی وجہ سے آپ کو باب الحوائج کا لقب حاصل ہوا۔ حضرت عباس کی
نمایان ترین خصوصیت ”ایثار و وفاداری“ ہے جو ان کے روحانی کمال کی بہترین دلیل ہے۔
وہ اپنے بھائی امام حسین علیہ السلام کے عاشق و گرویدہ تھے اورسخت ترین حالات میں
بھی ان کا ساتھ نہیں چھوڑا۔ لفظ وفا ان کے نام کے ساتھ وابستہ ہوگیا ہے اور اسی لئے
ان کا ایک لقب شہنشاہِ وفا ہے ۔ آپ عرب اور بنو ہاشمؑ کے خوبصورت ترین ہستیوں میں
سے تھے۔ اسی لیے آپ کو قمر بنی ہاشمؑ بھی کہا جاتا ہے۔

واقعہ کربلا کے وقت عباس بن علی کی عمر تقریباً 33 سال کی تھی۔ حسین بن علی نے آپ
کو لشکر کا علمبردار قراردیا۔ اِسی وجہ سے آپ کا ایک لقب علمدار کربلا بھی مشہور
ہے۔ آج ساری دُنیا میں جگہ جگہ شہداء کربلا کی یاد منائی جاتی ہے۔ مجلسِ عزَا وجلوس
عزاداری میں کربلا کے علم کی شبیہ اور شبیہ ذوالجناح کو ایک خاص اہمیت حاصل ہے۔
حسین بن علی کے ساتھیوں کی تعداد 72 یا زیادہ سے زیادہ سو افراد پر مشتمل تھی اور
لشکر یزیدی کی تعداد تیس ہزارسے زیادہ تھی مگر عباس بن علی کی ہیبت و دہشت لشکر ابن
زياد پر چھائی ہوئی تھی ۔ کربلامیں کئی ایسے مواقع آئے جب عباس بن علی جنگ کا رخ
بدل سکتے تھے لیکن امامؑ وقت نے انھیں لڑنے کی اجازت نہیں دی کیونکہ اس جنگ کا مقصد
دنیاوی لحاظ سے جیتنا نہیں تھا۔ امام جعفر صادق، عباس بن علی کی عظمت و جلالت کا
ذکر کرتے ہوئے کہا کرتے تھے : ”چچا عباسؑ کامل بصیرت کے حامل تھے وہ بڑے ہی مدبر و
دور اندیش تھے انہوں نے حق کی راہ میں بھائی کا ساتھ دیا اور جہاد میں مشغول رہے
یہاں تک کہ درجۂ شہادت پرفائز ہوگئے آپ نےبڑ اہی کامیاب امتحان دیا اور بہترین
عنوان سے اپناحق ادا کر گئے“ ۔

10 محرم کو حسین بن علی نےان کو پیاسے بچوں خصوصاً اپنی چار سالہ بیٹی حضرت سیدہ
سکینہ الحسین کے لئے پانی لانے کا حکم دیا مگر ان کو صرف نیزہ اور علم ساتھ رکھنے
کا حکم دیا۔ اس کوشش میں انھوں نے اپنے دونوں ہاتھ کٹوا دیئے اور شہادت پائی۔ اس
دوران ان کو پانی پینے کا بھی موقع ملا مگر تین دن کے بھوکے پیاسے شیر نے گوارا
نہیں کیا کہ وہ تو پانی پی لیں اور خاندا نِ رسالت ﷺ پیاسا رہے۔ شہادت کے بعد جیسے
باقی شہداء کے ساتھ سلوک ہوا ویسے ہی عباس بن علی کے ساتھ ہوا۔ ان کا سر کاٹ کر
نیزہ پر لگایا گیا اور جسمِ مبارک کو گھوڑوں کے سموں سے پامال کیا گیا۔ ان کا روضہ
اقدس عراق کے شہر کربلا میں ہے جہاں پہلے ان کا جسم دفن کیا گیا اور بعد میں شام سے
واپس لا کر ان کا سر دفنایا گیا۔ دریائے فرات جو ان کے روضے سے کچھ فاصلے پر تھا اب
ان کی قبر مبارک کے اردگرد چکر لگاتا ہے۔ جو ایک دُنیا کا زندہ معجزہ ہے۔



https://ur.wikipedia.org/wiki/%D8%AE%D9%84%D8%A7%D9%81%D8%AA_%D8%B9%D8%A8%D8%A7%D8%B3%DB%8C%DB%81

خلافت راشدہ کے خاتمے کے بعد عربوں کی قائم کردہ دو عظیم ترین سلطنتوں میں سے دوسری
سلطنت خلافت عباسیہ کہلاتی ہے۔ جس کا قیام 750ء (132ھ) میں عمل میں آیا اور 1258ء
(656ھ) میں اس کا خاتمہ ہوگیا۔ یہ خلافت ایک تحریک کے ذریعے قائم ہوئی جو بنو امیہ
کے خلاف تھی۔ تحریک نے ایک عرصے تک اپنے مقاصد کے حصول کے لیے جدوجہد کی اور بالآخر
بنو امیہ کو شکست دینے کے بعد برسر اقتدار آگئی۔

خاندان عباسیہ نے دارالحکومت دمشق سے بغداد منتقل کیا اور دو صدیوں تک مکمل طور پر
عروج حاصل کئے رکھا۔ زوال کے آغاز کے بعد مملکت کئی حصوں میں تقسیم ہوگئی جن میں
ایران میں مقامی امراء نے اقتدار حاصل کیا اور المغرب اور افریقیہ اغالبہ اور
فاطمیوں کے زیر اثر آگئے۔

عباسیوں کی حکومت کا خاتمہ 1258ء میں منگول فاتح ہلاکو خان کے حملے کے ذریعے ہوا۔
تاہم خلیفہ کی حیثیت سے ان کی حیثیت پھر بھی برقرار رہی اور مملوک سلطان ملک الظاہر
بیبرس نے خاندان عباسیہ کے ایک شہزادے ابو القاسم احمد کے ہاتھ پر بیعت کرکے اس کے
نام کا خطبہ اور سکہ جاری کیا۔ اس طرح خلافت بغداد سے قاہرہ منتقل ہوگئی تاہم یہ
صرف ظاہری حیثیت کی خلافت تھی، تمام اختیارات مملوک سلاطین کو حاصل تھے۔

عثمانیوں کے ہاتھوں مملوکوں کی شکست کے بعد عباسیوں کی اس ظاہری حیثیت کا بھی خاتمہ
ہوگیا اور خلافت عباسیوں سے عثمانیوں میں منتقل ہوگئی۔ موجودہ عراق میں تکریت کے
شمال مشرق میں رہنے والا العباسی قبیلہ اسی خاندان عباسیہ سے تعلق رکھتا ہے۔

خاندان بنو امیہ کی حکومت کے دورِ زوال میں سلطنت میں ہر جگہ شورش اور بغاوتیں شروع
ہوگئی تھی جن میں سب سے خطرناک تحریک بنی ہاشم کی تھی۔ بنی ہاشم چونکہ اس خاندان سے
تھے جس میں رسول اللہ صلی اللہ علیہ و آلہ وسلم ہوئے ہیں اس لیے وہ خود کو خلافت کا
بنی امیہ سے زیادہ مستحق سمجھتے تھے۔

بنی ہاشم میں بھی دو گروہ پیدا ہوگئے تھے۔ ایک وہ جو حضرت علی رضی اللہ عنہ کو اور
ان کے بعد ان کی اولاد کو خلافت کا حقدار سمجھتا تھا۔ یہ گروہ شیعانِ علی کا طرفدار
کہلاتا تھا۔ بعد میں اسی گروہ میں سے کچھ لوگوں نے شیعہ فرقے کی شکل اختیار کرلی
اور وہ اثنا عشری کہلائے۔

بنو عباس کی دعوت عمر بن عبدالعزیز کے زمانے میں ہی شروع ہوگئی تھی۔ ہشام کے دور
میں اس نے سند حاصل کرلی۔ امام حسین رضی اللہ عنہ کی شہادت کے بعد شیعان علی نے
منصب امامت امام کے صاحبزادے حضرت زین العابدین کو پیش کیا لیکن جب انہوں نے قبول
نہیں کیا تو شیعوں نے حضرت علی کے غیر فاطمی فرزند محمد بن حنفیہ کو امام بنا لیا
اور اس طرح امامت کا منصب اہل بیت نبوی سے علوی شاخ میں منتقل ہوگیا۔ محمد بن حنفیہ
کے بعد ان کے صاحبزادے ابو ہاشم عبداللہ جانشیں ہوئے اور ایران میں ان کی دعوت خفیہ
انداز میں پھیلتی رہی۔ 100ھ میں ابو ہاشم نے شام میں وفات پائی۔ اس وقت ان کے
خاندان میں سے کوئی شخص ان کے پاس نہیں تھا۔ مشہور صحابی حضرت عبداللہ بن عباس رضی
اللہ عنہ کے پوتے محمد بن علی قریب موجود تھے اس لیے ابو ہاشم نے ان کو جانشیں مقرر
کرکے منصب امامت ان کے سپرد کردیا اور اس طرح امامت علویوں سے عباسیوں میں منتقل
ہوگئی۔ بنی ہاشم کی یہ دعوت عمر بن عبدالعزیز سے ہشام تک خفیہ رہی اور عراق اور
خراسان کے بڑے حصے میں پھیل گئی۔ 126ھ میں محمد بن علی کا انتقال ہوگیا اور ان کے
بڑے بیٹے ابراہیم بن محمد ان کے جانشیں ہوئے۔ ان کا مرکز شام میں ایک مقام حمیمہ
تھا۔ ان کے دور میں تحریک نے بہت زور پکڑ لیا اور مشہور ایرانی ابو مسلم خراسانی
اسی زمانے میں عباسی تحریک کے حامی کی حیثیت سے داخل ہوا۔ اس نے ایک طرف عربوں کو
آپس میں لڑایا اور دوسری طرف ایرانیوں کو عربوں کے خلاف ابھارا۔ اس جگہ یہ بات قابل
ذکر ہے کہ محمد بن علی نے ابو مسلم کو ہدایت کی تھی کہ خراسان میں کوئی عربی بولنے
والا زندہ نہ چھوڑا جائے۔ مروان کے دور میں اس سازش کا انکشاف ہوگیا اور ابراہیم کو
قتل کردیا گیا۔ اب ابراہیم کا بھائی ابو العباس عبداللہ بن علی جانشیں ہوا۔ اس نے
بھی حکم دیا کہ خراسان میں کوئی عرب زندہ نہ چھوڑا جائے۔ اس نے ابراہیم کے غم میں
سیاہ لباس اور سیاہ جھنڈا عباسیوں کا نشان قرار دیا۔

اسلامی دنیا کی یہ حالت تھی کہ بنی ہاشم کے حامیوں نے ایرانیوں کی مدد سے خراسان
میں بغاوت کردی۔ ہشام کے نا اہل جانشین اس بغاوت کا مقابلہ نہ کرسکے۔ اس جدوجہد میں
ایک ایرانی سردار ابو مسلم خراسانی سے بنی ہاشم کو بڑی مدد ملی۔ وہ بڑا متصعب، ظالم
اور سفاک ایرانی تھا لیکن زبردست تنظیمی صلاحیتوں کا مالک تھا۔ بنی ہاشم کے یہ حامی
ماوراء النہر اور ایران پر قبضہ کرنے کے بعد عراق میں داخل ہوگئے جہاں بنی امیہ کے
آخری حکمران مروان بن محمد نے دریائے زاب کے کنارے مقابلہ کیا لیکن ایسی شکست کھائی
کہ راہ فرار اختیار کرنا پڑی۔ بعد میں مروان پکڑا گیا اور اس کو قتل کردیا گیا۔
دارالخلافہ دمشق پر بنی ہاشم کا قبضہ ہوگیا اور بنی ہاشم کی شاخ بنی عباس کی حکومت
قائم ہوگئی۔

عبداللہ بن محمد المعروف ابو العباس السفاح پہلا عباسی خلیفہ بنا۔ مورخین نے اس کی
عقل، تدبر اور اخلاق کی تعریف کی ہے لیکن اس کے ظلم و ستم نے تمام خوبیوں پر پانی
پھیر دیا۔ کہا جاتا ہے کہ سفاح کے دست راست ابو مسلم خراسانی نے بنی امیہ کا اقتدار
ختم کرنے کے لیے 6 لاکھ انسان ہلاک کیے۔ دمشق فتح کرکے عباسی افواج نے وہاں قتل عام
کیا۔ حضرت امیر معاویہ رضی اللہ عنہ سمیت تمام اموی حکمرانوں کی قبریں تک کھود ڈالی
گئیں۔ ہشام بن عبدالملک کی لاش قبر سے صحیح سلامت ملی تو اس کو کوڑوں سے پیٹا گیا
اور کئی دن سر عام لٹکانے کے بعد نذر آتش کردیا گیا۔ بنو امیہ کا بچہ بچہ قتل کردیا
گیا اور اموی سرداروں کی تڑپتی لاشوں پر فرش بچھا کر کھانا کھایا گیا۔ یہی وجہ ہے
کہ مورخین نے ابو العباس کو سفاح (یعنی خونریزی کرنے والا) کا لقب دیا ہے۔

اگرچہ پہلا خلیفہ ابو العباس تھا لیکن عباسیوں کا پہلا نامور حکمران اس کا بھائی
ابو جعفر المنصور تھا جو سفاح کے بعد تخت پر بیٹھا۔ اس نے 22 سال حکومت کی اور
خلافت عباسیہ کی جڑوں کو مضبوط کیا۔ اس نے دریائے دجلہ کے کنارے ایک نیا شہر آباد
کرکے دارالحکومت وہاں منتقل کیا جو بغداد کے نام سے مشہور ہوا۔ اس نے ابو مسلم
خراسانی کے بڑھتے ہوئے اثر و رسوخ کو دیکھتے ہوئے اسے قتل کرادیا۔

مہدی کے بعد اس کا لڑکا ہادی (785-786) تخت خلافت پر بیٹھا لیکن سوا سال کی حکومت
کے بعد اس کا انتقال ہوگیا اور اس کی جگہ اس کا بھائی ہارون تخت نشین ہوا۔ عباسی
خلفاء میں سب سے زيادہ شہرت اسی ہارون الرشید نے حاصل کی۔ اس کے دور میں بغداد اپنے
عروج پر پہنچ گیا اور یہ خوشحالی اور علم و فن کا زریں دور تھا۔ وہ متضاد اوصاف کا
مالک تھا ایک طرف عیش پرستانہ زندگی کا حامل تھا تو دوسری طرف بڑا دیندار، پابند
شریعت، علم دوست اور علماء نواز بھی تھا۔ ایک سال حج کرتا اور ایک سال جہاد میں
گذارتا۔ اس کے دور میں امام ابو حنیفہ کے شاگرد امام ابو یوسف کو قاضی القضاۃ مقرر
کیا گیا۔ اس نے بیت الحکمت کے نام سے ایک ادارہ قائم کیا جس میں کام کرنے والے
عالموں اور مترجموں کو بڑی بڑی تنخواہیں دی جاتی تھیں۔ اس کا دور خاندان برامکہ کے
ذکر کے بغیر ادھورا ہے جنہوں نے اپنی عقل و فراست سے ہارون کی سلطنت کو دن دوگنی
رات چوگنی ترقی دی۔ ہارون کو خاص طور پر جعفر برمکی سے بڑی محبت تھی جو اس کا قابل
وزیر تھا۔ لیکن ہارون نے کسی بات پر اس سے ناراض ہو کر اسے قتل کردیا۔ اس خاندان کے
زوال کی بڑی وجہ یہ تھی کہ ہارون کو ان کے غیر معمولی اختیارات، اثرات اور مقبولیت
کی وجہ سے خطرہ پیدا ہو گیا تھا کہ کہیں یہ خلافت پر قابض نہ ہو جائیں۔

ہارون کے بعد اگر کسی اور عباسی خلیفہ کا عہد ہارون کے دور کا مقابلہ کرسکتا ہے تو
وہ مامون الرشید کا دور ہے۔ وہ عادات و اطوار میں اپنے باپ کی طرح تھا بلکہ وہ
ہارون سے بھی زیادہ نرم دل اور فیاض تھا۔ اس کے دور کا اہم واقعہ "فتنۂ خلق قرآن"
ہے۔ مامون اس عقیدے کا قائل ہو گیا تھا کہ قرآن مخلوق ہے اور اس نظریے کو اس نے
اسلام اور کفر کا پیمانہ سمجھ لیا اور علماء کو مجبور کیا کہ وہ اس نظریے کو تسلیم
کریں یا پھر سزا بھگتنے کے لیے تیار ہوجائیں۔

مامون کا تو جلد انتقال ہو گیا لیکن اس کے دو جانشینوں معتصم (833-842) اور واثق
(842-847) کے زمانے میں خلق قرآن کے مسئلے کی وجہ سے علما خصوصاً امام احمد بن حنبل
رحمت اللہ علیہ پر بہت سختیاں کی گئیں۔

متوکل کے بعد ترک امراء کا اقتدار اور بڑھ گیا اب وہ خلیفہ کا حکم سننے سے بھی
انکار کرنے لگے۔ انہوں نے کئی خلفاء کو اتارا اور بعض کو قتل بھی کیا۔ اس طرح ترکوں
نے مرکزی حکومت کو کمزور تو کردیا لیکن خود کوئی مضبوط حکومت قائم نہ کرسکے۔ اور اس
صورتحال میں کئی مقامی امراء نے اپنے اپنے علاقوں میں خود مختار حکومتیں قائم
کرلیں۔ جن میں قابل ذکر بنی بویہ، سامانی اور فاطمی حکومتیں ہیں۔

زوال کے دور میں قرامطہ کا فتنہ بھی رونما ہوا جنہوں نے 50 سال تک جنوبی عراق اور
شام میں ظلم و ستم اور لوٹ مار کا سلسلہ جاری رکھا۔

دور زوال کے اچھے حکمرانوں میں قابل ذکر مہتدی تھا جس نے خلافت کو زيادہ سے زیادہ
اسلامی رنگ دینے کی کوشش کی اور اسی کوشش کے نتیجے میں ترکوں اور اسلامی پابندیوں
سے نالاں شاہی حکام اور امرا کی سازشوں کا نشانہ بن کر ترکوں کے ہاتھوں قتل ہو گیا۔
اس دور میں سب سے زیادہ خدمات انجام دینے کے حوالے سے قابل ذکر معتضد ہے جو معتمد
کے بعد خلافت پر بیٹھا۔ اس نے ترکوں کا زور توڑا اور ایک وسیع علاقے پر دوبارہ امن
و امان قائم کردیا اور حکومت کی گرتی ہوئی عمارت کو سہارا دیا۔ اس کے بعد اس کے تین
بیٹے مکتفی، معتضد اور قاہر باللہ تخت نشین ہوئے۔ جن میں مکتفی اور معتضد اچھے
حکمران تھے لیکن اس کا جانشیں مقتدر تن آسان، عیش پرست اور شراب و کباب کا رسیا تھا
اور بالآخر معزول کرنے کے بعد قتل کردیا گیا۔

حمکرانوں کی عیش پرستی، نااہلی اور امراء کی خود سری و اخلاقی زوال کے نتیجے میں
خلافت کی حدود پھر گھٹنا شروع ہوگئیں۔ اور بالآخر بنی بویہ کے ایک حکمران معز
الدولہ نے بغداد پر قبضہ کرلیا۔ عباسی خاندان بویہی قبضے سے سلجوقیوں کے زیر اثر
آگیا۔ یہ حالت دو سو سال تک رہی اس کے بعد عباسی خلفاء پھر آزاد ہوگئے لیکن ان کی
حکومت عراق تک محدود رہی اور مزید سو سوا سو سال قائم رہنے کے بعد تاتاریوں کے
ہاتھوں ختم ہوگئی۔

اس میں شک نہیں کہ بعد کے عباسی حکمرانوں نے اسلامی اقدار کے فروغ کے لیے کام کیا۔
اسلامی قانون کے نفاذ میں دلچسپی لی لیکن اس حکومت کی بھی بنیادی خرابی یہی تھی کہ
وہ ملوکیت تھی۔ ان کے ہاتھوں جو انقلاب ہوا اس سے صرف حکمران ہی بدلے، طرز حکومت نہ
بدلا۔ انہوں نے اموی دور کی کسی ایک خرابی کو بھی دور نہ کیا بلکہ ان تمام تغیرات
کو جوں کا توں برقرار رکھا جو خلافت راشدہ کے بعد ملوکیت کے آ جانے سے اسلامی نظام
میں رونما ہوئے۔ بادشاہی کا طرز وہی رہا جو بنی امیہ نے اختیار کیا۔ فرق صرف یہ ہوا
کہ بنی امیہ کے لیے قسطنطنیہ کے قیصر نمونہ تھے تو عباسی خلفاء کے لیے ایران کے
کسریٰ

یہ 247ھ سے شروع ہوکر 422ھ تک دو صدیوں کا دور ہے۔ خلیفہ منتصر سے لے کر قادر باللہ
تک یہ عرصہ خلافت عباسیہ کے دوسرے دور میں شمار کیا جاتا ہے جو زوال کا دور ہے،
خلافت کمزور پڑ گئی سلطنت کے اختیارات ترکوں اور پھر امیر الامراء کے ہاتھوں میں
چلے گئے۔ ہر کام حتیٰ کہ خلفا کی نامزدگی بھی انہی کی مرضی سے وتی بلکہ وہ اپنی
مرضی کے مطابق خلفا کو تخت پر بٹھانے اور اتارنے بھی لگے۔ اس دور میں آل بویہ نے
عروج حاصل کیا اور ترکوں کی جگہ لی۔ قادر باللہ کے عہد میں سلجوقیوں ے قدم بڑھائے
اور بغداد میں آل بویہ کے اقتدار کا خاتمہ کردیا کئی دیگر خود مختار ریاستیں مثلاً
سامانی اور صفاری قائم ہیں جنہوں نے سلطنت میں دراڑیں پیدا کرکے اسے کمزور کردیا۔

تیسرا دور 422ھ سے 656ھ یعنی قادر باللہ سے مستعصم (آخری حکمران) تک ہے جو سلجوقیوں
کے غلبے کا دور ہے۔ خلیفہ کی تمام حیثیت ختم ہوگئی۔ یہ عہد بغداد کی مرکزیت اور
سیاسی وحدت کے مکمل خاتمے کا بھی دور ہے۔ تمام اختیارات سلجوقیوں کے ہاتھوں میں تھے
اور آخر کار 656ھ میں ہلاکو خان کے حملے سے عباسیوں کے آخری تاجدار مستعصم باللہ کے
اقتدار کا خاتمہ کرکے عباسی خاندان کا چراغ بھی گل کردیا تھا۔



https://ur.wikipedia.org/wiki/%DA%A9%DB%8C%D9%88%DA%A9%D8%B3

کیوکس (انگریزی: kiwix) ایک مفت اور آزاد مصدر سوفٹویئر ہے جو انٹرنیٹ پر موجود
مواد کو پڑھنے اور بالخصوص ویکیپیڈیا کی ورق گردانی کے لیے بنایا گیا ہے۔ اس کی
خصوصیت یہ ہے کہ اس کے ذریعہ پڑھنے کے لیے انٹرنیٹ سے مربوط ہونا ضروری نہیں، یعنی
آف لائن مطالعہ کیا جاسکتا ہے۔ مزید اس پروگرام میں کسی قسم کی پیچیدہ ترتیبات اور
کھاتہ سازی کی بھی ضرورت نہیں۔ محض جس ویکیپیڈیا کو پڑھنا ہو اس کا نسخہ ڈاؤنلوڈ
کرلیں اور بغیرانٹرنیٹ رابطہ کے پڑھنا شروع کریں۔

اس سوفٹویئر کے ڈاؤنلوڈ کا مکمل طریقہ اس صفحہ پر موجود ہے اور یہیں سے ڈاؤنلوڈ بھی
کیا جاسکتا ہے۔ فی الوقت اردو ویکیپیڈیا کا حجم 935 ایم بی ہے، جبکہ انگریزی
ویکیپیڈیا (بلاتصویر) کا حجم 18 جی بی ہے۔

سوفٹویئر میں کسی قسم کی خطا یا کسی سہولت کے اضافہ کے لیے انگریزی زبان میں یہاں
درخواست دی جاسکتی ہے۔



https://ur.wikipedia.org/wiki/%D8%B3%D8%B9%D9%88%D8%AF%DB%8C_%D8%B9%D8%B1%D8%A8

مملکت سعودی عرب (عربی: المملكة العربية السعودية‎ ​) جزیرہ نمائے عرب میں سب سے
بڑا ملک ہے ۔ شمال مغرب میں اس کی سرحد اردن، شمال میں عراق اور شمال مشرق میں
کویت، قطر اور بحرین اور مشرق میں متحدہ عرب امارات، جنوب مشرق میں اومان، جنوب میں
یمن سے ملی ہوئی ہے جبکہ خلیج فارس اس کے شمال مشرق اور بحیرہ قلزم اس کے مغرب میں
واقع ہے ۔ یہ حرمین شریفین کی سرزمین کہلاتی ہے کیونکہ یہاں اسلام کے دو مقدس ترین
مقامات مکہ مکرمہ اور مدینہ منورہ موجود ہیں۔

سعودی ریاست کا ظہور تقریباً 1750ء میں عرب کے وسط سے شروع ہوا جب ایک مقامی رہنما
محمد بن سعود معروف اسلامی شخصیت اورمحمد بن عبدالوہاب کے ساتھ مل کر ایک نئی سیاسی
قوت کے طور پر ابھرے ۔

اگلے ڈیڑھ سو سال میں آل سعود کی قسمت کا ستارہ طلوع و غروب ہوتا رہا جس کے دوران
جزیرہ نما عرب پر تسلط کے لئے ان کے مصر، سلطنت عثمانیہ اور دیگر عرب خاندانوں سے
تصادم ہوئے ۔ بعد ازاں سعودی ریاست کا باقاعدہ قیام شاہ عبدالعزیز السعود کے ہاتھوں
عمل میں آیا۔

1902ء میں عبدالعزیز نے حریف آل رشید سے ریاض شہر چھین لیا اور اسے آل سعود کا دار
الحکومت قرار دیا۔ اپنی فتوحات کا سلسلہ جاری رکھتے ہوئے انہوں نے 1913ء سے 1926ء
کے دوران الاحساء، قطیف، نجد کے باقی علاقوں اور حجاز (جس میں مکہ مکرمہ اور مدینہ
منورہ کے شہر شامل تھے) پر بھی قبضہ کرلیا۔ 8 جنوری 1926ء کو عبدالعزیز ابن سعود
حجاز کے بادشاہ قرار پائے ۔ 29 جنوری 1927ء کو انہوں نے شاہ نجد کا خطاب حاصل کیا۔
20 مئی 1927ء کو معاہدہ جدہ کے مطابق برطانیہ نے تمام مقبوضہ علاقوں جو اس وقت
مملکت حجاز و نجد کہلاتے تھے پر عبدالعزیز ابن سعودکی حکومت کو تسلیم کرلیا۔ 1932ء
میں برطانیہ کی رضامندی حاصل ہونے پر مملکت حجاز و نجد کا نام تبدیل کر کے مملکت
سعودی عرب رکھ دیا گیا۔

مارچ 1938ء میں تیل کی دریافت نے ملک کو معاشی طور پر زبردست استحکام بخشا اور
مملکت میں خوشحالی کا دور دورہ ہوگیا۔

سعودی عرب کی حکومت کا بنیادی ادارہ آل سعود کی بادشاہت ہے ۔ 1992ء میں اختیار کئے
گئے بنیادی قوانین کے مطابق سعودی عرب پر پہلے بادشاہ عبدالعزیز ابن سعود کی اولاد
حکمرانی کرے گی اور قرآن ملک کا آئین اور شریعت حکومت کی بنیاد ہے ۔

ملک میں کوئی تسلیم شدہ سیاسی جماعت ہے نہ ہی انتخابات ہوتے ہیں البتہ 2005ء میں
مقامی انتخابات کا انعقاد ہوا۔ بادشاہ کے اختیارات شرعی قوانین اور سعودی روایات کے
اندر محدود ہیں۔ علاوہ ازیں اسے سعودی شاہی خاندان، علماء اور سعودی معاشرے کے دیگر
اہم عناصر کا اتفاق بھی چاہئے ۔ سعودی عرب دنیا بھر میں مساجد اور قرآن اسکولوں کے
قیام کے ذریعے اسلام کی ترویج کرتی ہے ۔ شاہی خاندان کے اہم ارکان علماء کی منظوری
سے شاہی خاندان میں کسی ایک شخص کو بادشاہ منتخب کرتے ہیں۔

قانون سازی وزراء کی کونسل عمل میں لاتی ہے جو لازمی طور پر شریعت اسلامی سے مطابقت
رکھتی ہو۔ عدالت شرعی نظام کی پابند ہیں جن کے قاضیوں کا تقرر اعلیٰ عدالتی کونسل
کی سفارش پر بادشاہ عمل میں لاتا ہے ۔

سعودی عرب کو انتظامی لحاظ سے تیرہ علاقوں یا صوبوں میں تقسیم کیا گیا ہے، جن کو
عربی زبان میں مناطق (عربی واحد: منطقہ) کہتے ہیں۔ سعودی نقشہ میں صوبے نمبر زد ہیں
اور خانہ معلومات میں ان کے بارے میں معلومات درج کی گئي ہیں۔

مملکت سعودی عرب جزیرہ نمائے عرب کے 80 فیصد رقبے پر مشتمل ہے ۔ متحدہ عرب امارات،
اومان اور یمن کے ساتھ منسلک ملک کی سرحدوں کا بڑا حصہ غیر متعین ہے اس لئے ملک کا
عین درست رقبہ اب بھی نامعلوم ہے ۔ سعودی حکومت کے اندازوں کے مطابق مملکت کا رقبہ
22 لاکھ 17 ہزار 949 مربع کلومیٹر (8 لاکھ 56ہزار 356 مربع میل) ہے ۔ دیگر اندازوں
کے مطابق ملک کا رقبہ 19 لاکھ 60ہزار 582 مربع کلومیٹر (7 لاکھ 56 ہزار 934 مربع
میل) اور 22 لاکھ 40 ہزار مربع کلومیٹر (8 لاکھ 64 ہزار 869 مربع میل) کے درمیان ہے
تاہم دونوں صورتوں میں سعودی عرب رقبے کے لحاظ سے دنیا کے 15 بڑے ملکوں میں شمار
ہوتا ہے ۔

مملکت جغرافیہ مختلف نوعیت کا ہے ۔ مغربی ساحلی علاقے (التہامہ) سے زمین سطح سمندر
سے بلند ہونا شروع ہوتی ہے اور ایک طویل پہاڑی سلسلے (جبل الحجاز) تک جاملتی ہے جس
کے بعد سطع مرتفع ہیں۔ جنوب مغربی اثیر خطے میں پہاڑوں کی بلندی 3 ہزار میٹر (9
ہزار 840 فٹ) تک ہے اور یہ ملک کے سب سے زیادہ سرسبز اور خوشگوار موسم کا حامل
علاقہ ہے ۔ یہاں طائف اور ابہاء جیسے تفریحی مقامات قائم ہیں۔ خلیج فارس کے ساتھ
ساتھ قائم مشرقی علاقہ بنیادی طور پر پتھریلا اور ریتیلا ہے ۔ معروف علاقہ ”ربع
الخالی“ ملک کے جنوبی خطے میں ہے اور صحرائی علاقے کے باعث ادھر آبادی تقریباً نہ
ہونے کے برابر ہے ۔

تقریباً 80 فیصد سعودی باشندے نسلی طور پر عرب ہیں۔ مزید برآں چند جنوبی اور مشرق
افریقی نسل سے بھی تعلق رکھتے ہیں جو چند سو سال قبل اولاً غلام بنا کر یہاں لائے
گئے تھے۔ سعودی عرب میں دنیا بھر کے 70 لاکھ تارکین وطن بھی مقیم ہیں جن میں بھارت
کے 14 لاکھ، بنگلہ دیش کے 10 لاکھ، پاکستان کے 9 لاکھ، فلپائن کے 8 لاکھ اور مصر کے
7 لاکھ 50 ہزار باشندے شامل ہیں۔ قریبی ممالک کے عرب باشندوں کی بڑی تعداد میں
مملکت میں برسرروزگار ہے ۔ سعودی عرب میں مغربی ممالک سے تعلق رکھنے والے ایک لاکھ
باشندے بھی قیام پزیر ہیں۔

آج سعودی عرب کا قومی سرکاری تعلیمی نظام 8 جامعات، 24 ہزار سے زائد اسکولوں اور
ہزاروں کالجوں اور دیگر تعلیمی و تربیتی اداروں پر مشتمل ہے ۔ اس نظام کے تحت ہر
طالب علم کو مفت تعلیم، کتب اور صحت کی سہولیات فراہم کی جاتی ہیں۔ مملکت کے سرکاری
میزانیہ کا 25 فیصد سے زائد تعلیم کے لئے مختص ہے ۔ سعودی عرب میں طالب علموں کو
اسکالرشپ پروگرام کے تحت بیرون ملک بھی بھیجا جاتا ہے جن میں امریکہ، کینیڈا،
برطانیہ، آسٹریلیا، جاپان، ملائشیا اور دیگر ممالک شامل ہیں۔

سعودی عرب کا سب سے مقبول کھیل فٹ بال ہے ۔ سعودی عرب گرمائی اولمپکس، والی بال،
باسکٹ بال اور دیگر کھیلوں میںعالمی سطح کے ٹورنامنٹس میں شرکت کرتا ہے ۔ قومی فٹ
بال مسلسل 4 مرتبہ ورلڈ کپ اور 6 مرتبہ ایشین کپ کے لئے کوالیفائی کرنے کے باعث
عالمی سطح پر جانی چاتی ہے ۔ سعودی عرب تین مرتبہ ایشین چمپئن رہ چکا ہے اور دو
مرتبہ فائنل میں شکست کھاگیا۔ سعودی عرب کے چند معروف فٹ بال کھلاڑیوں میں ماجد
عبداللہ، سامي الجابر اور ياسر القحطاني شامل ہیں۔

سعودی ثقافت کی بنیاد مذہب اسلام ہے . اسلام کے دو مقدس ترین مقامات مکہ مکرمہ اور
مدینہ منورہ سعودی عرب میں موجود ہیں۔ ہر روز دنیا بھر کے مسلمان 5 مرتبہ مکہ مکرمہ
میں قائم خانہ کعبہ کی جانب رخ کرکے نماز پڑھتے ہیں۔ سعودی عرب میں ہفتہ وار تعطیل
جمعہ کو ہوتی ہے ۔ قرآن مجید سعودی عرب کا آئین اور شریعت اسلامی عدالتی نظام کی
بنیاد ہے ۔

سعودی عرب کے معروف ترین لوک رسم قومی رقص ارضیٰ ہے ۔ تلواروں کے ساتھ کیا جانے
والا یہ رقص قدیم بدوی روایات کا حصہ ہے ۔ حجاز کی السہبا لوک موسیقی کی جڑیں قرون
وسطیٰ کے عرب اندلس سے جاملتی ہیں۔

سعودی عرب کا لباس باشندوں کے زمین، ماضی اور اسلام سے تعلق کا عکاس ہے ۔ روایتی
طور پر مرد ٹخنے تک کی لمبائی کی اونی یا سوتی قمیض پہنتے ہیں جو ثوب کہلاتی ہے جس
کے ساتھ سر پر شماغ یا غطرہ کا استعمال کیا جاتا ہے ۔ عورتوں کا لباس قبائلی
موتیوں، سکوں، دھاتی دھاگوں اور دیگر اشیاء سے مزین ہوتا ہے ۔ سعودی خواتین گھر سے
باہر عبایہ اور نقاب کا استعمال کرتی ہیں۔

اسلام میں شراب نوشی اور سور کے گوشت کے استعمال کی سختی سے ممانعت ہے اور اس پر
سعودی عرب میں سختی سے عملدرآمد کیا جاتا ہے ۔ سعودی روٹی خبز کا تقریباً تمام
کھانوں میں استعمال کیا جاتا ہے ۔ بھنی ہوئی بھیڑ، مرغی، فلافل، شورمہ اور فول بھی
دیگر مشہور کھانوں میں شامل ہیں۔ روایتی قہوہ خانے ہر جگہ موجود ہیں تاہم اب ان کی
جگہ بڑے کیفے لے رہے ہیں۔ بغیر دودھ کی سیاہ عربی چائے کا استعمال ہر جگہ کیا جاتا
ہے ۔

سعودی عرب میں تھیٹر اور سینما پر پابندی عائد ہے تاہم ظہران اور راس تنورہ میں
قائم نجی آبادیوں میں تھیٹر قائم ہیں تاہم یہ فلموں کے نمائش کے بجائے مقامی موسیقی
اور فنون پیش کرنے کے حوالے سے مشہور ہیں۔ حال ہی میں بچوں اور عورتوں کے لئے عربی
کارٹون پیش کرنے کے لئے سینمائوں کے قیام کا منصوبہ بنایا گیا ہے ۔ امریکہ کی مشہور
فلموں کی وڈیوز اور ڈی وی ڈیز قانونی ہیں اور ہر جگہ دستیاب ہیں۔



https://ur.wikipedia.org/wiki/%D8%AC%D8%A7%D9%BE%D8%A7%D9%86

جاپان (جاپانی:日本، نیپون، نیہون، یعنی سورج کا سرچشمہ) چڑھتے سورج کى سرزمین،
براعظم ایشیا کے انتہائی مشرق میں جزیروں کے ایک لمبے سلسلے پر مشتمل ہے، جوشمال سے
جنوب کی طرف پھیلے ہوئے ہیں۔

جاپان تقریبا 3000 سے زائد جزیروں پر مشتمل ہے۔انتہاى شمالى جزیرہ ہوکائیدو کہلواتا
ہے اس کے بعد ہونشو، شیکوکو کیوشو اور اکیناوا ہے جاپان کے 47 پریفیکچر ہیں جن کے
نام مندرجہ ذیل ہیں۔

ان انتظامی کینوں کے علاوه جاپان کے دو بڑے شہرهیںاوساکااور ٹوکیو اوساکا کو اوساکا
فو اور ٹوکیو کو ٹوکیو دو کی انتظامی تقسیم کے طور پر لیا جاتا ہے ـ جاپان اس
کےعلاوہ دس علاقوں میں بہى تقسیم ہے ہر علاقے کا ایک نام ہے جو ایک یا زیادہ کین کا
مجموعہ ہوتا ہے ان علاقوں کے نام شمال سے جنوب کى طرف کچہ اس طرح ہیں ہوکائدو–
توہوکو– ہوکوریکو– کانتو– چوبو– کین کى – چوگوکو – شیکوکو - کیوشو - ریوکیو۔ ملک کا
تقریبا 3 فیصد رقبہ پہاڑوں پر مشتعمل ہے یہ ہر بڑے جزیرے پرسلسلہ وار پھیلے ہوئے
ہیں !جبکہ ہموار سطح محدود ہے! ملک کى سب سے اونچا پہاڑ کوہ فیوجی (Fuji) سان (سان
، اشخاص کو تعظیم سے بلانے کے لیے،مخصوص حالات میں پہاڑ کے لفظ کو سان کے طور پربھی
بولا جاتا ہے) ہے جو سطح سمندر سے 3776میٹر بلند ہے جاپان ایک اتش فشانى علاقے میں
واقع ہے اس لیے یہاں زلزلے بہت آتے ہیں جو سمندر میں اٹہنے والى بڑى لہروں تسنامی
(ت تقریبا ناپید کرکے سونامی بولا جاسکتا ہے) کا باعث بہى بنتے ہیں آتش فشاں کى وجہ
سے یہاں گرم پانى کے چشمے اونسین بہت پائے جاتے ہیں جو جاپان کے سب سے پسندیدہ
تفریحى مقامات کے طور پر جانے جاتے ہیں۔

جاپان میں پارلمانی جمہوریت ہے مگر یہ ملک شہنشاہ جاپان کی ملکیت ہے شہنشاہ معظم کی
رہائیش جاپانی شاہی محل میں ہے

جاپان کا اہم ترین مذہب شنتومت کہلاتا ہے، جس کو انگریزی میں Shintoism کہا جاتا
ہے۔ اسلام یہاں کم تعداد میں موجود ہے، لیکن یہاں پر مساجد ضرور واقع ہیں، جن میں
مسجد کوبے سب سے پرانی اور مشہور مسجد ہے۔

ظاہر شاہ افریدی جاپان کے قومی نشریاتی ادارے میں ملازم ہیں ان کا یہ مضمون جاپان
کی[ http://gmkhawar.net\ اخبار سائیٹ ] پر شائع ہو چکا ہے افریدی صاحب کی اجازت سے
شائع کیا جارہا ہے

تاریخ کی ورق گردانی سے معلوم ہوتا ہے کہ چودہ ہزارسال قبل از مسیح سے 300 بی سی تک
یہاں جومون دور گزرا ہے اور اُس دور کی تہذیب کے دریافت کیے گئے آثار سے معلوم ہوتا
ہے کہ لوگ پتھر، سمندری شِلز، لکڑی اور چمڑے کی بنی اشیاء استعمال کرتے تھے اور اُن
کی زیادہ تر گزر بسر جنگلی یا سمندری حیات کی شکار پر ہوتی تھی ۔ اس دور کے بارے
میں زیادہ تر شواہد 1992 کی اُس کھدائى کے دوران ملے جو ہانشو کے شمال میں واقع
آموری علاقے میں بیس بال سٹیڈیم کی تعمیر کے لیے کی جارہی تھی ۔ کچھ ماہرین بشریات
کا دعویٰ ہے کہ ہوکائیدو اور ہونشو جزائر کے باسی آئنو قبائل یہاں کے اصل قدیم لوگ
ہیں ۔ اِن لوگوں کی آنکھیں بڑی ہیں اور جِسم پر بال زیادہ ہیں جبکہ موجودہ جاپان
میں اکثریت آبادی والے جاپانیوں کے جِسم پر بال کم ہیں ۔ کہا جاتا ہے کہ آئنو ،
موجودہ روس کے مشرقی سائبریا کا ایک نسلی گروپ ہے ۔ اب آئنو قبائل صرف ہوکائدو ہی
تک محدود ہوچکے ہیں اور موجودہ تعداد تقریباً بیس ہزار بتائى جاتی ہے ۔ اُن کی
زیادہ تر آبادی، اردگرد کے جاپانیوں کے ساتھ مدغم ہوچکی ہے ۔ چونکہ جاپان کے اردگرد
چین اور کوریا کی سرزمین بھی ہے اِسلئے کہا جاتاہے کہ اِن دو اقوام کا جاپانیوں پر
گہرا اثر رہا ہے ۔ مثال کے طور پر300 بی سی سے 250 عیسوی تک کے یایوئے دور کے بارے
میں اثار قدیمہ کی کھدائیوں سے ملنے والی نشانیوں ، جیسے کپڑا بُننے، دھان کی کاشت
، شامان عقائدِ عبادات ، لوہے اور کانسی کے اوزار سے معلوم ہوا ہے کہ یہ فن چینیوں
اور کوریائى لوگوں سے ہی یہاں پہنچا ہے بلکہ اِس بات کے شواہد ہیں کہ چین کے مشہور
دریا یانگسی کے اردگرد علاقوں میں چاول کی کاشت آٹھ ہزار قبل از مسیح میں شروع ہوئى
تھی اور ایک ہزار بی سی میں یہ جاپانی سرزمین پر پہنچی ۔ یایوئے نسل نے بڑی تعداد
میں کوریا کی جانب سے چڑھائى کی ۔ اُنہوں نے آئنو قبائل کے خلاف کئى جنگیں لڑیں ۔
اُن کا دورِ معیشت ، جاگیردارانہ نظام کا ابتدائى دور سمجھا جاتا ہے ۔ اُمراء
زمینوں پر قابض تھے اور کسان اور غلام کھیتی باڑی کرتے تھے ۔ علاقوں پر قبضہ جمانے
کے لیے قبائل کی آپس میں جھڑپیں روز کا معمول تھا ۔ جاپان کے اِس دور کے اُمراء کو
معاشرے میں تعظیم اور سیاسی اثر و رسوخ اِسلئے حاصل تھا کہ اُنہوں نے مسلح جنگجو
پال رکھے تھے لیکن اُس دور میں چین میں صورت حال مختلف تھی اور وہاں دانشوروں کو
بالادستی حاصل تھی ۔ سنہ 238 عیسوی کے لگ بھگ ، چینی تاجروں نے یایوئے لوگوں سے
تجارت شروع کی ۔ چینی تاجر کیوشو کے علاقے میں آتے تھے ۔ اُس وقت چین میں ہان شاہی
سلطنت قائم تھی ۔ اُس دور کے سفرناموں اور دیگر ریکارڈ کے مطابق اُس وقت کی جاپانی
سرزمین 30 ریاستوں میں بٹی ہوئى تھی اور اِس میں سب سے مضبوط ریاست پر ہیمیکو کی
حکمرانی تھی ۔ اُس وقت کے چینیوں نے اِسے سرزمینِ وا یعنی بونے یا پست قامت لوگوں
کی سرزمین کے نام سے پکارا ہے جہاں پسماندگی ہے اور لوگ ان پڑھ ہیں اور بانس کی
جھونپڑیوں میں رہتے ہیں ۔ تاہم اُس دور کے جاپانیوں کو اپنی ثقافت پر بڑا فخر تھا
اور اِس میں سب سے زیادہ اہمیت مالک سے وفاداری کو دی جاتی تھی ۔ چاول سے تیار کی
ہوئى شراب ساکے بھی اُسی دور کی روایت ہے ۔ تاریخ کے طالب علموں کے لیے اُن چینی
تاریخی کُتب کی بہت اہمیت ہےجنہیں ٹونٹی فور ہسٹریزکہا جاتا ہے جس میں 3000 بی سی
سے 17 ویں صدی کی مِنگ دورِ حکومت تک کا تذکرہ ہے ۔ اتنے پرانے دور کے انسان کے پاس
ایسی مہارت نہیں تھی کہ وہ آنے والی نسلوں کے لیے تاریخ کا قیمتی اثاثہ سائنسی
بینادوں پر مرتب کرتا اِسلئے اُس تاریخ میں داستانیں رقم کی گئى ہیں اور اُس میں
جاپان کا ذکر بھی ہے ۔ ہمیں جاپان کی تحریری تاریخ کا ریکارڈ 57 عیسوی سے ملتا ہے
جس کا ذکر چینی تاریخ کے سرکاری دستاویزات میں ہے ۔ یہ ریکارڈ فان یان نے پانچویں
صدی عیسوی میں مرتب کیا تھا جس میں چین کے مشرقی ہان شاہی دور کے واقعات کو ریکارڈ
کیا گیا ہے ۔

جنگ عظیم اول سنہ 1914 سے 1918 تک لڑی گئى جو تاریخ میں انسانیت سوز واقعات سے بھری
پڑی ہے ۔ انسانی تاریخ میں پہلی بار کیمیائى ہتھیار اور زہریلی گیس استعمال کی گئى
۔ شہری آبادی پر بڑے پیمانے پر بمباری کی گئى اور تاریخ میں پہلی بار بڑی تعداد میں
فوج کو حرکت میں لایا گیا ۔ اِس جنگ نے قدیم یورپ کو مٹا کر نئے یورپ کو جنم دیااور
آمریت کا خاتمہ ہوگیا ۔ یہ انسانی تاریخ کی ایک تباہ کُن جنگ تھی جس میں 90,000,00
سے زیادہ مرد ، میدانِ جنگ میں ہلاک ہوئے اور اتنے ہی عام افراد غربت ، بھوک، قحط ،
بیماری اور نسل کشی جیسے واقعات کی نذر ہوئے ۔ تاریخ کچھ یوں بتاتی ہے کہ 19 ویں
صدی کے اواخر میں یورپ میں اتحاد بننے لگے تھے ۔ سنہ 1879 میں آسٹریا ۔ ہنگری جواُس
وقت ایک ملک تھا اور جرمنی نے روس سے بچنے کے لیے آپس میں اتحاد کیا جِسے دی ڈول
ایلائنس کہتے ہیں ۔ سنہ 1881 میں آسٹریا۔ہنگری نے سربیا کے ساتھ بھی اتحاد کیا اور
اِس کا مقصد بھی روس کی سربیا کی جانب پیش قدمی کو روکنا تھا ۔ ایک سال بعد سنہ
1882 میں دی ٹرپل ایلائىنس نامی اتحاد معرض وجود میں آیا جس میں جرمنی اور
آسٹریا۔ہنگری نے اٹلی کے ساتھ معاہدہ کیا ۔ اِس اتحاد کا مقصد اٹلی کو روس کے ساتھ
شامل ہونے سے روکنا تھا ۔ اِن بدلتے حالات میں روس نے بھی اپنی حکمت عملی بدلتے
ہوئے سنہ 1894 میں فرانس کے ساتھ فرنکو۔رشین ایلائنس کے نام سے ایک اتحاد بنایا جس
کا مقصد جرمنی اور آسٹریا ۔ ہنگری سے اپنا دفاع کرنا تھا ۔ سنہ 1904 میں فرانس اور
برطانیہ نے اینتات کورڈئیل کے نام سے ایک معاہدہ کیا جو باقاعدہ اتحاد تو نہیں تھا
تاہم قریبی تعلقات کے لیے بہت اہمیت کے حامل تھا ۔ اِسی طرح کا ایک معاہدہ ،
برطانیہ اور روس کے مابین سنہ 1907 میں اینگلو۔رشین اینتات کے نام سے دستخط ہوا ۔
جرمنی کے بڑھتے ہوئے اثر و رسوخ کو روکنے کے لیے اِسی سال یعنی سنہ 1907 میں ٹرپل
اینتات کے نام سے ایک معاہدہ ہوا جس میں روس ، فرانس اور برطانیہ شامل تھے ۔ اب
یورپ تقسیم ہوگیا تھا یعنی ایک جانب جرمنی ، آسٹریا ۔ ہنگری ، سربیا اور اٹلی ،
جبکہ دوسری جانب روس ، فرانس اور برطانیہ تھے ۔ چونکہ جاپان سنہ 1902 میں برطانیہ
کے ساتھ معاہدہ کرچکا تھا اِس لیے اُس نے برطانیہ کی طرفداری کرتے ہوئے اعلان جنگ
کیا اور جرمنی کو دھمکی دی کہ وہ فوری طور پر مشرقی بعید سے اپنے جنگی بحری جہاز
باہر کردے اور چین کے علاقے کیاوچو، جو موجودہ چِینداؤ کے نام سے پہچانا جاتا ہےمیں
واقع اڈے سے دستبردار ہوجائے ۔ جب جرمنی نے کوئى جواب نہیں دیا تو جاپان نے اعلان
جنگ کردیا ۔ جاپان کو بہت کم جانی نقصان کے بدلے فتح نصیب ہوئى ۔ اب جاپان کا ایشیا
میں اثر مزید بڑھنے لگا اور اُس نے بحرالکاہل اور اردگرد زیر قبضہ علاقوں پر اپنی
گرفت کو مزید تقویت دی ۔ سنہ 1915 میں جاپان نے چین سے 21 مطالبے کیے ۔ چونکہ اُس
وقت چین خاصا کمزور ہوگیا تھا اِسلئے بغیر کسی مزاحمت کے زیادہ تر مطالبات مان لیے
اور شمال مشرقی چین میں جاپانی اختیار کو تسلیم کرلیا ۔ جاپان نے اپنی زیر قبضہ
علاقے اور ریل کی پٹڑی کو منچوریا تک وسعت دی ۔ سنہ 1917 میں جاپان کے اتحادیوں نے
اُس کی جانب سے جنگی حمایت کرنے پر جاپانی قبضوں اور دعوؤں کی خُفیہ طور حمایت کرنے
پر اتفاق کیا ۔ جنگ عظیم اول ابھی جاری تھی کہ اِس دوران سنہ 1917 میں روس میں
انقلاب آیا اور خانہ جنگی شروع ہوگئى ۔ اِس بدنظمی سے فائدہ اُٹھاتے ہوئے امریکہ،
برطانیہ اور جاپان نے اپنی افواج ولاڈیواسٹوک میں اُتار دیں اور ٹرانس سائبیریا
ریلوئے تک کے کئى سو کلومیٹر علاقے پر قبضہ کرلیا ۔ سرکاری طور پر تو یہ کہا گیا کہ
اِس آپریشن کا مقصد اتحادیوں کے وہ ہتھیار برآمد کرنا ہیں جو روس لیجائے گئے ہیں ۔
لیکن اِس کا اصل مقصد انقلاب روس یا بالشویک ریولوشن کے مخالفین کی مدد کرنا تھا۔
ابتداء میں ہر مُلک نے 7000 ہزار فوجی سائبیریا بھیجنے کا فیصلہ کیا لیکن جاپان نے
فوری طور پر زیادہ ملوث ہونے کے لیے 72,000 اہلکار روانہ کیے ۔ برطانیہ اور امریکہ
کو اب خدشہ ہونے لگا کہ یوں جاپان وہاں پر مستقل اڈے بنا سکتا ہے اور پھر وہاں سے
جاپان کو نکالنے میں وقت لگے گا ۔ اُدھر یورپ میں جنگ عظیم اول ایک بڑی تباہی کے
بعد ختم ہونے لگی ۔ جنگ لڑنے والے تمام ممالک اب تصفیہ کرنے لگے تھے اور اِس مقصد
کے لیے فرانس کے شہر ورسائلز میں ایک کانفرنس بُلائى گئى ۔ جاپان بھی اِس کانفرنس
میں مدعو تھا ۔ سنہ 1919 میں ٹریٹی آف ورسائلز نامی معاہدہ دستخط ہوا ۔ اِسی
کانفرنس میں جاپان کو نئے بین الاقوامی نظام میں سرکاری طور پر دُنیا کے پانچ بڑے
ممالک میں سے ایک تسلیم کیا گیا ۔ جاپان نے نئى بین الاقوامی تنظیم لیگ آف نیشن میں
شمولیت اختیارکی ۔ جاپان کی منچوریا اور سخالین میں عملداری کو تسلیم کیا گیا اور
بعد میں یہ آخری اتحادی تھا ، جس نے روس سے سنہ 1925 میں انخلاء کیا ۔ جب جولائى
سنہ 1914 میں جنگ عظیم اول چِھڑگئى تو یورپ کے ممالک ایک دوسرے پر حملے کرنے لگے جس
کی وجہ سے اُن کی بین الاقوامی تجارت معطل ہوگئى تھی ۔ اب وہ باقی دُنیا کو کپڑا،
مشینری اور کیمیکل برآمد کرنے سے قاصر تھے ۔ اِن حالات میں جاپانی مصنوعات کی مانگ
بڑھ گئى جس سے جاپانی تاجر اور سرمایہ کار اچانک امیر ہوگئے اور اُنہوں نے سرمایہ
کاری میں تیزی سے اضافہ کیا ۔ ہزاروں فیکٹریاں تعمیر کی گئیں اور جاپانی ٹیکسٹائل
کی برآمد میں بہت اضافہ ہوا ۔ چونکہ جاپانی مصنوعات اِس سے قبل سستی اور غیر معیاری
ہوتی تھیں ، لہذا سرمایہ کاروں اور صنعت کاروں نے پیداواری معیار کو بہتر کرنے کے
لیے بیرونی ممالک سے جدید مشینری اور جدید تکنیک حاصل کی ۔ یوں کئى بڑی کمپنیاں
معرضِ وجود میں آئیں اور مُلکی دولت کا بڑا حصہ اُن کے ہاتھ آیا ۔ جاپان میں قدرتی
وسائل کی کمی اور تیزی سے بڑھتی ہوئى آبادی ایک لمحہء فکر بنتا جارہا تھا ۔ سنہ
1920 میں جاپان کی آبادی ساڑھے پانچ کروڑ سے زیادہ تھی جو گیارہ سال بعد ساڑھے چھ
کروڑ تک جا پہنچی ۔ اُس دور میں آبادی میں سالانہ اضافے کی شرح دس لاکھ تھی ۔
جاپانی معیشت کو روزگار کے سالانہ ڈھائى لاکھ مواقع پیدا کرنے کی ضرورت تھی ۔ جاپان
نے اس صورت حال سے نمٹنے کے لیے اپنی برآمدات میں اضافہ کیا ۔ لیکن سنہ 1929 سے سنہ
1931 تک عالمی کسادبازاری یا مندی یعنی گریٹ ڈیپریشن کا دور دورۀ تھا ۔ عالمی تجارت
کی حالت دگرگوں تھی ۔ مُلکوں نے درآمدات میں کمی کردی تھی ۔ بے روزگاری میں بڑے
پیمانے پر اضافہ ہوا ، اُجرتوں میں کمی کی گئى ۔ نتیجتاً مظاہروں نے زور پکڑ لیا
اور یورپ مایوسیوں کے بادلوں میں گِھرگیا ۔ اِنہی حالات نے جاپان پر بھی اثر کرنا
شروع کردیا تھا ۔ سنہ 1920 کی دھائى میں جاپان کی جمہوری تحریک نے بھی زور پکڑا جسے
تائىشو جمہوریت کے نام سے یاد کیا جاتا ہے ۔ 30 جولائى کو شہنشاہ میجی کے انتقال کے
بعد تائىشو نے جاپان کے 123 ویں شہنشاہ کی حثیت سے منصب سنبھالا جن کا دور30 جولائى
1912 سے 25 دسمبر1926 تک رہا ۔ دلچسپ بات یہ ہے کہ جاپان میں شہنشاہ اپنے اصلی نام
سے نہیں بلکہ اعزازی نام سے پہچانا جاتا ہے اور تاریخ میں اُن کے دور کواِنہی ناموں
لکھا جاتا ہے تو یوں تائىشو بھی اعزازی نام ہے ۔ میجی دور میں بڑے پیمانے پر اندرون
و بیرون مُلک سرمایہ کاری اور دفاعی پروگراموں پر کثیر اخراجات کی وجہ سے سرمایے کی
قلت ہونے لگى اور نوبت یہاں تک آ گئى کہ بیرونی قرضے لوٹانے کے لیے مناسب رقوم کی
دستیابی مشکل بنتی جارہی تھی ۔ جاپان کے اندر سیاسی اور معاشی دباؤ بڑھتا جا رہا
تھا ۔ اندرون ملک پیچیدگی کی ایک وجہ یہ بھی تھی کہ جاپان نے سائبیریا کی مہم جوئى
سے کچھ خاص حاصل نہیں کیا تھا اِسلئے فوج کا ملکی سطح پر اثر کم ہونے لگا ۔ واشنگٹن
میں سنہ 1921-22 میں ہونے والی کانفرنس میں اتحادی ممالک نے جاپان پر زور ڈالا کہ
وہ بحریہ کے حوالے سے 3-5-5 کی شرح کا معاہدہ دستخط کرے یعنی ہر پانچ امریکی اور
پانچ برطانوی بحری جنگی جہازوں کے مقابلے میں جاپان کوتین جہاز رکھنے کی اجازت ہوگی
۔ یہ جاپان کی سفارت کاری میں شکست کا ایک بڑا واقعہ سمجھا جاتا ہے ۔ سنہ 1920 کے
بعد کا جاپانی دور اندرونی بدامنی کا شکار رہا ۔ خراب اقتصادی حالات کی وجہ سے ملکی
سیاسی عدم استحکام بڑھتا گیا اور کئى سیاست دانوں بشمول ایک وزیراعظم کے قتل کردئے
گئے ۔ فوج پر نہ تو پارلیمنٹ اور نہ ہی حکومت کو کنٹرول تھا اور یہاں تک کہ شہنشاہ
بھی بے بس تھا ۔ بلکہ حکومت کی باگ دوڑ عوامی حکومت کی بجائے فوج کے ہاتھوں میں تھی
۔ جاپانی سیاسی پارٹیوں کو سخت تنقید کا نشانہ بنایا گیا کہ یہ اپنے مفاد کی خاطر
قوم کو متحد کرنے کے بجائے منقسِم کرنے کی وجہ بن گئى ہیں ۔ بالاخر تمام پارٹیوں نے
اپنے آپ کو تحلیل کرنے پر رضامندی ظاہرکرکے یک جماعتی تنظیم امپریل رول اسیسٹینس
ایسوسیشن قائم کی جس میں سیاسی جماعتوں ، پریفیکچروں، جو ایک ضلع جتنا علاقہ ہوتا
ہے، میں قائم خواتین اور ہمسایوں کی تنظیموں نے شمولیت کی ۔ لیکن اِس تنظیم میں
مربوط سیاسی ایجنڈے کی کمی تھی لہذہ ، گروپوں کی باہمی چپقلش اور جھڑپیں بدستور
جاری رہیں ۔ دراصل اِس تنظیم کے قیام کی وجہ جہاں مُلکی بدحالی تھی وہاں ساکورائے
بلاسم سوسائٹی بھی تھی ۔ یہ قوم پرستوں کی ایک خُفیہ تنظیم تھی جو د سمبر 1930 میں
جاپان کی شاہی فوج میں شامل لیفٹینٹ کرنل کینگورو ہاشی موتو، نے دیگر کئى نوجوان
افسروں کے ساتھ ملکر بنائى تھی ۔ اِس کا مقصد ریاست کو عسکری خطوط پر منظم کرنا تھا
اور اِس مقصد کے لیے اگر بغاوت کرنے کی ضرورت پڑ جائے تو اُس پر بھی عمل درآمد کیا
جائے گا۔ ہاشی موتو، اُن دِنوں میں جاپانی شاہی فوج میں روسی شعبہء کے سربراہ تھے ۔
ابتداء میں اِس خفیہ تنظیم کے تقریباً دس ارکان تھے جو فروری 1931 میں پچاس سے
زیادہ ہوگئے تھے ۔ ایک اندازے کے مطابق اکتوبر میں اِن کی تعداد سینکڑوں ہوگئى ۔
اُنہوں نے ملک کے سیاسی اور معاشی نظام کو بدعنوان قراردیا اور وہ ریاستی سوشلزم
لاکر نئى تبدیلی لانا چاھتے تھے ۔ لیکن دو واقعات میں ناکامی کے بعد اِس تنظیم کی
قیادت کوگرفتار کرلیا گیا اور تنظیم توڑی دی گئى ۔ اُدھر یورپ میں حالت کچھ یوں رُخ
اختیار کررہے تھے کہ سنہ 1930 کی دھائى میں ابتدائى چند سالوں تک کساد بازاری رہنے
کے بعد حالات سنھبلنے پر کئى مُلکوں میں مطلق العنان حکومتیں قائم ہوچکی تھیں جن
میں ایڈولف ہٹلر سرفہرست تھے ۔ وہ سنہ 1933 میں جرمنی کے چانسلر یعنی ریاستی سربراہ
بن چکے تھے ۔ اُن کی توسیع پسندانہ پالیسیوں سے بے چینی بڑھتی جارہی تھی ۔ ایک طرف
جرمنی پولینڈ کو قبضے میں لینے کی منصوبہ بندی کر رہا تھا تو دوسری جانب اٹلی نے
ایتھوپیا پر قبضہ کرلیا تھا ۔ جاپان اور چین کے تعلقات میں بھی کشیدگی پیدا ہوگئى
تھی کیونکہ جاپان کے زیرِقبضہ علاقے منچوریا میں واقع جاپانی ریلوئے لائن پر ایک
دھماکا ہوا ۔ جاپانیوں نے اِس تخریب کاری کا الزام چینیوں پر لگایا لیکن کچھ کا
خیال ہے کہ جاپانیوں نے خود دھماکا کرکے منچوریا پر فوجی کشی کا جواز بنایا تاکہ
معیشت کے لیے مزید وسائل، جاپانیوں کی آباد کاری اور مصنوعات کی فروخت کے لیے
منڈیاں حاصل کی جائیں اور ایشیا پر اپنی ثقافتی بالادستی قائم کی جائے ۔ بحرحال اِس
دھماکے کی وجوہات ابتک متنازع ہیں۔ یہ واقعہ تاریخ میں مکدین انسیڈنٹ کے نام سے یاد
کیا جاتا ہے ۔ جاپانی فوج نے سنہ 1931 میں لیفٹیننٹ کرنل کانجی ایشی وارا کی قیادت
میں منچوریا پر چڑھائى کی اور چین اور اندرون منگولیا کے علاقوں پر مشتمل منچوریا
میں مانچو کو نامی ایک آزاد ریاست قائم کردی جو دراصل ایک کٹھ پُتلی حکومت تھی ۔
اُس وقت چین میں قوم پرست رہنماء چیانگ کائی شیک کی ایک کمزور حکومت قائم تھی جو
مختلف دھڑوں کے مابین لڑی جانے والی اندرونی خانہ جنگی سے مشکلات کا شکار تھی اور
قحط سالی اور بدعنوانی نے حکومتی بُنیادوں کو کُھوکھلا کردیا تھا لیکن اِن میں
کمیونسٹوں کے حوصلے بلند تھے ۔ منچوریا میں جاپانی حمایت یافتہ نئى حکومت کو چین کی
کومنتانگ حکومت نے تسلیم کرنے سے انکار کردیا تھا ۔ عالمی سطح پر کسی بھی بڑی طاقت
نے جاپانی جارحیت کو روکنے کی کوشش نہیں کی ۔ چین نے لیگ آف نیشن سے مدد مانگی جس
نے سنہ 1933 میں ایک تفتیشی کمیٹی مقرر کی ۔ کمیٹی نے اپنی رپورٹ میں جارحیت کی
مذمت کی لیکن جاپان کو اشتعال دینے سے گریز کیا ۔ یہ تنظیم ، جاپانی جارحیت کو
روکنے میں ناکام رہی اور اُسے ایک رُکن کی حثیت سے بھی برقرار نہ رکھ سکی ۔ برطانیہ
اور فرانس نے کوئى کردار ادا نہیں کیا کیونکہ وہ دونوں ممالک اپنے معاشی اور سیاسی
گرداب میں پھنس چکے تھے جب کہ امریکہ کُلی طور پربین الاقوامی کساد بازاری سے
نبردآزما تھا ۔ عالمی برادری نے جاپان کی جانب سے کیے جانے والے بے دریغ قتل عام
اور اپنی مرضی کی حکومت بنانے پر مزمت کی ۔ کہاجاتا ہے کہ یہیں سے جاپان اور امریکہ
کے مابین اختلافات کی خلیج بڑھتی چلی گئى بلکہ اِسے کسی بڑے ٹکراؤ کا پہلا قدم
سمجھا جاتا ہے ۔ جرمنی اور جاپان نے روس کے بنائی ہوئی بین الاقوامی کمیونسٹ تنظیم
کومنٹرن کے خلاف 25 نومبر 1936 کو اینٹی کومنٹرن معاہدے پر دستخط کیے جس کے تحت اگر
روس جرمنی یا جاپان پر حملہ کرے گا تو دونوں ممالک اپنے مفادات کے تحفظ کے لیے ایک
دوسرے سے مشاورت کریں گے ۔ دونوں مُلکوں نے روس کے ساتھ کسی بھی قِسم کا سیاسی
معاہدہ نہ کرنے پر اتفاق کیا اور اِس کے علاوہ جرمنی نے جاپان کے زیر اثر مانچو کو،
کو تسلیم کیا ۔ منچوریا کی لڑائى اور اِسی نوعیت کے دیگر واقعات نے جاپان اور چین
کے مابین دوسری جنگ کی راہ ہموار کردی ۔ شنگھائى کے مارکو پولو پُل کے رونماء ہونے
والے واقعہ کو بھی اس جنگ کی وجہ سمجھا جاتا ہے ۔ واقعہ کچھ یوں تھا کہ جون 1937 سے
جاپانی افواج نے مارکوپولوپُل کے مغربی علاقے میں رات کی تاریکی میں فوجی تربیت
جیسی سرگرمیاں بڑھادی تھیں ۔ چینی حکومت نے کہا کہ چونکہ اِس شو و غل سے مقامی
آبادی متاثر ہورہی ہے لہذا ایسی سرگرمیوں کے بارے میں پہلے سے آگاہی دی جائے ۔ گو
کہ جاپانی حکومت نے اس چینی درخواست سے اتفاق کیا تاہم 7 جولائى 1937 کی رات جاپانی
افواج نے بغیر اطلاع دئیے ایک بار پھر اپنی سرگرمیاں شروع کیں جس پر علاقے میں
متعین مقامی چینی فورسز چوکس ہوئیں کہ شاید جاپانی فوج کسی حملے کی تیاری کر رہی ہے
۔ لہذا ، اُنھوں نے متنبہ کرنے کے لیے ہوائى فائرنگ کی ۔ اِسی اثناء میں فائرنگ کا
تبادلہ ہوا اور اِس کی آواز دور تک سُنی گئى ۔ جب اُس علاقے میں متعین جاپانی فوجی
اپنے رجمنٹل کمانڈر کو رپورٹ دینے میں ناکام ہوا تو میجر کیوناؤ ایچیکی کو شک ہوگیا
تھا کہ اُس کا سپاہی، چینیوں کے ہتھے چڑھ گیا ہے ۔ جاپانی فوج نے چینی رجمنٹل
کمانڈر کو فون کیا کہ وہ اپنا جوان ڈھونڈنے کی غرض سے علاقے کی تلاشی لینا چاہتے
ہیں ۔ گو کہ مذکورہ فوجی مل گیا تھا لیکن پھر بھی جاپانی ملٹری انٹیلیجنس نے چینی
جنرل چن دیچون سے یہی مطالبہ دوہرایا جس کے جواب میں کہا گیا کہ چونکہ فوجی سرگرمی
بغیر اطلاع دیے ہورہی تھی اس لیے وہ خود تلاشی لیں گے ۔ مگر جاپانی فوج بضد رہی کہ
وہ خود ہی تلاشی لیں گے اور اُنہوں نے دو گھنٹے بعد الٹیمیٹم جاری کردیا ۔ 8 جولائى
کی صبح ساڑھے 3 بجے جاپانی فوج کا قافلہ علاقے میں پہنچ گیا ۔ صبح 4 بجکر 50 منٹ پر
دو جاپانیوں کو وانپنگ علاقے میں جانے کی اجازت دی گئى ۔ تلاشی کے دوران جاپانی فوج
نے بکتر بند گاڑیوں سے مارکوپولو پُل پر حملہ کردیا ۔ چینی فوج کے کرنل جے شینگ وین
نے اپنے سپاہیوں کو ہر صورت میں اس پُل کے دفاع کو حکم دیا ۔ دونوں اطراف سے کئى
فوج مارے گئے ۔ اِس بڑھتی ہوئى کشیدگی نے بعد میں بڑی جنگ کی شکل اختیار کرلی ۔ اُس
وقت کے جاپانی وزیراعظم کونوئىے کی حکومت نے چینیوں کو سزا دینے کے لیے چین کے
دارالحکومت نانجنگ سمیت شمالی اور مشرقی ساحلی علاقوں پر قبضہ کرنے کا فیصلہ کیا ۔
فوجی کاروائى کرتے ہوئے چینیوں سے ہتھیار ڈالنے کا کہا گیا لیکن اُنہوں نے انکار
کردیا ۔ جاپانی وزیراعظم کو فتح حاصل کرنے کی اُمید تھی مگر یہ سب مشکل بنتا جارہا
تھا کیونکہ چین میں قوم پرستی اور خود انحصاری کا جذبہ زور پکڑ چکا تھا ۔ چینیوں نے
اس جنگ کو جنگ مزاحمت جاپان کے طور پر لے لیا تھا۔ جاپان پر الزام ہے کہ اُس نے
نانجنگ پر قبضے کے دوران بے دریغ قتل عام کیا ۔ نانجنگ اس وقت چین کا دارالحکومت
تھا ۔ ہزاروں عورتوں کی آب رویزی کی اور سینکڑوں ہزاروں لوگوں کا قتل کیا ۔ ایک
اندازے کے مطابق یہ قتل عام اس وقت سے شروع ہوئى جب جاپانی فوج نومبر کے وسط میں
جیانگ سو میں داخل ہوئى اور یہ سلسلہ مارچ 1937 کے اؤاخر تک چلتا رہا ۔ مرنے والوں
کی تعداد میں اختلاف پایا جاتا ہے ۔ مشرق بعید کیلۓ قائىم بین الاقوامی فوجی
ٹربیونل کا اندازا ہے کہ 2 لاکھ 60 ہزار افراد ہلاک ہوئے ۔ چین کے سرکاری اعداد و
شمار میں یہ تعداد 3 لاکھ بتائى ہے جبکہ جاپان کے تاریخ دانوں نے ایک لاکھ اور دو
لاکھ کے درمیان بتائى ہے ۔ جولائى 1937 میں جب بیجنگ کے قریب جنگ لڑی جارہی تھی تو
اِس کے ساتھ ہی ایک ماہ بعد شنگھائى میں بھی لڑائى نے زور پکڑلیا ۔ جاپان مکمل طور
پر اعلان جنگ نہیں کر رہا تھا کیونکہ اُسے برطانیہ اور امریکہ کی جانب سے مداخلت کا
خطرہ تھا ۔ جاپانی پراپیگنڈے میں چین کے خلاف جنگ کو جنگ مقدس کہا جارہا تھا ۔ اب
وزیراعظم کونوئىے نے جنوب مشرقی ایشیا کے لیے ایک نئے آرڈر کا اجراء کیا ۔ یہ
ایشیائى عوام پر سپریم جاپانی حکمرانی قائم کرنے کا منشور تھا ۔ دوسال کی مدت میں
رونماء ہونے والے پے درپے واقعات کی وجہ سے امریکہ نے چین کی حمایت کا اعلان کرتے
ہوئے جاپان سے مطالبہ کیا کہ وہ چین سے نکل جائے اور اسے تنہاء چھوڑ دے ۔ جب جاپان
نے پوری طرح عمل درآمد نہیں کیا تو امریکہ نے جاپان کے ساتھ تیل اور لوہے کی تجارت
روک دی ۔ جنگِ شنگھائى میں چین نے سخت مزاحمت کا مظاہرہ کیا ۔ چین اور جاپان دونوں
کا بہت زیادہ جانی نقصان ہوا اور چینی افواج نے نان جینگ سے پسپائى اختیار کی لیکن
تاثر یہ ملا کہ اب انہیں شکست دینا مشکل ہوتا جارہا ہے ۔ اب چینی حکمت عملی یہ تھی
کہ جنگ کو اس وقت تک طول دیا جائے جب تک امریکہ جنگ میں شامل نہ ہو ۔ جاپانی فوج کی
پیش قدمی سست کرنے کے لیے مختلف حربے استعمال کیے جانے لگے مثلاً جاپانی فوج کو
مشکلات میں ڈالنے کے لیے پانی کے ڈیم توڑدیئے گئے جس سے سیلاب آگیا تھا ۔ وہ جاپانی
فوج کو اُس حد تک بڑھنے دے رہے تھے جہاں اُنہیں گھیرے میں لیکر حملہ کیا جائے اور
اِس کی مثال انہوں نے سنہ 1939 کے چانگشا کی دفاع کے دوران پیش کی ۔ سنہ 1940 میں
چین کی سرخ فوج نے ملک کے شمال میں ایک بڑا حملہ کیا اور ریلوئے لائنیں اُڑا دیں
اور کوئلے کی بڑی کان تباہ کردی ۔ اب جاپانی فوج سخت مایوسی اور گومگو کی کیفیت میں
تھی اور اُنہوں نے سب کو قتل کرو، لوٹو اور جلاؤ کی پالیسی اختیار کرلی اور وسیع
پیمانے پر جنگی جرائم کیے ۔ دوسری جانب جاپان کے سوویت یونین کے ساتھ بھی تعلقات
خراب تھے اور دونوں ملکوں نے سنہ 1938 میں جھیل خسان کی لڑائى لڑی جس کی وجہ یہ تھی
کہ جاپان نے مانچو کوو میں اس علاقے کو شامل کیا جس پر روس کا دعویٰ تھا ۔ لڑائى اس
وقت شروع ہوئى جب جاپان نے سوویت یونین سے مطالبہ کیا کہ وہ خاسان نامی جھیل کے
مغرب اور پری موریئى کے جنوب میں واقع پہاڑوں سے اپنی سرحدی فوج ہٹا لے ۔ یہ علاقہ
ولاڈیواسٹوک سے زیادہ دور نہیں ۔ روس نے یہ مطالبہ مسترد کردیا ۔ جاپانی فوج نے
ھلکے اور درمیانی ٹینکوں کی مدد سے حملہ کیا اور روس نے بھی ٹینکوں اور آرٹرلی کی
مدد سے فوری جوابی حملہ کردیا ۔ جاپان نے اپنی فوجی قوت بڑھانے کے لیے مزید کمک
بھیجی لیکن کامیابی حاصل نہ ہوئى اور جاپانی فوجوں کو سوویت علاقائى حدود سے پیچھے
دھکیل دیا گیا ۔ جاپان کو کامیابی نصیب نہیں ہوئى اور اُس نے نئى حکمت عملی کے ساتھ
سوویت یونین پر ایک اور بھرپور حملہ کرنے کی منصوبہ بندی شروع کردی ۔ جب جاپان نے
مانچو کوو کی ریاست قائم کی تو اِس نئى ریاست اور منگولیا کے مابین خلخیان نامی
دریا کو سرحد کی حد بندی قرار دیا ۔ اُس وقت کی قابض جاپانی فوج کے آئى جے اے ۲۳
ویں ڈویژن کو مُلک کی بہترین یونٹس میں سے شمار کیاجاتا تھا ۔ لڑائى اُس وقت شروع
ہوئى جب 11 مئى 1939 کو منگول فوج کے گھوڑ سوار یونٹ کے تقریباً 90 سپاہی مانچو کوو
کے متنازع علاقے میں داخل ہوئے ۔ مقامی فوج نے حملہ کرکے اُنہیں پسپا کردیا لیکن دو
دِن بعد منگولوں نے بڑی تعداد کے ساتھ حملہ کیا جس کو روکنا مانچو کوو کی فوج کے بس
کا کام نہیں تھا لہذا جاپانی فوج کی مدد طلب کی گئى ۔ جاپانی فوج کی آمد پر منگول
تواُس علاقے سے نکل گئے تاہم 28 مئى کو سوویت اور منگول فوجوں نے مشترکہ طور پر
حملہ کیا ۔ جاپانی فوج نے لیفٹینٹ کرنل یا اوزو آزوما کی قیادت میں مقابلہ کیا لیکن
8 افسروں اور 97 جوانوں کی ھلاکت کے بعد اُسے شکست ہوئى ۔ جاپانی فضائیہ نے منگولیا
میں واقع سوویت یونین کے ہوائى اڈوں پر حملے کیے اور کئى جہاز مار گرائے لیکن یہ
حملے ٹوکیو میں واقع شاہی جاپانی فوج کے ہیڈ کوارٹرکی اجازت کے بغیر کیے گئے تھے ۔
لہذا ، اطلاع ملنے پر مزید فضائى حملے نہ کرنے کا حکم جاری کیا گیا ۔ جون کے مہینے
میں سوویت یونین کے نئے لیفٹینٹ جنرل گیورگی زوخوف پہنچے ۔ ماہ بھر سوویت اور منگول
فوجوں کی دریائے نومونھان کے اِرد گرد کاروائیاں جاری رہیں ۔ دخل اندازوں کی سرکوبی
کے لیے جاپانی لیفٹینٹ جنرل میچی تارو کو ماتسو بارا کو کاروائى کرنے کی اجازت دے
دی گئى ۔ جاپان کی مختلف رجمنٹوں نے کئى محاذوں سے حملے کیے لیکن سوویت افواج نے
سخت مزاحمت کی ۔ اِن جھڑپوں میں جاپانی فوج کے پانچ ہزار فوجی ہلاک ہوئے اور اسلحہ
و گولہ بارود کی کمی محسوس ہونے لگی ۔ گو کہ اب جاپان کو 75000 فوجی اور سینکڑوں
جہازوں کی قوت حاصل تھی تاہم جاپانی فوج نے کچھ وقت کے لیے پسپائى اختیار کی اور 24
اگست کو ایک بار پھر نئى صف بندی کرتے ہوئے تیسرے بڑے حملے کی منصوبہ بندی کی ۔
دوسری جانب سوویت اور منگول افواج نے ٹینک بریگیڈز، انفنٹری ڈویژن، کیولری، ائر ونگ
اور 50,000 فوج کو حرکت دی ۔ دریائے خلخیان کے آس پاس مختلف محاذوں پر گھمسان کا رن
پڑا ۔ مخالف فوجوں نے جاپانیوں کے مواصلاتی رابطے منقطع کرتے ہوئے گھیرے میں لیکر
پے درپے حملے کیے ۔ بالاخر 31 اگست 1939 کو شکست جاپانی فوج کا مقدر بنی اور بچ
جانے والے یونٹس نے نوموھان کے مشرق کی جانب پسپائى اختیار کی ۔ ایک اندازے کے
مطابق اِس جنگ میں جاپان کے 45,000 جبکہ سوویت یونین کے 17,000 فوجی ہلاک ہوئے ۔
اگلے دِن یعنی یکم ستمبر 1939 کو ہٹلر کی فوجوں نے پولینڈ پر فوج کشی کرکے جنگ عظیم
دوم کا آغاز کردیا ۔

اگر اتحادیوں کی جانب سے ایک طرف یورپ میں جنگ تیز ہوچکی تھی تو دوسری طرف مشرق
بعید میں بھی جاپانیوں اور امریکیوں کے مابین مختلف محاذوں پر جنگ شدت اختیار کرچکی
تھی ۔ امریکی زیر قیادت اتحادی فوج اور جاپانیوں کے مابین فلپائن کے جزائر لیٹی،
سامار اور لوزون کے آس پاس پانیوں میں 23 سے 26 اکتوبر 1944 تک جنگ لیٹی لڑی گئى ۔
امریکہ نے 20 اکتوبر کو اپنی فوج جزیرہ لیٹی پر اِس وجہ سے اُتاردی تاکہ جاپان کو
اپنے جنوب مشرق ایشیا کے زیر قبضہ علاقوں سے منقطع کیا جاسکے اور خصوصاً تیل کی
ترسیل روک دی جائے ۔ شاہی جاپانی بحریہ نے تقریباً اپنے تمام بحری جہازوں کو اتحادی
افواج کے خلاف برسر پیکار کردیا تاہم وہ فتح حاصل کرنے میں کامیاب نہ ہوسکے کیونکہ
امریکہ کے تیسرے اور ساتویں بحری بیڑے نے جاپانی حملوں کو پسپا کردیا تھا ۔ جاپان
کو اتنا بھاری نقصان اُٹھانا پڑا کہ وہ دوبارہ متوازی طاقت کا حملہ کرنے کی طاقت نہ
دکھا سکا۔ اُس کے بڑے بحری جہازوں کے پاس تیل کی کمی تھی جس کی وجہ سے وہ بحرالکاہل
کی بقیہ جنگوں کے دوران اپنے اڈوں پر ہی رہے ۔ خلیج لیٹی میں چار بڑے معرکے ہوئے جن
میں بحر سیبویان، آبنائے سوریگاؤ، کیپ اینگانو اور سامار کی لڑائى شامل ہے ۔
بحرالکاہل مہم کے دوران امریکا اور فلپائن کی فوجوں نے جاپانی فوج کے خلاف جنگ لیٹی
لڑ کر فتح حاصل کی ۔ یہ جنگ سترہ اکتوبر سے اکتیس دسمبر تک لڑی گئى جس سے تقریباً 3
سالہ جاپانی قبضے کا خاتمہ ہوگیا ۔ فلپائن ، جاپان کے لیے ربڑ کی فراہمی کا ایک بڑا
ذریعہ تھا ۔ اِس کے علاوہ بورنیو اور سوماترا کے جانب سمندری گزرگاہوں پر بھی جاپان
کا کمانڈ تھا جہاں سے اُسے پیٹرولیم کی ترسیل ہوتی تھی اِس لیے فلپائن پراپنی گرفت
مضبوط رکھنا اُس کے لیے بہت اہمیت کا حامل تھا ۔ لیٹی پر فوجی چڑھائى کرنے کے لیے
امریکی جنرل میک آرتھر کو بری، بحری اور فضائیہ کا سپریم کمانڈر بنایا گیا ۔ امریکی
اور اتحادی افواج، مشہور زمانہ ساتویں بحری بیڑے پر مشتمل تھیں ۔سات سو ایک بحری
جہازوں میں سے 157 بحری جنگی جہاز تھے اس کے علاوہ بری فوج میں مختلف کیولریز اور
انفنٹری ڈویژنز شامل تھیں ۔ سترہ اکتوبر کو اتحادی افواج نے بارودی سرنگوں کی صفائى
شروع کی اور لیٹی کے اردگرد مختلف چھوٹے جزائر کی جانب پیش قدمی کا آغاز کیا ۔ بیس
اکتوبر کو مسلسل چار گھنٹوں کی بحری گولہ باری کے بعد ، اتحادی ساحلی علاقے میں
اُترنا شروع ہوئے اور اِسی دوران جاپانی فوج سے جھڑپیں چھڑ گئیں ۔ کئى شب و روز سخت
لڑائى کے بعد دونوں اطراف سے بھاری جانی نقصان ہوا ۔ جوبیس اکتوبر کو گھمسان کی
فضائى جنگ ہوئى اور دِن رات کی دوطرفہ بمباری مزید چار روز تک جاری رہی ۔ جاپان نے
اپنی قوت بڑھانے کے لیے مزید 34 ہزار فوجیوں اور 10,000 ٹن دیگر سازوسامان کی کُمک
سپلائى کی ۔ آٹھ نومبر 1944 کو طوفان آیا اور موسلادار بارش ہوئى ۔ تیز جھکڑ چلنے
سے درخت جڑوں سے اکھڑ گئے اور بارش سے مٹی کے تودے گرنے لگے ۔ لڑائى ، اب ساحل سے
پہاڑوں تک پھیل گئى تھی ۔ اگرچہ جاپانی فوج نے اتحادی افواج کی سخت مزاحمت کی اور
اِس دوران کئى حملوں کو پسپا کیا تاہم 10 دسمبر کو اتحادی افواج اورموک شہر میں
داخل ہوگئیں ۔ جاپانی فوج کی قوت آہستہ آہستہ کمزور ہوتی جارہی تھی ۔ لہذا انہوں نے
فیصلہ کن جنگ لڑنے اور اتحادی افواج کو بھرپور نقصان پہنچانے کے لیے کامیکازے
پائلٹوں کے ذریعے خودکش حملے شروع کیے ۔ اُنہوں نے کئى بحری جہازوں کو تباہ کیا ،
جن میں آسٹریلیا کا ایک بحری جہاز ایچ ایم اے ایس آسٹریلیا بھی شامل تھا جس میں 30
آسٹریلوی ہلاک اور 64 زخمی ہوئے ۔ اکتیس جنوری 1945 کو امریکی فوج نے جنوبی لوزون
پر اُتر کر منیلا کی جانب پیش قدمی کی ۔

یورپ میں جاپان کے ساتھی ممالک جرمنی اور اٹلی مسلسل شکست سے دوچار ہو رہے تھے ۔ 27
اپریل کو اتحادی افواج اٹلی کے شہر میلان میں داخل ہوئیں اور وہاں کے فاشسٹ حکمران
بینتو میسولینی کو اُس وقت گرفتار کیا گیا جب وہ سویزرلینڈ کی جانب راہِ فرار
اختیار کر رہا تھا ۔ اُسے اٹلی کی تحریک مزاحمت اٹالین پارٹیزنز کی فورس نے گرفتار
کیا اور اگلے روز اٹھائیس اپریل کو پھانسی دیکر اُس کی اور دیگر افراد کی لاشوں کو
میلان شہر کے ایک بڑے چوراہے پر نشانِ عبرت بنانے کے لیے لٹکایا ۔ دوسری جانب
اتحادی افواج جرمنی میں داخل ہوکر جنگِ برلن لڑ رہی تھیں ۔ ہٹلر کو میسولینی کے
انجام کا علم ہوگیا تھا اور وہ نہیں چاہتا تھا کہ اُس کے ساتھ بھی ایسا ہی سلوک ہو
۔ تاریخ کے اوراق کچھ یوں گواہی دیتے ہیں کہ 30 اپریل 1945 کو ہٹلر نے اپنی محبوبہ
ایوا براون کے ساتھ شادی کرنے کے چند گھنٹوں بعد مشترکہ طور پر ایک بنکر میں خودکشی
کرلی ۔ مرنے سے پہلے ہٹلر نے کارل ڈونٹز کو جرمنی کا صدر اور جوزف گویبلزکو جرمنی
کا چانسلر مقرر کیا ۔ لیکن گویبلزنے یکم مئى کو خودکشی کرلی تھی ۔ دو مئى کو جنگِ
برلن ختم ہوئى اور اگلے چند روز میں اٹلی ، ڈنمارک اور ہالینڈ میں موجود جرمن فوجوں
نے ہتھیار ڈال دیے ۔ اب مختلف محاذوں پر جرمن فوج کے ہتھیار ڈالنے کی خبریں تواتر
کے ساتھ آنے لگیں تھیں اور بالاخرآٹھ مئى کو اتحادیوں نے فتح حاصل کرنے کا اعلان
کیا ۔ جرمنی اور اٹلی کی شکست کے بعد اب سہ فریقی اتحاد میں صرف جاپان رھ گیا تھا۔
چھبیس جولائى 1945 کو امریکی صدر ٹرومین اور دوسرے اتحادی ممالک کے رہنماؤں نے پوسٹ
ڈیم اعلامیہ جاری کیا ، جس میں جاپان کو ہتھیار ڈالنے پر مجبور کرنے کے بعد پیش کیے
جانے والے شرائط کا خاکہ دیا گیا تھا ۔ یہ دراصل جاپان کے لیے ایک الٹیمیٹم تھا ،
بصورت دیگر جاپان پر ایک بڑا حملہ کردیا جائے گا ۔ دو دِن بعد جاپانی اخبارات میں
یہ خبریں نمایاں تھیں کہ جاپان ایسے مطالبات کو مسترد کرتا ہے ۔ جاپانی وزیراعظم
کانتارو سوزوکی نے سہ پہر کو ایک اخباری کانفرنس میں کہا کہ ہم پوسٹ ڈیم کانفرنس کے
اعلامیے کو نظر انداز کرتے ہیں ۔ شہنشاہ ہیروہیتو ، نے بھی اپنے موقِف میں کوئى
تبدیلی نہیں کی اور اکتیس جولائى کو اپنے مشیر کوایچی کیدو کے ذریعے واضح کیا کہ ہر
قیمت پر جاپان کا دفاع کیا جائے گا ۔ امریکہ دو ماہ قبل ایٹمی حملے کے لیے کیوتو،
ہیروشیما، یوکو ہاما اور کوکورا پر ممکنہ ہدف کے طور پر غور کرچکا تھا ۔ فیصلہ یہ
تھا کہ ہدف تین میل سے زیادہ قطر کا ہو ، موثر طور پر تباہی مچا سکے اور فوجی مقاصد
کا یہ حملہ، اگست سے پہلے نہ کیا جائے ۔ دراصل اِن شہروں پر امریکی فضائیہ کی جانب
سے رات کی بمباری ابھی تک نہیں کی گئى تھی کیونکہ اتحادی کمانڈ ، اِن شہروں کا پورا
اندازا لگا کر اس کے لیے مطلوبہ مقدار کے اسلحے کی تیاری کر رہا تھا ، کیونکہ
ہیروشیما کے بارے میں باورکیا گیا تھا کہ یہاں جاپانی فوج کا بڑی مقدار میں اسلحہ و
گولہ بارود موجود ہے اور یہ بندرگاہی شہر ایک بڑا صنعتی علاقہ بھی ہے ۔ ساحل سمندر
پر ہونے کی وجہ سے ہیروشیما کا ریڈار میں آنا آسان تھا، لہذا یہاں بڑے پیمانے پر
بربادی و تباہی مچانے کا امکان موجود تھا۔ یہاں اتنے وسیع پیمانے پر حملے کا منصوبہ
تھا کہ اُس کے بعد جاپان پوسٹ ڈیم اعلامیے کے مطابق غیر مشروط طور پر ہتھیار ڈال دے
۔ اِس حملے کا مقصد یہ بھی تھا کہ جاپان پر نفسیاتی غلبہ پایا جائے اور یہاں پر
حملے میں استعمال ہونے والے اسلحے کی اہمیت کو بین الاقوامی سطح پر بھی تسلیم
کروایا جائے ۔ گو کہ ٹوکیو کا شاہی محل بھی ہدف بنایا جاسکتا تھا لیکن درد بھرے
مناظر یہاں نہیں بلکہ ہیروشیما میں زیادہ بہتر طور پیدا کیے جاسکتے تھے ۔ جنگ عظیم
دوم کے اؤائل میں ہیروشیما میں آبادی 3 لاکھ 81 ہزار تھی لیکن چونکہ یہ فوجی
سازوسامان کی پیداوار کا ایک اہم شہر تھا اسلئے جاپانی فوجی نے بڑے پیمانے پر عام
شہریوں کا انخلاء کیا اور حملے کے وقت یہاں پر کُل آبادی کا تخمینہ 2 لاکھ 55 ہزار
لگایا گیا ہے ۔ امریکہ نے مین ہٹن منصوبے کے تحت جس ایٹم بم پر تحقیق کی تھی اُس
میں برطانیہ اور کنیڈا کا اشتراک بھی تھا ۔ اِس منصوبے کے تحت امریکہ، ایٹمی اسلحہ
کا تجربہ سولہ جولائى 1945 کو نیو میکسیکو میں ٹرینٹی پرچکا تھا اور اب اِس کے عملی
استعمال کا حتمی فیصلہ کرلیا گیا تھا ۔ یہ 6 اگست کی صبح تھی ، اور ہیروشیما کے
عوام چند لمحوں بعد آنے والے دردناک قیامت سے بے خبر اُٹھنے کی تیاری کر رہے تھے ۔
اُنہیں معلوم نہیں تھا کہ اینکولہ گیے نامی وہ بی ۔ 29 طیارہ جو اُن کے لیے موت کا
پیغام لیکر آرہا ہے وہ تینیان جزیرے کے ہوائى اڈے سے اپنی اُڑان بھر چکا ہے ۔ اِس
طیارے کی حفاظت کے لیے دو مزید طیارے ہمراہ تھے جنہوں نے جاپانی فضائیہ کے کسی حملے
سے بچاؤ کے لیے اقدامات کرنے تھے ۔ طیارہ اپنی مطلوبہ بلندی حاصل کرچکا تھا کیونکہ
پائلٹ کرنل پاول تیبتس کے لیے حُکم تھا کہ شکار کے قریب پہنچنے سے پہلے کی بلندی
اکتیس ہزار فٹ ہونی چاہیے ۔ سفر کے دوران نیوی کیپٹن ولیم پارسنز اور اُن کے معاون
سیکنڈ لیفٹینٹ مورس جیپسن نے ایٹم بم میں مطلوبہ تبدیلیاں کیں اور آخر میں سیفٹی
پِن نکال کر اُسے حملے کے لیے مکمل طورپر تیار کرلیا تھا ۔ ہیروشیما تک پہنچتے
پہنچتے صبح ہوگئى تھی ۔ یہ پیر کی صبح تھی اور سورج نکل چکا تھا ۔ صبح آٹھ بجے کے
قریب ہیروشیما کے ریڈار آپریٹر نے اطلاع دی کہ تین طیاروں پر مشتمل ایک چھوٹا قافلہ
شہر کی جانب بڑھ رہا ہے ۔ چونکہ امریکی فضائى بمباری میں طیاروں کے بڑے بڑے غول اُڑ
کر حملہ آور ہوتے تھے اِسلئے چند جہازوں پر کوئى خاص توجہ نہیں دی گئى اور ایمرجنسی
ختم کرنے کا سائرن بجایا گیا اور ویسے بھی بمباری رات کو ہوتی تھی اور اب رات کا
اندھیرا چھٹ چکا تھا اِسلئے لوگوں نے بے خطر ہوکر معمول کے کام کاج شروع کردینے تھے
۔ لیکن طیارہ اینکولہ گیے اُن کے لیے موت کا فرشتہ بن کر چند لمحوں میں اُنہیں نیست
و نابود کر دینے کے لیے تقریباً پہنچ چکا تھا ۔ طیارے پر لدا ہوا نو ہزار سات سو
پونڈ وزنی یورینیم سے تیار کردہ لٹل بوائے نامی ایٹمی بم ہیروشیما کیا پوری دُنیا
میں تہلکہ مچا دینے کے لیے تیار تھا اور پائلٹ اپنے مقصد کو حاصل کرنے کے لیے پُر
عزم تھا ۔ صبح کے 8 بجکر15 منٹ تھے کہ طیارے سے ایٹم بم ، زمین کے رُخ پر چھوڑ دیا
گیا اور 43 سیکنڈ بعد انسانی تاریخ کا ایک بہت بڑا دھماکا ہوا ۔ یہ اتنا بڑا دھماکا
تھا کہ فضا میں ساڑھے گیارہ میل بلندی پر اینکولہ گیے بھی ہچکولے کھانے لگا ۔ شہر
پر دھواں چھا گیا، کسی کو نہ تو کچھ دکھائى دے رہا تھا اور نہ ہی کچھ سمجھ آرہا تھا
۔ سب کچھ سخت تپیش سے پگھل چکا تھا ۔ نہ تو فضا میں پرندے بچ گئے اور نہ ہی زمین پر
انسان و حیوان ۔ جہاں بم گرا وہاں ارد گرد ایک میل کے دائرے میں کوئى عمارت موجود
نہ رہی ۔ آگ کے شعلوں کا ایک ایسا جھکڑ چلنے لگا جس نے شاید کسی کو زندہ نہ چھوڑنے
کا تہیہ کیا ہوا تھا ۔ آگ نے شہر کا ساڑھے 4 میل تک کا علاقہ اپنی لپیٹ میں لیا ہوا
تھا ۔ چونکہ سب کچھ ملیامیٹ ہوچکا تھا لہذا ریڈیو اور ٹیلی گرافک رابطہ نہ ہونے کی
وجہ سے خود جاپان کے دوسرے علاقوں کو بھی معلوم نہیں تھا کہ اُن کے ہم وطن کس حال
میں ہیں ۔ نہ باپ رہا نہ بیٹا ، نہ ماں رہی نہ بیٹی ۔ اتنی تباہی مچی کہ کوئى آہ و
بکا کرنے والا بھی نہیں تھا ۔ دھماکے اور آگ سے اُڑتی گرد و دھول کو ابھی بیٹھنے
میں وقت لگے گا ، کیونکہ دھماکے سے اُٹھنے والے آگ اور دھوئیں کا مرغولہ 45000 فٹ
بلندی تک پہنچا تھا اور اِس آگ کے گولے کا قطر 1200 میٹر تھا ۔ آرمی کنٹرول سٹیشن
نے ہیروشیما کے بیس سے رابطے کی جدوجہد کی لیکن کوئى کامیابی حاصل نہ ہوئى ۔ فوجی
قیادت کی سمجھ سے سب کچھ بالاتر تھا کہ نہ تو کوئى بڑا فضائى حملہ ہوا ہے اور نہ ہی
ہیروشیما میں گولہ بارود کا اتنا بڑا ذخیرہ تھا جس سے بڑی تباہی کا امکان ہو ۔
جاپانی فضائیہ کے ایک سٹاف آفیسر کو حُکم دیا گیا کہ وہ طیارہ لیکر سروے کرے اور
حقائق معلوم کرکے اطلاع دے ۔ ہیروشیما پر کیا گزری ہے یہ جاننے کے لیے طیارہ
تقریباً 100 میل دور فاصلے سے اڑا تھا اور 3 گھنٹوں تک مسلسل پرواز کرتا رہا ، لیکن
مخمصے کا شکار یہ طیارہ بغیر کچھ دیکھے واپس لوٹ گیا اور اپنے آقاؤں کو صرف یہ خبر
دے سکا کہ وہاں سوائے بادلوں اور دھوئیں کے کچھ نظر نہ آتا ۔ ٹوکیو میں جاپان براڈ
کاسٹنگ کارپوریشن کو یہ اندازا ہوگیا تھا کہ ہیروشیما کا ریڈیو سٹیشن خاموش ہوچکا
ہے ۔ اُنہوں نے ایک اور ٹیلیفون لائن استعمال کرتے ہوئے رابطہ بحال کرنے کی کوشش کی
مگر بے سود ۔ اگرچہ ہیروشیما سے 10 میل دور کے ریلوئے سٹیشنوں سے یہاں تک کی
رپورٹیں موصول ہوئیں کہ وہاں ایک بڑے دھماکے کی آواز سُنی گئى ہے تاہم تفصیلات
معلوم نہیں تھیں ۔ اِسی طرح ریلوئے کے محمکے نے ریل روڈ ٹیلی گراف کے بند ہونے کی
اطلاع دی ۔ وہاں کیا ہوا تھا اِس کا علم اُس وقت ہوا جب امریکی صدر ٹرومین کا تیار
شُدہ پیغام ، واشنگٹن ڈی سی کے مقامی وقت کے مطابق 6 اگست دِن گیارہ بجے ریڈیو پر
سنائى دینے لگا ۔ دُنیا کو 16 گھنٹے بعد علم ہوا کہ امریکہ ہیروشیما پر حملہ کرچکا
ہے ۔ امریکی صدر نے اپنے بیان میں کہا کہ امریکہ نے جاپانی شہر ہیروشیما پر قطعی
طور پر ایک نئے بم ”ایٹم بم“ سے حملہ کیا ہے ایک محتاط اندازے کے مطابق، پہلے
دھماکے ، تپیش اور تابکاری سے 70,000 افراد موت کے منہ میں جاچکے تھے اور وقت گزرنے
کے ساتھ ساتھ مرنے والوں کی تعداد ایک لاکھ تک پہنچ گئى اور اگر کینسر اور لمبے
عرصے تک بیماری کے بعد مرنے والوں کو شامل کیا جائے تو یہ تعداد دو لاکھ تک پہنچی ۔
ایٹمی حملے کے آرکائیوز ریکارڈ کے مطابق، 60 فیصد افراد آگ کے شعلوں سے جھلس کر
ہلاک ہوئے جبکہ 30 فیصد ملبہ گرنے اور 10 فیصد دیگر وجوہات سے موت کے منہ میں چلے
گئے ۔ کہا جاتا ہے کہ آگ کے شعلوں نے 16 مربع میل تک کا علاقہ اپنی لپیٹ میں لیا
ہوا تھا ۔ بحرالکاہل کی جنگیں ، فلپائن کی جنگ ، اوکیناوا جنگ ، اتحادیوں کے بے
رحمانہ فضائى بمباری اور ہیروشیما پر ایٹمی حملے سے جاپان کے جسم پر کئى گہرے زخم
آچکے تھے ۔ جاپان لڑکھڑاتے دیکھ کر روس نے بھی اس پر حملہ کردیا ۔ یہ 9 اگست تھا ۔
وہی تاریخ جب جاپان پر دوسرا ایٹمی حملہ کیا گیا ۔

ناگاساکی ، جنوبی جاپان میں ایک بڑا بندرگاہی شہر تھا ۔ یہاں بہت صنعتیں موجود تھیں
جہاں اسلحہ سازی، جہاز سازی ، آبدوزیں ، دیگر جنگی اور فوجی سازوسامان تیار ہوتا
تھا ۔ یہاں کی زیادہ تر عمارتیں لکڑی سے بنی تھیں بلکہ کارخانوں کی عمارتیں بھی
لکڑی سے بنائى گئیں تھیں ۔ ایٹمی حملے سے پہلے تک جنگ عظیم دوم کے دوران اِس شہر پر
کوئى بڑا فضائى حملہ نہیں ہوا تھا ۔ البتہ اگست کے مہینے میں کچھ روایتی بارود سے
بھرے بموں سے حملے ہوئے تھے جن میں اپنے دور کے مشہور متسوبشی سٹیل اینڈ آرمز ورکس
کے کارخانے کو بھی نشانہ بنایا گیا، لیکن بد قسمتی سے چھ بم ، ناگاساکی میڈیکل سکول
اور ہسپتال پر بھی گِرے ۔ نواگست کی صبح 3 بجکر 47 منٹ پر امریکہ کا طیارہ بی ۔ 29
بوک کار سکوارڈن کمانڈر میجر چارلس ڈبلیو سوینی کی قیاد میں تینیان کے ہوائى اڈے سے
ایٹم بم لیکر اُڑا ۔ اِس ایٹم بم کا کوڈ نام فیٹ مین رکھا گیا تھا ۔ اِس حملے کا
پہلا ہدف کوکورا ، جبکہ دوسرا ہدف ناگاساکی تھا ۔ اِس طیارے کی پرواز سے دو گھنٹے
قبل دو طیارے موسم اور حفاظتی اقدامات کے طور پر پہلے اُڑ چکے تھے تاکہ حملہ کرنے
میں کوئى رکاؤٹ پیش نہ آئے ۔ کچھ دیر بعد حفاظتی طیاروں نے اطلاع دی کہ دونوں اہداف
واضح ہیں اور کسی قِسم کی دھند یا بادل نہیں ہیں ۔ جب حملہ آور طیارہ اُس حد تک
پہنچا جہاں پرایٹم بم سے سیفٹی پِن نکال کر اُسے حملہ کے لیے تیار کردینا تھا کہ
اِسی اثناء میں معلوم ہوا کہ ایک محافظ طیارہ بگ سٹنک لاپتہ ہوگیا ہے ۔ چونکہ سوینی
پہلے ہی اپنے مقررہ وقت سے 30 منٹ لیٹ تھا لہذا محافظ طیارے کے بغیر سفر جاری رکھنے
کا فیصلہ کیا گیا ۔ اور جب یہ حملہ آورطیارہ بی ۔ 29 اپنے پہلے ہدف کوکورا پہنچا تو
اُس وقت شہر کے اردگرد 70 فیصد علاقے پر دھواں اور دھند چھائی ہوئی تھی اور مطلع
ابرآلود ہونے کی وجہ سے شہر صاف دیکھائى نہیں دے رہا تھا ۔ شہر پر تین چکر لگائے
گئے اور اِس دوران معلوم ہوا کہ طیارے میں تیل کی مقدار کم ہوتی جارہی ہے کیونکہ
تیل کے ذخیرہ ٹینک سے پائپ میں تیل نہیں آرہا تھا ۔ اب حتمی فیصلہ یہ کیا گیا کہ
ناگاساکی پر حلمہ کیا جائے ۔ اِس پر بھی سوچا گیا تھا کہ اگر کوئى مزید دِقت پیش
آئی تو ایٹم بم کو واپس لے جاکر بحرالکاہل میں پھینک دیا جائے گا ۔ جاپان کے مقامی
وقت کے مطابق ، صبح 7 بجکر 50 منٹ پر ناگاساکی شہر سائرن کی آوازوں سے گونجنے لگا ۔
تاہم 40 منٹ بعد سب اچھا کا سائرن بجا ۔ جاپانیوں نے یہ طیارہ 10 بجکر 53 منٹ پر
دیکھا تو ریڈار سروس نے اندازا لگالیا کہ شاید سراغرسانی کرنے والا کوئى جاسوس
طیارہ ہے ۔ اِن بے خبر جاپانیوں کو علم نہیں تھا کہ ہیروشیما کے تین روز بعد ، ایک
اور قیامت ٹوٹنے والی ہے ۔ تاریخی اوراق میں ذکر ہے کہ دِن کے گیارہ بجکر ایک منٹ
پر حملہ آور طیارے نے شہر پر چھائے ہوئے بکھرے بادلوں میں سے ناگاساکی شہر کو دیکھ
لیا تھا ۔ اب شکاری نے اپنے شکار پر جھپٹنا تھا ۔ اِسی لمحے جہاز کے سفاک کپتان نے
بٹن دبایا اور فیٹ مین طیارے سے نکل کر شہر کے صنعتی علاقے کی جانب تیزی سے گرنے
لگا ۔ یورنیم ۔ 239 پر مشتمل یہ ایٹم بم 14.1 پونڈ یعنی 6.4 کلوگرام کا بتایا جاتا
ہے ۔ تینتالیس سیکنڈ بعد ناگاساکی شہر کے اوپر 1,650 فٹ کی بلندی پر فضا میں ایک
انتہائى خوفناک اور زوردار دھماکے سے فیٹ مین پھٹ گیا ۔ یہ دھماکا 21 کلو ٹن ٹی این
ٹی کے برابر تھا ۔ ایٹمی سائنس دانوں کے مطابق، یہ دھماکا ہیروشیما کے دھماکے سے
کہیں بڑا تھا ۔ اور آپ یقیناً سن کر حیران ہونگے اِس سے پیدا ہونے والی تپیش کی
درجہ حرارت 3,900 ڈگری سیلسیس یا 7,000 ڈگری فارن ہائٹ تھی اور اس سے پیدا ہونے
والے آگ کے شعلوں کی رفتار 1005 کلومیٹر فی گھنٹہ تھی ۔ ناگاساکی کا بڑا علاقہ اب
جل کر راکھ کا ڈھیر بن چکا تھا اور جہاں دھماکا ہوا تھا وہاں ایک مربع کلومیٹر کے
علاقے پر انسان و حیوان موقع ہی ہلاک ہوئے ، اور آگے شعلے 10,000 فٹ تک کے علاقے پر
پھیل چکے تھے ۔ تقریباً 20,000 عمارتیں مکمل یا بڑی حد تک تباہ ہوچکی تھیں ۔ صرف 12
فیصد مکانات بچ گئے تھے ۔ ایک اندازے کے مطابق ، اِس ایٹمی حملے میں 40,000 افراد
ہلاک اور 60,000 زخمی ہوئے تھے اور جنوری 1946 تک اندازا لگایا گیا تھا کہ 70,000
افراد ہلاک ہوچکے تھے ۔

امریکی ایٹمی حملے سے قبل تک ، جاپان نے سوویت یونین کے توسط سے امریکہ اور
اتحادیوں کے ساتھ امن کی راہ نکالنے کی کوشش کی لیکن کامیابی نہیں ہوئى کیونکہ
سوویت یونین خود اتحادیوں سے وعدہ کرچکا تھا کہ جرمنی کی شکست بعد وہ جاپان کے خلاف
اعلان جنگ کردے گا حالانکہ سوویت یونین اور جاپان کے مابین عدم جارحیت کا معاہدہ
بھی ہوا تھا ، لیکن بعد میں سوویت یونین نے اِس معاہدے کی تجدید نہیں کی ۔ جاپان کو
یہ خدشہ تھا کہ ممکن ہے امریکہ اور مغربی طاقتوں نے جاپان کے خلاف جنگ شروع کرنے کے
لیے سوویت یونین کو کچھ رعایتوں کی پیش کش بھی کی ہو۔ لہذا جاپان کے وزیر خارجہ
شیگی نوری توگو، نے سوویت یونین پر زور دیا کہ وہ جاپان کے معاملے میں غیر جانبدار
رہے ۔ جاپان کو خدشہ تھا کہ روس کسی بھی وقت منچوریا پر ایک بڑا حملہ کرسکتا ہے
اِسلئے وزیرخارجہ توگو نے ماسکو میں جاپان کے سفیر نااُوتاکے، کو 30 جون 1945 کو
اِس پیغام کے ساتھ بھیجا : ” عزت مآب شہنشاہِ جاپان کا فرمان ہے کہ دونوں مُلکوں کے
مابین لڑائى دونوں مُلکوں کے عوام کیلئے نقصان دہ ہے لہذا دلی خواہش ہے کہ اِس
کشیدگی کو فوری ختم کیا جائے اور جہاں تک انگلینڈ اور امریکہ کا یہ اصرار ہے کہ
جاپان غیر مشروط طور پر ہتھیار پھینک دے تو جاپان کے پاس سوائے اِس کے کوئى متبادل
نہیں کہ وہ اپنے مادرِ وطن کی عزت و ناموس کیلئے پوری طاقت کے ساتھ لڑے“ ۔ ہیرو
شیما پر 6 اگست کو ایٹمی حملے کے تین دِن بعد 9 اگست کو صبح 4 بجے یہ اطلاع ٹوکیو
پہنچی کہ سوویت یونین نے غیر جانبداری کے معاہدے کوتوڑتے ہوئے جاپان کے خلاف اعلان
جنگ کردیا ہے اور اُس کی فوجوں نے منچوریا میں جاپان کی کٹھ پتلی حکومت مانچو کواو
پر حملہ کردیا ہے ۔ یہ جاپان کے لیے ہیروشیما کے بعد دوسرا بڑا دھچکہ تھا ۔
وزیراعظم سوزوکی نے شہنشہاہِ جاپان سے ملاقات کرنے کے بعد صبح ساڑھے دس بجے سپریم
کونسل کا اجلاس بلایا ۔ ابھی اجلاس جاری تھا کہ دِن گیارہ بجے یہ خبریں آئیں کہ
امریکہ نے ناگاساکی پر دوسرا ایٹمی حملہ کردیا ہے ۔ ڈھائى بجے ہونے والے جاپانی
کابینہ کے مکمل اجلاس میں زیادہ تر بحث ہتھیار پھینکنے کے معاملے پر ہوتی رہی لیکن
تین گھنٹوں کی بحث و مباحثے کے بعد بھی کوئى اتفاقِ رائے نہ ہوسکا ۔ سہ پہر چار بجے
سے رات دس بجے تک ایک اور اجلاس ہوا لیکن پھر بھی کوئى نتیجہ برآمد نہ ہوا ۔ 8 اور
9 اگست 1945 کی رات، وزیراعظم سوزوکی اور وزیر جارجہ توگو، نے شہنشاہ سے ملاقات کی
اور وزیرِ جنگ کوریچی کا آنامی ، کا سپریم کونسل کے اجلاس سے تیار کردہ چار نکاتی
مجوزہ مسودۀ پیش کیا ۔ 10 اگست کی صبح دو بجے وزیراعظم سوزکی نے شہنشاہ پر فیصلہ
چھوڑ دیا کہ وہ کیا آخری فیصلہ کرتے ہیں ۔ کچھ تاریخی اوراق سے معلوم ہوا ہے کہ
شہنشاہ نے کہا کہ جنگ جاری رکھنا ہماری قوم کی تباہی ، خون خرابا اور ظلم کے سواء
کچھ نہیں ۔ میں اپنے معصوم عوام کو مزید مصیبت جھیلتے ہوئے نہیں دیکھ سکتا ۔ گو کہ
یہ ناقابل برداشت ہے کہ جاپان کی بہادر اور وفادار فوج کسی کے سامنے غیر مسلح ہو ۔
اب وقت آگیا ہے کہ ہم ناقابل برداشت کو برداشت کریں ۔ میں اپنے غم کے آنسو پیتے
ہوئى وزیرِ خارجہ کے تیار کردہ خاکے کی بنیاد پر اتحادیوں کے اعلان کی منظوری دیتا
ہوں ۔ پندرہ اگست 1945 کو دوپہر 12 بجے شہنشاہِ جاپان کا پیغام ریڈیو پر نشر ہوا ۔
اُنہوں نے اپنی خطاب میں کہا کہ ہماری جراءت مند فوج کی بہادری اور عوام کے پُرخلوص
خدمات کے باوجود حالات ایسا رُخ اختیار کر گئے ہیں جو جاپان کے حق میں نہیں ۔ مزید
یہ کہہ دشمن نے ایسے ظالمانہ بموں کا استعمال شروع کیا ہوا ہے کہ اُن سے ہونے والی
تباہی ان گِنت ہے ۔ اگر ہم جنگ جاری رکھتے ہیں تو اِس سے جاپانی قوم کے لیے مزید
تباہی پیدا ہوگی ۔ ہم نے لاکھوں کروڑوں عوام کو بچانا ہے ۔ یہی وجہ ہے کہ ہم نے
اتحادیوں کے مشترکہ اعلامیہ کو قبول کرنے کا فیصلہ کیا ہے ۔ سترہ اگست کو شہنشاہِ
جاپان نے وزیراعظم سوزوکی کو ہٹا کر اپنے چچا پرنس ہیگاشی کونی ناروہیکو، کو 43 ویں
وزیراعظم کی حثیت سے ذمہ داریاں سونپ دیں تاکہ مزید بغاوت یا قاتلانہ حملوں کو روکا
جاسکے ۔ اِسی طرح وزیر خارجہ توگو کو بھی ہٹایا گیا اور اُن کی جگہ یہ فرائض
ماموروشیگے میتسو کو دے دی گئیں ۔ شیگے متسو کی ایک ٹانگ مصنوعی تھی اور وہ لنگڑا
کر چلتا تھا اور اُن کے ایک ہاتھ میں چھڑی ہوتی تھی کیونکہ 29 اپریل 1932 کو کوریا
کی آزادی کے ایک کارکُن یون بونگ ۔گل نے اُن پر بم حملہ کیا تھا جس سے اُن کی ایک
ٹانگ کٹ گئى تھی ۔ اُس وقت وہ شنگھائى میں جاپان کے وزیر مقرر تھے ۔ جاپان کی فوجیں
اب بھی سوویت اور چینی افواج کے خلاف لڑ رہی تھیں ۔ جنگ جاری تھی اور اُنہیں جنگ
بندی اور ہتھیار ڈالنے پر مجبور کرنا تحال ممکن نہیں تھا ۔ یہ لڑائى ستمبر کے اوائل
تک چلتی رہی جب سوویت یونین کے افواج نے کوریل جزائر پر قبضہ کرلیا ۔

جب امریکہ نے جاپان پر قبضہ کرلیا تو جنگ عظیم دوم کے اختتام پر اتحادیوں نے کوریا
سے پوچھے بغیر،اُن کی سرزمین کو یک طرفہ طور پر امریکہ اور سوویت یونین کے مابین
اڑتیئس متوازئ خط پرتقسیم کرنے کا فیصلہ کیا ۔ چونکہ مشرق و مغرب اور سوشلسٹوں اور
سرمایہ داروں کے مابین سرد جنگ شروع ہوچکی تھی اِسلئے نہ صرف یورپ اور افریقہ بلکہ
ایشیا کے کئى حصوں پر ایک اور عالمی جنگ چھڑنے کے آثار خاصے گہرے ہوتے جارہے تھے،
بلکہ خدشہ تھا کہ اب ایک ایٹمی جنگ ہونے والی ہے کیونکہ سنہ 1949 کے اواخر میں
سوویت یونین ایٹمی صلاحیت کا تجربہ کرچکا تھا ۔ جزیرہ نماء کوریا پرجنگ کے بادل
تیزی کے ساتھ چھاگئے تھے کیونکہ جنوبی کوریا ، امریکہ کے زیرِ عتاب تھا جبکہ شمالی
کوریا، سوویت یونین اور چین کے زیرِ اثر تھا ۔ کوریا کے اِن دونوں حصوں نے اپنے
قانونی ہونے کا دعویٰ کیا ۔ گو کہ جاپان نے کوریا پر سنہ 1910 میں قبضہ کرلیا تھا
لیکن اِس سے کافی عرصہ پہلے وہ جاپان کے اثر و رسوخ کے تحت رہا ۔ کوریائى لوگوں نے
جاپانی قبضے کے خلاف خاصی طویل جدوجہد کی ۔ جاپان کے خلاف لڑنے والے گوریلہ گروپ کے
ایک رہنماء کم ال سنگ تھے جنہیں سوویت یونین سے تربیت اور مالی اور فوجی اعانت ملتی
تھی ۔ جب جاپان ایٹمی حملے کے بعد شکست کھانے لگا تھا تو اُسی دوران سوویت افواج نے
شمالی کوریا کی جانب سے حملہ کیا اور اُس کی فوجیں بڑھتے بڑھتے اڑتیس متوازی خط تک
پہنچ گئیں تھیں جہاں پر جزیرہ نماء کوریا کو دو حصوں میں تقسیم کیا گیا ۔ گوریلہ
لیڈر کیم ال سنگ ، شمالی کوریا کے رہنماء بنے اور اُنہوں نے مُلک کو سوشلسٹ
بُنیادوں پر استوار کرنا شروع کردیا ۔ اُنہیں سوویت یونین سے بدستور امداد ملتی رہی
لیکن جنوبی کوریا کو امریکہ کی جانب سے کوئى خاص مدد نہیں مل رہی تھی ۔ سنہ 1949 کے
اوائل میں جاپان سے آزادی حاصل کرتے وقت کیم ال سنگ نے سوویت یونین کے رہنماء جوزف
سٹالن سے کہا کہ اب وقت آگیا ہے کہ جنوبی کوریا پر چڑھائى کرکے اُس پر قبضہ کرلیا
جائے ۔ جون 1950 میں شمالی کوریا ئى حکومت نے دونوں کے ادغام کے لیے تجاویز دیں
لیکن جنوبی کوریا نے مسترد کیں ۔ پانچ روز بعد ایک اور تجویز پیش کی گئى لیکن وہ
بھی مناسب نہ ہونے کی بناء پر مسترد کردی گئى اور اِسی اثناء شمالی کوریا کی فوجوں
نے خطِ تقسیم کے مختلف علاقوں سے حملہ کردیا اور مختصر وقت اُن کی پیش قدمی جنوبی
کوریا کے دارالحکومت سیئول تک پہنچی ۔ اُن کا ارادہ تھا کہ پُسان کی بندرگاہ پر
قبضہ کرکے بیرونی کُمک کا راست روک دیا جائے ۔ ستائیس جون 1950 کو سلامتی کونسل نے
ایک قرارداد کے ذریعے شمالی کوریا کی جارحیت کی مذمت کی اور اُس کے خلاف فوجی
کاروائى کا حکم دیا ۔ سوویت یونین اور چین نے مخالفت کی ۔ اقوام متحدہ کی زیرِ قیاد
فوجوں نے بھرپور تیاری کے ساتھ جوابی کاروائى شروع کی ۔ امریکہ اور اقوام متحدہ کی
افواج کی خوش قِسمتی تھی کہ جاپان اگلے محاذ کے لیے بہترین اڈے کے طور پر موجود تھا
۔ جاپان کی بندرگاہیں، ہوائى اڈے اور دیگر تنصیبات کے ساتھ ساتھ ایک تعلیم یافتہ
اور جفاکش جاپانی قوم سے بھی استفادہ کیا جاسکا ۔ امریکی بحریہ کے لیے جاپان کے
مغربی کیوشو میں بندرگاۀ ساسیبو کافی مدد گار ثابت ہوئى کیونکہ یہ علاقہ کوریا کے
جنوب سے تقریباً 165 سمندری میل کے فاصلے پر تھا ۔ اِسی طرح ٹوکیو کے نزدیک
یوکوسوکا کا علاقہ جنگی سازو سامان کی صفائى اور مرمت کے لیے بہترین اڈا تھا ،
حالانکہ یہ جنگی محاذ سے 700 سمندری میل کے فاصلے پر تھا ۔ 15 ستمبر 1950 کو امریکی
جنرل میک آرتھر نے شمالی کوریائى فوجوں پر 40 ہزار امریکی اور برطانوی افواج کی
بھرپور قوت کے ساتھ پیچھے سے حملہ کیا اور شمالی کوریائى فوجوں مارتے دھکیلتے ہوئے
چین کے دریائے یالو تک پہنچا دیا ۔ جنرل میک آرتھر کا اندازا تھا کہ چین مداخلت
نہیں کرے گا مگر یہ سب غلط ثابت ہوا اور چین نے تقریباً 3 لاکھ فوج سے حملہ کیا اور
سال کے اختتام تک اقوام متحدہ کی فوجوں کو مارتے ہوئے واپس خط تقسیم تک پہنچا دیا ۔
اِس کے بعد جنوری 1951 میں چینی اور کوریائى فوجوں نے موسمِ سرما کا بڑا حملہ کرکے
سیئول تک چڑھائى کی ۔ امریکی زیرقیادت اقوام متحدہ کی فوجوں کے حوآلے بڑی حد تک پست
ہوچکے تھے اور یہاں تک کہ مقالہ کرنے کے لیے ایٹمی حملہ پر سوچا جانے لگا ۔ کئى
محاذوں پر لڑائى کے ساتھ ساتھ جنگ بندی کے مذاکرات بھی ہوتے رہے ۔ سرد جنگ کی پہلی
پراکسی جنگ 1950 سے 1953 تک لڑی گئى اور بالاخر 27 جولائى 1953 کو جنگ بندی کا
معاہدہ دستخط ہوا ۔ جنگِ کوریا سے جاپان کو اقتصادی طور پر بڑے فوائد حاصل ہوئے ۔
چونکہ اقوام متحدہ کی افواج نے زیادہ تر جنگی کاروائیوں کے لیے جاپان کی سرزمین
استعمال کی لہذا یہاں کے کارخانوں اور فیکٹریوں کی پیداوار میں بھر پور اضافہ ہوا
کیونکہ ضروریات یہیں سے خرید کر پوری کی جاتی تھیں ۔ روزگار میں تیزی سے اضافہ ہوا
اور تعمیراتی کا بڑے پیمانے پر ہوا ۔ چونکہ جاپان، امریکہ کے فوجی دفاعی چھتری تلے
رہ رہا ہے اِسلئے اُسے دفاع پر نہ ہونے کے برابر خرچ کرنا پڑا اور تمام فنڈز معاشی
ترقی، سرمایہ کاری، صنعتوں کے قیام اور بہتر معاشرتی زندگی پر خرچ ہونے لگے ۔ چونکہ
جاپان خطے کے ایک اہم قوت کے طور نظر انداز نہیں کیا جاسکتا تھا اِسلئے معاہدہ سان
فرانسیسکو کے ذریعے اُس کے بین الاقوامی وقار کو بحال کیا ۔ بعد میں اِسی معاہدے پر
نظرثانی کرکے باہمی تعاون اور سلامتی کا ایک نیا معاہدہ دستخط کیا گیا ۔



https://ur.wikipedia.org/wiki/%D9%82%D8%B1%D8%A2%D9%86

قرآن یا قرآن مجید (عربی میں القرآن الكريم) اسلام کی بنیادی کتاب ہے۔ اسلامی عقیدے
کے مطابق قرآن عربی زبان میں تقریباً 23 برس کے عرصے میں محمد صلی اللہ علیہ و آلہ
و سلم پر نازل ہوا۔ قرآن کے نازل ہونے کے عمل کو وحی کہا جاتا ہے۔ اور یہ کتاب
مشہور فرشتے حضرت جبرائیل علیہ السلام کے ذریعے محمد صلی اللہ علیہ و آلہ و سلم پر
نازل ہوئی۔ مسلمانوں کا بنیادی عقیدہ ہے کہ قرآن میں آج تک کوئی کمی بیشی نہیں ہو
سکی اور اسے دنیا کی واحد محفوظ کتاب ہونے کی حیثیت حاصل ہے، جس کا حقیقی مفہوم
تبدیل نہیں ہو سکا اور تمام دنیا میں کروڑوں کی تعداد میں چھپنے کے باوجود اس کا
متن ایک جیسا ہے۔ اس کی ترتیب نزولی نہیں بلکہ محمد صلی اللہ علیہ و آلہ و سلم کی
بتائی ہوئی ترتیب کے مطابق پہلے خلیفہ اسلام ابوبکر صدیق کے دورِ خلافت میں اسے
یکجا کیا گیا۔ اس کام کی قیادت زید بن ثابت انصاری نے کی۔ قرآن کا سب سے پہلا ترجمہ
سلمان فارسی نے کیا۔ یہ سورۃ الفاتحہ کا فارسی میں ترجمہ تھا۔ قرآن کو دنیا کی ایسی
واحد کتاب کی بھی حیثیت حاصل ہے جو لاکھوں کی تعداد میں لوگوں کو زبانی یاد ہے۔ اور
یہ دنیا میں سب سے زیادہ پڑھی جانے والی کتاب ہے، جسے مسلمان روز ہر نماز میں بھی
پڑھتے ہیں۔اور انفرادی طور پر تلاوت کرتے ہیں۔قرآن کی تشریحات کو اسلامی اصطلاح میں
تفسیر کہا جاتا ہے، جو مختلف زبانوں میں کی جاتی رہی ہیں۔ قرآنی تراجم دنیا بھر کی
اہم زبانوں میں ہو چکے ہیں۔ جبکہ صرف اردو زبان میں تراجم قرآن کی تعداد تین سو سے
زائد ہے۔ مسلمان ہر سال رمضان میں تراویح کے دوران کم از کم ایک بار پورا قرآن با
جماعت سنتے ہیں۔ قرآن نے اسلامی دنیا میں مسلمانوں کی عام زندگی، عقائد و نظریات،
فلسفہ اسلامی، اسلامی - سیاسیات، معاشیات، اخلافیات، علوم و فنون کی تشکیل میں
بنیادی کردار ادا کیا ہے۔

قرآن میں لفظ قرآن قریباً ۷۰ دفعہ آیا ہے اور متعدّد معانی میں استعمال ہوا ہے۔ یہ
عربی زبان کے فعل قرأ کا مصدر ہےجس کے معنی ہیں ’’اُس نے پڑھا ‘‘ یا ’’اُس نے تلاوت
کی‘‘۔سریانی زبان میں اس کے مساوی (ܩܪܝܢܐ) qeryānā کا لفظ ہے جس کا مطلب ہے ’’صحیفہ
پڑھنا‘‘ یا ’’سبق‘‘۔ اگرچہ کئی مغربی عالم اس لفظ کو سریانی زبان سےماخوذ سمجھتے
ہیں، مگر اکثر مسلمان علماء اس کی اصل خود لفظ قرأ کو ہی قرار دیتے ہیں ۔بہرحال
محمد کے وقت تک یہ ایک عربی اصطلاح بن چکی تھی ۔ لفظ قرآن کا ایک اہم مطلب ’’تلاوت
کرنا‘‘ ہے جیسا کہ اس ابتدائی قرآنی آیت میں بیان ہوا ہے: ’’یقیناً اس کا جمع کرنا
اور اس کی تلاوت ہماری ذمہ داری ہے‘‘۔

دوسری آیات میں قرآن کا مطلب ’’ایک خاص حصّہ جس کی تلاوت (محمد نے ) کی ‘‘کے بھی
ہیں۔ نماز میں تلاوت کے اس مطلب کا کئی مقامات پر ذکر آیا ہے جیسا کہ اس آیت
میں:’’اور جب قرآن پڑھا جائے تو اسے غور سے سنو اور خاموش رہو‘‘۔جب دوسرے صحائف
جیسا کہ تورات اور انجیل کے ساتھ یہ لفظ استعمال کیا جائے تو اس کا مطلب ’’تدوین
شدہ صحیفہ‘‘ بھی ہو سکتا ہے۔

اس اصطلاح سے ملتے جلتے کئی مترادف بھی قرآن میں کئی مقامات پر استعمال ہوئے ہیں ۔
ہر مترادف کا اپنا ایک خاص مطلب ہےمگر بعض مخصوص سیاق و سباق میں ان کا استعمال لفظ
قرآنکے مساوی ہو جاتا ہے مثلا ًکتاب(بمعنی کتاب)، آیۃ (بمعنی نشان) اور سورۃ (بمعنی
صحیفہ)۔آخری دو مذکورہ اصطلاحات ’’وحی کے مخصوص حصّوں‘‘ کے مطلب میں بھی استعمال
ہوتی ہیں۔ بیشتر اوقات جب یہ الفاظ ’’ال‘‘ کے ساتھ استعمال ہوتے ہیں تو ان کا مطلب
’’وحی‘ ‘ کا ہوتا ہےجو وقفہ وقفہ سے نازل کی گئی ہو ۔بعض مزید ایسے الفاظ یہ
ہیں:ذکر (بمعنی یاد دہانی) اور حکمۃ (بمعنی دانائی)۔

قرآن اپنے آپ کو الفرقان(حق اور باطل کے درمیان فرق کرنے والا)، امّ الکتاب، ہدٰی
(راہنمائی)، حکمۃ(دانائی)، ذکر (یاد دہانی) اور تنزیل (وحی یا اونچے مقام سے نیچے
بھیجی جانے والی چیز) بیان کرتا ہے۔ ایک اور اصطلاح الکتاب بھی ہے، اگرچہ یہ عربی
زبان میں دوسرے صحائف مثلاً تورات اور انجیل کے لئے بھی استعمال ہوتی ہے۔ قرآن سے
اسم صفت ’’قرآنی‘‘ ہے۔ مصحف کی اصطلاح اکثر مخصوص قرآنی مسوّدات کے لئے استعمال
ہوتی ہےمگر اس کے ساتھ ہی یہ اصطلاح قرآن میں گذشتہ کتابوں کےلئے بھی استعمال ہوئی
ہے۔

اسلامی روایات کے مطابق محمّد پر پہلی وحی غار حرا میں اُس وقت نازل ہوئی جب آپ
تنہائی میں عبادات کے لئے وہاں گئے ہوئے تھے۔ اس کے بعد یہ سلسلہ وحی ۲۳ برس کے
عرصہ تک جاری رہا۔ احادیث اور اسلامی تاریخ کے مطابق ہجرت مدینہ کے بعد جب محمد نے
وہاں ایک آزاد اسلامی معاشرہ قائم کر لیا تو آپ نے اپنے صحابہ کو قرآن کی تلاوت اور
اس کے روزمرّہ نازل ہونے والے احکام کو یاد کرنے اور دوسروں کو سکھانے کا حکم دیا۔
روایات میں یہ بھی ذکر موجود ہے کہ جنگ بدر کے بعدجب قریش کے کئی لوگ مسلمانوں کے
ہاتھ قیدی بن گئے تو اُن میں سے کئی نے مسلمانوں کو لکھنا پڑھنا سکھانے کے بدلے
اپنی آزادی حاصل کی۔ اسی طرح آہستہ آہستہ کئی مسلمان خواندہ ہونے لگے۔ قرآن کو
پتھروں، ہڈیوں، اور کھجور کے پتّوں پر لکھا جانے لگا۔ اکثر سورتیں ابتدائی مسلمانوں
کے زیراستعمال تھیں کیونکہ ان کا ذکر سنّی اور شیعہ دونوں روایات میں ملتا ہے۔ جیسا
کہ محمد کا قرآن کو تبلیغ کے لئے استعمال کرنا، دعا ؤں میں اس کا پڑھا جانا اور
انداز تلاوت کے بیان میں ان کا ذکر احادیث میں ملتا ہے۔ تاہم ، ۶۳۲ عیسوی میں محمد
کی وفات کے وقت ابھی قرآن ایک کتاب کی شکل میں موجود نہ تھا۔ تمام علما اس بات پر
متّفق ہیں کہ محمد خود وحی کی کتابت نہیں کرتے تھے۔

صحیح بخاری میں محمد کی وحی کی کیفیات کا حال یوں درج ہےکہ ’’بسا اوقات (وحی) گھنٹی
کے بجنے کی طرح نازل ہوتی ہے‘‘ اور عائشہ سے روایت ہے کہ، ’’میں نے ایک بہت سرد دن
میں حضور پر وحی نازل ہوتے ہوئے دیکھا اور (جب وحی ختم ہوئی تو) آپ کے ماتھے سے
پسینے کے قطرے ٹپک رہے تھے۔‘‘قرآن کے بیان کے مطابق محمد پر پہلی وحی ایک کشف کے
ساتھ نازل ہوئی۔ وحی نازل کرنے والی ہستی کا بارے میں یہ بیان کیا گیا ہے’’مضبوط
طاقتوں والا‘‘، وہ جو ’’بلند ترین اُفق پر تھا۔ پھر وہ نزدیک ہوا ۔ پھر وہ نیچے
اُتر آیا۔پس وہ دو قوسوں کے وتر کی طرح ہو گیایا اُس سے بھی قریب تر‘‘۔ ویلچ
(Welch) جو ایک اسلامی سکالر ہیں، Encyclopaedia of Islam میں لکھتے ہیں کی وہ یہ
یقین رکھتے ہیں کہ وحی کے نزول کے وقت محمد کی کیفیات کی جو ظاہری شکل بیان کی گئی
ہے وہ درست ہو سکتی ہے کیونکہ وہ وحی کے نزول کے بعد کافی پریشان ہو گئے تھے۔ ویلچ
کے مطابق، وحی کے موقع پر محمد کو ہلا دینے والے جھٹکے اُن کے گرد لوگوں کے لئے اس
بات کا ثبوت واقع ہوئے ہوں گے کہ محمد کی وحی کا مبدا واقعی مافوق الفطرت ہے ۔ تاہم
، محمد کے ناقدین ان مشاہدات کی بنا پر اُن کو مجنون، کاہن اور جادوگر قرار دیتے
تھے کیونکہ قدیم عرب میں کئی ایسے لوگ اس طرح کےتجربات کے مدّعی تھے۔ ویلچ مزید یہ
بھی کہتے ہیں کہ یہ بات غیر واضح ہے کہ اس طرح کے مشاہدات محمد کے ابتدائی دعوٰی
نبوت سے پہلے کے ہیں یا بعد کے۔

قرآن محمد کو اُمّی قرار دیتا ہےجس کا عام طور پر ’’ان پڑھ‘‘ مطلب لیا جاتا ہے مگر
اس کا مطلب دراصل کچھ پیچیدہ ہے۔قرون وسطیٰ کے مفسّرین جیسا کہ طبری کے مطابق اس
اصطلاح کے دو مطالب ہیں:پہلا تو یہ کہ عمومی طور پر لکھنے اور پڑھنے کا قابل نہ
ہونا جبکہ دوسرا یہ کہ گذشتہ کتب اور صحائف سے لاعلم ہونا (اگرچہ اکثر مفسّرین پہلے
مطلب کو زیادہ ترجیح دیتے ہیں)۔ اس کے علاوہ، محمد کا ناخواندہ ہونا آپ کی نبوّت کی
صداقت کی ایک دلیل سمجھا جاتا تھا۔ جیسا کہ امام فخر الدّین رازی کہتے ہیں کہ، اگر
محمد لکھنے پڑھنے پر پوری مہارت رکھتے ہوتے تو اُن پر یہ شبہ کیا جا سکتا تھا کہ
اُنہوں نے اپنے آبا و اجداد کی کتب پڑھی ہوں گی۔ کچھ عالم جیسا کہ واٹ دوسرے معنی
کو زیادہ ترجیح دیتے ہیں۔

قرآن ایک بڑی کتاب ہے۔اس کی تقسیم حضرت محمد صلی اللہ علیہ و آلہ وسلم اپنی زندگی
میں فرما چکے تھے اور یہ رہنمائی کر چکے تھے کہ کس آیت کو کس سورت میں کہاں رکھنا
ہے۔ آنحضرت صلی اللہ علیہ و آلہ وسلم کی زندگی ہی میں قرآن کے بےشمار حافظ تھے اور
حضور صلی اللہ علیہ و آلہ وسلم شعبان اور رمضان کے مہینوں میں قرآن کئی دفعہ ختم
کرتے تھے جو ظاہر ہے کہ کسی ترتیب کے بغیر ممکن نہیں. قرآن کا اعجاز یہ ہے کہ آج تک
اس میں کوئی تبدیلی نہیں ہو سکی ۔ پہلی صدی ہجری کے لکھے ہوئے قرآن جو ترکی کے
عجائب گھر توپ کاپی میں ہیں یا ایران کے شہر مشھد میں امام علی رضا علیہ السلام کے
روضہ کے عجائب گھر میں ہیں، ان میں بعینہ یہی قرآن خطِ کوفی میں دیکھا جا سکتا ہے
جو آج جدید طباعت کے بعد ہمارے سامنے ہے۔ اسے سات منزلوں میں تقسیم کیا جاتا ہے۔ اس
کے علاوہ اس کی ایک اور تقسیم سیپاروں کے حساب سے ہے۔ سیپارہ کا لفظی مطلب تیس
ٹکروں کا ہے یعنی اس میں تیس سیپارے ہیں۔ ایک اور تقسیم سورتوں کی ہے۔ قرآن میں 114
سورتیں ہیں جن میں سے کچھ بڑی اور کچھ چھوٹی ہیں۔ سب سے بڑی سورت سورۃ البقرہ ہے۔
سورتوں کے اندر مضمون کو آیات کی صورت میں تقسیم کیا جاتا ہے۔ قرآن میں چھ ہزار چھ
سو چھیاسٹھ آیات ہیں. نیچے اس تقسیم کو پیش کیا گیا ہے۔

حروف مقطعات (عربی: مقطعات، حواميم ، فواتح‎) قرآن مجید کی بعض آیات کے شروع میں
آتے ہیں اور الگ الگ پڑھے جاتے ہیں، ان کو آیات مقطعات اور ان حروف کو حروف مقطعات
کہا جاتا ہے، مثلاً الم۔ یہ قرآن کی انتیس سورتوں کے آغاز میں آتے ہیں۔ یہ کل چودہ
حروف ہیں ا، ل، م، ص، ر، ک، ہ، ی، ع، س، ج، ق، ن۔ مسلمان علماء کا متفقہ نظریہ ہے
کہ ان کا حقیقی مطلب اللہ ہی کو معلوم ہے۔ مقطعات کا لفظی مطلب قطع شدہ، ٹکڑے،
کترنیں کے ہیں۔ بعض علماء کے مطابق یہ عربی الفاظ کے اختصارات ہیں اور بعض علماء کے
مطابق یہ کچھ رمز (code) ہیں۔ یہ حروف 29 سورتوں کی پہلی آیت کے طور پر ہیں اور
سورۃ الشوریٰ ( سورۃ کا شمار: 42) کی دوسری آیت کے طور پر بھی آتے ہیں۔ یعنی یہ ایک
سے پانچ حروف پر مشتمل 30 جوڑ (combinations) ہیں۔ جو 29 سورتوں کے شروع میں قرآن
میں ملتے ہیں۔

انٹرنیٹ کی ترقی سے جہاں مواد کو لوگوں تک پہنچانا آسان ہوگیا ہے وہاں قرآن کے بارے
میں ویب سائٹوں کی بہتات ہے جس میں سے کچھ تو درست مواد فراہم کرتے ہیں مگر بیشتر
غلطیوں سے پاک نہیں۔ اس میں کچھ تو قرآن کو یونیکوڈ میں لکھنے کی مشکلات ہیں مگر
کچھ اسلام کے خلاف کام کرنے والوں کا کام ہے جس میں قرآن کے عربی متن اور اس کے
ترجمہ کو بدل کر رکھا گیا ہے۔ جس کا عام قاری اندازا نہیں لگا سکتا۔ اس لیے یہ
ضروری ہے کہ صرف ایسی سائٹس کی طرف رجوع کریں جن کے بارے میں یقین ہو کہ وہ درست یا
تصدیق شدہ ہیں۔ اس کا ایک حل یہ ہو سکتا ہے کہ ایک ایسا مرکزی ادارہ بنایا جائے جس
میں تمام مسلمان ممالک کی حکومتوں کے نمائندے اور ماہرین شامل ہوں اور ماہرین کسی
بھی قرآنی ویب سائٹ کی تصدیق کر سکیں اور اسے ایک سرٹیفیکیٹ جاری کر سکیں جو ان کی
ویب سائٹ پر لگائی جائے۔ جو کم از کم عربی متن کی تصدیق کرے جیسا پاکستان میں چھپے
ہوئے قرآن کے سلسلے میں ہوتا ہے۔ اس کی تصدیق کہ کوئی قرآنی ویب سائٹ مصدقہ ہے کہ
نہیں، اس مرکزی ادارہ کی ویب سائٹ سے ہو سکے۔ چونکہ انٹرنیٹ پر پابندی نہیں لگائی
جا سکتی اس لیے لوگوں کی اپنی کوشش ہوگی کہ وہ اس مرکزی ادارہ کی تصدق شدہ ویب سائٹ
کا استعمال کریں۔ تا حال ایسا کوئی ادارہ نہیں مگر مستقبل میں یہ نہائت ضروری ہوگا۔



https://ur.wikipedia.org/wiki/%D8%B9%D8%B1%D8%A8%DB%8C_%D8%B2%D8%A8%D8%A7%D9%86

عربی (عربی: العربية) سامی زبانوں میں سب سے بڑی زبان ہے اور عبرانی اور آرامی
زبانوں سے بہت ملتی ہے۔ جدید عربی کلاسیکی یا فصیح عربی کی تھوڑی سی بدلی ہوئی شکل
ہے۔ فصیح عربی قدیم زمانے سے ہی بہت ترقی یافتہ شکل میں تھی اور قرآن کی زبان ہونے
کی وجہ سے زندہ ہے۔ فصیح عربی اور بولے جانے والی عربی میں بہت فرق نہیں بلکہ ایسے
ہی ہے جیسے بولے جانے والی اردو اور ادبی اردو میں فرق ہے۔ عربی زبان نے اسلام کی
ترقی کی وجہ سے مسلمانوں کی دوسری زبانوں مثلاً اردو، فارسی، ترکی وغیرہ پر بڑا اثر
ڈالا ہے اور ان زبانوں میں عربی کے بے شمار الفاظ موجود ہیں۔ عربی کو مسلمانوں کی
مذہبی زبان کی حیثیت حاصل ہے اور تمام دنیا کے مسلمان قرآن پڑھنے کی وجہ سے عربی
حروف اور الفاظ سے مانوس ہیں۔ تاریخ میں عربی زبان کی اہمیّت کے سبب بہت سے مغربی
زبانوں میں بھی اِس کے الفاظ وارد ہوئے ہیں۔

عربی کے کئی لہجے آج کل پائے جاتے ہیں مثلاً مصری، شامی، عراقی، حجازی وغیرہ۔ مگر
تمام لہجے میں بولنے والے ایک دوسرے کی بات بخوبی سمجھ سکتے ہیں اور لہجے کے علاوہ
فرق نسبتاً معمولی ہے۔ یہ دائیں سے بائیں لکھی جاتی ہے اور اس میں ھمزہ سمیت 29
حروف تہجی ہیں جنہیں حروف ابجد کہا جاتا ہے۔



https://ur.wikipedia.org/wiki/%D8%B4%DB%81%D8%B1%DB%8C%D8%A7%D8%B1_(%D8%B4%D8%A7%D8%B9%D8%B1)

اخلاق محمد خان "شہریار" (16 جون 1936ء – 13 فروری 2012ء) ایک بھارتی ماہرتعلیم اور
اردو شاعری کی مشہور شخصیت کے طور پر مقبول ہوئے تھے۔ بالی وڈ کے ایک نغمہ نگار کے
طور پر وہ گمان (1978ء) اور امراؤ جان (1981ء میں بنی فلم) کے نغموں کے لیے یاد کیے
جاتے ہیں۔ ان فلموں کی ہدایت مظفر علی نے کی تھی۔ وہ علی گڑھ مسلم یونیورسٹی کے
شعبہ اردو کے صدر کے طور پر وظیفہ یاب ہوئے اور اس کے بعد مشاعروں کی ایک پسندیدہ
شخصیت بن گئے۔ وہ مغنی تبسم کی معیت میں شعروحکمت (ششماہی) کی ادارت کرتے تھے۔ اس
کے علاوہ وہ علی گڑھ میگزین ،خیروخبر اور فکرونظر کے مدیر تھے۔ وہ ہماری زبان کے
شریک مدیر بھی رہے تھے۔

شہریار کو ساہتیہ اکیڈمی کی جانب سے خواب اور در بند ہے (1987ء) کے لیے اردو میں
ایوارڈ ملا تھا۔ 2008ء میں انہیں گیان پیٹھ ایوارڈ دیا گیا جو کہ بھارت میں اعلٰی
ترین ادبی انعام ہےشہریار اسے حاصل کرنے والے چوتھے اردو شاعر تھے۔

شہریار اونالا، اتر پردیش میں ایک مسلم راجپوت خاندان میں پیدا ہوئے۔ ان کے والد
ابو محمد خان ایک پولیس افسر کے طور پر متعین تھے، حالانکہ یہ خاندان بلندشہر ضلع
کے چودیرا گاؤں سے تعلق رکھتا تھا۔ بچپن کے زمانے میں شہریار ایک ایتھلیٹ بننا
چاہتے تھے، تاہم ان کے والد پولیس کی ملازمت میں شامل کروانا چاہتے تھے۔ تبھی وہ
شاعر خلیل الرحمن اعظمی کی رہنمائی میں گھر سے بھاگ گئے۔ فکر معاش کی تکمیل کے لیے
وہ علی گڑھ مسلم یونیورسٹی میں اردو فکشن پڑھانے لگے جہاں انہوں نے بعد میں پی ایچ
ڈی مکمل کیا۔ اس طرح تعملیمی مناہج کے حساب سے انہوں ںے ابتدائی تعلیم بلندشہر میں
حاصل کی جبکہ آگے تعلیم علی گڑھ میں مکمل کی۔

وہ علیگڑھ میں قیصر ولا کمپاؤنڈ سے ملحق فیصل ولا کے ایک حصے میں شہریار اور دوسرے
میں مرزا خلیل احمد بیگ رہتے تھے۔

معاصرین کی رائے میں شہریار بلند قد، بھراہؤا بدن گیہواں رنگ، گول چہرہ، چوڑی
پیشانی اور کھڑی ناک کی حامل شخصیت تھے۔

شہریار نے اپنی پیشہ ورانہ زندگی کا آغاز انجمن ترقی اردو کے ادبی معاون کے حیثیت
سے کی۔ اس کے بعد وہ علی گڑھ مسلم یونیورسٹی میں اردو کے لیکچرار کے طور پر شامل
ہوئے۔ 1986ء میں وہ پروفیسر بنے۔ 1996ء میں وہ شعبہ اردو کے صدرنشین کے طور پر
مستعفی ہوئے۔

شہریار کا پہلا مجموعہ کلام اسم اعظم 1965ء میں چھپا۔ ان کا دوسرا مجموعہ ساتواں در
1969ء میں منظرعام پر آیا۔ اس کے بعد تیسرا مجموعہ ہجر کے موسم 1978ء میں جاری ہوا۔
ان کا شاہ کار خواب کے در بند ہیں 1987ء میں شائع ہوا جسے ساہتیہ اکیڈمی کا اعزاز
حاصل ہوا۔ ان کے علاوہ انہوں پانچ اور مجموعات کلام شائع کیے۔ 2008ء میں وہ چوتھے
اردو ادیب بنے جنہیں گیان پیٹھ ایوارڈ حاصل ہوا۔ اس سے یہ اعزاز فراق گورکھپوری،
علی سردار جعفری اور قرۃالعین حیدر کو حاصل ہوا تھا۔

ایک انٹرویو میں شہریار نے کہا تھا کہ 1965ء میں جب وہ کافی کلام جمع کر چکے تھے،
انہوں نے شمس الرحمٰن فاروقی کو لکھا کہ وہ یا تو اپنے پیسوں سے اس مجموعے کو چھاپ
سکتے ہیں یا شادی کرسکتے ہیں۔ اس پر فاروقی کا جواب یہ تھا کہ وہ اسے مجموعے کو
چھپوائیں گے، جبکہ شہریار شادی کر سکتے ہیں۔

شہریار کے کلام خواب کا در بند ہے کا انگریزی ترجمہ The Gateway to Dream is Closed
کے عنوان سے 1992ء میں شائع ہوا۔ ساہتیہ اکیڈمی نے اسی طرح Selected Poetry of
Shahryar شائع کیا۔ دیوناگری ان کا پورا کلام منتقل ہوا۔ علاقائی تراجم کے ساتھ
ساتھ بیشتر نظموں کے ترجمے فرانسیسی، روسی اور جرمیں زبانوں میں کیے گئے ہیں۔

شہریار نے چند فلموں کے لیے علی گڑھ ہی میں رہ کرنغمے لکھے تھے۔ مظفر علی اور
شہریار زمانہ طالب علمی سے دوست تھے۔ شہریار اپنی غزلوں کو انہیں سنایا کرتے۔ جب
علی نے گمن فلم سے ہدایتی سفر کا آغاز کیا تو انہوں نے ان کی دو غزلوں سینے میں جلن
آنکھوں میں طوفان سا کیوں ہے اور عجیب سانحہ مجھ پر گزر گیا یاروں کو اس فلم میں
نغموں کے طور پر استعمال کیا۔ ان کی تمام غزلیں جو فلم امراؤجان ادا میں شامل ہیں
بالی وڈ کے بہترین نغمے مانے جاتے ہیں۔ انہوں نے یش چوپڑا کے فاصلے کے لیے 1985ء
میں لکھا تھا۔ اس کے بعد یش نے تین اور فلموں میں نغموں کی گزارش کی مگر شہریار یہ
کہتے ہوئے منع کر دیے کہ وہ "نغموں کی دکان" نہیں بننا چاہتے۔ حالانکہ اس کے بعد وہ
مظفر علی کی انجمن (1986ء) کے لیے لکھے۔ ان کا آخری فلمی نغمہ میرا نایر کی فلم دی
نیم سیک (2006ء) تھی۔ ان کے ادھورے کاموں میں علی کی فلم زونی اور دامن تھے۔



https://ur.wikipedia.org/wiki/%D8%AF%D9%88%D8%B3%D8%B1%DB%8C_%D8%AC%D9%86%DA%AF_%D8%B9%D8%B8%DB%8C%D9%85

دوسری جنگ عظیم (انگریزی: World War II یا Second World War) ایک عالمی جنگ تھی جو
1939ء سے شروع ہوئی اور 1945ء میں ختم ہوئی۔

جنگ عظیم کا بیج اسی وقت بو دیاگیا تھا جب معاہدہ ورسائی پر دستخط ہوئے تھے۔ لیکن
اس کا باقاعدہ آغاز 3 ستمبر 1939ء کو ہوا جب پولینڈ پر جرمنی حملہ آور ہوا اور
برطانیہ نے جرمنی کے خلاف اعلان جنگ کردیا۔ 1918ء سے 1939ء تک کی یورپین تاریخ پر
نظر ڈالی جائے تو معلوم ہوتا ہے کہ برطانیہ اس کا خواہاں تھا کہ ہٹلر زیادہ سے
زیادہ طاقت پکڑ جائے۔ اسی غرض سے اس نے چیکو سلواکیہ کے حصے بخرے کیے ، اور پھر
پورے چیکوسلواکیہ پر جرمنوں کا قبضہ ہونے پر بھی برطانیہ خاموش رہا کہ ہٹلر کی
حکومت مضبوط ہو جائے تاکہ وہ روس پر حملہ کرے۔ مگر جب ہٹلر نے روس پر حملہ کرنے کے
بجائے پولینڈ پر حملہ کر دیا تو انگریز گھبرا اٹھے اور انھوں نے پولینڈ کی حمایت
میں نازی جرمنی کے خلاف ہتھیار اٹھاے۔

یکم ستمبر 1939ء کو جرمنی نے پولینڈ پر حملہ کیا۔ 3 ستمبر برطانیہ اور فرانس نے
جرمنی کے خلاف اعلان جنگ کیا۔ 28 ستمبر جرمنی اور روس میں پولینڈ کی تقسیم کے بارے
میں معاہدہ ہوا۔ 30 نومبر کو روس نے فن لینڈ پر حملہ کردیا۔ فن لینڈ پر حملے کے بعد
جرمنی نے روس کو بھی اپنا دشمن بنا لیا

9 اپریل 1940ء کو جرمنی نے ڈنمارک پر قبضہ کر لیا۔ اور ناروے پر حملہ کیا۔ 10 مئی
کو جرمنی نے بلیجیم ، ہالینڈ ، اور لکسمبرگ پر حملہ کیا۔انہی دنوں چرچل وزیر اعظم
بنا۔10 جون کو اطالیہ نے فرانس کے خلاف اعلان جنگ کیا۔ 13 جون جرمنی نے پیرس پر
قبضہ کر لیا۔ 22 جون فرانس نے ہتھیار ڈال دیے۔ 27 ستمبر کوجرمنی ، اطالیہ ، جاپان
کا سہ طاقتی معاہدہ ہوا۔

14 اپریل 1941ء روس اور جاپان نے معاہدہ غیر جانبداری سامنے آیا۔ 22 جون کو روس پر
جرمنی نے حملہ کر دیا۔ 25 تا 29 اگست برطانیہ اور روس کا ایران پر حملہ اور قبضہ
ہوا۔ 7دسمبر کو جنگ میں اعلان کے بغیر جاپان نے شمولیت اختیار کی۔ 8 دسمبر کو جاپان
نے امریکا کے خلاف اعلان جنگ کر دیا۔ 11 دسمبر کو جرمنی اور اطالیہ کی طرف سے
امریکا کے خلاف اعلان جنگ کا ہوا۔

26 جولائی 1943ء میں مسولینی کی حکومت کا تختہ الٹ دیاگیا۔ اور وہ گرفتار ہوا۔ 9
ستمبر 1943ء اطالیہ نے اتحادیوں کے آگے ہتھیار ڈال دیے۔مسولینی کو خود عوام نے چوک
پر پھانسی دینے کے بعد لاش کو آگ لگادی۔

28 اپریل کو مسولینی کو اطالوی عوام نے پھانسی دے دی۔ 30 اپریل کو ہٹلر نے خود کشی
کر لی۔ 7 مئی کو جرمنی نے ہتھیار ڈال دیے۔ 6 اگست کو جاپان کے شہر ہیروشیما پر
امریکا نے ایٹم بم گرایا۔ 9 اگست کو جاپان کا دوسرا شہر ناگا ساکی ایٹم بم کا نشانہ
بنا۔ 14 اگست کو جاپان نے ہتھیار ڈال دیے۔

اس جنگ میں 61 ملکوں نے حصہ لیا۔ ان کی مجموعی آبادی دنیا کی آبادی کا 80 فیصد تھی۔
اور فوجوں کی تعداد ایک ارب سے زائد۔ تقریباً 40 ملکوں کی سرزمین جنگ سے متاثر
ہوئی۔ اور 5 کروڑ کے لگ بھگ لوگ ہلاک ہوئے۔ سب سے زیادہ نقصان روس کا ہوا۔ تقریباً
2 کروڑ روسی مارے گئے۔ اور اس سے اور کہیں زیادہ زخمی ہوئے۔ روس کے 1710 شہر اور
قصبے ۔ 70000 گاؤں اور 32000 کارخانے تباہ ہوئے۔ پولینڈ کے 600،000 ، یوگوسلاویہ کے
1700000 فرانس کے 600000 برطانیہ کے 375000 ، اور امریکا کے 405000 افراد کام آئے۔
تقریباً 6500000 جرمن موت کے گھات اترے اور 1600000 کے قریب اٹلی اور جرمنی کے
دوسرے حلیف ملکوں کے افراد مرے۔ جاپان کے 1900000 آدمی مارے گئے۔ جنگ کا سب سے
ظالمانہ پہلو ہیروشیما اور ناگاساکی پر امریکا کا ایٹمی حملہ تھا۔ جاپان تقریباً
جنگ ہار چکا تھا لیکن دنیا میں انسانی حقوق کے نام نہاد ٹھیکے دار امریکہ نے اپنی
طاقت کا مظاہرہ کرنے کے لیے لاکھوں لوگوں کو موت کے گھاٹ اتار دیا۔

اس جنگ کی وجہ سے جہاں کروڑوں انسانوں کو نقصان ہوا وہی ہندوستان کے لوگوں کو فائدہ
ہوا آزادی بھی ملی کیونکہ برطانیہ کی معیشت اس جنگ کی وجہ سے کافی کمزور ہو گئی تھی
اور وہ جنوبی ایشیاء کے کروڑوں لوگوں جو پہلے ہی بپھری ہوئی تھی کو سنبھال نہیں
سکتا تھااور اس جنگ کی وجہ سے بھارت اور اور پاکستان کی آزادی کی راہ ہموار ہوئی
۔جنگ کے عالمی منظر نامے پر دوررس اثرات مرتب ہوئے۔ تاج برطانیہ کا سورج غروب ہوا
اور جنگ کے بعد اسے اپنے کئی نوآبادیات میں سے نکلنا پڑا جس میں ہندوستان بھی شامل
تھا۔



https://ur.wikipedia.org/wiki/%D8%AF%D8%A7%D8%A6%D8%B1%DB%83_%D8%A7%D9%84%D9%85%D8%B9%D8%A7%D8%B1%D9%81

دائرۃ المعارف (انگریزی: encyclopedias) اُس قابلِ فہم خلاصہ کو کہاجاتا ہے جس میں
علم کی تمام شاخوں یا کسی ایک مخصوص شاخ پر معلومات دی گئیں ہوں. یہ کئی موضوعات
میں بٹی ہوتی ہے، جس میں ایک موضوع صرف ایک مضمون پر تفصیلی معلومات فراہم کرتا ہے.
موضوعات کو دائرۃ المعارف میں حروفِ تہجّی کی ترتیب میں لکھا جاتا ہے. یہ ایک یا
کئی جلدوں پر مشتمل ہوسکتی ہے، اِس کا اِنحصار اِس میں شامل معلومات پر ہے۔

انسائیکلوپیڈیا اصل میں ایک یونانی لفظ ENKUKLOPAIDEIA سے اخذ کیا گیا ہے جس کے
لغوی معنی، علم اور فن کے لحاظ سے کسی چیز کا سیکھنا اور سکھانا ہے، اردو میں
انسائیکلو پیڈیا کے لیے عام طور پر ”دائرة المعارف“ اور قاموس العلوم جیسے الفاظ
استعمال ہوتے ہیں۔یہ اِصطلاح انگریزی لفظ انسائیکلوپیڈیا کا صحیح متبادل ہے اور یہ
دو عربی الفاظ کا مجموعہ ہے: ‘‘دائرۃ ’’ یعنی دائرہ اور ‘‘المعارف’’ یا ‘‘معارف’’
جس کا مطلب ہے قانون قدرت یا فطری اشیا کی واقفیت. یہ اِصطلاح عربی ، فارسی اور
اُردو میں زیرِ استعمال ہے. اِس کے علاوہ دو اَور عربی اِصطلاحات موسوعہ اور قاموس
العلم بھی اِن تینوں زبانوں میں استعمال ہوتے ہیں. اِس کیلئے اصل فارسی لفظ
دانشنامہ ہے جو اُردو میں کسی اَور مفہوم میں استعمال ہوتا ہے (دیکھئے مقالہ
دانشنامہ).



https://ur.wikipedia.org/wiki/%D8%A7%D8%B3%D8%B1%D8%A7%D8%A6%DB%8C%D9%84

اسرائیل (عبرانی: יִשְׂרָאֵל) مغربی ایشیا کا ایک ملک ہے جو بحیرہ روم کے جنوب
مشرقی ساحل پر واقع ہے۔ اس کے شمال میں لبنان، شمال مشرق میں شام، مشرق میں اردن،
مشرق اور جنوب مشرق میں فلسطین اور جنوب میں مصر، خلیج عقبہ اور بحیرہ احمر واقع
ہیں۔ اسرائیل خود کو یہودی جمہوریہ کہلاتا ہے اور دنیا میں واحد یہود اکثریتی ملک
ہے۔

29 نومبر، 1947ء کو اقوام متحدہ کی جنرل اسمبلی نے فلسطین کی تقسیم کا منصوبہ منظور
کیا۔ 14 مئی، 1948ء کو ڈیوڈ بن گوریان نے اسرائیل کے ملک کے قیام کا اعلان کیا۔ 15
مئی، 1948ء کو یعنی اعلان آزادی کے اگلے روز کئی ہمسائیہ ممالک نے اسرائیل پر حملہ
کر دیا۔ بعد کے برسوں میں بھی کئی بار اسرائیل کے ہمسائیہ ممالک اس پر حملہ کر چکے
ہیں۔

اسرائیل کا معاشی مرکز تل ابیب ہے جبکہ سب سے زیادہ آبادی اور صدر مقام یروشلم کو
کہا جاتا ہے۔ تاہم بین الاقوامی طور پر یروشلم کو اسرائیل کا حصہ نہیں مانا جاتا۔

نسلی اعتبار سے اسرائیل میںاشکنازی یہودی، مزراہی یہودی، فلسطینی، سفاردی یہودی،
یمنی یہودی، ایتھوپیائی یہودی، بحرینی یہودی، بدو، دروز اور دیگر بے شمار گروہ
موجود ہیں۔ 2014ء میں اسرائیل کی کل آبادی 8146300 تھی۔ ان میں سے 6110600 افراد
یہودی ہیں۔ اسرائیل کا دوسرا بڑا نسلی گروہ عرب ہیں جن کی آبادی 1686000 افراد پر
مشتمل ہے۔ اس کے علاوہ عیسائی اور افریقی ممالک سے آنے والے پناہ گزین اور دیگر
مذاہب کے افراد بھی یہاں رہتے ہیں۔

اسرائیل میں نمائندہ جمہوریت ہے اور پارلیمانی نظام چلتا ہے۔ حق رائے دہی سب کو
حاصل ہے۔ وزیر اعظم حکومت کا سربراہ ہوتا ہے اور یک ایوانی پارلیمان ہے۔ اسرائیل
ایک ترقی یافتہ ملک ہے اور دنیا کی 43ویں بڑی معیشت ہے۔ مشرق وسطیٰ میں معیار زندگی
کے اعتبار سے اسرائیل سب سے آگے ہے اور ایشیا میں تیسرے نمبر پر ہے۔ دنیا میں اوسط
زیادہ سے زیادہ عمر کے حوالے سے اسرائیل دنیا کے چند بہترین گنے چنے ممالک میں شامل
ہے۔

635ء میں یروشلم سمیت یہ سارا علاقہ عربوں نے فتح کر لیا۔ اگلے 1300 سال تک یہ
علاقہ مسلمانوں کے زیر انتظام رہا اورپہلے چھ سو سال تک اموی، عباسی اور صلیبی
جنگجو اس پر باری باری قابض ہوتے رہے۔ 1260ء میں مملوک خاندان نے یہاں قبضہ کر لیا۔

1516ء میں عثمانی سلطان نے یہاں قبضہ کر لیا اور یہ علاقہ پہلی جنگ عظیم تک ترکی کے
زیرانتظام رہا۔ جنگ کے اختتام پر ترکی کی شکست کے ساتھ ہی یہاں برطانیہ نے قبضہ کر
لیا۔ 1920ء میں اس علاقے کو تقسیم کیا۔

دوسری جنگ عظیم کے بعد برطانیہ کو یہودی لوگوں سے مسائل شروع ہو گئے جنہوں نے
برطانوی راج کے خلاف احتجاج شروع کر دیا تھا۔ اسی وقت مرگ انبوہ سے بچنے والے
لاکھوں افراد اور ان کے خاندان والوں نے یورپ میں اپنے تباہ شدہ گھروں سے دور اپنا
وطن تلاش کرنا شروع کر دیا تاہم برطانوی حکومت انہیں زبردستی دوسری جگہوں کے کیمپوں
میں بھیج دیتی تھی۔ 1947ء میں برطانیہ نے اعلان کیا کہ وہ کوئی ایسا حل تلاش کرنے
میں ناکام رہی ہے کہ جس پر عرب اور یہودی دونوں متفق ہو سکیں، اس لئے وہ اس علاقے
سے انخلاء کے بارے سوچ رہا ہے۔

15 مئی 1947ء کو اقوام متحدہ کی جنرل اسمبلی نے فلسطین کے لئے ایک نئی کمیٹی بنائی۔
3 ستمبر 1947ء کو اس کمیٹی نے رپورٹ پیش کی کہ برطانوی انخلاء کے بعد اس جگہ ایک
یہودی اور ایک عرب ریاست کے ساتھ ساتھ یروشلم کے شہر کو الگ الگ کر دیا جائے۔
یروشلم کو بین الاقوامی نگرانی میں رکھا جائے گا۔ 29 نومبر 1947ء کو جنرل اسمبلی نے
اس بارے قرار دار منظور کی ۔

14 مئی 1948ء کو برطانوی اقتدار کے ختم ہونے سے ایک دن قبل جیوش ایجنسی کے سربراہ
ڈیوڈ بن گوریان نے مملکت اسرائیل کے قیام کا اعلان کیا۔

اگلے دن چار عرب ملکوں، مصر، شام، اردن اور عراق کی افواج فلسطین میں داخل ہو گئیں
اور 1948 کی عرب اسرائیل جنگ شروع ہوئی۔ سعودی عرب نے مصری سربراہی میں فوجی بھیجے
اور یمن نے اعلان جنگ تو کیا لیکن براہ راست شریک نہ ہوا۔ عرب ممالک نے جنگ شروع
کرنے کی وجہ یہ بتائی کہ خون خرابا بند ہو اور یہ ان کے ممالک تک نہ پھیل جائے۔ ایک
سال کی جنگ کے بعد جنگ بندی ہوئی اور موجود ویسٹ بینک اور جنوبی یروشلم پر اردن نے
قبضہ کر لیا تھاجبکہ مصر کے قبضے میں غزہ کی پٹی آئی۔ اقوام متحدہ کے اندازے کے
مطابق اسرائیل سے 7 لاکھ فلسطینی یا تو نکل گئے یا انہیں نکال دیا گیا۔

11 مئی 1949ء کو اقوام متحدہ میں اکثریتی رائے سے اسرائیل کو رکن منتخب کر لیا گیا۔
ابتدائی برسوں میں وزیر اعظم ڈیوڈ بن گوریان سیاسی طور پر سب سے نمایاں رہے۔ اسی
دوران مرگ انبوہ سے بچنے والے افراد اور دیگر مسلمان اور عرب ممالک سے نکالے گئے
یہودیوں نے بھی اسرائیل کا رخ کیا اور محض دس برسوں میں اسرائیل کی آبادی آٹھ لاکھ
سے بڑھ کر بیس لاکھ ہو گئی۔ اس لئے اس عرصے میں خوراک، ملبوسات اور فرنیچر کی راشن
بندی ہوئی تھی۔

1964 سے عرب ممالک اس خدشے کے پیش نظر کہ اسرائیل دریائے اردن کا رخ موڑ کر انہیں
پانی سے محروم کر دے گا، خود اس دریا کا رخ موڑنے پر کام کر رہے ہیں جس کی وجہ سے
اسرائیل، شام اور لبنان کے درمیان مسائل بڑھ رہے ہیں۔

اقوام متحدہ کے مطابق 1967 میں اسرائیل نے جب غزہ کی پٹی پر قبضہ کیا تو فلسطین کے
پانی کے حقوق پر تنازعہ کھڑا ہو گیا ہے۔

11 مارچ 1978 کو پی ایل او کے گوریلوں نے لبنان سے حملہ کر کے 38 اسرائیلی شہریوں
کو قتل کیا۔ اسرائیل نے جواب میں جنوبی لبنان پر حملہ کر کے پی ایل او کے مراکز
تباہ کر دیے۔ پی ایل او کے گوریلے پسپا ہو گئے لیکن اسرائیل نے لبنان کی فوج اور
اقوام متحدہ کی امن فوج کے آنے تک انتظام سنبھالے رکھا۔ جلد ہی پی ایل او کے
گوریلوں نے اسرائیل پر جنوبی جانب سے حملے کرنا شروع کر دیے جس کے جواب میں اسرائیل
نے بھی مسلسل زمینی اور فضائی جوابی کاروائیاں جاری رکھیں۔

7 جون 1981 کو اسرائیلی فضائیہ نے عراق کے ایٹمی ری ایکٹر کو تباہ کیا جو بغداد کے
پاس ہی واقع تھا۔ 1982 میں پی ایل او کے مسلسل حملوں کے جواب میں اسرائیل نے لبنان
میں پی ایل او کے مراکز کو تباہ کر دیا۔ جنگ کے ابتدائی چھ دنوں میں اسرائیل نے پی
ایل او کے مراکز کو اردن میں تباہ کر دیا اور شامیوں کو شکست دی۔ اسرائیلی حکومتی
تحقیقاتی کمیشن جسے کاہان کمیشن کے نام جانا جاتا ہے، نے بیگن، شیرون اور دیگر کئی
اعلٰی حکومتی عہدیداروں کو صابرہ اور شتیلہ کے قتلِ عام کا ذمہ دار قرار دیا۔ 1985
میں قبرص میں ہونے والے فلسطینی دہشت گرد حملے کے جواب میں تیونس میں پی ایل او کے
صدر دفتر کو تباہ کر دیا۔ اسرائیل اگرچہ 1986 میں لبنان کے زیادہ تر حصے سے نکل آیا
تھا لیکن اس نے جنوبی لبنان میں حفاظتی بفر زون 2000 تک قائم رکھے۔

فلسطینیوں کی طرف سے اسرائیل کے خلاف ہونے والا پہلا انتفادہ 1987 میں شروع ہوا اور
غربی کنارے اور غزہ میں مظاہرے اور تشدد پھوٹ پڑا۔ اگلے چھ سال تک انتفادہ زیادہ
مربوط ہوتا گیا اور اس کا نشانہ اسرائیلی معیشت اور ثقافت تھیں۔ اس دوران ہزار سے
زیادہ افراد ہلاک ہوئے جن کی اکثریت فلسطینی نوجوان تھے جو اسرائیلی فوج پر پتھر
پھینکتے تھے۔ شمالی اسرائیل پر پی ایل او کے مسلسل حملوں کے جواب میں اسرائیل نے
1988 میں جنوبی لبنان میں کارروائی کی۔ کویت کے بحران کے دوران اسرائیلی محافظین نے
مسجد اقصٰی میں احتجاجی جلوس پر فائرنگ کی جس سے 20 افراد جاں بحق اور 150 زخمی
ہوئے۔ 1991 کی خلیج کی جنگ کے دوران فلسطینیوں کی ہمدردیاں عراق کے ساتھ تھیں اور
عراق نے کئی بار اسرائیل پر سکڈ میزائل سے حملے بھی کئے۔ عوامی اشتعال کے باوجود
امریکہ کے کہنے پر اسرائیل نے کوئی جوابی کارروائی نہیں کی۔

1992 میں یتزاک رابن وزیر اعظم منتخب ہوئے۔ ان کی انتخابی مہم کا اہم پہلو اسرائیل
کے ہمسائیہ ممالک سے تعلقات کی بہتری تھی۔ اگلے سال اسرائیل کی جانب سے شمعون پیریز
اور پی ایل او کی طرف سے محمود عباس نے معاہدہ اوسلو پر دستخط کئے جس کے مطابق
فلسطینی نیشنل اتھارٹی کو مغربی کنارے اور غزہ کی پیٹی کے انتظامی اختیارات دیے
گئے۔ پی ایل او نے اسرائیل کے وجود کو تسلیم کیا اور دہشت گردی کے خاتمے پر اتفاق
کیا۔ 1994 میں اسرائیل اور اردن کے درمیان امن معاہدہ ہوا جس سے اردن اسرائیل سے
سفارتی تعلقات قائم کرنے والا دوسرا ملک بن گیا۔ تاہم اسرائیل کی جانب سے آباد کاری
کا جاری رہنا، چیک پوائنٹس قائم رہنا اور معاشی حالات کا ابتر ہونے کی وجہ سے عرب
عوام میں اسرائیل مخالف جذبات ابھرے۔اسرائیلی عوام میں اس معاہدے کے خلاف جذبات
بھڑکے جب فلسطینیوں نے خود کش حملے شروع کر دیے۔ آخر کار نومبر 1995 میں ایک امن
ریلی کے اختتام پر یتزاک رابن کو ایک انتہائی دائیں بازو کے خیالات رکھنے والے
یہودی نے قتل کر دیا۔

1990 کی دہائی کے آخر پر اسرائیل بنجامن نیتن یاہو کی زیر قیادت ہیبرون سے نکل گیا
اور ایک معاہدے کے تحت فلسطینی نیشنل اتھارٹی کو زیادہ اختیارات دیے۔ 1999 میں
ایہود باراک کو وزیرِ اعظم چنا گیا اور نئے ملینیا کے آغاز پر اسرائیلی افواج جنوبی
لبنان سے نکل گئیں اور فلسطینی اتھارٹی کے چیئرمین یاسر عرفات اور ایہود باراک کے
درمیان امریکی صدر بل کلنٹن کے کیمپ ڈیوڈ میں باہمی مذاکرات ہوئے۔ ان مذاکرات میں
ایہود باراک نے فلسطینی ریاست کے قیام کی پیشکش کی جسے یاسر عرفات نے ٹھکرا دیا۔
مذاکرات کے ناکام ہونے پر اور لیکوڈ پارٹی کے ایریل شیرون کی جانب سے الحرم الشریف
کے متنازع دورے کے بعد یاسر عرفات نے دوسرے انتفادہ کا آغاز کر دیا۔ 2001 کے خصوصی
انتخابات کے بعد شیرون وزیر اعظم بنے اور انہوں نے غزہ کی پٹی سے یک طرفہ انخلاء
مکمل کیا اور اسرائیلی مغربی کنارے کی رکاوٹوں کی تعمیر جاری رکھی اور دوسرے
انتفادہ کو بے کار کر دیا۔

جولائی 2006 میں حزب اللہ نے شمالی اسرائیل پر بمباری کی اور سرحد عبور کر کے دو
اسرائیلی فوجی اغوا کر لئے۔ نتیجتاً ایک ماہ لمبی دوسری لبنان کی جنگ شروع ہوئی۔ 6
ستمبر 2007 کو اسرائیلی فضائیہ نے شام کے نیوکلئیر ری ایکٹر کو تباہ کر دیا۔ 2008
میں اسرائیل نے تصدیق کی کہ وہ ترکی کے ذریعے ایک سال سے شام سے امن کی بات چیت کر
رہا ہے۔ تاہم اسرائیل اور حماس کے مابین جنگ بندی کا معاہدہ ختم ہوتے ہی ایک اور
لڑائی شروع ہو گئی۔ غزہ کی جنگ تین ہفتے جاری رہی اور پھر اسرائیل کی جانب سے یک
طرفہ جنگ بندی ہوگئی۔ حماس نے اپنی جانب سے جنگ بندی کا اعلان کیا اور شرائط میں
مکمل فوجی انخلاء اور سرحد کو کھولنا رکھا۔ راکٹ حملوں اور اسرائیلی فوجی کاروائیوں
کے باوجود جنگ بندی کا معاہدہ چل رہا ہے۔ فلسطینیوں کی طرف سے 100 سے زیادہ راکٹ
حملوں کے بعد اسرائیل نے 14 نومبر 2012 کو غزہ پر فوجی کارروائی کی جو آٹھ روز جاری
رہی۔

اسرائیل بحیرہ روم کے مشرقی سرے پر واقع ہے۔ اس کے شمال میں لبنان، شمال مشرق میں
شام، مشرق میں اردن اور مغربی کنارہ جبکہ جنوب مشرق میں مصر اور غزہ کی پٹی واقع
ہیں۔

اسرائیل کی خودمختار ریاست ماسوائے 1967 کی چھ روزہ جنگ میں فتح کیے گئے علاقوں کے،
تقریباً 20770 مربع کلومیٹر پر محیط ہے۔ اس کے کل رقبے کا دو فیصد پانی ہے۔ اسرائیل
کے پتلے اور لمبائی کے رخ ہونے کی وجہ سے اس کے ایکسلوسیو اکنامک زون بحیرہ روم میں
اس کے زمینی رقبے کا دو گنا ہے۔ مشرقی یروشلم اور گولان کی پہاڑیوں سمیت اسرائیلی
قوانین کل 22072 مربع کلومیٹر پر لاگو ہیں۔ اسرائیلی قبضے میں موجود علاقہ بشمول
جزوی خودمختار فلسطینی ریاست مغربی کنارہ ملا کر 27799 مربع کلومیٹر بنتا ہے۔ اتنے
چھوٹے رقبے کے باوجود اسرائیل میں جغرافیائی تنوع بہت زیادہ پایا جاتا ہے۔ یہاں ایک
طرف نیگیو صحرا ہے تو دوسری جانب جزریل کی زرخیز وادی ہے، گلیلی کے پہاڑ ہوں یا
کارمل اور گولان کے پہاڑ بھی یہاں ہیں۔ بحیرہ روم کے کنارے والا ساحل ملک کی 57
فیصد آبادی کی رہائش گاہ ہے۔ وسط میں مشرقی جانب اردن کی وادئ شق موجود ہے جو عظیم
وادئ شق کا حصہ ہے۔

دریائے اردن ہرمون پہاڑ سے نکل کر بحیرہ مردار کو جاتا ہے۔ یہ جگہ دنیا کا سب سے
نشیبی مقام ہے۔ اس کے علاوہ سرزمین اسرائیل پر مختیشم پائے جاتے ہیں جو دنیا بھر
میں کسی اور جگہ نہیں ملتے۔ مختشیم سے مراد ایسی وادی جو چاروں طرف اونچی عمودی
دیوار نما چٹانوں سے گھری ہو۔ بحیرہ روم کے بیسن پر موجود ممالک میں فی کس پودوں کی
انواع کی مقدار کے حوالے سے اسرائیل سب سے آگے ہے۔

* یہ تعداد بشمول مشرقی یروشلم اور مغربی کنارے کے علاقوں کی ہے۔ اسرائیلی زیادہ
خودمختار مشرقی یروشلم ہے internationally disputed. 1967 میں چھ روزہ جنگ کے
اختتام پر اسرائیل نے فلسطین کے مغربی کنارے اور مشرقی یروشلم، غزہ پٹی اور گولان
کی پہاڑیوں پر بھی قبضہ کر لیا تھا۔ اس کے علاوہ اسرائیل نے جزیرہ نما سینائی پر
بھی قبضہ کر لیا تھا لیکن 1979 کو مصر کے ساتھ ہونے والے امن معاہدے کے تحت مصر کے
حوالے کر دیا۔ 1982 سے 2000 تک اسرائیل نے جنوبی لبنان کا کچھ حصہ اپنے قبضے میں لے
لیا ہے جسے پہلے سکیورٹی زون کہا جاتا تھا۔

اسرائیل کے سفارتی تعلقات 157 ممالک کے ساتھ ہیں اور 100 سے زیادہ سفارتی مشن بھی
دنیا بھر میں موجود ہیں۔ عرب لیگ کے صرف تین اراکین یعنی مصر، اردن اور موریطانیہ
کے تعلقات اسرائیل سے ہیں۔ اسرائیل اور مصر کے امن معاہدے کے باوجود مصر میں
اسرائیل کو دشمن مانا جاتا ہے۔ اسرائیلی قانون کے مطابق لبنان، شام، سعودی عرب،
عراق، ایران، سوڈان اور یمن کو دشمن ممالک شمار کیا جاتا ہے اور ان ممالک کو جانے
والے اسرائیلی شہریوں کو وزارت داخلہ سے اجازت لینی پڑتی ہے۔

مملکت اسرائیل کو تسلیم کرنے والے پہلے دو ممالک سوویت یونین اور ریاستہائے متحدہ
امریکا ہیں۔ امریکہ مشرق وسطیٰ میں اسرائیل کا اپنا اہم ترین حلیف مانتا ہے اور
1967 سے 2003 تک امریکہ نے اسرائیل کو 68 ارب ڈالر کی فوجی اور 32 ارب ڈالر امداد
دی ہے۔ اسرائیل اور فلسطینیوں کے مابین مذاکرات کے لئے امریکہ ہمیشہ اہم کردار ادا
کرتا ہے تاہم چند مسائل پر جیسا کہ گولان کی پہاڑیاں، یروشلم اور آبادکاری کے
معاملے پر امریکہ اور اسرائیل کے درمیان اختلاف پایا جاتا ہے۔ انڈیا نے 1992 میں
اسرائیل کے ساتھ مکمل سفاری تعلقات قائم کئے اور دونوں کے درمیان فوجی، ٹیکنالوجی
اور ثقافتی تعلقات مضبوط ہو رہے ہیں۔ 2009 کے ایک سروے کے مطابق پوری دنیا میں
انڈیا کے لوگ سب سے زیادہ اسرائیل نواز ہیں۔ انڈیا اسرائیل کا سب سے بڑا فوجی ساز و
سامان کا خریدار ہے جبکہ انڈیا کے لئے سوویت یونین کے بعد اسرائیل دوسرا بڑا فوجی
معاون ہے۔ تجارتی حوالے سے انڈیا اسرائیل کا تیسرا بڑا ایشیائی معاون ہے۔ انڈیا اور
اسرائیل کے درمیان فوجی اور خلائی تعاون جاری رہتا ہے۔ 2010 میں ایشیا بھر میں سب
سے زیادہ یعنی 41000 سیاح اسرائیل آئے۔

جرمنی اور اسرائیل کے درمیان تعاون زیادہ تر سائنسی اور تعلیمی شعبوں میں ہے اور
دونوں ممالک معاشی اور فوجی اعتبار سے ایک دوسرے سے جڑے ہوئے ہیں۔ 2007 کے معاہدے
کے تحت جرمنی نے اسرائیل کو مرگ انبوہ سے بچنے والوں کے لئے 25 ارب یورو کا معاوضہ
دیا۔ اسرائیل کے قیام سے ہی برطانیہ نے اسرائیل سے مکمل سفارتی تعلقات قائم رکھے
ہیں۔ پہلوی بادشاہت کے وقت اسرائیل اور ایران کے سفارتی تعلقات تھے لیکن بعد میں
اسلامی انقلاب کے بعد ایران نے اسرائیل کو تسلیم کرنے سے انکار کیا ہے۔

اگرچہ ترکی اور اسرائیل کے تعلقات 1991 سے پہلے جزوی تھے لیکن ترکی نے 1949 میں
اسرائیل کو تسلیم کر کے اس سے تعلقات قائم کر لئے تھے۔ مسلمان اور عرب ممالک اکثر
ترکی پر زور دیتے ہیں کہ وہ اسرائیل سے اپنے تعلقات پر نظر ثانی کرے۔ دونوں ممالک
کے درمیان تعلقات اس وقت کشیدہ ہو گئے جب اسرائیل نے غزہ فلوٹیلا پر حملہ کیا۔
اسرائیل کے مطابق اس فلوٹیلا کا انتظام کرنے والی ترک تنظیم کے تعلقات حماس اور
القاعدہ سے تھے۔

1995 سے اسرائیل اور ترکی کے تعلقات میں بتدریج کمی کے بعد سے اسرائیل اور یونان کے
مابین تعلقات بہتر ہوتے جا رہے ہیں۔ دونوں ملکوں میں 2010 میں دفاعی معاہدہ ہوا۔ اس
کے علاوہ تیل اور گیس کی تلاش کے شعبے میں بھی اسرائیل قبرص سے تعاون کر رہا ہے۔
مشرق وسطیٰ میں یونانی مصنوعات کی دوسری بڑی منڈی اسرائیل ہے۔ 2010 میں یونانی وزیر
اعظم جارج پاپنڈرو نے اسرائیل کا دورہ کیا تاکہ دو طرفہ تعلقات کو فروغ دیا جا سکے۔

اسرائیل اور یونان کے درمیان توانائی، زراعت، فوجی اور سیاحتی شعبوں میں تعاون جاری
ہے۔

آذربائیجان ان چند اکثریتی مسلم ممالک میں سے ایک ہے جس نے اسرائیل کے ساتھ وسیع تر
تعلقات قائم کئے ہیں۔ ان تعلقات میں تجارتی اور دفاعی، ثقافتی اور تعلیمی شعبے اہم
ہیں۔ آذربائیجان اسرائیل کو کافی مقدار میں تیل مہیا کرتا ہے۔ 2012 میں دونوں ملکوں
نے 1.6 ارب ڈالر کے دفاعی ساز و سامان کا معاہدہ کیا تھا۔ 2005 میں آذربائیجان
اسرائیل کا پانچواں بڑا تجارتی پارٹنر تھا۔

سیاسی، مذہبی اور دفاعی نکتہ نظر سے ایتھوپیا براعظم افریقہ میں اسرائیل کا سب سے
بڑا حلیف ہے۔ ایتھوپیا میں پانی کی قلت اور ہزاروں ایتھوپیائی یہودیوں کی فلاح و
بہبود کے لئے اسرائیل کا تعاون اہم ہے۔

2009 میں غزہ کی جنگ کی وجہ سے ماریطانیہ، قطر، بولوویا اور وینزویلا نے اسرائیل سے
تجارتی اور معاشی تعلقات معطل کر دیے ہیں۔

اسرائیل کو یورپی یونین کے یورپی ہمسائیگی پالیسی میں شامل کیا گیا ہے جس کا مقصد
یورپی یونین اور ہمسائیہ ریاستوں کو قریب لانا ہے۔

اسرائیل میں اسکول کا اوسط دورانیہ ساڑھے 15 سال پر محیط ہے اور اقوام متحدہ کے
مطابق شرح خواندگی 97 فیصد سے زیادہ ہے۔

3 سے 18 سال تک کی عمر تک تعلیم لازمی ہے۔ اسکول تین مراحل پر مشتمل ہے جس میں
پرائمری اسکول پہلی سے چھٹی تک، مڈل اسکول ہفتم سے نہم تک اور ہائی اسکول دسویں سے
بارہویں تک ہوتا ہے۔ میٹرک کا امتحان ہائی اسکول کے اختتام پر ہوتا ہے اور اس میں
کامیابی کے لئے ریاضی، ہبریو زبان، ہبریو اور عام ادب، انگریزی زبان، تاریخ اور
بائبل کی تعلیم میں کامیاب ہونا لازمی ہوتا ہے۔ مسلمان، عیسائی اور دروز طلباء کے
لئے ان کے متعلقہ مذہب کا مضمون بائبل کی جگہ ہوتا ہے۔



https://ur.wikipedia.org/wiki/%D9%85%D9%85%D9%84%DA%A9%D8%AA_%D9%85%D8%AA%D8%AD%D8%AF%DB%81

مملکت متحدہ برطانیہ عظمی و شمالی آئرلینڈ (United Kingdom of Great Britain and
Northern Ireland)، جسے عام طور پر مملکت متحدہ (United Kingdom) یا برطانیہ
(Britain) کے طور پر جانا جاتا ہے، شمال مغربی یورپ کا ایک ملک ہے۔ یہ جزیرہ
برطانیہ اور شمالی آئرلینڈ کے علاوہ ملحقہ سمندر کے مختلف جزائر پر پھیلا ہوا ہے۔

برطانیہ کے چاروں طرف بحر اوقیانوس اور اس کے ذیلی بحیرے ہیں جن میں بحیرہ شمال،
رودباد انگلستان، بحیرہ سیلٹک اور بحیرہ آئرش شامل ہیں۔

برطانیہ چینل سرنگ کے ذریعے فرانس سے منسلک ہے جو رودباد انگلستان کے نیچے سے گذرتی
ہے جبکہ شمالی آئرلینڈ جمہوریہ آئرلینڈ کے ساتھ ملتا ہے۔

برطانیہ ایک سیاسی اتحاد ہے جو 4 ممالک انگلستان، اسکاچستان، ویلز اور شمالی
آئرلینڈ سے مل کر بنا ہے۔ ان کے علاوہ دنیا بھر میں برطانیہ کے دیگر کئی مقبوضات
بھی ہیں جن میں برمودا، جبل الطارق یا جبرالٹر، مونٹسیرٹ اور سینٹ ہلینا بھی شامل
ہیں۔

برطانیہ ایک آئینی بادشاہت ہے جو دولت مشترکہ کے 16 ممالک کی طرح ملکہ ایلزبتھ دوم
کو اپنا حکمران تصور کرتی ہے۔

برطانیہ جی 8 کا رکن اور انتہائی ترقی یافتہ ملک ہے۔ اس کی معیشت دنیا کی پانچویں
اور یورپ کی دوسری سب سے بڑی معیشت ہے جس کا اندازا 2.2 کھرب امریکی ڈالرز ہے۔
برطانیہ آبادی کے لحاظ سے یورپی یونین کا تیسرا سب سے بڑا ملک ہے جس کی آبادی 60.2
ملین ہے۔ برطانیہ شمالی اوقیانوسی معاہدہ (نیٹو) اور اقوام متحدہ کا بانی رکن اور
سلامتی کونسل کا مستقل رکن ہے۔ برطانیہ دنیا کی بڑی جوہری طاقتوں میں سے ایک ہے۔ یہ
یورپی یونین کا بھی رکن ہے۔

سلطنت برطانیہ کے خاتمے کے باوجود انگریزی زبان کے عالمی استعمال اور دولت مشترکہ
کے باعث برطانیہ کے اثرات ابھی بھی دنیا پر باقی ہیں۔

برطانیہ یورپ کے ان ممالک میں سے ہے جن کی تاریخ بہت زرخیز ہے برٹن قبائل کی وجہ سے
ان جزائر کا نام برطانیہ پر گیا جو یورپ اور دیگر خطوں سے ہجرت کرکے برطانیہ میں
آباد ہوئے ان برٹنوں کی اکثریت آج بھی ویلز کے علاقے میں مقیم ہے ان برٹنوں کے
مذہبی رہنماؤں کو ڈروئدا کہا جاتا تھااس وقت یہاں کے دیوی دیوتاؤں میں سے ایک متھرا
دیوی بھی تھی قبل مسیح رومی حکمران آگستس کے زمانے میں جزائر برطانیہ پر رومی حکومت
کا قبضہ تھا اگر چہ کہ برطانیہ میں اس دور میں رہنے والے تمدن کے اعتبار سے زیادہ
ترقی یافتہ نہ تھے مگر پھر بھی وہ رومہ تہذیب کا حصہ تصور کئے جاتے ہیں۔

117ء میں ھیڈرین کو روم کی سینٹ نے روم کا بادشاہ بنوایا اس دور میں ہیڈرین نے
خصوصی طور پر برطانیہ پر توجہ دی برطانیہ کی قدیم سڑکوں کی تعمیر ھیڈرین کے دور ہی
میں ہوئی تھی اور قلعہ بندی کا آغاز بھی ہیڈرین کے دور ہی میں شروع ہوا جس کے بعد
طویل مدت تک برطانیہ رومی سلطنت کا صوبہ بنا رہا اسی دور میں وسطی ایشیائی ممالک
اور روس اور دیگر خطوں سے یورپ کی جانب خونخوار قبیلوں کی ہجرت کا آغاز ہواجن میں
اہم ترین قبیلے جرمن ،ھن ، مشرقی گاتھ، ایلارک، ونڈال، مغربی گاتھ، فرینک اور
لمبارڈ شامل ہیں ان خونخوار اور لڑاکا قبائل نے جن کی اکثریت وسطی ایشیا اور روس سے
ہجرت کرکے یورپ میں داخل ہوئی تھی یورپ میں جنگ و جدل کی فضا قائم کردی یہ لڑاکا
قبائل جو وحشیانہ زندگی کے خوگر تھے جلد ہی یورپ کی فضاؤں میں داخل ہو کر یورپ کی
زندگی میں رچ بس گئے اور انہوں نے اپنے آبائی مذاہب کو چھوڑ کر یورپی مذہب عیسائیت
کو اپنا لیا ان جنگجو قبائل میں سے گاتھ جو کے مشرقی اور مغربی گاتھوں میں تقسیم
تھے انتہائی لڑاکا اور جنگجو تھے گاتھوں کی لڑائیوں کی وجہ سے یورپ کی سب سے مضبوط
سلطنت زوال سے دوچار ہوئی جب کے یورپ کے بیشتر علاقے پر گاتھوں نے بذور شمشیرقبضہ
کرلیا، گاتھوں کے حملے کی وجہ سے روم جس کی آبادی پانچ لاکھ کے قریب تھا تباہ
وبرباد ہو گیا گاتھوں کے حملے ہی کی وجہ سے قسطنطین نے اپنا دارلحکومت روم کی جگہ
قسطنطنیہ کوبنایا مگر جلد ہی گاتھ عیسائی مذہب سے متاثر ہو گئے اس کے ساتھ وہ یورپ
کے بیشتر حصوں پر قابض ہوتے چلے گئے جس کی وجہ سے نوبت یہ ہوچکی تھی کہ اگر چہ گاتھ
عیسائی ہو چکے تھے مگر اس کے باوجود یورپ کے تمدن یافتہ اور سابق حکمراں گاتھوں کو
اچھی نگاہوں سے نہیں دیکھتے تھے گاتھوں کے اقتدار کے دور میں اگر چہ کے یورپ میں
کسی حد تک استحکام رہا مگر اس طرح نہیں جس طرح رومی حکومت کے دور میں رہا۔

جزائر برطانیہ بھی ان حملہ آووروں کے حملوں سے بری طرح سے متاثر ہوا ایک جانب رومی
حکومت کی گرفت کمزور ہوئی تو دوسری جانب علاقائی حکومتیں قائم ہوتی چلی گئیں جو
چھوٹے چھوٹے علاقوں پر مشتمل تھیں ان حکومتوں کو تاریخ میں حکومت ہفت گانہ کہا جاتا
ہے اسی زمانے میں برطانیہ میں عیسائیت کی تبلیغ ہوئی اور برطانیہ کے مختلف علاقے بت
پرستی سے عیسائیت کی آغوش میں چلے گئے اسی دوران آٹھویں صدی میں برطانیہ پر ڈنمارک
کے رہنے والے ڈین قبائل نے حملے کرنا شروع کردیے حملوں کا مقصد برطانیہ پر قبضہ
کرنا تھا ٹھیک اسی زمانے میں ناروے میں بسنے والے جنگجو وائی کنگ نے بھی برطانیہ پر
قبضہ کرنے کے لئے حملے کرنا شروع کردیے وائی کنگ یورپ کی تاریخ کی انتہائی جنگجو
قوم ہے جنہوں نے تمام یورپ میں اپنی وحشیانہ اور جنگجوانہ سرگرمیوں سے دہشت قائم
کررکھی تھی اس زمانے میں برطانیہ کے بادشاہ ایلفرڈ بہت بہادر بادشاہ تھا جسےایلفرڈ
آعظم کہا جاتا ہے نے ان وائی کنگ حملہ آووروں کے خلاف طویل ترین جنگیں لڑیں اور بڑی
بہادری کے ساتھ وائی کنگ کا مقابلہ کیا جس کے نتیجے میں وائی کنگ پسپائی اختیارکرنے
پر مجبور ہوئے مگر اس کے باوجود ایلفرڈآعظم نے جو صلح کا معاہدہ وائی کنگ کے ساتھ
کیا اس معاہدے میں حکمتِ عملی کے تحت دریائے ٹیمز سے اوپرکے علاقے جس میں شمالی
ومشرقی انگلستان کا ایک وسیع علاقہ ان وائی کنگ کے حوالے کیا باقی حصہ ایلفرڈآعظم
کے قبضے میں بدستور رہا۔ ایلفرڈ آعظم کے بعد اس کی اولاد حکمران رہی دسویں صدی کے
آخر میں ڈنمارک کے بادشاہ نے حملہ کیا اس خاندان کا ایک فرد باقاعدہ انگلستان کا
بادشاہ بن کر بیٹھ گیا مگر اس کی حکومت کا خاتمہ اس کی موت کے بعد جلد ہی ہو گیا
کیونکہ اسکی اولادمیں سے کوئی بھی حکمرانی کے قابل نہیں نکلا لہٰذا 1042ء میں اس
حکومت کا خاتمہ ہوگیا اورایلفرڈ آعظم کی اولاد میں ایڈورڈ انگلستان کا بادشاہ
بنایاگیا مگر ایڈورڈ لاولد انتقال کرگیا جس کی موت کے بعد انگلستان میں تخت کے دو
دعویداروں ھیرلڈ اور ولیم کے درمیان جنگ ہوئی جسمیںھیرلڈ مارا گیا اورولیم انگلستان
کا بادشاہ بنا واضح رہے کہ اگرچے کے ولیم ایڈورڈ کا رشتے دارتھا مگر چونکہ اس کا
تعلق نارمنڈی سے تھا اسلئے اس کی حکومت کے نارمنوں کی حکومت تصور کی جاتی ہے۔

برطانیہ آئینی راجشاہی کے تحت ریاست ہے۔ ملکہ ایلزبتھ دوم پندرہ دیگر دولت مشترکہ
ریاستوں کا فرمانروا ہونے کے علاوہ برطنیہ کا صدر ملک ہے۔ فرمانروا کو مشورہ دینے
کا، حوصلہ دینے کا، اور انتباہ دینے کا حق ہے۔ برطانیہ دنیا کے ان چار ممالک میں سے
ایک ہے جن کی کوئی تدوین شدہ آئین نہ ہو۔ لہٰذا برطانیہ کا آئین زیادہ تر الگ الگ
تحریری ذرائع پر مشتمل ہے، بشمول تحریری قانون، منصف ساختہ نظائری قانون، اور بین
الاقوامی معاہدے، آئینی رواجوں کے ساتھ۔ چونکہ عام تحریری قانون اور آئینی قانون
میں کوئی خاص فرق نہیں ہے، برطانوی پارلیمان آئینی اصلاح کر سکتا ہے صرف پارلیمانی
قانون جاری کرنے سے، اور لہٰذا آئین کی تقریباًًً کوئی بھی تحریری یا غیر تحریر شدہ
عنصر کو منسوخ کرنے کی سیاسی اقتدار رکھتا ہے۔ تاہم کوئی پارلیمان ایسا قانون جاری
نہیں کر سکتا جو آئندہ پارلیمان بدل نہ سکیں۔

کابینہ عام طور پر دونوں ایوانوں میں سے وزیرِ اعظم کے جماعت کے ارکان سے چنا جاتا
ہے، اور زیادہ تر حصہ ہاؤس آف کامنز سے، جسے وہ ذمہ دار ہیں۔ وزیرِ اعظم اور کابینہ
عاملانہ اقتدار رکھتے ہیں۔ ہاؤس آف کامنز کے انتخابات کے لیے، برطانیہ 650 حلقۂ
انتخابوں میں تقسیم کیا جاتا ہے، جن میں سے ہر ایک ایک ہی رکنِ پارلیمان انتخاب
کرتا ہے. عام انتخابات فرمانروا مقرر کرتا ہے وزیرِ اعظم کے مشورے پر۔ 1911ء اور
1949ء کے پارلیمانی قانون لازمی بناتے ہیں کہ نئے انتخابات پچھلے والوں کے بعد پانچ
سال ختم ہونے سے پہلے مقرر ہوں۔

برطانیہ میں تین سب سے بڑے سیاسی جماعتیں ہیں کنزرویٹو پارٹی، لیبر پارٹی اور لبرل
ڈیموکریٹس۔

اسی طرح اسکاٹ لینڈ کی بھی صورت یہ تھی کہ پانچویں صدی میں اسکاٹ لینڈ چار حصوں میں
تقسیم تھا چھوٹے چھوٹے قبائیلی سردار اپنی اپنی راجدھانی کے سردار بن کر بیٹھ گئے
تھے پانچویں صدی عیسوی میں اسکاٹ لینڈ کے لوگوں نے انگلستان کی حکومت کا خاتمہ کرکے
اپنی مقامی حکومت قائم کرلی مگر یہاں بھی اسی طرح کی صورت حال تھی کے اسکینڈینیویا
کے ممالک کے لوگ اسکاٹ لینڈ پر حملہ آوور ہوتے اور کبھی کسی علاقے پر قبضہ کرلیتے
اور کبھی کسی علاقے پرمگر پھر ان کو احساس ہوا اور 1034ء میں تمام اسکاٹ لینڈ ایک
حکومت کے جھنڈے تلے آگیا۔

پانچویں صدی عیسوی میں عیسائی راہبوں کے ذریعہ آئرلینڈ میں عیسائیت پھیلی اس سے قبل
یہاں پر بت پرستی رائج تھی عیسائیت پھیلنے کے بعد تین سو برس بعد تک آئیر لینڈ میں
عیسائی رہبانیت کے تحت ہی نظام کام کرتا رہا مگر آٹھویں صدی کے بعد جو صورتِ حال
انگلستان اور اسکاٹ لینڈ کی اوپر بتائی گئی ہے اس سے ملتی جلتی صورت حال آئرلینڈ کی
ہو گئی جہاں یورپ کے دیگر علاقوں کے مختلف قبائل آکر حملہ کرتے اور قبضہ کرلیتے تھے
مگر پھر 1171ء میں انگلستان کے نارمن بادشاہ ہنری دوم نے پوپ کے فرمان کے مطابق
آئرلینڈ پرحملہ کرکے قبضہ کرلیااور یوں وہاں انگلستان کی حکومت قائم ہو گئی۔

جنگ ھیسٹینگز کے بعد انگلستان پر نارمنوں کی حکومت قائم ہو گئی تھی ولیم اول نے
انگلستان پر بڑی ہی فراست کے ساتھ حکومت کی قدیم جاگیر دارانہ نظام بدستور قائم
رکھا گیا،مگر اس کے باوجود ولیم کا ان جاگیرداروں پر بہت مضبوط کنٹرول تھا اس کے
احکامات تھے کہ کوئی بھی جاگیرداراس کی اجازت کے بغیر کوئی قلعہ تعمیر نہیں کرسکتا
تھا بڑے بڑے مذہبی عہدیداروں کا تقرر بادشاہ کی مرضی کے بغیر ممکن ہی نہ تھا 1087ء
میں ولیم کی وفات کے بعد اس کا بیٹا ولیم ثانی بادشاہ بنا مگر لوگ اس سے بہت ناراض
تھے جس کی وجہ سے ولیم ثانی 1100ء میں مارا گیا جس کے بعد اس کا بیٹا ہنری اول تخت
نشین ہوا جس کے عہد میں تجارت کو بہت ہی فروغ حاصل ہوا ہنری کے دور میں ہی انگریز
تاجر برطانیہ سے باہر نکلے اور تجارت کے میدان میں دیگر یورپی اقوام کے مقابلہ میں
جدوجہد شروع کی ہنری اول کی وفات کے بعداس کانواسہ ہنری دوم کے نام سے انگلستان کا
بادشاہ بنا پلانٹیجنیٹ (Plantagenet) خاندان سے تعلق رکھنے والے ہنری دوم ہنری اول
کی بیٹی مٹلڈا کا بیٹا تھا،مٹلڈا کی شادی آنجو (Angou) کے نواب جیو فرے کے ساتھ
ہوئی تھی اس خاندان کا نشان ایک جھاڑی تھا اس لئے اس خاندان پلانٹیجنیٹ
(Plantagenet) کہا جاتا ہے ہنری دوم کے بعد انگلستان میں جب تک اس خاندان کی حکومت
قائم رہی اس حکومت کو پلانٹیجنیٹ (Plantagenet) کا دور کہا گیا ہنری دوم کے دور میں
انگلستان کے نظام کو بہتر بنایا گیا جو علاقے اس سے قبل انگلستان کے بادشاہوں کے
ہاتھ سے نکل گئے تھے ان علاقوں پر دوبارہ قبضہ کیااس کے علاوہ ہنری نے عدالتی
اصلاحات کی مالیات کے محکمے کو ازسر نو منظم کیا تجارت کو فروغ دینے کے لئے اقدامات
کئے اس کا سب سے یادگار قدم جو آج بھی ہنری دوم کی یاد دلاتا ہے وہ یہ کہ اس نے
آکسفورڈ یونیورسٹی کی بنیاد1209ء میں رکھی اس کے بعد اس کا بیٹا رچرڈ بادشاہ بنا
تاریخ میں اس بادشاہ کو رچرڈ شیردل کے نام سے یاد کیا جاتا ہے رچرڈ شیر دل تیسری
صلیبی جنگ میں خود شامل ہوا تھا جس کے بعد اس کی بہن کی شادی سلطان ایوبی کے بھائی
کے ساتھ ہوئی۔ 1199ء میں رچرڈ کی وفات کے بعداس کا بھائی جان (John)بادشاہ بنا۔
برطانیہ کی تاریخ میں کوئی زیادہ اچھا بادشاہ نہیں جانا جاتا ہے جان (John) کوئی
زیادہ کامیاب باشاہ نہیں تھا اس کے دور میں ایک جانب تو پوپ کے ساتھ کشمکش کا آغاز
ہوا دوسری جانب امیروں اور جاگیرداروں کے ساتھ لڑائیاں ہوئیں جس کی وجہ سے انگلستان
کی معیشت کو بہت نقصان پہنچا مگر تاریخ میں جان (John) کا نام اس اعتبار سے زیادہ
مشہور ہے کہ جان کے دور میں اس جمہوریت کی ابتدا ہوئی جس کی وجہ سے آج برطانیہ کا
نام قوموں میں سر بلند ہے جان (John) نے 1214ء میں اس دستاویز پر دستخط کئے جو
تاریخ میں میگنا کارٹا یعنی منشور کبیر کے نام سے مشہور ہے یہ ہی منشور انگلستان
میں جمہوریت کی سنگ بنیاد تصور کیا جاتاہے۔ جان کے دور میں انگلستان میں پوپ کا عمل
دخل زیادہ بڑھ گیا تھا جان کے لئے ضروری تھا کہ پوپ کو خوش رکھنے کے لئے باقاعدہ
نذرانے بھیجتا رہے معیشت بہت متاثر ہوئی اس کے نتیجے میں انگلستان مختلف شورشوں کا
شکار ہوتا چلا گیا 1216ء میں جان نے وفات پا ئی جان کے بعداسکا بیٹا ہنری سوم کے
نام سے نو برس کی عمر میں انگلستان کا بادشاہ بنا مگراس کی خوش نصیبی یہ رہی کہ ایک
انتہائی قابل شخص ولیم مارشل جو اس کے باپ جان کا ساتھی تھا ہنری سوم کا نائب
السلطنت بنا ولیم مارشل انتہائی قابل اور وفادار تھا اس نے انتہائی قابلیت اورذہانت
کے ساتھ کار مملکت چلائے جس کی وجہ سے انگلستان میں نو سالہ بادشاہ کی موجودگی میں
کسی بھی طرح بدامنی اور بد انتظامی نہیں ہو سکی مگر جلد ہی ویلیم مارشل کی وفات کے
بعد انتظامی معاملات بگڑنے لگے ایک جانب پوپ انگریزی کلیساؤں سے چندے کی رقم کا
مطالبہ کرتا تھا دوسری جانب پوپ کی طرف سے مختلف مذہبی مطالبات بھی وقتاً فوقتاً
سامنے آتے رہتے تھے پھر ویز میں بغاوت کا سلسلہ شروع ہوگیا اس کے ساتھ انگلستان اور
فرانس کے درمیان جنگ بھی شروع ہوگئی حالانکہ ہنری کی شادی فرانس کی شہزادی کے ساتھ
ہوئی تھی مگر اس کے باوجود انگلستان اور فرانس کے درمیان جنگ ہوئی پوپ کی جانب سے
انگلستان میں مداخلت کا سلسلہ بھی جاری ہی رہا ایک جانب تو پوپ نے اپنے مصارف کے
لئے مستقل دباؤ ڈالنا شروع کیاجس کی انتہائی صورت یہ تھی کہ انگلستان کی پوری آمدنی
کا ایک تہائی حصہ پوپ کے حوالے کیا جانے لگا جس کے نتیجے میں عوام ناراض ہونے لگے
امراکی ایک کمیٹی جس کے اراکین 24افراد پر مشتمل تھی نے اصلاحی اسکیم پیش کردی ہنری
نے اس اسکیم کو توڑنے کی بہت کوشش کی مگر اس میں اس کو کامیابی نہیں ہوئی اس طرح
خانہ جنگی کا آغاز ہو گیا جس میں بادشاہ کے بہنوئی سائمن ڈی مان فرٹ (Siman de
Monfort) نے اصلاحی گروہ کی سرداری قبول کرلی بادشاہ کو شکست ہوئی اور سائمن نے
پورا انتظامی کاروبار سنبھال لیا بادشاہ نے مشورے کے لئے جو مجلس بنا رکھی تھی اسے
پہلے مجلس کبیر (Great Council) کہا جاتا تھا مگر 1240ء میں اس کا نام پارلیمنٹ
رکھا گیا جو آج تک جاری ہے 1925ء میں سائمن نے ایک نمائندہ پارلیمنٹ بلوائی بادشاہ
کا بڑا بیٹا جو پہلے اصلاحی پارٹی کے ساتھ تھا پھر وہ ا ن ا میروں کے ساتھ مل گیا
جو بادشاہ کے طرف دار تھے اس نے سائمن کو شکست دی اب اقتدار دوبارہ ہنری کے ہاتھ
میں آگیا لیکن اس وقت بھی برائے نام بادشاہ تھاکیونکہ تمام اقتدار ایڈورڈکے ہاتھ
میں ہی تھا 1272ء میں ہنری کا انتقال ہوگیا اور اس کا بیٹاایڈورڈ انگلستان کا
بادشاہ بنا جسے ایڈورڈ اول کہا گیا جو انگلستان کی تاریخ کا انتہائی قابل اور مدبر
بادشاہوں میں شمار کیا جاتا ہے اس کے زمانے میں ویلز کی بغاوت کا خاتمہ ہوا اسکاٹ
لینڈ بھی انگلستان کے ساتھ شامل ہوا اگرچے یہ شمولت رسمی ہی تھی مگر اس کے باوجود
اسکاٹ لینڈپرانگلستان کا جھنڈا لہرایا گیا اس کے ساتھ انگلستان کی معیشت کو بہتر
بنانے کے لئے جو اہم ترین فیصلہ ایڈورڈ اول نے کیا وہ یہ تھا کہ 1290ء میں ایڈورڈ
اول نے انگلستان کی حدود سے یہودیوں کو نکل جانے کے احکامات دئیے 1295ء میں ایک
نمائندہ پارلیمنٹ بلوائی جس میں، بشپ ،ایبٹ،بڑے بڑے امیر،نامور جنگجو اور مختلف
قبائلی سرداروں نے شرکت کی اس نمائندہ اجلاس میں پہلی بار میگنا کارٹاکی تصدیق کردی
گئی اس کے ساتھ میگنا کارٹا میں ایک دفعہ مزید بڑھائی گئی کہ بادشاہ پارلیمنٹ کی
منظوری کے بغیر کوئی غیر جاگیردار محصول نافذ نہیں کرے گا ایڈورڈ کے دور کی ایک
خوبی یہ ہے کہ متوسط طبقے سے بادشاہ باقاعدہ رابطہ قائم رکھتا تھا اور ان کی تجاویز
سنتا تھااور ان پر عمل درآمد بھی کروا تا تھا بادشاہ کا یہ قدم انگلستان میں
جمہوریت کو قائم رکھنے میں بہت مدد گار ثابت ہوا اس کے ساتھ عدالتوں کی اصلاح بھی
کی گئی عدالتوں کی کارکردگی کے بارے میں ایک سالنامہ شائع کیا جاتا تھا جس میں تمام
عدالتی کارروائی کی تفصیل درج ہوتی تھی ۔ ایڈورڈ کا دور اس اعتبار سے بھی بہت اہم
ہے کہ اس دور میں آئیرلینڈ اور اسکاٹ لینڈ انگلستان کا حصہ بنے جو گریٹ برٹین کی
ابتدا تھی اس کے ساتھ ایڈورڈ نے جو اہم ترین کام انجام دیا وہ یہ کہ 1209ء میں بننے
والی آکسفورڈ یونیورسٹی کی جانب بھرپور توجے دی گئی جس کے نتیجے میں انگلستان میں
اعلیٰ تعلیم کا انتظام ہو سکا آکسفورڈ یونیورسٹی اس وقت دنیا کی سب سے قدیم
یونیورسٹی شمار کی جاتی ہے جہاں سے کروڑوں طالب علم اس وقت اپنی تعلیم کو مکمل کرکے
دنیا بھر میں پھیل چکے ہیں۔

یہ وہ دور تھا جب منگولوں نے چنگیز خان کی سربراہی میں منگولیا سے نکل کر بیرونی
دنیا کی بڑی بڑی طاقتوں کو شکست دے کر تہلکہ مچا دیا تھا منگولوں کے گھوڑوں کی
ٹاپوں نے عالمِ اسلام کے اہم ترین اور طاقتور ریاستوں سمرقند و بخارا اور بغداد کو
روند کراور تباہ و برباد کرکے رکھ دیا تھا وہیں ان ہی منگولوں نے ایک جانب تمام روس
دوسری جانب پولینڈ، جرمنی، آسٹریا، بلغاریہ، ترکی،رومانیہ پر قبضہ جمالیا تھا یورپ
میں موجود عیسائیت کی سب سے بڑی روحانی شخصیت پوپ نے منگولوں کے حملے کو عذابِ
خداوندی قرار دیا اور یورپ کے تمام بادشاہوں کو اس عذابِ خداوندی کا مقابلہ کرنے کے
لئے یکجا ہونے کی دعوت دی مگر جلد ہی منگولوں کے پہلے بادشاہ چنگیز خان کے مر جانے
کے بعد ایشیا میں مسلمانوں کے ہاتھوں پہلی شکست کھانے کے بعد منگولوں کی قوت تتر
بتر ہونے لگی جس کے نتیجے میں ان کے طوفانی حملوں کا زور یورپ میں ختم ہو گیا اور
یورپی ریاستوں نے ایک ایک کرکے منگولوں سے آزادی حاصل کرنا شروع کردی اس صورت حال
کے اثرات برطانیہ پر بھی پڑے ایک جانب منگولوں کے ہاتھوں شکست کھانے والے قبائل
پناہ لینے کے لئے برطانیہ کی جانب رخ کرنے لگے دوسری جانب برطانیہ میں اعلیٰ ترین
صنعت کار اور تاجر آنے لگے یورپ کے اجڑنے کے ساتھ برطانیہ کے بسنے کا عمل بھی جاری
ہوا اسے انگریز قوم کی خوبی ہی کہا جائے گا کہ انگریزوں نے اس صورت حال کا فائدہ
اٹھایا اور ایسا قومی ماحول تشکیل دیا جس کے نتیجے میں قومی ترقی کے امکانات وسیع
سے وسیع تر ہوتے چلے گئے۔

ایڈورڈ اول کی وفات کے بعد اس کے بیٹے ایڈورڈ دوم کے نام سے تخت نشین ہوا وہ زیادہ
قابل نہ تھا اس لئے امیروں کا کنٹرول ایڈورڈ دوم پر تھا جس کی وجہ سے نہ تو ایڈورڈ
دوم پارلیمنٹ کی منظوری کے بغیر کوئی کام کرسکتا تھا اور نہ ہی پارلیمنٹ کی منظوری
کے بغیر اعلانِ جنگ کرسکتا تھا اس کے دور میں اسکاٹ لینڈ کے باغیوں نے شاہی فوج کو
شکست دیدی جس کے نتیجے میں اسکاٹ لینڈ آزاد ہو گیا ایڈورڈ کی شکست کے نتائج اس کو
اس طرح سے بھگتنا پڑے کہ 1327ء میں اسے تاج و تخت سے دستبردار ہونے پر مجبور کردیا
گیا آٹھ ماہ کی قید کے بعد اسے قتل کردیا گیا جس کے بعد ایڈورڈ سوم پندرہ سال کی
عمر میں بادشاہ بنایا گیا مگر جلد ہی اس نے تمام معاملات اپنے ہاتھوں میں لینا شروع
کردیے۔ 1330ء میں اس نے تمام اختیارات اپنے ہاتھ میں لے لئے اور 1337ء میں فرانس کے
خلاف جنگ شروع کی جو سو سال تک جاری رہی اس لئے اس جنگ کو صد سالہ جنگ بھی کہا جاتا
ہے ایڈورڈ سوم کے دور میں انتظامی معاملات درست ہو گئے ا سی کے عہد میں پارلیمنٹ کا
آغاز ہوا دارلعوام اور دارالامرا کا آغاز ہوا مگر 1348ء میں خونی پلیگ پھیلی جس کی
وجہ سے نصف آبادی موت کا شکار ہو گئی اسی دور میں عیسائیت کی اصلاحی تحریک کا آغاز
بھی ہوا اس تحریک کے بانی جان وکلف کا کہنا تھا کہ ہر شخص کسی کی وساطت کے بغیر خدا
سے براہ راست رشتہ قائم رکھ سکتا ہے اور کلیساؤں کے ساتھ اوقاف رکھنے کی کوئی ضرورت
نہیں ہے، نیز پادریوں نے شادی نہ کرنے کا جو سلسلہ قائم کررکھا ہے وہ غلط ہے،
پادریوں نے دولت جمع کرنے کا جو سلسلہ قائم کررکھا ہے وہ غلط ہے۔ اس طرح جان وکلف
نے پوپ اور پادریوں کے تمام اقتدار کا خاتمہ کردیا جان وکلف نے 1372ء میں بائبل کا
مکمل انگریزی ترجمہ کیا۔ اپنے ان خیالات کی وجہ سے جان وکلف کو آخری دور میں بہت
تکلیفوں کا سامنا کرنا پڑا۔

دوسری جانب بڑھاپے کی وجہ سے ایڈورڈ بالکل ہی ناکارہ ہو گیا اس کا بڑا بیٹا بھی
بیمار تھا اس وجہ سے برطانیہ کا نظام بگڑ گیا اس کے بیٹے نے حالات کو بہت درست کرنے
کی کوشش کی مگر وہ 1376ء میں وفات پاگیا اس کا بیٹا رچرڈ سوم تخت نشین ہوا جو تخت
نشین کے وقت صرف دس سال کا تھا اس کا چچا جان جو لینکاسٹر کا ڈیوک تھا بادشاہ کی
سرپرست مجلس کاسربراہ بنایا گیا اس کے دور میں فرانس کے ساتھ از سر نو جنگ چھڑ گئی
جس میں فلینڈرس کا علاقہ چھن گیااس وقت روپے کی سخت ضرورت پڑی جو کے محصول لگا کر
حاصل کرنے کی کوشش کی گئی اس کی وجہ سے برطانیہ میں بے چینی بڑھنے لگی جس کی وجہ سے
بعض مقامات پر تشدد کے واقعات بھی پیش آئے بڑے بڑے زمینداروں کی جانب سے کسانوں کے
ساتھ زیادتی کرنے کے نتیجے میں کسانوں کی جانب سے بغاوت ہوگئی جاگیرداروں کے مراکز
جلادئے گئے بڑے بڑے زمیندار اور قانون داں اس بغاوت میں مار دیے گئے انگلستان کے
مشرقی اور جنوبی حصے سے ایک بہت بڑا ہجوم دو سرداروں ویٹ ٹائیلر اور پول ٹاکس کی
قیادت میں لندن کی جانب روانہ ہوا ہجوم کے بڑے بڑے مطالبات یہ تھے کہ زمینداروں نے
کسانوں پر جو ناواجب ٹیکس لگائے ہوئے ہیں وہ منسوخ کر دئے جائیں کلیساؤں کے اوقاف
چھین لئے جائیں اور شکار کے تمام قوانین ختم کردئے جائیں بادشاہ نے ہجوم سے ملاقات
کرکے ان کے ساتھ ہوشیاری کے ساتھ مذاکرات کئے جس کے نتیجے میں ہجوم واپس ہو گیا اس
دوران ویٹ ٹائیلر مارا گیا اس کے بعد رچرڈ نے خومختار بننے کی کوشش کی پارلیمنٹ نے
اس کے اس اقدام کی مخالفت کی اسی دوران ڈیوک آف لنکاسٹر کا بیٹاآئیر لینڈ سے آگیا
اس نے رچرڈ کے تمام اختیارات خود لے کر رچرڈ کو بادشاہت سے دستبردار کرکے اور رچرڈ
کوٹاؤر میں قید کردیا جہاں رچرڈ نے 1400ء میں وفات پائی ۔

رچرڈ کی وفات کے ساتھ ہی برطانیہ میں خاندان لنکاسٹر کا آغاز ہو گیا جس کا بانی
ہنری سوم تھا جو ڈیوک آف لنکاسٹر کا بیٹا تھا ہنری سوم کے دور میں برطانیہ میں بہت
سے کام ہوئے مگر ہنری کے دور میں بہت سے امرا نے بغاوت کی فرانس نے بھی باغی
سرداروں کی امداد میں اپنی فوج بھیجی مگر 1413ء میں ہنری وفات پاگیا جس کے بعد اس
کا بیٹا ہنری پنجم کے لقب سے بادشاہ بنا ہنری پنجم بہت ہی لائق بادشا ہ شمار کیا
جاتا ہے اس نے برگنڈی کے ڈیوک کیساتھ صلح کرکے فرانس کے تخت و تاج کا دعویٰ کردیا
اور فرانس کے خلاف لڑائی شرع کردی جس کے بعد ہنری کی افواج نے ایجن کورٹ کے مقام پر
فرانس کو شکست دیدی اور نارمنڈی کے علاقے کو فتح کرلیا 1420ء میں صلح نامے کے نتیجے
میں فرانس کے ولی عہد کو سلطنت سے محروم کرکے اعلان کردیا گیا کہ ہنری پنجم ہی
فرانس کا آئندہ بادشاہ ہو گا مگر ہنری 1422ء میں اچانک وفات پاگیا ہنری پنجم کی
وفات کے بعداس کے نو ماہ کے بیٹے کو ہنری ششم کے لقب سے بادشاہ بنایا گیا اس کے تین
چچاؤں نے بادشاہ کے سرپرست کی حیثیت اختیا ر کی ایک چچا فرانس میں نائب السلطنت بن
گیا دوسراانگلستان میں نائب سلطنت بنامگر ان ہی دنوں فرانس میں بغاوت کی ابتدا
ہوگئی یہ بغاوت مشہورو معروف جون آف آرک نے شروع کی جس کے نتیجے میں فرانس میں
انگلستان کی حکومت کا خاتمہ ہو گیا۔ 1437ء میں ہنری بالغ ہو گیا لیکن وہ اچھا
حکمران ثابت نہیں ہوسکا اس کے دور میں بد نظمی ہی رہی کبھی کوئی نواب فوج جمع کرکے
کنٹرول کرلیتا کبھی کوئی ۔ان حالات میں ڈیوک آف یارک کے پوتے نے بادشاہ کے خلاف
اعلان بغاوت کردی اس طرح ایک ہی خاندان کی دو شاخوں کے درمیان خانہ جنگی کی ابتدا
ہوئی یارک اور لنکاسٹر خاندانوں کے درمیان ہونے والی اس جنگ میں ابتدا میں یارک نے
شاہی فوج کو شکست دے کر بادشاہ کو گرفتار کرلیا مگر بادشاہ کی ماں اور ہنری پنجم کی
بیوہ نے فوج جمع کرکے ڈیوک آف یارک کی افواج کو شکست دیدی جنگ میں ڈیوک آف یارک
مارا گیا مگر جنوبی انگلستان کے لوگوں کی حمایت سے ڈیوک آف یارک کے بیٹے ایڈورڈ نے
شاہی افواج کو شکست دینا شروع کردیا جس کے نتیجے میں جلد ہی لنکاسٹر خاندان شکست
کھا گیا اور 1461ء میں خاندان یورک کی حکمرانی کی ابتدا ہو گئی 1465ء میں ہنری ششم
گرفتار ہوگیا جس کو ٹاؤر میں بند کردیا گیا جہاں اس نے اپنی زندگی کے آخری دن
خاندان پلانٹیجنیٹ (Plantagenet) کے آخری بادشاہ رچرڈ کی مانند گزارے۔

خاندان یورک کی حکمرانی برطانیہ کے عوام کے لئے نئی صبح بن کرطلوع ہواعوام مسلسل
ہونے والی خانہ جنگی سے بے زار آچکے تھے۔



https://ur.wikipedia.org/wiki/%D9%85%D8%AD%D9%85%D8%AF_%D8%B9%D9%84%DB%8C_%D8%AC%D9%86%D8%A7%D8%AD

محمد علی جناح پیدائشی نام، محمد علی جناح بھائی، 25 دسمبر 1876ء – 11 ستمبر 1948ء)
کے نامور وکیل، سیاست دان اور بانی پاکستان تھے۔ محمد علی جناح 1913ء سے لے کر
پاکستان کی آزادی 14 اگست 1947ء تک آل انڈیا مسلم لیگ کے سربراہ رہے، پھر قیام
پاکستان کے بعد اپنی وفات تک، وہ ملک کے پہلے گورنر جنرل رہے۔ سرکاری طور پر
پاکستان میں آپ کو قائدِ اعظم یعنی سب سے عظیم رہبر اور بابائے قوم یعنی قوم کا باپ
بھی کہا جاتا ہے۔ جناح کا یومِ پیدائش پاکستان میں قومی تعطیل کے طور پر منایا جاتا
ہے۔

کراچی کے پیدائشی اور لنکن ان سے بیرسٹری کی تربیت حاصل کرنے والے جناح، بیسویں صدی
کے ابتدائی دو عشروں میں آل انڈیا کانگریس کے اہم رہنما کے طور پر ابھرے۔ اپنی
سیاست کے ابتدائی ادوار میں انہوں نے ہندو مسلم اتحاد کے لئے کام کیا۔ 1916ء میں آل
انڈیا مسلم لیگ اور آل انڈیا کانگریس کے مابین ہونے والے میثاق لکھنؤ کو مرتب کرنے
میں بھی انہوں نے اہم کردار ادا کیا۔ جناح آل انڈیا ہوم رول لیگ کے اہم رہنماوں میں
سے تھے، انہوں نے چودہ نکات بھی پیش کیے، جن کا مقصد ہندوستان کے مسلمانوں کے سیاسی
حقوق کا تحفظ کرنا تھا۔ بہر کیف جناح 1920ء میں آل انڈیا کانگریس سے مستعفی ہوگئے،
جس کی وجہ آل انڈیا کانگریس کے موہن داس گاندھی کی قیادت میں ستیاگرا کی مہم چلانے
کا فیصلہ تھا۔ 1940ء تک جناح کو یہ یقین ہو چلا تھا کہ ہندوستان کے مسلمانوں کو ایک
علاحدہ وطن کی جدوجہد کرنی چاہیے۔ اسی سال، مسلم لیگ نے جناح کی قیادت میں قرارداد
پاکستان منظور کی جس کا مقصد نئی مملکت کی قیام کا مطالبہ تھا۔دوسری جنگ عظیم کے
دوران، آل انڈیا مسلم لیگ نے مضبوطی پکڑلی جبکہ ان ادوار میں کانگریس کے کئی رہنما
قید کاٹ رہے تھے، اور جنگ کے ختم ہونے کے مختصر عرصے میں ہی انتخابات کا انعقاد
ہوا، جس میں جناح کی جماعت نے مسلمانوں کے لئے مختص نشستوں میں سے بڑی تعداد جیت
لی۔ اس کے بعد آل انڈیا کانگریس اور آل انڈیا مسلم لیگ متحدہ ہندوستان میں اختیارات
کے توازن کے لئے کسی صیغے پر متفق نا ہوسکے نتیجتاً تمام جماعتیں اس امر پر متفق
ہوگئیں کہ ہندوستان کے دو حصے کئے جائیں جن میں ایک مسلم اکثریتی علاقوں میں
پاکستان جبکہ باقی ماندہ علاقوں میں بھارت کا قیام ہو۔ پاکستان کے پہلے گورنر جنرل
کے طور پر جناح نے اپنی حکومتی پالیسیوں کے قیام کے لئے کام کیا نیز انہوں نے ان
لاکھوں لوگوں کے بہبود اور آباد کاری کے لئے بھی کام کیا جو تقسیم ہند کے بعد
پاکستان کی جانب ہجرت کر چلے تھے، انہوں نے ان مہاجر کیمپوں کی ذاتی طور پر دیکھ
بھال کی۔ جناح 71 سال کے عمر میں انتقال کر گئے جبکہ ان کے نوزائیدہ ملک کو سلطنت
برطانیہ سے آزاد ہوئے محض ایک سال کا عرصہ ہوا تھا۔ ان کی سوانح عمری لکھنے والے
لکھاری،اسٹینلی وولپرٹ لکھتے ہیں کہ، وہ (یعنی جناح) پاکستان کے عظیم ترین رہنما
رہیں گے۔

جناح کا پیدائشی نام محمد علی جناح بھائی تھا اور وہ غالباً 1876ء[lower-alpha 1]
میں ایک کرائے کے مکان وزیر مینشن کراچی کے دوسری منزل میں، جناح بھائی پونجا اور
ان کی بیوی مٹھی بائی کے ہاں پیدا ہوئے۔ جناح کی جائے پیدائش پاکستان میں ہے لیکن
یہ اس دور میں بمبئی کا حصہ ہوا کرتا تھا۔ جناح کا تعلق گجراتی خوجا اسماعیلی شیعہ
پس منظر سے تھا، لیکن بعد میں انہوں نے بارہ امامی مسلک اختیار کرلیا۔ جناح کا تعلق
ایک متوسط آمدنی والے گھرانے سے تھا۔ ان کے والد ایک تاجر تھے جو نوابی ریاستیں
گونڈل (کاٹھیاواڑ، گجرات) کے گاؤں پنیلی میں ایک جولاہا خاندان میں پیدا ہوئے تھے
ان کی والدہ کا تعلق بھی اسی گاؤں سے تھا۔ وہ 1875ء میں کراچی منتقل ہوگئے اور وہ
اس سے قبل ہی رشتہ ازدواج میں بندھ گئے تھے۔ کراچی کی معیشت ان دنوں ترقی کر رہی
تھی اور 1869ء میں نہر سوئز کنال کے کھلنے کا مطلب یہ تھا کہ کراچی بمبئی کے مقابلے
میں یورپ سے 200 ناٹیکل میل قریب ہو گیا تھا۔

جناح کا اپنے بہن بھائیوں میں دوسرا نمبر تھا، ان کے تین بھائی اور تین بہنیں تھیں
جن میں فاطمہ جناح بھی شامل تھی۔ ان کے والدین گجراتی زبان بولتے تھے جبکہ بچے کچھی
زبان اور انگریزی بھی بولنے لگے تھے۔ سوائے فاطمہ کے، جناح کے باقی بہن بھائیوں کے
متعلق کم ہی معلومات دستیاب ہیں جیسے کہ وہ کہاں رہے اور آیا کبھی وہ جناح کے
وکالتی اور سیاسی میدان میں کامیابیوں کے دوران میں ان سے ملے بھی یا نہیں؟۔ لڑکپن
میں جناح اپنی خالہ کے ہاں بمبئی میں بھی کچھ عرصہ رہے تھے جہاں شاید وہ گوکال داس
تیج پرائمری اسکول میں پڑھے، بعد میں انہوں نے کیتھڈرل اینڈ جان کینون اسکول میں
تعلیم حاصل کی۔ کراچی میں وہ سندھ مدرسۃ الاسلام اور کرسچن مشنری سوسائٹی ہائی
اسکول میں داخل رہے۔

انہوں نے میٹرک جامعہ بمبئی کے ہائی اسکول سے کیا۔ ان کے اگلے سالوں بالخصوص ان کے
وفات کے بعد بانی پاکستان کے لڑکپن کے حوالے سے کئی کہانیاں گردش کرتی رہیں، جیسے
وہ اپنے فراغت کے اوقات پولیس اسٹیشن میں قانونی کاروائیوں کو دیکھنے میں صرف کرتے
تھے، یا وہ گلی کی روشنی میں اپنے کتابیں پڑھتے تھے جس کی وجہ دیگر ذرائع سےمحرومی
تھی۔ ان کے سرکاری سوانح نگار ہکٹر بولیتھو نے 1954ء میں ان کے کئی لڑکپن کے
ساتھیوں سے انٹرویو کئے، انہوں نے ایک کہانی سنی کہ جناح اپنے ساتھیوں کو کنچے
کھیلنے سے منع کرتے تھے اور وہ انہیں کہا کرتے کہ وہ مٹی میں کنچے کھیل کر اپنے
کپڑے گندے کرنے کی بجائے کرکٹ کھیلیں۔

اسی سال 1892ء میں وہ برطانیہ کی گراہم شپنگ اینڈ ٹریڈنگ کمپنی میں تربیتی پیش نامہ
کے لیے گئے، یہ کام سر فریڈرک لیف کرو نے انہیں دلوایا تھا جو ان کے والد پونجا
بھائی جناح کے کاروباری شراکت دار تھے تاہم برطانیہ جانے سے پہلے انکی والدہ کے
دباؤ پر ان کی شادی ایک دور کی رشتہ دار ایمی بائی سے کردی گئی، جو جناح سے عمر میں
دو سال چھوٹی تھیں۔ تاہم یہ شادی زیادہ عرصے نہ چل سکی کیونکہ آپ کے برطانیہ جانے
کے کچھ مہینوں بعد ہی ایمی جناح اور ان کی والدہ وفات پا گئیں۔ 1893 میں جناح کے
خاندان والے بمبئی منتقل ہوگئے۔ لندن جانے کے کچھ عرصہ بعد آپ نے ملازمت چھوڑ دی جس
پر ان کے والد ان سے سخت ناراض ہوئے تھے جنہوں نے انہیں جانے سے قبل تین سال رہنے
کا معقول خرچ فراہم کیا تھا۔ وہ بیرسٹر کی ڈگری سے متاثر تھے لہذا انہوں نے لنکن ان
میں داخلہ لے لیا بعد میں انہوں نے اس ادارے کو انن آف کورٹ پر فوقیت دینے کی یہ
وجہ بتائی کہ لنکن انن میں داخل ہونے پر ان تمام رہنماؤں کے نام لکھے تھے جنہوں نے
دنیا کو قوانین سے متعارف کرایا تھا جن میں حضرت محمدصلی اللہ علیہ و آلہ وسلم کا
نام بھی درج تھا۔ اگرچہ ان کے سوانح نویس اسٹینلی وولپرٹ نے ایسا کوئی نام نا دیکھا
البتہ وہاں حضرت محمد کی تصویر ضرور موجود تھی اسٹینلی وولپرٹ نے بعد میں خیال کیا
کہ شاید جناح نے یہ کہانی مختلف انداز میں اس لئے اپنائی کیونکہ مسلمان پیغمبروں کی
تصویرکو برا خیال کرتے ہیں۔ جناح کے قانون کی تعلیم میں پیوپلیج (قانونی تربیتی پیش
نامہ) نظام شامل تھا جو وہاں صدیوں سے لاگو تھا۔ قانون کا علم حاصل کرنے کے لئے وہ
سینئر بیرسٹروں کی رہنمائی لیتے نیز وہ کئی قانونی کتابوں کا مطالعہ بھی کرتے ۔ اس
دور میں انہوں نے اپنا نام مختصر کر کے محمد علی جناح کرلیا تھا۔

اپنے طالب علمی کے دور میں وہ دیگر کئی ہندوستانی رہنماؤں کی طرح برطانوی روشن
خیالی سے متاثر ہوئے۔ اس سیاسی رجہان میں جمہوری قومیت اور تعمیری سیاست بھی شامل
تھی۔ مزید برآں وہ اس میدان میں ہندوستانی پارسی رہنما دادا بھائی نوروجی اور سر
فیروز شاہ مہتہ سے متاثر ہونے لگے۔

اس دوران میں آپ نے دیگر ہندوستانی طلباء کے ساتھ مل کر برطانوی پارلیمنٹ کے
انتخابات میں سرگرمی کا مظاہرہ کیا۔ ان سرگرمیوں کا اثر یہ ہوا کہ جناح وقت کے ساتھ
ساتھ ہندوستان کی آئین ساز خود مختار حکومت کے نظریہ کے حامی ہوتے گئے اور آپ نے
ہندوستانیوں کے خلاف برطانوی گوروں کے ہتک آمیز اور امتیازی سلوک کی مذمت کی۔ جب
دادا بھائی نوروجی برطانوی ہندوستان کے پہلے رکن پارلیمنٹ بنے اور انہوں نے فنس بری
سنٹرل میں تین ووٹوں کی اکثریت حاصل کی۔تب جناح نے ناؤروجی کی تقریر ہاوس آف کامنز
کے گیلری میں بیٹھ کر سنی۔

مغربی دنیا نے نا صرف جناح کی سیاست کو متاثر کیا، بلکہ نجی زندگی میں وہ مغربی
لباس سے بھی متاثر تھے۔ وہ تمام زندگی عام لوگوں میں آتے ہوئے اپنے لباس کا خاص
خیال رکھتے تھے۔ ان کے پاس 200 کے قریب سوٹ تھے، وہ کاٹن کے بھاری شرٹ زیب تن کرتے
تھے جن پر وہ ڈیٹیچ ایبل کالر (علیحدہ کالر) استعمال کرتے تھے اور بطور بیرسٹر وہ
اس بات پر فخر کرتے تھے کہ انہوں نے کبھی ایک ہی ریشمی ٹائی دو مرتبہ استعمال نہیں
کی۔ حتیٰ کہ جب وہ قریب المرگ تھے تب بھی انہوں نے اپنی عادت برقرار رکھی اور کہا
کہ میں اپنے پاجامے میں سفر نہیں کرتا۔ بعد کے ایام میں وہ قراقلی (ٹوپی) پہنتے تھے
جو ان کی بدولت جناح کیپ سے معروف ہوئی۔

جناح قانون سے مطمئن نا تھے، لہذا وہ مختصر عرصے کے لئے شیکسپیرین کمپنی سے منسلک
ہوگئے، لیکن جلد ہی مستعفی ہوئے جب انہیں اپنے والد کی جانب سے ایک سخت خط موصول
ہوا اس خط میں انھیں واپسی کا کہا گیا کیونکہ والد کاروبار میں خسارے کے سبب ان کے
اخراجات اٹھانے کے متحمل نا تھے۔ 1895ء میں، 19 سال کی عمر میں وہ برطانیہ میں سب
سے کم عمر بار کہلانے والے پہلے ہندوستانی بنے۔ وہ جب واپس لوٹے تو انہوں نے کراچی
میں مختصر عرصے قیام کیا پھر وہ بمبئی چلے گئے۔

بیس سال کی عمر میں جناح نے بمبئی میں وکالت کی مشق شروع کی وہ اس وقت شہر کے واحد
مسلم بیرسٹر تھے۔ وہ عادتاً انگریزی زبان استعمال کرتے تھے اور یہ عادت تمام عمر
رہی۔ ان کی وکالت کے ابتدائی تین سال 1897ء تا 1900ء کچھ خاص نا تھے۔ اس میدان میں
ان کے روشن مستقبل کا آغاز اس وقت ہوا جب بمبئی کے ایڈوکیٹ جنرل، جان مولسورتھ مک
پہتسن، نے انہیں اپنے چیمبر سے کام کرنے کے لئے مدعو کیا ۔ سال 1900ء میں بمبئی کے
پریزیڈنسی مجسٹریٹ پی۔ ایچ۔ داستور، کی نشست وقتی طور پر خالی ہوگئی اور اس نشست کو
بطور قائم مقام حاصل کرنے میں جناح کامیاب ٹھہرے۔ چھ ماہ اس عہدے پر فائز رہنے کے
بعد جناح کو 1500 روپے ماہانہ تنخواہ کی مستقل حیثیت ملی۔ جناح نے یہ کہہ کر اسے
ٹھکرادیا، کہ وہ روزانہ 1500 روپے کمانا چاہتے ہیں- جو اس دور میں ایک بہت بڑی رقم
تھی- اور انہوں ایسا کر کے بھی دکھایا۔ نا صرف یہ بلکہ بطور گورنرجنرل پاکستان
انہوں نے زیادہ تنخواہ لینے کی بجائے صرف ماہانہ ایک روپیہ لینا پسند کیا۔ بطور
وکیل جناح کی وکالت نے 1907ء میں بے پناہ شہرت پائی جس کی وجہ ماہرانہ طور پر کاوکس
کا مقدمہ لڑنا تھا۔ یہ مسئلہ بمبئی کے میونسپل انتخابات میں کھڑے ہوئے جب یورپیوں
نے اپنے کاوکس (سیاسی جماعت کا نمائندہ) کے ذریعے ہندوستانی عہدیداروں کو دھاندلی
پر مجبور کیا تاکہ سر فیروز شاہ مہتہ کو کونسل سے باہر رکھا جاسکے۔ اگرچہ وہ اس
مقدمہ کو جیت نہ سکے لیکن ان کے قانونی منطقوں اور وکالتی انداز نے انہیں مشہور
کردیا۔

ایک کامیاب وکیل کے طور پر اُن کی بڑھتی شہرت نے کانگریس کے معروف رہنما بال گنگا
دھر تلک کی توجہ اُن کی جانب مبذول کرائی اور یوں 1905ء میں بال گنگا دھر تلک نے
جناح کی خدمات بطور دفاعی مشیرِ قانون حاصل کیں تاکہ وہ اُن پر سلطنتِ برطانیہ کی
جانب سے دائر کئے گئے، نقصِ امن کے مقدمے کی پیروی کریں۔ جناح نے اس مقدمے کی پیروی
کرتے ہوئے، اپنے موکل کے حق میں دلائل دیتے ہوئے کہا کہ ایک ہندوستانی اگر اپنے ملک
میں آزاد اور خود مختار حکومت کے قیام کی بات کرتا ہے تو یہ نقصِ امن یا غداری کے
زمرے میں نہیں آتا لیکن اس کے باوجود بال گنگا دھر تلک کو اس مقدمے میں قید با مشقت
کی سزا سنائی گئی۔

لیکن جب 1916ء میں ان پر دوبارہ یہی الزام عائد کیا گیا تو جناح اس بار ضمانت لینے
میں کامیاب ہوئے۔

بمبئی ہائی کورٹ کے ایک بیرسٹر جو جناح کے ہم عصر تھے کہتے ہیں کہ جناح کو اپنے آپ
پر ناقابل یقین حد تک اعتماد تھا، انہوں نے یہ بات اس واقعے کے تناظر میں کہی جب
ایک دن کسی جج نے غصے میں جناح کو کہا کہ مسٹر جناح یاد رکھو کہ تم کسی تھرڈ کلاس
مجسٹریٹ سے مخاطب نہیں ہو جناح نے برجستہ جواب داغ دیا جناب والا مجھے بھی اجازت
دیجئے کہ میں آپ کو خبردار کروں کہ آپ بھی کسی تھرڈ کلاس وکیل سے مخاطب نہیں ہیں۔

1857ء کی جنگ آزادی میں بہت سے ہندوستانیوں نے حصہ لیا۔ جنگ کے بعد، کچھ انگلو
ہندوستانیوں اور برطانیہ میں موجود کچھ ہندوستانیوں نے برصغیر کے لئے ایک وسیع
خودمختاری کا مطالبہ کیا، ان مطالبات کے نتیجے میں 1885ء میں آل انڈیا کانگریس کا
قیام عمل میں لایا گیا۔ اس جماعت کے قائدین میں سے اکثر برطانیہ سے پڑھے ہوئے تھے
اور ان کے مطالبوں پر حکومت چھوٹے موٹے اصلاحات سامنے لاتی تھی۔ مسلمان برطانوی ہند
میں جمہوری اداروں کے قیام میں زیادہ دلچسپی نہیں لیتے تھے، کیونکہ ان کی آبادی
مجموعی آبادی کا ایک تہائی تھا جبکہ اکثریت ہندوں کی تھی۔ کانگریس کے ابتدائی
اجلاسو ں میں مسلمانوں کی شرکت کم تھی جن میں ،زیادہ تر امیر طبقے کے تھے ۔ جناح
1920ء کے ابتدائی برسوں تک وکالت کی مشق کرنے میں مصروف رہے تھے لیکن وہ سیاست میں
بھی دلچسپی لیتے تھے۔ جناح نے دسمبر 1904ء میں بمبئی میں کانگریس کے بیسویں سالانہ
اجلاس میں شرکت کر کے اپنی سیاسی زندگی کا آغاز کیا۔ ان کا شمار کانگریس کے ان
ارکان میں ہوتا تھا جو ہندو مسلم اتحاد کے حامی اور جدید خیالات کے مالک تھے ان میں
مہتہ ، ناروجی اور گوپال کرشنا گوکھالے شامل تھے۔ ان ارکان کے خیالات کی مخالفت
کرنے والوں میں تلک اور لالا لجپت رائے شامل تھے جو آزادی کے لئے سریع رفتار عمل کے
حامی تھے۔ 1906ء میں مسلمان رہنما جن میں آغا خان سوم شامل تھے نے گورنر جنرل ہند
لارڈ منٹو سے ملاقات کی اور انہیں اپنی وفاداری کا یقین دلا کر ان سے دریافت کیا کہ
آیا ان سیاسی اصلاحات میں میں انہیں "بے رحم اکثریت [ہندوں]" سے بچایا جائے گا ۔ اس
عمل سے اختلاف کرتے ہوئے جناح نے گجراتی اخبار کہ مدیر کو خط لکھا کہ یہ مسلمان
رہنما کس طرح مسلمانوں کی قیادت کر رہے ہیں حالانکہ مسلمانوں نے انہیں نا منتخب کیا
ہے بلکہ یہ اپنی تئیں ہی رہنما بن بیٹھے ہیں ۔ جب یہ قائدین ڈھاکہ میں دوبارہ مل
بیٹھ کر اپنے برادری کے مسائل کے حوالے سے آل انڈیا مسلم لیگ کے قیام پر عمل کر رہے
تھے تب بھی جناح نے اس کی مخالفت کی تھی۔ ہندوستان کے اسوقت کے وائسرائے بھی مسلم
لیگ کو مسلمانوں کی نمائندہ جماعت ماننے کو تیار نا تھے کیونکہ لیگ تقسیم بنگال کی
منسوخی(جو لیگ کے نزدیک مسلمانوں کے خلاف تھی) پر خود کو زیادہ پراثر ثابت نا کر
پائی تھی۔

1906ء میں جناح نے آل انڈیا کانگریس میں شمولیت اختیار کی جو اُس وقت ہندوستان کی
سب سے بڑی سیاسی جماعت تھی لیکن اُس وقت کے دیگر کانگریسی رہنماؤں کی طرح جناح نے
یکسر آزادی کی حمایت کرنے کی بجائے ہندوستان کی تعلیم، قانون، ثقافت اور صنعت پر
برطانوی اثرات کو ہندوستان کے لئے موثر قرار دیا۔ جناح ساٹھ رکنی مرکزی مشاورتی
کونسل (امپیریل لیگسلیٹیو کونسل) کے ممبر بن گئے لیکن اس کونسل کی اپنی کوئی حیثیت
یا طاقت نہیں تھی اور اس میں شامل زیادہ تر افراد غیر منتخب، سلطنتِ برطانیہ کی
زبان بولنے والے یورپی تھے۔ اس کے باوجود جناح متحرک رہے اور کم عمری کی شادی کے
لئے قانون اور مسلمانوں کے وقف کے حق کو قانونی شکل دینے کے لئے کام کرتے رہے، انہی
کاوشوں کے نتیجے میں سندھرسٹ کمیٹی بنائی گئی، جس نے ڈیرہ دون میں ہندوستانی فوجی
اکادمی کے قیام میں کلیدی کردار ادا کیا۔

پہلی جنگ عظیم کے دوران میں جناح نے دیگر ہندوستانی ترقی پسندوں کے ساتھ برطانوی
جنگ کی تائید کی، اس اُمید کے ساتھ کہ شاید اس کے صلے میں ہندوستانیوں کو سیاسی
آزادی سے نوازا جائے۔

کانگریس میں جناح جیسے خیالات رکھنے والے ارکان کی کمی ہوئی جب مہتہ اور گوپال
کرشنا گھوکھلے 1915ء میں انتقال کرگئے، اس تنہائی میں اسوقت مزید اضافہ ہوا جب
دادابھائی نوروجی بھی لندن سدھار گئے جہاں وہ 1917ء یعنی اپنی موت تک رہے۔ اسکے
باجود جناح نے مسلم لیگ اور آل انڈیا کانگریس کے درمیان میں فاصلوں کو مٹانے کی
کوشش کی۔ 1916ء میں جب وہ مسلم لیگ کے صدر تھے، دونوں تنظیموں نے متفقہ طور پر
میثاق لکھنو پر رضامندی ظاہر کی، اسکے تحت مختلف علاقوں میں ہندوں اور مسلمانوں کے
لئے خاص کوٹے رکھے گئے۔ اگرچہ اس معاہدے پر مکمل عمل درآمد نا ہوسکا لیکن اس نے
دونوں جماعتوں میں تعاون کی راہ ہموار کی۔ جنگ کے دوران میں جناح نے ان ہندوستانیوں
سے اتفاق کیا جنکا خیال تھا کہ برطانیہ کی ہمایت کرنے سے شاید گورے بطور انعام
ہندوستانیوں کو آزادی دے دیں۔ 1916ء میں جناح نے آل انڈیا ہوم رول لیگ کے قیام کے
لئے کلیدی کردار ادا کیا۔انہوں نے دیگر سیاسی رہنماوں جیسے اینی بیسنٹ اور بال گنگا
دھر تلک کے ساتھ "ہوم رول" کا مطالبہ کیا جس کا مقصد ہندوستان کو سلطنت برطانیہ میں
رہتے ہوئے کینیڈا، نیوزی لینڈ اورآسٹریلیا جیسی خومختاری حاصل کرنی تھی لیکن جنگ کے
بعد گوروں کی دلچسپیاں ان ہندوستانی قانونی اصلاحات میں سرد پڑ گئی۔ برطانوی کیبنٹ
وزیر ایڈون مونٹیگو اس دور کے جناح کو بیان کرتے ہوئے کہتے ہیں" جوان، مکمل طور پر
باتمیز، متاثر کن- چہرہ، تیز لہجوں سے مسلح اور اپنے تمام منصوبے پر مصّر"۔ 1918ء
میں جناح نے خود سے پچیس سال کم عمر مریم جناح سے شادی کی۔ وہ انکے دوست سر دینشاہ
پیٹٹ کی جواں سال فیشن پسند بیٹی تھی جنکا تعلق بمبئی کے ایک امیر پارسی گھرانے سے
تھا۔ اس شادی کی مخالفت مریم جناح کے گھر والوں اور پارسی برادری کی جانب سے خوب کی
گئی ساتھ ہی کئی دیگر مسلم مذہبی رہنما بھی اس شادی کے خلاف تھے۔ رتن بھائی اپنے
خاندان والوں کی مخالفت کے باوجود اسلام میں داخل ہوئیں اور انہوں نے مریم جناح کا
نام اپنایا اگرچہ کبھی وہ اسے استعما ل نہیں کرتی تھی اسطرح وہ اپنے خاندان اور
پارسی برادری سے ہمیشہ کے لئے تعلق گنوا بیٹھی۔ اس جوڑے نے اپنی رہائش بمبئی میں
رکھی اور وہ شادی کے بعد ہندوستان اور یورپ کے کئی علاقوں میں تفریح کے لئے گئے۔
انکی واحد اولاد جو بیٹی دینا واڈیا تھی 15 اگست 1919ء کو پیدا ہوئی ۔1929ء میں
جناح کی بیوی کا انتقال ہوا اور فاطمہ جناح انکی اور انکی بیٹی کی دیکھ بھال کرنے
لگی۔ 1919ء کے دوران میں برطانیوں اور ہندوستانیوں کے مابین تعلقات کشیدہ ہوئے جب
انہوں نے جنگ کے دوران میں عوامی آزادیوں پر کئی طرح کی پابندیاں عائد کی۔جناح نے
اس دور میں استعفی دیا ۔ جلیانوالہ باغ امرتسر کے واقعہ کے بعد سارے ہندوستان میں
بے چینی پھیلی جس میں برطانوی فوجیوں نے ہجوم پر فائرنگ کرکے کئی سو لوگوں کا قتل
کیا تھا۔ جلیانوالہ باغ سانحے کے تناظر میں گاندھی کی ہندوستان واپسی ہوئی اور
انھیں ہندوستان میں گرم جوشی سے خوش آمدید کہا گیا اس دور میں وہ کانگریس کے ایک پر
اثر اور قابل احترام رہنما ثابت ہوئے اور اسی دور میں انہوں نے برطانیوں کے خلاف
ستیاگرا کی مہم چلائی وہ کئی مسلمانوں کے سامنے بھی متاثرکن شخصیت رکھتے تھے۔ جس کی
وجہ تحریک خلافت میں گاندھی کی جانب سے مسلمانوں کے موقف کی حمایت تھی یہ مسلمان
خلافت عثمانیہ سے روحانی طور پر منسلک تھے۔لیکن پہلی جنگ عظیم میں عثمانی خلیفہ کو
شکست کیوجہ سے اپنے تخت سے محروم ہونا پڑا۔ اس کے بعد اس مہم سے منسلک کئی مسلمان
قتل یا قید کئے گئے اور ان مسلمانوں کی حمایت کی وجہ سے گاندھی نے مسمانوں میں اچھی
خاصی شہرت کمائی۔ جناح کے برعکس گاندھی اور آل انڈیا کانگریس کے اکثر رہنما
ہندوستانی لباس پہننا فخر سمجھتے تھے اور یہ لوگ ہندوستانی زبان کو انگریزی پر
فوقیت دیتے تھے۔گاندھی کے مقامی انداز میں کی گئی سیاست نے برصغیر میں کافی شہرت
حاصل کی۔ جناح نے گاندھی کے خلافت کے معاملے کو غلط سمجھتے تھے وہ اسے "مذہبی جذبات
کا بے جا اظہار " کہتے۔ جناح نے گاندھی کے ستیاگرا مہم کو "سیاسی انارکی" سے تشبیہ
دی وہ اس بات پر یقین رکھتے تھے کہ خودمختار حکومت کا حصول قانونی طریقوں سے حاصل
کیا جاسکتا ہے۔انہوں نے گاندھی کی مخالفت کی، لیکن ہندوستانیوں کے نظریات کی موجیں
انکے مخالف رہی۔ 1920ء میں ناگپور میں ہونے والے کانگریس کے سالانہ اجلاس میں کئی
رہنماوں نے جناح کے نظریات کی سخت مخالفت کی وہ اس بات پر مصّر تھے کہ گاندھی کی
ستیاگرا مہم کو ہندوستان کی آزادی تک چلایا جانا چاہئے۔ جناح نے اسی عرصے میں ہونے
والے مسلم لیگ کے اجلاس میں شرکت نہی کی یہ اجلاس بھی اسی شہر میں منعقد ہوئی تھی
اور انہوں نے بھی اسی قسم کی قرارداد منظور کی۔ کانگریس کی جانب سے گاندھی کی مسلسل
حمایت کی وجہ سے انہوں نے اس جماعت کے تمام عہدوں سے استعفاء دے دیا، لیکن وہ مسلم
لیگ کے عہدوں پر فائز رہے۔

گاندھی اور تحریک خلافت کے مابین موجود اتحاد زیادہ عرصے نا چل سکی اور مزاحمت کی
یہ مہم امید سے کم ہی پر اثر ثابت ہوئی، جیسا کہ برطانوی ادارے بدستور کام کرتے
رہے۔ جناح اس دور میں کانگریس کے مخالف میں ایک جماعت کھڑی کرنے اور نئے سیاسی
خیالات کے متعلق سوچتے رہے۔ ستمبر 1923ء میں جناح بمبئی کے سنٹرل لیجسلیٹو اسمبلی
کے مسلم رکن منتخب ہوئے۔وہ ایک فعال رکن پارلیمنٹ بن کر سامنے آ ئے اور انہوں نے
کئی ہندوستانی ارکان کو سورج پارٹی کے ساتھ کام کرنے کے لئے منظم کیا، انہوں اس دور
میں انہوں نے ایک زمہ دار حکومت کا مطالبہ جاری رکھا ۔1925ء میں انکے خدمات کے
اعتراف کے طور پر روفس آئزکس جو وائسرائے کے عہدے سے سبکدوش ہونے والے تھے نے انھیں
شہہ سوار کے خطاب سے نوازنے پر رضامندی ظاہر کی لیکن جناح نے جواب دیا،" میں مسٹر
جناح کو استعمال کرنا ترجیح دیتا ہوں"۔ 1927ء میں کنزرویٹو پارٹی (برطانیہ) کے
منتخب وزیر اعظم سٹینلی بالڈون نے گوررنمنٹ آف انڈیا ایکٹ 1919 کے تناظر میں
ہندوستانیوں کے حقوق کا ازسر نو جائزہ لیا۔ سٹینلی نے اگلے انتخابات میں شکست کے
خوف سے یہ جائزہ دو سال قبل شروع کیا۔اسوقت کیبنٹ اپنے وزیر ونسٹن چرچل سے متاثر
تھی جو ہندوستان کو خودمختاری دینے کے مخالف تھے، دیگر ارکان کا خیال تھا کہ اس کام
کو جلد کرنے سے انکی حکومت برقرار رہے گی۔اس فیصلے کے بعد 1928ء میں لبرل پارٹی کے
رکن پارلیمنٹ جاہن سمن کی قیادت میں جس میں کنزرویٹو پارٹی (برطانیہ) کی اکثریت نے
مارچ میں ہندوستان کا دورہ کیا۔ لیکن انہیں مسلم و ہندو رہنماؤں سے بائیکاٹ کے سوا
کچھ نا ملا کیونکہ انہوں نے ان رہنماوں کو کمیشن میں شامل کرنے سے انکار کردیا تھا۔
کچھ مسلم رہنماوں نے مسلم لیگ سے علیحدگی کا فیصلہ کیا کیونکہ مسلم لیگ نے اس کمیشن
کو خوش آمدید کرنے کا فیصلہ کیا تھا، لیکن اکثریت نے جناح سے وفاداری دکھائی اور
انہوں نے دسمبر 1927ءاور جنوری 1928ء کے اجلاسوں میں شرکت کی ان اجلاسوں نے جناح کو
آل انڈیا مسلم لیگ کی مستقل صدرات سونپ دی۔ جناح نے کمیشن کے وفد سے گفتگو کرتے
ہوئے کہا کہ"برطانیہ پر ایک قانونی جنگ مسلط کی جاچکی ہے۔ مسئلے کے حل پر مفاہمت کا
مطالبہ ہمارے طرف سے نہی آیا۔۔۔ گوروں سے پُر ایک کمیشن کے قیام سے لارڈ برکنہڈ نے
ہمیں خود مختار حکومت کو چلانے سے نا اہل قرار دیا ہے۔"

1928ء میں برکنہڈ نے ہندوستانیوں کو اپنی جانب سے ہندوستان کے لئے قانونی تبدیلی کے
لئے تجاویز تیار کرنے کا حکم دیا جواب میں آل انڈیا کانگریس نے موتی لا ل نہرو کی
قیادت میں ایک رپورٹ پیش کی۔[1] کمیٹی کا مقصد ہندوستان کے لیے ہندوستانیوں کے
ذریعے ایک ایسے آئینی ڈھانچے کو تشکیل دینا تھا جو ہندوستان میں آباد تمام قومیتوں
کے لیے قابل قبول ہو یا جس کو کم از کم کانفرنس میں شریک تمام پارٹیوں کی حمایت
حاصل ہو۔ اس کمیٹی نے جو آئینی رپورٹ تیار کی ہندوستان کی تاریخ میں اسے نہرو رپورٹ
کے نام سے یاد کیا جاتا ہے۔ جناح کے نزدیک یہ رپورٹ مسلمانوں کے حقوق کا موثر حل نا
تھی لہازا انہوں نے مسلمانوں کے حقوق کے تحفظ کے لئے ایک الگ رپورٹ شائع کی جو جناح
کے چودہ نکات کے نام سے معروف ہوئی۔ اس نکات کے ذریعے جناح کو امید تھی کی لیگ کے
باقی ماندہ ارکان بھی متحد ہوجائیں گے ۔لیکن کانگریس اور انگریزوں نے انکے ان نکات
کو تسلیم نا کیا۔

بالڈون 1929ء کے برطانوی انتخابات میں ہار گئے اور لبرل پارٹی کے رامسے مکڈونالڈ
وزیراعظم کے عہدے پر فائز ہوئے۔ انہوں نے ہندوستان کے مسئلے کو حل کرنے کے لئے لندن
میں ہندوستانی اور برطانوی سیاستدانوں کو مدعو کیا اس عمل کی حمایت جناح بھی کر چکے
تھے۔اس سلسلے میں تین گول میز کانفرنس اگلے کچھ سالوں تک ہوتے رہے جناح کو آخری
کانفرنس میں مدعو نہیں کیا گیا ان کانفرنسوں سے مسئلے کے حل میں کوئی پیش رفت نا
ہوسکی۔جناح 1930ء تا 1934ء تک لندن میں قیام پزیر رہے اس دوران میں وہ پریوی کونسل
میں بیرسٹر کی مشق کرتے رہے وہ اس دوران میں ہندوستان سے متعلق کئی معاملات کو بھی
نبٹاتے رہے۔ انکی زندگی کے متعلق لکھنے والوں کے نزدیک یہ بحث طلب موضوع ہے کہ آخر
وہ اتنا عرصہ وہاں کیوں رہے۔ معروف مؤرخ اسٹینلے ولپرٹ لکھتے ہیں کہ شاید وہ مستقل
سکونت اور برطانوی پارلیمنٹ کے رکن بننے میں دلچسپی لے رہے تھے۔البتہ انکے اولین
سوانح نگار اس بات سے متفق نہی کہ وہ اس متعلق کچھ ارادہ رکھتے تھے جبکہ جسونت سنگھ
کے نزدیک وہ ہندوستان کی آزادی کی جدوجہد سے رخصت پر تھے۔ ہیکٹر بولیتھو ان ایام کو
بیان کرتے ہوئے کہتے ہیں کہ "جناح کہ یہ ادوار غورفکر اور تیاری کے سال تھے ابتدائی
جدوجہد کے بعد ایک آخری فتح کےطوفان کی تیاری"۔ 1931ء میں فاطمہ جناح اپنے بھائی
جناح کے ہاں لندن منتقل ہوگئیں۔ وہ انکی دیکھ بھال کرتی تھی کیونکہ وہ اب بوڑھے
ہوچکے تھے نیز وہ پھیپھڑوں کی بیماری میں بھی مبتلا تھے جو جان لیوا ثابت ہوسکتی
تھی فاطمہ جناح نے اپنے بھائی کی قریبی مشیر کی حیثیت حاصل کر لی تھی۔جناح کی بیٹی
ڈینا نے تعلیم برطانیہ اور ہندوستان میں حاصل کی۔جناح اور انکی بیٹی کے مابین
تعلقات اس وقت خراب ہوئے جب انکی بیٹی نے ایک عیسائی نیوائل واڈیہ سے شادی کرنے کا
اردہ ظاہر کیا جو ایک پارسی امیر تاجر گھرانے تعلق رکھتا تھا۔ جبکہ جناح کی خواہش
تھی کہ وہ ایک مسلمان سے شادی کرے لیکن انکی بیٹی جناح کو یہ کہتی کہ "آپ نے بھی
اپنے ہم مسلک سے شادی نہی کی"۔ جناح نے اس معاملے کو نرمی سے حل کرنے کی کوشش کی
لیکن باپ بیٹی کے رشتے میں فاصلے موجود رہے اور انکی بیٹی نے قیام پاکستان کے بعد
جناح سے ملاقات نا کی، البتہ وہ جنازے میں شریک تھی۔

محمد اقبال کے نظریات کا جناح پر بہت زیادہ اثر تھا ،اور اسی اثر کے نتیجے میں
پاکستان کے قائم ہونے کی راہ ہموار ہوئی اور اس اثر کو مصنفین نے زبردست،طاقتور اور
ناقابل انکار تک لکھا ہے۔ محمد اقبال کے بارے میں یہ بھی کہا جاتا ہے کہ انہوں نے
جناح کو لندن میں خودساختہ جلاوطنی کو ختم کر کے ہندوستان کی سیاست میں شامل ہونے
پر بھی رضامند کر لیا تھا۔ اگرچہ ابتدا میں اقبال اور جناح دو مختلف خیالات کے مالک
تھے جناح کے بارے میں اقبال کا خیال تھا کہ وہ ہندوستان میں موجود اپنے مسلم برادری
کے بحران سے کنارہ کشی اختیار کئے ہوئے ہیں۔ اکبر صلاح الدین احمد کے مطابق اقبال
کے خیالات میں بدلاؤ ان کے 1938ء میں وفات سے قبل نمودار ہوئے۔ اقبال آہستہ آہستہ
جناح کے خیالات میں تبدیلی لانے میں کامیاب ٹہرے اور جناح نے انکی صلاح قبول کر لی۔
احمد نے جناح کی طرف سےاقبال کو بھیجے گئے خط کا حوالہ دیا جس میں جناح نے اقبال کہ
اس نظرئے کہ مسلمانوں کے لئے ایک الگ وطن ہونی چاہئے پر اتفاق کیا ۔ اقبال کی وجہ
سے جناح کے نزدیک مسلم تشخص ایک قابل ستائش چیز بھی ٹھہری احمد کہتے ہیں کہ جناح
ناصرف اقبال سے اپنی سیاسی بلکہ زاتی عقائد ہر بھی متفق ہوگئے تھے۔ان اثرات کے ثبوت
1937ء سے ظاہر ہونے شروع ہوئے، اس دور میں جناح اپنے تقاریر میں اسلام کے نظریات پر
بات کرتے، وہ عوامی مقامات میں اسلامی روایات کا ذکر کرتے۔احمد کے نزدیک جناح کے
قول و عمل میں "کچھ چیزیں بالکل بدل گئی تھیں"۔لیکن جناح اب بھی اپنی تقاریر میں
مذہبی آزادی اور اقلیتوں کے حقوق کی پاسداری کی بات کرتے وہ پیغمبر اسلام محمدﷺ کی
طرز حکمرانی کو نمونہ عمل سمجھتے۔احمد کا دعویٰ ہے کہ جو مصنفین جناح کا ایک سیکولر
خاکہ کھینچتے ہیں کو چاہئے کہ وہ انکی تقاریر سنیں اور اسے اسلامی تاریخ اور ثقافت
کے تناظر میں پرکھیں۔یہی تبدیلی تھی جس نے جناح کی گفتگو میں ایک واضح فطری اسلامی
مملکت کا سوال پیدا کیا تھا۔اسی تبدیلی نے جناح کے آخری ایام تک انھیں اقبال کے
نظریات کا طالب بنا دیا وہ اقبالی نظریات جو کے اسلامی اتحاد، اسلامی نظریہ آزادی ،
انصاف اور مساوات ،معیشت اور حتیٰ کہ نماز کے پڑھنے تک سے متاثر نظر آنے لگے ۔ جناح
اقبال کی سوچ سے کس حد تک متاثر تھے کا اندازا 1940ء میں کی گئی انکی ایک عوامی
تقریر سے لگایا جاسکتا ہے۔انہوں نے کہا کہ"اگر مستقبل میں ہندوستان میں ایک مثالی
اسلامی مملکت قائم ہوئی اور مجھ سے کہا جائے کہ اس طرز حکمرانی اور اقبال کے کام
میں بہتر کونسا ہے تو میں ،مؤخر الذکر کو ہی چنونگا۔

1933ء میں ہندوستانی مسلمانوں بالخصوص متحدہ صوبوں کے مسلموں نے جناح سے دوبارہ آکر
مسلم لیگ کی قیادت سنبھالنےکا کہنے لگے جو اب قدرے غیر متحرک ہوچکی تھی۔ وہ اب صرف
نام کے ہی صدر تھے [lower-alpha 2]جب انھیں 1933ء کے سیشن کی صدارت کے لئے مدعو کیا
گیا تو انہوں نے یہ کہہ کر معذرت کرلی کہ وہ اس سال کے اختتام سے قبل حاضر نہی
ہوسکتے۔

اس حوالے سے جن رہنماوں نے جناح سے ملاقات کی ان میں لیاقت علی خان بھی شامل تھے جو
بعد میں جناح کے قریبی مشیر طور پر سامنے آئے اور وہ پاکستان کے پہلے وزیر اعظم کے
عہدے پر بھی فائز ہوئے۔ جناح کی واپسی کے حوالے سے لیاقت علی خان نے کئی مسلم
رہنماوں سے مشاورت کی اور انکے پیغامات جناح تک پہنچائے۔ 1934ء کے ابتداء میں جناح
نے ہیمپسٹیڈ میں موجود اپنا مکان بیچ دیا اور اپنے قانونی مشق ختم کردی تاکہ وہ
واپس ہندوستان جاسکیں۔ بمبئی کے مسلمانوں نے اکتوبر 1934ء میں جناح کو مرکزی قانون
ساز اسمبلی کے لئے اپنا نمائندہ نامزد کیا ۔برطانوی پارلیمنٹ نے حکومت ہند ایکٹ
1935 کے تحت صوبوں کو کچھ اختیارات دئے، جبکہ دلی میں مرکزی اسمبلی بنائی گئی جس کے
پاس اختیارات نا تھے مثلا اس اسمبلی کو دفاع، خارجی امور اور بجٹ جیسے معاملات میں
دخل کا حق حاصل نا تھا۔ وائسرائے کو اختیار کل کا مالک بنایا گیا اور وہ اپنی مرضی
سے اسمبلی اور قوانین کو جب چاہیں تحلیل کر سکتے تھے۔ لیگ نے اس منصوبے کو قبول کیا
لیکن ساتھ ہی کمزور پارلیمنٹ کے معاملے پر اپنے خدشات کا اظہار کیا۔ کانگریس نے
1937ء کے انتخابات کے لئے خوب تیاری کر رکھی تھی جبکہ مسلم لیگ ان انتخابات میں بری
طرح ناکام ہوئی حتیٰ کہ مسلم اکثریتی علاقوں میں بھی انھیں قابل ذکر کامیابی نا مل
سکی۔اس جماعت نے دہلی میں اکثریت حاصل کی اور بنگال میں یہ فاتح جماعت کی اتحادی
بنی ۔ کانگریس اور انکے اتحادی جماعتوں نے شمال مغربی سرحدی صوبہ (1901–1955) میں
بھی حکومت بنائی حالانکہ اس صوبے میں رہنے والے تمام لوگ مسلمان تھے ۔ سنگھ کے
مطابق یہ نتائج جناح کے لئے زبردست اور تقریباً صدمے تک کا باعث تھے۔ باوجود 20 سال
تک جناح کے اس خیال کہ مسلمان متحدہ ہندوستان میں باوجود اقلیت میں ہونے کہ کچھ
قانونی اصلاحات ،مسلم صوبوں کی حد بندی سے اپنے حقوق کا تحفظ کر سکتے ہیں ،جنکے
متعلق جناح نے کبھی سوچا تھا کہ یہ مسلمانوں کی گروہی جھگڑوں سے ناکام ہوسکتا ہے۔"
سنگھ مسلم رہنماوں پر 1937ء کے انتخابات میں ناکامی کے اثرات بیان کرتے ہوئے لکھتا
ہے"جب کانگریس نے تقریباً تمام مسلم سیٹوں سمیت حکمت بنائی تو غیر کانگریسی مسلمان
رہنما جب انکے مخالف اپوزیشن کرسیوں پر بیٹھے تو انھیں اچانک اس تلخ حقیقت کا ادراک
ہوا کہ وہ کتنے بے اختیار ہیں۔اگر کانگریس ایک بھی مسلم نشست نا جیتتی تو یہ انکے
لئے بے حد اطمینان کا سبب ہوتا ۔۔ جیسا کہ انہوں نے اسمبلی میں واضح اکثریت حاصل کر
لی تھی لہازا وہ بلا شراکت غیرے حکومت بنانے کے مجاذ تھے۔۔۔" اگلے دو سالوں تک جناح
مسلم لیگ کے لئے مسلمانوں کی حمایت حاصل کرنے کے لئے کام کرتے رہے۔ وہ بنگال اور
پنجاب کی حکومت میں موجود تھے لہٰذا وہ وہاں سے مسلمانوں کے لئے آواز اٹھاتے رہے۔
نیز انہوں نے مسلم لیگ کو وسیع کرنے پر بھی کام کیا انہوں نے جماعت کے رکن بننے کی
فیس کم کر کے دو آنے (⅛ روپے) کردی جو پھر بھی کانگریس کے ممبرشپ فیس سے آدھے زیادہ
تھے۔ انہوں نے کانگریس کی طرز پر مسلم لیگ کی ساخت تبدیل کی اور ورکنگ کمیٹی کو
بااختیار بنایا جنہیں وہ خود منتخب کیا کرتے تھے۔ دسمبر 1939ء میں لیاقت علی خان کے
اندازے کے مطابق دو آنے والے ارکان کی تعداد تین ملین (تیس لاکھ) تھی۔

1930ء تک اکثر مسلمانان ہند آزادی کے صورت میں ہندوں کے ساتھ ایک متحد مملکت میں
رہنے کا خیال رکھتے تھے جیسا کہ وہ صدیوں سے رہتے آئے تھے اور یہی خیال ہندوں کا
بھی تھا جو خودمختار حکومت کا مطالبہ کرہے تھے ۔اسکے علاوہ کچھ قوم پرستانہ بنیادوں
پر بھی تجاویز بنائی گئی تھیں۔ 1930ء میں خطبہ الہ آباد میں سر محمد اقبال نے
مسلمانوں کے لئے ایک علیحدہ ریاست کا مطالبہ کیا۔ چوہدری رحمت علی نے 1933ء میں ایک
اعلامیہ پاکستان نامی پمفلٹ شائع کی جس میں انہوں نے وادی سندھ کی جانب موجود
علاقوں اور دیگر ہندوستانی مسلم اکثریتی علاقوں کو پاکستان کا نام دیا ۔ جناح اور
اقبال 1936ءاور 1938ء میں ملاقات کرتے رہے اور جناح نے اپنی تقاریر میں اقبال کے
خواب کی حمایت کی۔ اگرچہ تمام کانگریسی رہنما ایک متحد طاقتور ملک کے لئے کام کر
رہے تھے، کچھ مسلم رہنما جن میں جناح بھی شامل اس کے مخالف تھے وہ ان نظریات کی
حمایت اپنی مسلک کے حقوق کی تحفظ کے یقین دہانی نا مل سکنے کے سبب کر رہے تھے۔ اس
کے علاوہ کچھ مسلم سیاستدان کانگریس کے ہم خیال بھی تھے ان سب کے باوجود اس منظر
میں ایسے کئی ہندو سیاستدان بھی تھے جو آزادی کی صورت میں ہندوستان کو ہندو ریاست
کے طور پر دیکھنا چاہتے تھے ان کے نزدیک آزاد ہندوستان میں گائے کی قربانی پر
پابندی اور ہندی کو سرکاری زبان کا درجہ ملنا تھا۔ ہندو نواز کالم نگاروں کو روکنے
سے کانگریسی بے بسی کی وجہ سے بھی ان کے حمایتی مسلمانوں کو کئی طرح کے خدشات کو
سامنا کرنا پڑا۔ پھر بھی 1937ء تک کانگریس کے حمایتی مسلم تعداد قابل قدر حالت میں
تھی۔ اگرچہ تمام کانگریسی رہنما ایک متحد طاقتور ملک کے لئے کام کر رہے تھے ،کچھ
مسلم رہنما جن میں جناح بھی شامل اسکے مخالف تھے وہ ان نظریات کی حمایت اپنی مسلک
کے حقوق کی تحفظ کے یقین دہانی نا ملسکنے کے سبب کر رہے تھے۔اسکے علوہ کچھ مسلم
سیاستدان کانگریس کے ہم خیال بھی تھے ان سب کے باوجود اس منظر میں ایسے کئی ہندو
سیاستدان بھی تھے جو آزادی کی صورت میں ہندوستان کو ہندو ریاست کے طور پر دیکھنا
چاہتے تھے (ان سیاستدانوں میں ولبھ بھائی پٹیل اور مدن موہن ملاویا جیسے شامل تھے)
ان کے نزدیک آزاد ہندوستان میں گائے کی قربانی پر پابندی اور ہندی کو سرکاری زبان
کا درجہ ملنا تھا۔ہندو ناوز کالم نگاروں کو روکنے سے قاصر کانگریسی حمایتی مسلمانوں
کو کئی طرح کے خدشات کو سمنا کرنا پڑا۔ پھر بھی 1937ء تک کانگریس کے حمایتی مسلم
تعداد قابل قدر حالت میں تھی۔ ان دو گروہوں میں مزید جدائی سامنے آئی جب یہ دونوں
جماعتیں 1937ء کے انتخابات میں متحدہ صوبوں میں اتحادی جماعت بنانے میں ناکام نظر
آئے۔مورخ آیان ٹالبوٹ لکھتے ہیں" کانگریس کی صوبائی حکومتوں نے مسلم آبادی کو
سمجھنے اور انکے مذہبی حساسیت کو احترام کرنے کے لئے کوئی بھی اقدام نا اٹھائے۔جبکہ
اس دور میں مسلم لیگ مسلمانوں کے حقوق کا دعویٰ کرتی تھی۔اور بڑی بات یہ کہ مسلم
لیگ نے اسی کانگرسی حکومتی ادوار کے فورا بعد پاکستان کا مطالبہ اٹھایا۔"" بالراج
پوری اپنے جریدے کو لکھے گئے مضمون میں جناح کے بارے میں لکھتے ہیں کہ ،"1937ء کے
ووٹ کے بعد مسلم لیگ کے صدر کی توجہ تقسیم کی طرف گئی"۔ تاریخ دان اکبر صلاح الدین
احمد کی تجویز ہے کہ ان ادوار میں جناح کو کانگریس سے مزید مفاہمت کرنا بے سود لگ
رہا تھا نیز ان دنوں وہ اسلامی تشخص کے بھی گرویدہ ہوتے چلے گئے تھے اور یہی انکے
نزدیک ایک الگ ،کافی اور مکمل پہچان تھی اور یہ بات انکی اگلی زندگی سے بھی جھلکتی
رہی۔ 1930 کے بعد سے وہ مشرقی لباس زیب تن کئے دکھائی دینے لگے تھے۔1937 کے الیکشن
کے بعد جناح کا مطالبہ تھا کہ طاقت کی تقسیم کو پورے ہندوستان میں نافظ کیا جائے
اور انہیں تمام مسلمانان ہند کے واحد ترجمان کے طور پر لیا جائے۔

برطانوی وزیر اعظم نوائل چیمبرلین نے 3 ستمبر 1939ء کو نازی جرمنی کے خلاف جنگ کا
اعلان کردیا اور اسکے ساتھ ہی وائسرائے ہند وکٹر ہوپ نے ہندوستانی سیاستدانوں کو
کسی خاطر میں لائے بغیرجنگ میں برطانیہ کا بھر پور ساتھ دینے کا فیصلہ کیا۔اس عمل
پر برصغیر میں بڑے مظاہرے ہوئے۔جناح اور سے ملاقات کے بعد وائسرائے نے یہ موقف
اپنایا کہ جنگ کی وجہ سے خودمختار حکومت کا معاملہ معطل کیا گیا ہے۔ کانگریس نے ایک
قانونی اسمبلی سے قانون کو بنانے اور آزادی کا مطالبہ کیا ، جب اس مطالبے کو مسترد
کیا گیا تو کانگریس 10 نومبر کو اپنے آٹھ صوبائی حکومتوں سے مستعفی ہوگئی ان صوبوں
می جنگ کے دوران معاملات کو گورنر چلاتے رہے۔اس دوران میں جناح دوسری طرف انگریزوں
کی حمایت کرنے لگے جس کے سبب انگریز انہیں مسلم آبادی کا نمائندہ سمجھنے لگے ۔جناح
بعد میں کہتے ہیں کہ جنگ کے شروع ہونے کے بعد انگریز انہیں گاندھی کے برابر اہمیت
دینے لگے۔ میں حیران تھا کہ مجھے گاندھی کی ساتھ والے نشست پر بٹھایا جاتا۔"اگرچہ
مسلم لیگ نے جنگ میں برطانیہ کی متحرک طور پر حمایت نا کی اور نا ہی انہوں نے اس
میں رکاوٹ ڈالی۔

جب مسلمان گوروں سے مکمل تعاون کرنے لگے تو وائسرائے نے جناح سے حکومتی خودمختاری
کے متعلق مسلم لیگ کی رائے پوچھی یہ سوچ کر کہ لیگ کے خیالات کانگریس سے مکمل مختلف
ہونگے۔اس مقام پر پہنچ کر لیگ کے ورکنگ کمیٹی نے فروری 1940ء میں چار دن قانونی
کمیٹی کو بھیجنے والی سفارشات پر کام کیا۔اس کمیٹی نے جو مطالبے سب کمیٹی کوبھیجے
اسمیں کہا گیا کہ" مسلم اکثریتی علاقوں میں آزاد ریاست قائم ہو اور یہ معاملات
سیدھے برطانیہ کی انتظام میں مکمل ہوں" 6 فروری کو جناح نے وائسرائے کو آگاہ کیا کہ
لیگ 1935 ایکٹ پر چلتے ہوئے وفاق کے ماتحت بننے کے تقسیم کا مطالبہ پیش کرے گی۔
قرارداد لاہور ( جو قرداد پاکستان کے نام سے معروف ہے اگرچہ اس میں یہ نام استعمال
نہی کیاگیا) اسی سب کمیٹی کے کام پر مشتمل تھی نیز اس نے دو قومی نظریہ شمال مغربی
مسلم اکثریتی علاقوں کے انضمام کے لئے اپنایا، جس میں انھیں مکمل خودمختاری دینے کا
مطالبہ کیا گیا۔اسی طرح کے حقوق کا مطالبہ مشرقی علاقوں کے لئے بھی مانگا گیا اس
میں دیگر صوبوں میں موجود اقلیتوں کا بھی خاص ذکر کا گیا۔اسے مسلم لیگ کے لاہور
سیشن میں 23 مارچ 1940ء کو منظور کیا گیا۔ گاندھی نے اس عمل کو خاموش رہتے ہوئے
"حیران کن" قرار دیا لیکن انہوں نے ساتھ ہی اپنے پیروکاروں سے کہا کہ مسلم اقوام
بھی اپنے خودمختاری کا مطالبہ کرنے کا حق رکھتے ہیں۔

جب کہ کانگریس کے دیگر رہنما نے اس پر بہت ردعمل دکھایا جواہر لعل نہرو اسے جناح کے
"تخیلاتی تجاویز" قرار دی جبکہ چکرورتی راجگوپال آچاریہ نے جناح کے تقسیم کی تجویز
کو "ذہنی بیماری کی علامت" قرار دی۔ 1940ء میں جناح کے وائسرائے سے ملاقات ہوئی اور
اسی دوران میں ونسٹن چرچل وزیر اعظم بنے ،انہوں نے اگست میں کانگریس اور لیگ دونوں
کو یہ یقین دہانی کرائی کے جنگ میں تعاون کرنے کے صلے میں وائسرائے ہندوستانی
نمائندوں کو برطانیہ کے سامنے اپنے تجاویز رکھنے کی اجازت فراہم کرے گا ۔وائسرائے
نے ان نمائندوں سے وعدہ کیا کے جنگ کے بعد ہندوستان کی قسمت کا فیصلہ کیا جائیگا
اور کسی بھی بڑی آبادی کی مرضی کے بغیر کوئی فیصلہ نہی کیا جائیگا، اگرچہ کانگریس
اور لیگ کو ان وعدوں پر زیادہ اعتبار ناتھا لیکن جناح خوش تھے کہ گورے انھیں
مسلمانوں کے معاملات میں انکا نمائندہ سمجھ کر شریک کرتے ہیں ۔ جناح پاکستان کی
سرحدی حدبندی، برطانیہ سے باقی برصغیر سے تعلق کے حوالے سے تجاویز دینے پر تذبذب کا
شکار تھے کہ کہیں اس سے لیگ میں کہیں فرقہ نا بن پڑے۔ جاپانیوں نے دسمبر 1941ء کو
پرل ہاربر حملہ کر کے امریکہ کو جنگ میں کودنے کا موقع فراہم کیا۔اور انہی ادوار
میں جاپانی فوجوں نے جنوب مشرقی ایشیا کی جانب پیش قدمی شروع کی تو برطانوی کیبنٹ
نے ایک مشن جس کی قیادت سر سٹیفورڈ کرپس کر رہے تھے ہندوستان میں بھیجی اس مشن کا
مقصد ہندوستانی رہنماؤں سے جنگ کے لئے بھرپور تعاون مانگنا تھا۔کرپس نے کچھ صوبوں
کو یہ بھی تجویز دی کہ ان کی مرضی آیا وہ کچھ عرصے کے لئے خودمختار رہیں یا ہمیشہ
کے لئے یا مستقبل میں کسی بھی ملک کے ساتھ ضم ہوجائیں۔ چونکہ مسلم لیگ مشرقی بنگال
کے ہندو علاقوں میں ووٹ نا لے سکتی تھی لہاذا جناح نے اس تجویز کو مسترد
کردیا۔کانگریس نے بھی اس تجاویز کی مخالفت کی اور فوری مراعت دینے کا مطالبہ کیا جس
کے لئے کرپس تیار نا تھے۔اسکے باوجود جناح اور لیگ کے رہنما کرپس کے معاملے کو
پاکستان کے بنیادی مطالبے کوتسلیم کرنے سے تشبیہ دی۔

کرپس مشن کے ناکام ہونے پر کانگریس نے اگست 1942ء کو کوائٹ انڈیا مہم چلائی اور
آزادی تک ستیاگرا کی مہم دوبارہ چلانے کا فیصلہ کیا۔ برطانیہ نے بدلے میں جنگ کے
خاتمے تک تمام کانگریسی رہنماوں کو قید کئے رکھا۔ گاندھی کو گوروں نے آغا خان کے
ایک محل سے گرفتار کیا اور انہیں گھر میں نظر بند رکھاگیا لیکن انکی طبیعت کی
ناسازی کےسبب انہیں 1944ء میں رہا کردیا گیا۔ کانگریس کے رہنماوں کی سیاسی منظرنامے
سے گمشدگی کے دوران میں جناح نے تحریک پاکستان خوب چلائی ۔ جناح نے اس دوران میں
صوبوں میں بھی لیگ کو سیاسی طور پر مضبوط کیا۔ انہوں نے دلی سے 1940ء میں انگریزی
اخبار ڈان کا اجراء کیا جس میں وہ لیگ کے پیغامات کو پھیلاتے اور بعد میں یہ
پاکستان کے بڑے انگریزی اخبارات میں شامل ہوئی۔ گاندھی نے 1944ء میں اپنی رہائی کے
بعد بمبئی کے مالابار پہاڑی میں موجود جناح کے گھر میں ان سے ملاقات کی۔ دو ہفتے
چلنے والی اس ملاقات سے کوئی نتیجہ برآمد نا ہوسکا۔ جناح کو اصرار تھا کہ گوروں کے
انخلا سے قبل ہی بر صغیر کو تقسیم کیا جانا چاہئے اور انکے انخلا کے فورا بعد ہی
پاکستان کو آزادی حاصل ہونی چاہئے جبکہ گاندھی کا موقف یہ تھا کے انگریزوں کے انخلا
کے بعد تقسیم کے لئے استصواب رائے معلوم کی جائے۔ 1945 میں جنگ کے بعد لیاقت علی
خان اور بھلابھائی دیسائی میں ملاقات ہوئی دونوں نے اس امر پر اتفاق کیا کہ کانگریس
اور لیگ ایک قائم مقام حکومت بنائی گی اور وائسرائے کے ایکزیکٹیو کونسل میں دونوں
جماعت کے ارکان کی تعداد برابر ہوگی۔جب 1945ء میں کانگریس کے دیگر ارکان جیل سے رہا
ہوئے تو انہوں نے دیسائی کے عمل کی مخالفت کی اور کہا کہ دیسائی نے اپنے اختیار سے
بڑھ کر کام کیا ہے۔

آرچیبالڈ ویول نے 1943ء میں سبکدوش ہونے والے وائسرائے کی جگہ لی۔ اس نئے وائسرائے
نے جون 1945ء میں تمام جماعتوں کے معروف رہنماؤں کو شملہ میں مدعو کر کے ایک
کانفرنس کا انعقاد کیا ۔انہوں نے لیاقت اور دیسائی کی طرز پر ایک وقتی حکومت کی
تجویز دی۔ لیکن وہ اس بات پر رضامند نا تھے کہ مسلمانوں کے لئے مختص نشستوں پر صرف
مسلم امیدوار کھڑے کئے جائیں۔ تمام مدعو رہنماؤں نے اپنی اپنی جماعت کے امیدواروں
کی فہرست وائسرائے کے ہاں جمع کی۔ لیکن انہوں نے جولائی کے وسط میں اس عمل کو روک
دیا، جس کی وجہ چرچل حکومت کا خیال تھا کہ یہ عمل کامیاب نا ہوسکے گا۔

برطانوی عوام نے اگلے انتخابات میں لیبر پارٹی کے کلیمنٹ ایٹلی کو منتخب کیا۔ ایٹلی
اور انکے مشیر برائے ہندوستان لارڈ پیتھک لارنس نے ہندوستانی حالات کے جائزے کے لئے
ایک جائزہ لینے کا حکم جاری کیا۔جناح نے برطانوی حکومت کی تبدیلی پر کوئی تبصرہ
دینے کے بجائے ،اپنی ورکنگ کمیٹی کا ایک اجلاس بلایا جس میں انہوں نے ہندوستان کے
لئے نئے انتخابات کا مطالبہ کیا۔اسوقت لیگ صوبائی سطح پر کافی جڑیں پکڑ چکی تھی نیز
جناح کا خیال تھا کہ وہ اپنے دیگر اتحادیوں کے ساتھ انتخابات میں مسلم علاقوں کی
نشستوں میں اکثریت حاصل کرکے اپنے مسلم اقوام کے واحد نمائندہ جماعت ہونے کے اس
دعویٰ کو سچ ثابت کر سکے گی۔ وائسرائے نے لندن میں اپنے حکام سے مشارت کے بعد ستمبر
میں ہندوستان کا رخ کیا اور اسکے فوراََ بعد صوبائی اور مرکز کے انتخابات کا اعلان
کیا گیا۔ برطانیہ کا یہ عمل اس بات کا اشارہ تھا کہ قانون بننے کا عمل ووٹنگ کے بعد
ہی شروع کیا جائے گا۔ مسلم لیگ نے یہ بات واضح کردی کہ وہ صرف پاکستان کے مطالبہ پر
ہی انتخابی مہم چلائی گی۔۔احمد آباد میں جسلے سے خطاب کرتے ہوئے انہوں نے کہا"
پاکستان ہمارے لئے زندگی اور موت کا مسئلہ ہے"۔ دسمبر 1945ء کے کونسٹیٹیوینٹ اسمبلی
آف انڈیا کے انتخابت میں مسلم لیگ نے مسلمانوں کے لئے مختص تمام نشستیں جیت لی۔جبکہ
صوبائی نشستوں میں اس نے 75 فیصد زائد نشستیں جیتی جبکہ انھیں انتخابات میں اس نے
1937ء میں صرف 4۔4 فیصد جیتی تھی۔انکے سوانح نگار ہیکٹربولیتھو لکھتے ہیں" یہ جناح
کے انتہائی خوش کن لمحے تھے،انکے انتھک سیاسی مہمات، ان کا یقین اور دعوے، تمام کا
ہی فیصلہ ہوچکا تھا" ۔ولپرٹ کا خیال ہے" انتخابات میں لیگ کی واضح جیت نے مسلمانوں
کے مطالبہ آذادی کو ایک کائناتی حقیقت ثابت کردیا تھا۔"کانگریس اگرچہ اب بھی جنرل
اسمبلی میں اکثریت میں تھی لیکن اب انکے پچھلے چار نشستیں کم ہوگئیں تھی۔اس دوران
میں محمد اقبال نے جناح کو غلام احمد پرویز سے متعارف کروایا جنھیں جناح نے ایک
میگزین طلوع اسلام کی ادارت کی زمہ داری سونپی، اس رسالے میں مسلمانوں کے علیحدہ
ریاست کے مطالبے کا پرچار کیا جاتا تھا۔ فروری 1946ء میں برطانوی کیبنٹ نے ایک وفد
ہندوستان بھیجا جس کا مقصد یہاں کے رہنماؤں سے مذاکرات کرنا تھا۔اس کیبنٹ مشن پلان،
1946ء میں کرپس اور پیتھک لارنس بھی شامل تھے۔ اس اعلیٰ سطحی وفد نے مارچ میں دلی
پہنچ کر مزاکرات میں موجود جمود ختم کرنے کی کوشش کی۔ہندوستانی انتخابات کی وجہ سے
پچھلے اکتوبر کے بعد سے کم ہی مذاکراتی عمل آگے بڑھ پایا تھا۔برطانوی حکومت نے مئی
میں ایک منصوبہ جاری کیا جس کے تحت متحدہ ہندوستان جس میں کئی خودمختار ریاستیں بھی
شامل تھی، نیز انہوں نے مذہب کی بنیاد پر کچھ صوبوں کے گروپ کو بنانے کی بات کی۔
بعض معاملات جیسے دفاع خارجہ امور اور آمدورفت کو ایک مرکزی حکومت کی زمہ رکھنے کا
فیصلہ کیا گیا۔صوبوں کو یہ مرضی دی گئی کہ وہ کسی بھی ریاست سے الگ تھلگ رہ سکتے
ہیں، اور اس پلان میں کہا گیا کہ لیگ اور کانگریس کے نمائندوں سے ایک قائم مقام
حکومت بنائی جائے۔جناح اور انکے ورکنگ کمیٹی کے رہنماؤں نے اس پلان کو جون میں قبول
کرلیا، لیکن وہ اس سوال پراٹک گئے کہ قائم مقام حکومت میں لیگ اورکانگریس کے
نمائندوں کی کیا تعداد ہوگی نیزوہ کانگریس کے فیصلے کہ انکے نمائندوں میں ایک مسلم
بھی موجود ہوگا پر پریشان تھے۔اس وفد نے برطانیہ روانگی سے قبل یہ بات بھی کہی کہ
اگرایک جماعت اس فیصلہ راضی نا بھی ہوتو وہ ضرور ایک ہی جماعت سے قائم مقام حکومت
بنائی گی۔

کانگریس نے جلد ہی ہندوستانی وزارت میں شمولیت اختیار کر لی۔ البتہ لیگ نے اس
معاملے میں سستی کا مظاہرہ کیا اور اکتوبر 1946ء سے پہلے وہ اس میں داخل نا ہوئی۔
لیگ کی حکومت میں شامل ہونے کی رضامندی کے سبب جناح کو کانگریس سے برابری اور مسلم
معاملات میں ویٹو کے مطالبے سےدستبردار ہونا پڑا۔اس نئی وزارت کی بنیاد مختلف
فسادات خاص کر یوم راست اقدام کے منظر نامے میں رکھی گئی۔ کانگریس چاہتی تھی کہ
وائسرائے قانونی اسمبلی کو سمن جاری کر کے قانون بنانے کا کہے نیز وہ محسوس کرتے
تھے کہ لیگ کے وزراء کو اس معاملے میں ان کا ساتھ دینا چاہے یا مستعفی ہوجانا
چاہئے۔صورتحال کو قابو میں رکھنے کے لئے وائسرائے نے جناح ،لیاقت ،نہرو کو دسمبر
1946ء میں لندن روانہ کیا۔مزکرات کے آخر میں یہ اعلامیہ جاری کیا گیا کہ قانون کو
ہندوستان کے کسی بھی علاقے کی منشا کے بغیر نافذ نہی کیا جائے گا۔واپسی پر جناح اور
لیاقت کئی دنوں کے لئے قاہرہ میں پان اسلامک اجلاس میں شرکت کے واسطے ٹھہر گئے۔
کانگریسنے کچھ معاملات کی وجہ سے ہونے والے اختلاف رائے پرلندن کے اس مزکرات کی
توثیق کردی۔ لیکن لیگ نے ایسا کرنے سے انکار کر دیا اور انہوں نے قانونی اجلاس میں
شرکت نا کی۔جناح اسوقت ہندوستان سے کچھ تعلقات جیسے مشترکہ دفاع یا آمدورفت کے ساتھ
رکھنے کا خیال رکھتے تھے۔لیکن دسمبر 1946ء میں انہوں نے ایک خودمختار پاکستان پر
ذور دیا۔ لندن معاہدے کی ناکامی کے بعد ، جناح کو مذاکرات کرنے کی کوئی جلدی نا تھی
وہ سمجھتے تھے کہ وقت کے ساتھ ساتھ وہ غیر منقسم پنجاب اور بنگال کو حاصل کرنے میں
کامیاب ہوجائیں گے، لیکن ان دولت مند ، بڑےاور گنجان علاقوں کے بعض حصوں میں مسلم
اقلیت میں تھے اور یہی انکے خیال کو عملی جامہ پہنانے میں رکاوٹ تھے۔اٹیلی منسٹری
نے اس دوران میں خواہش کی کہ وہ برطانیہ کے ہندوستان میں سے جلد انخلا کی خواہش
رکھتے ہیں،لیکن ویول کی وجہ سے وہ کم حوصلہ مند تھے۔دسمبر 1946ء کے ابتداء میں
برطانیہ نے وائسرائے کو تبدیل کرنے کا فیصلہ کیا اور جلد انکی جگہ لوئس ماؤنٹ بیٹن
نے لے لی، جو ایک جنگی رہنما اور ملکہ وکٹوریہ کے پوتے ہونے کےسبب کونزرویٹو کے ہاں
مقبولیت رکھتے تھے نیز وہ اپنی سیاسی نظریات کے سبب لیبر پارٹی میں بھی مقبول تھے۔

20 فروری 1947ء کو اٹیلی نے لارڈ ماؤنٹ بیٹن کے منتخب ہونے کا اعلان کیا،اور کہا کہ
برطانیہ جون 1948 سے قبل ہندوستان کو طاقت منتقل کرنے کا عمل شروع نہی کرے گا۔ لارڈ
ماؤنٹ بیٹن نے 24 فروری 1947ء کو اپنے آمد کے دو دن بعدعہدے کا حلف اٹھایا۔اسی
دوران میں کانگریس تقسیم کے معاہدے پر غور کرنے لگی۔نہروہ نے 1960 میں کہا کہ " ہم
تھکے ماندے تھے اور وقت گزرتا جارہا تھا ۔۔تقسیم کا منصوبے ہی واحد راستہ فراہم کر
رہا تھا لہذا ہم نے اسے اپنا لیا"۔کانگریس بجائے جدا جدا مسلم صوبوں کے پیچھے پڑے
رہنے کے وفاق میں زیادہ باختیار اسمبلی کے لئے کوشش کرنا چاہتی تھی لیکن کانگریس نے
فیصلہ کیا کہ اگر پاکستان آزاد ہو تو بنگال اور پنجاب کو تقسیم کیا جانا چاہئے۔

لارڈ ماؤنٹ بیٹن نے اپنے حکومتی بریفنگ میں جناح کے بارے میں متنبہ کرتے ہوئے انھیں
سب سے "مشکل ترین گاہک" قرار دیا اوربقول ان کے "انہوں نے سب سے بڑی پرشانی کھڑی کر
رکھی تھی" نیز وہ کہتے" اس ملک (ہندوستان) میں اب تک کوئی بھی جناح کے دماغ میں نہی
جھانک سکا تھا" ۔5 اپریل سے پہلے یہ لوگ چھ دفعہ ملے۔اس ملاقات میں موجود تناؤ کی
کیفیت میں اسوقت کمی آئی جب جناح نے وائسرائے اور انکی بیگم کے درمیان میں کھڑے
ہوکر تصویر کھینچی اور ازراہ مزاق کہا "دو کانٹوں کے درمیان میں ایک گلاب"۔اگرچہ
وائسرائے نے اپنی بیگم کو درمیان میں رکھنے کا فیصلہ کیا ۔لیکن جناح کے اس مذاق کو
وہ اس سے قبل ہی بھانپ گئے تھے۔ لارڈ ماؤنٹ بیٹن جناح سے مثبت طور پر متاثر نا تھے
اور انہوں نے اپنے ساتھیوں سے بھی مایوسی کا اظہا کیا تھا وہ جناح کے پاکستان پر
کئے جانے والے اصرار پر بیزار ہوگئے تھے۔ جناح کو خوف تھا کہ برطانیہ ہندوستان میں
اپنے آخری ایام میں اختیارات کو کانگریس کی طرف موڑ دے گی اور اس سے مسلمانوں کی
خودمختاری کے مطالبے کو نقصان پہچے گا۔ جناح نے لارڈ ماؤنٹ بیٹن سے برطانوی ہندی
فوج کو آزادی سے قبل تقسیم کرنے کا مطالبہ کیا جو انکے خیال میں ایک سال تک وقت لے
سکتی تھی۔وائسرائے نے اس تقسیم کو آزادی کے بعد کرنے کا سوچا تھا لیکن جناح آذادی
سے قبل اسکا اصرار کر رہے تھے۔ لارڈ ماؤنٹ بیٹن نے جناح سے ملاقات کے بعد لیاقت علی
خان سے ملاقات کی اور جو نتائج اخذ کئے انھیں وزیر اعظم کے ارسال کئے۔ انہوں نے
لکھا کہ" ایسا لگتا ہے کہ مسلم لیگ فوج کی جانب رجوع کرے گی اگر پاکستان اپنے اصل
حال میں آذادی حاصل نا کر پائی۔" وائسرائے اسمبلی کے رپورٹ پر منفی مسلم ردعمل سے
بھی متاثر تھے جو مرکز ی اسمبلی کو ذیادہ اختیارا تفویض کرنے کا کہہ رہے تھے۔ 2 جون
کو، وائسرائے نے منتقی منصوبہ ہندوستانی رہنماؤں کے سامنے پیش کیا:15 اگست کو،
حکومت برطانیہ دو ملکوں کو اختیارات منتقل کر دے گی۔صوبائی اسمبلیوں کو اختیار حاصل
ہے کہ وہ مرکزی اسمبلی کے ساتھ رہیں یا نئے کو اپنائے ،جو پاکستان مین شامل ہونا
ہے۔ بنگال اور پنجاب بھی اس سوال پر ووٹ ڈالے گی کہ آیا اسکا موقف تقسیم پر اور کس
اسمبلی میں شامل ہونے کا ہے۔ایک سرحدی کمیشن دو ملکوں کی سرحد کا فیصلہ کرے گی۔شمال
مغربی صوبے اور آسام کے مسلم اکثریتی علاقے سلہٹ جو مشرقی بنگال متصل تھی میں بھی
رائے دہی کی جائے گی (جس پر لیگ راضی نا تھی باوجود اکثریتی مسلم ہونے کہ)، 3 جون
کو لارڈ ماؤنٹ بیٹن، جواہر لعل نہرو، جناح اور سکھ رہنما بالدیو سنگھ نے ریوڈیو پر
رسمی طور پر اعلان کیا۔جناح نے اپنی تقریر میں پاکستان زندہ باد کا نعرہ لگایا جو
انکی تحریرمیں شامل ناتھی ۔کچھ ہفتے پنجاب اور بنگال میں ووٹنگ ہوئی جس میں تقسیم
کا فیصلہ ہوا جبکہ آسام کے علاقے سلہٹ اور صوبہ سرحد والوں نے پاکستان میں شامل
ہونے کا فیصلہ سنایا اور سندھ بلوچستان اسمبلیوں نے بھی پاکستان کے حق میں رائے دی۔

4 جولائی 1947ء کو لیاقت نے وائسرائے سے جناح کی جانب سے گزارش کی کہ وہ برطانوی
بادشاہ جارج ششم سے جناح کو پاکستان کا گورنر جنرل بنانے کی سفارش کریں۔اس سفارش نے
وائسرائے کو سیخ پا کردیا جو ان دونوں ملکوں میں بیک وقت یہ عہدہ رکھنا چاہتے تھے-
وہ دونوں ملکوں کی آزادی پر انکا سب سے پہلا گورنر جنرل کہلانے کے خواہشمند تھے
لیکن جناح کا خیال تھا کہ انکے گورنر جنرل بننے کی صورت میں وہ نہرو کے قریب ہونے
کے سبب ہندو اکثریت کا ساتھ دینگے۔مزید برآں گورنر جنرل کو ابتدائی طور پر طاقتور
اختیارات کا مالک بنایا گیا تھا اور جناح اس بات سے متفق نا تھے کہ کوئی دوسرا اس
دفتر کو سنبھالے۔اگرچہ سر سیریل ریڈکلف نے اطلاع ارصال نا کی ، لیکن تقسیم سے قبل
ہی بڑی تعداد میں ہجرت اور کئی علاقوں میں فسادات پھوٹ پڑے تھے۔جناح نے بمبئی میں
موجود اپنی کوٹھی بیچنے کا منصوبہ بنایا اور کراچی میں ایک اور خرید لی۔7 اگست کو
جناح، انکی ہمشیرہ اور خاص ملازمین دلی سے لارڈ ماؤنٹ بیٹن کے جہاز میں کراچی روانہ
ہوئے اور جب کرائے کے اس جہاز نے اڑان بھرنا شروع کیا تو وہ کچھ سرگوشی میں کہہ رہے
تھے "that is the end of that"(یہ اسکا انجام ہے) 11 اگست کو کراچی میں اسمبلی کی
صدارت کرتے ہوئے انہوں نے خطاب کیا"آپ آزاد ہیں؛ آپ ریاست پاکستان میں آزاد ہیں کہ
چاہیں تو اپنے مندر میں جائیں یا اپنے مسجد میں اور یا اپنے کسی دوسرے عبادت کے جگے
میں۔۔۔آپکا تعلق بھلے ہی کس مسلک یا عقیدے سے ہو ۔۔اس سے ریاست کا کوئی لینا دینا
نہی۔۔میرا خیال ہے کہ ہمیں اپنے سامنے اس بات کو نظریہ سمجھ کر رکھنا چاہیے اور آپ
دیکھیں گے کہ ہندو ہندو اور مسلمان، مسلمان رہیں گے کیونکہ یہ ہر انفرادی بندے کا
ذاتی عقیدہ ہے ،جبکہ سیاسی نظر میں وہ ریاست کے شہری ہیں" ۔14 اگست کو پاکستان وجود
میں آیا اور جناح نے کراچی میں خوشی منائی۔ ایک عینی شاہد لکھتا ہے"یہاں واقعی
پاکستان کے بادشاہ، ہاتھ میں کتاب اٹھائے مولوی، اسپیکر اور وزیراعظم کھڑے ہیں جنکی
توجہ ایک مضبوط قائد اعظم کی جانب ہے"۔

ریڈکلف سرحدی کمیشن نے بنگال اور پنجاب کی تقسیم کا کام مکمل کر کے رپورٹ 12 اگست
کو لارڈ ماؤنٹ بیٹن کو بھجوا دی۔ اس آخری وائسرائے نے یہ نقشے اور رپورٹ 17 اگست تک
اپنے پاس رکھے، کیونکہ وہ انھیں سامنے لاکر دونوں قوموں کی آزادی کی جشن کو خراب
کرنا نہیں چاہتے تھے۔چونکہ پہلے ہی سے ہجرت اور فسادات پھوٹ پڑے تھے۔ لہذا ریڈکلف
سرحدی کمیشن رپورٹ کا سامنے لانا ان فسادات میں اضافے کا سبب بن سکتا تھا۔جو لوگ
"غلط حصے" میں تھے یا تو قتل ہوئے یا قاتل بنے یا وہاں سے کوچ کرگئے، وہ واقعات کو
پیدا کر کے کمیشن کے فیصلے کو بدلنا چاہتے تھے۔ریڈ کلف نے لکھا کہ چونکہ انھیں
معلوم تھا کہ دونوں ہی طرف سے اس تقسیم پر لوگ خوش نہیں ہونگے لہذا انہوں نے اپنے
کام کا معاوضہ لینے سے انکار کر دیا۔ ریڈکلف کے ذاتی مشیر بیومونٹ لکھتے ہیں کہ
لارڈ ماونٹ بیٹن کو بھی اس الزام کو اپنے سر لینی چاہئے- اگرچہ تمام کو نہی- ان
پانچ لاکھ سے دس لاکھ مردوں، عورتوں اور بچوں کے قتل عام کا جو پنجاب سے گزرتے ہوئے
فنا ہوئے۔" تقسیم کے بعد 14500،000 لوگوں نے بھارت اور پاکستان میں ہجرت کی۔ جناح
نے پاکستان میں داخل ہونے والے اسی لاکھ لوگوں کی آباد کاری کے لئے جو ممکن ہوا وہ
کیا باوجود 70 کے پیٹے میں ہونےاور پھیپھڑوں کے عارضے میں مبتلا ہونے کہ انہوں نے
مغربی پاکستان میں مہاجر کیمپوں کا دورہ کیا۔بقول احمد کہ" جس چیز کی اس دور میں
پاکستانیوں کو ضرورت تھی وہ ایک ریاست کی علامت تھی،جوانہیں متحد رکھتی اور کامیاب
ہونے تک کا حوصلہ فراہم کرتی"۔ جناح کو صوبہ سرحد کی جانب سے کچھ پریشانیوں کا
سامنا کرنا پڑا۔ 1947ء میں کیے گئے رائے دہی میں وہاں کی آبادی میں سے صرف دس فیصد
لوگوں نے ہی ووٹ ڈالے تھے۔ 22 اگست 1947ء کو گورنر جنرل بننے کے صرف دو ہفتے بعد ہی
جناح نے ڈاکٹر خان عبدالغفار خان کی حکومت کو تحلیل کردیا۔بعد میں پشتون اکثریتی اس
صوبے میں ایک کشمیری خان عبدالقیوم خان کواس مقام پر فائز کیا۔ 12 اگست 1948ء کو
چارسدہ میں خدائی خدمتگار سے منسلک 400 بابرا واقعے میں ہلاک ہوئے۔ پاکستان نے
عوامی املاک کو پاکستان اور بھارت کے مابین تقسیم کرنے والے کمیشن میں لیاقت علی
خان اور سردار عبدالرب نشترکو نمائندہ بنا کر بھیجا۔ پاکستان نے ان سرکاری املاک
میں سے چھٹا حصہ لینا تھا اور اس میں بڑی احتیاط سے کام لیا گیا تھا اور یہاں تک کہ
یہ بھی فیصلہ ہوا تھا کہ کس ملک نے کاغذوں میں کتنا حصہ لینا ہے۔لیکن دوسری طرف نئی
بھارتی حکومت سستی دکھا رہی تھی اور اس امید سے تھی کہ نوزائیدہ پاکستانی حکومت کب
ٹوٹے اور دوبارہ بھارت میں شامل ہو۔ انڈین سول سروس اور انڈین پولیس سروس کے کچھ ہی
لوگوں نے پاکستان جانے کا فیصلہ کیا تھا لہذا پاکستان میں عملے کی کمی سامنے آئی۔
جبکہ کاشت کار جہاں اپنے اناج فروخت کرتے تھے وہ اب ایک عالمی سرحد میں تبدیل ہوچکی
تھی۔ پاکستان میں اس وقت مشینری کی بھی کمی تھی۔نئے آنے والے مہاجروں کے مسئلے کے
ساتھ ،نئی حکومت نے خوراک کو محفوظ رکھنے کے لئے بھی کام کرنا پڑا،ان دگروں حالات
میں سیکیورٹی کا نظام بنالیا گیا اور جیسے تیسے بنیادی خدمات فراہم کی گئی۔ ماہر
معاشیات یاسین نیاز محی الدین اپنے مطالعے میں کہتے ہیں،"اگرچہ پاکستان کو وجود
بحرانوں اور خونریزی کے دوران ملی تھی لیکن تقسیم کے بعد اسکا وجود صرف اس کے لوگوں
کی قربانیوں اور قائدین کی بےغرض کوششوں سے برقرار رہ سکی"۔ نوابی ریاستیں کو
برطانیہ نے جاتے ہوئے یہ مرضی دے رکھی تھی کہ آیا وہ پاکستان میں شمولیت اختیار
کریں یا بھارت میں۔ اکثر نے آزادی سے قبل ہی اپنی شمولیت ظاہر کردی تھی لیکن کچھ
بڑی ریاستوں کا معاملہ لٹکا رہا۔ ہندو رہنما جناح سے اس بات پر خائف تھے کہ انہوں
نے جودھ پور، ریاست بھوپال،اور اندور کی ریاستوں کے شہزادوں کو پاکستان میں شامل
ہونے پر رضامند کر لیا تھا -ان ریاستوں کی سرحدیں پاکستان سے متصل نا تھیں، اور نا
انکی آبادی کی اکثریت مسلمانوں پر مشتمل تھے۔ جوناگڑھ کی ریاست جو ہندو اکثریت تھی
نے ستمبر 1947ء میں پاکستان میں شامل ہونے کا فیصلہ کیا اس ریاست کے حکمران دیوان
کی موجودگی میں سر شاہ نواز بھٹو نے شمولیت کے کاغذات جناح کے حوالے کئے۔بھارتی
فوجوں نے نومبر میں اس علاقے میں داخل ہوکر یہاں کے نواب اور سر شاہنواز بھٹو کو
پاکستان جانے پر مجبور کیا اور انھی بھٹو سے پاکستان کے ایک طاقتور سیاسی خاندان
بھٹو خاندان کی ابتداء ہوتی ہے۔ ان تمام تنازعوں میں ریاست جموں و کشمیر کا تنازع
سب سے بڑا ہونے ہونے والا تھا۔ اس ریاست کی آبادی میں مسلمان اکثریت میں تھے جس پر
ایک ہندو مہاراجہ سر ہری سنگھ کی حکومت تھی اور انہوں نے اپنی شمولیت کا فیصلہ تعطل
میں رکھا ہوا تھا۔ مقامی آبادی نے پاکستانی دخل اندازوں کی مدد سے اکتوبر 1947ء میں
بغاوت کھڑی کردی جسے دیکھتے ہوئے مہاراجہ نے بھارت میں شامل ہونے کا فیصلہ کیا۔جناح
نے اس عمل کی مخالفت کرتے ہوئے پاکستانی فوجوں کو کشمیر میں داخل ہونے کا حکم دیا۔
پاک فوج کے سربراہ اسوقت ایک برطانوی افسر جنرل سر ڈوگلاس گریسی تھے، جنھوں نے یہ
حکم اس جملوں کو ادا کرتے ہوئے ماننے سے انکار کیا کہ وہ ایسے علاقوں میں داخل نا
ہوگی جو ایک دوسرے ملک کی ہے نیز اس معاملے میں جب تک برطانیہ سے کوئی حکم نا آئے
وہ کشمیر پر حملہ نہی کریں گےاس پر جناح نے اپنے احکامات واپس لے لئے۔ یہ ان حملوں
کو نا روک سکی جو پاکستان اور بھارت میں جنگ کی صورت میں تبدیل ہوگئے تھے۔ کچھ
مورخین جناح پر جوناگڑھ جیسی ہندو اکثریتی علاقوں کو حاصل کرنے کی کوششوں کی وجہ سے
بدنیتی کا الزام دھرتے ہیں کیونکہ جناح نے مسلک کی بنیاد پر تقسیم کا مطالبہ کیا
تھا۔ پٹیل اے لائف میں راج موہن گاندھی لکھتے ہیں کہ "جناح نے جوناگڑھ میں عوامی
اصتصواب رائے معلوم کروانی تھی جس میں انھیں یقینی شکست تھی لہازا وہ اسی بنیاد پر
بعد میں کشمیر میں استصواب رائےکا مطالبہ کرنا چاہتے تھے"۔اقوام متحدہ کی 47 ویں
قراداد جو بھارت کی استصواب رائے کی خواہش پر منظور کی گئی لیکن اس پر کبھی عمل نا
ہوسکا۔ جنوری 1947ء میں بھارت نے پاکستان کو برطانوی وراثت میں حصہ دینے کا فیصلہ
کیا۔ ان پر ذور گاندھی نے ڈالا تھا جنھوں نے تادم مرگ روزہ رکھنے کی دھمکی دی تھی۔
کچھ ہی دنوں بعد گاندھی کو قتل کر دیا گیا انکے قاتل ناتھورام گودسے تھے جو ایک
ہندو قوم پرست تھے اور ان کے خیال میں گاندھی ایک مسلم حمایتی تھے۔ جناح نے اپنے
تعزیتی پیغام میں گاندھی کے بارے میں کہا" ہندو مسلک میں پیدا ہونے والے عظیم اشخاص
میں سے ایک"۔ فروری 1948 میں امریکی عوام کو ریڈیو کے ذریعے خطاب کرتے ہوئے جناح نے
کہا:

مارچ میں جناح نے باوجود اپنی طبیعت کے خراب ہونے کہ مشرقی پاکستان کا دورہ کیا۔
جناح نے انگریزی میں تین لاکھ لوگوں سے خطاب میں کہا، اردو پاکستان کی واحد قومی
زبان ہوگی،اور وہ یقین رکھتے تھے کہ ایسا کرنے سے قوم متحد رہ پائے گی۔ لیکن مشرقی
پاکستان کے بنگالی زبان بولنے والے لوگوں نے بعد میں اسکی سخت مخالفت کی اور اس
معاملے نے 1971ء میں بنگلہ دیش کے قیام میں ایک اہم کردار ادا کیا۔ قیام پاکستان کے
بعد پاکستانی نوٹوں پر جارج پنجم کی تصویر چھپی ہوئی تھی۔یہ نوٹ 30 جون 1949ء تک
استعمال میں رہے۔ لیکن اپریل 1949ء کو ان نوٹوں پر حکومت پاکستان کے سٹیمپ ثبت کئے
گئے اور انھیں قانونی اجازت فراہم کی گئی۔ اسی دن پاکستان کے وزیر خزانہ پاکستان
ملک غلام محمد نے سات سکوں کا سیٹ گورنمنٹ ہاوس میں جناح کے سامنے متعارف کروایا
(رو۔ 1، رو۔ 1⁄2، ر۔ 1⁄4، ا۔ 2، اے۔ 1، ا۔ 1⁄2 اورپائی۔ 1) یہ سکے حکومت پاکستان کی
جانب سے جاری کئے گئے پہلے سکے تھے۔

1930ء سے جناح تب دق کے شکار چلے آرہے تھے اور یہ بات صرف انکی بہن اور چند دیگر
ساتھیوں کو معلوم تھی۔جناح نے اسکا اعلان عوام میں نا کیا کیونکہ انکے نزدیک یہ
انھیں سیاسی طور پر نقصان دے سکتی تھی۔ 1938ء میں اپنے ایک حامی کو خط میں وہ لکھتے
ہیں"تم نے اخبار میں میرے دوروں کے بارے میں پڑھا ہوگا۔۔میں اپنی خرابی صحت کی وجہ
سے اپنے دوروں میں بے قاعدگیوں کا شکار تھا جس کی وجہ میری خراب صحت تھی"۔

کئی سال بعد لارڈ ماؤنٹ بیٹن نے کہا کہ اگر انہیں جناح کی خرابی صحت کا معلوم ہوتا
تو یقینا وہ انکی موت تک انتظار کرتے اور اسطرح تقسیم سے بچا جاسکتا تھا۔ فاطمہ
جناح بعد میں لکھتی ہیں کہ،" جناح اپنے کامیابیوں کے دور میں بھی سخت بیمار تھے۔۔وہ
جنون کی حد تک پاکستان کو سہارا دینے کے لئے کام کرتے رہے اور ظاہر سی بات ہے کہ
انہوں نے اپنی صحت کو مکمل نظر انداز کر دیا تھا"۔جناح اپنے میز پر کراؤن اے سگریٹ
اور کیوبا کا سگار رکھتے تھے اور پچھلے تیس سال میں انہوں نے سگریٹ نوشی بہت ذیادہ
کردی تھی۔ گورنمنٹ ہاوس کراچی کے پرائیویٹ حصے میں وہ لمبے وقفے آرام کے واسطے لینے
لگے تھے اور فاطمہ جناح اور ذاتی عملے کو ہی انکے قریب رہنے کی اجازت تھی۔ جون
1948ء میں وہ اور فاطمہ جناح کوئٹہ روانہ ہوئے جہاں کی ہوا کراچی کے مقابل سرد تھی۔
وہاں بھی انہوں نے مکمل آرام نا کیا بلکہ انہوں نے کمانڈ اینڈ اسٹاف کالج کے آفسروں
کو خطاب کرتے ہوئے کہا "آپ دیگر افواج کے ساتھ پاکستان کے لوگوں کی جانوں، املاک
اور عزت کے محافظ ہیں"۔ وہ یکم جولائی کو کراچی روانہ ہوئے جہاں انہوں نے اسٹیٹ
بینک آف پاکستان کے جلسے سے خطاب کیا،اسی شام کینیڈا کے تجارتی کمیشن کی جانب سے
آذادی کے حوالے سے منعقد تقریب میں شرکت کی جو انکا آخری عوامی جلسہ ثابت ہوا۔

6 جولائی 1948ء کو جناح واپس کوئٹہ روانہ ہوئے اور ڈاکٹروں کے مشورے پر آپ مزید
اونچے مقام زیارت منتقل ہوئے۔اس دوران میں جناح کا مسلسل طبعی معائنہ کیا گیا اور
انکی طبعی نزاکت دیکھتے ہوئے حکومت پاکستان نے بہترین ڈاکٹروں کو انکے علاج کے لئے
روانہ کیا۔مختلف ٹیسٹ ہوئے جنھوں نے ٹی بی کی موجودگی اور پھیپھڑوں کے سرطان کا
بتایا۔ جناح کو انکی صحت کی جانکاری دی گئی اور انھیں ڈاکٹروں کو اپنی حالت کے
حوالے سے آگاہ رکھنے کا کہا گیا نیز فاطمہ جناح کو بھی انکا خیال رکھنے کا کہا
گیا۔انھیں اس دور کے نئے "معجزاتی دوائی "سٹریپٹو مائیسن دی گئی لیکن کچھ افاقہ نا
ہوا۔ لوگوں کی نماز عید میں انکے لئے کی گئی خصوصی دعاؤں کے باوجود انکی صحت برابر
گرتی رہی۔انھیں آزادی سے ایک دن قبل 13 اگست کو کم اونچے مقام کوئٹہ لایا گیا انہوں
نے اس دن کی مناسبت سے ایک پیغام جاری کیا۔انکا اسوقت وزن گر کر محض 36 کلو رہ گیا
تھا ڈاکٹروں کو یقین تھا کہ اگر اس حالت میں انھیں کراچی زندہ حالت میں لے جایا گیا
تو تب بھی وہ کم عرصہ ہی زندہ رہ پائیں گے۔لیکن جناح کراچی جانے پر تذبذب کا شکار
تھے ،وہ نہی چاہتے تھے کہ انکے معالج انھیں بے کار سٹریچر پر بیٹھا معزور خیال
کریں۔ 9 ستمبر کو جناح کو نمونیا نے آگھیرا۔ اب ڈاکٹروں نے انھیں کراچی کا مشورہ
دیاجہاں وہ بہتر علاج کر سکتے تھے اور انکی رضامندی پر وہ 11 ستمبر کو کراچی رونا
ہوئے۔انکے ذاتی معالج ڈاکٹر الہیٰ بخش کا اندازا ہے کہ جناح کی کراچی جانے کی
رضامندی انھیں اپنے زندگی سے مایوس ہونے کی وجہ سے تھی۔ جب اس طیارے نے کراچی میں
لینڈنگ کی تو فوراً جناح کو ایک ایمبولیس میں لٹایا گیا۔لیکن یہ ایمبولینس راستے
میں خراب ہو گئی تب تک جناح اور انکے رفقاءمتبادل ایمبولینس کا انتظار کرتے
رہے؛انھیں کار میں بھٹایا نہی جاسکتا تھا کیونکہ وہ سیدھے بیٹھنے کی حالت میں نا
تھے۔وہ لوگ شدید گرمی میں وہاں انتظار کرتے رہےاور انکے سامنے سے گاڑیاں اور ٹرکیں
گزرتی رہی جنہیں اس قریب المرگ شخص کی پہچان نا تھی۔ایک گھنٹے کی انتظار کے بعد ایک
ایمبولینس پہنچی اور جناح کو سرکاری گھر میں منتقل کیا گیا۔ جناح صبح کے 10:20 منٹ
پر اپنے کراچی گھر میں 11 ستمبر 1948ء کو پاکستان بننے کے صرف ایک سال بعد انتقال
کر گئے۔

بھارتی وزیر اعظم نہرو نے جناح کی وفات پر تبصرہ کرتے ہوئے کہا،"ہمیں انھیں کیسے
پرکھنا چاہئے؟ میں پچھلے کئی سالوں کے دوران میں ان پر سخت غصہ رہا تھا۔لیکن اب
میرے خیالوں میں انکے لئے کوئی کڑواہٹ باقی نہی رہی،لیکن جو کچھ ہونے پر بڑی ندامت
کے سوا۔۔وہ اپنے مطالبے کو حاصل کرنے میں کامیاب ٹھہرا،لیکن کس قیمت پر اور کس
اختلاف سے جو کچھ اس نے سوچا تھا"۔ جناح کو 12 ستمبر 1948ء کو دونوں ملکوں بھارت
اور پاکستان میں سرکاری سوگ کے درمیان میں دفنا دیا گیا۔ انکے جنازے پر لاکھوں لوگ
شریک ہوئے۔بھارت کے گورنر جنرل راجہ گوپال اچاری نے اس دن ایک سرکاری تقریب کو اس
مرحوم قائد کے اعزاز میں منسوخ کیا۔آج جناح کراچی میں سنگ مرمر کے ایک مقبرے مزار
قائد میں آسودہ خاک ہیں۔

جناح کی بیٹی دینا واڈیہ آزادی کے بعد میں نیویارک مستقل طور پر منتقل ہونے سے قبل
بھارت میں قیام پزیر رہیں۔ 1965ء کے صدارتی انتخابات میں مادر ملت فاطمہ جناح نے
ایوب خان کے مخالف جماعتوں کی جانب سے صدارتی امیدوار بننے کا فیصلہ کیا لیکن
کامیابی حاصل نا کر پائی(آج بھی کئی سیاسی تجزیہ کاروں کے نزدیک یہ انتخابات
دھاندلی سے پر تھے)۔ مالابار پہاڑی بمبئی میں موجود جناح کا مکان آج بھارتی حکومت
کے انتظام میں ہے لیکن اس کی ملکیت کے بارے میں پاکستان اور بھارت تنازع کا شکار
ہیں۔ جناح نے وزیراعظم نہرو سے درخواست کی تھی کہ وہ اس مکان کو حکومتی تحفظ دیں اس
امید پر کہ جناح ایک دن ممبئی جائیں گے۔ اس عمارت کو پاکستانی قونصل خانے میں بدلنے
کی تجاویز بھی گردش کرتی رہی ہیں، لیکن دینا واڈیہ نے بھی اس پر حق ملکیت کا دعوٰی
کر رکھا ہے۔ جناح کی وفات کے بعد فاطمہ جناح نے جناح کے قانونی کاروائیوں کو شیعہ
فقہ کے مطابق مکمل کرنے کا کہا۔ اس عمل سے جناح کے مسلک کے بارے میں پاکستان میں
بحث چھڑی۔ ولی نثر کہتے ہیں" جناح اگرچہ پیدائشی اسماعیلی (شیعہ) اور اعترافاََ
بارہ امامی (شیعہ) تھے، لیکن وہ مذہب پر ظاہراََ نہیں چلتے تھے"۔ 1970ء میں حسنین
علی گنجی ولجی نے قانونی دعویٰ کیا کہ جناح نے سنی مسلک اختیار کر لیا تھا، لیکن
ہائی کورٹ نے اسے مسترد کرتے ہوئے 1976ء میں جناح کے خاندان کے شیعہ مسلک پر ہونے
کا فیصلہ دیا۔ ایک صحافی خالد احمد کے نزدیک جناح فرقہ پرستی کے مخالف تھے اور
"جناح نے ہندوستان کے مسلمانوں کو بنیادی اسلامی تشخص پر لانے کے لئے تکالیف اٹھائی
نا کہ تقسیم زدہ فرقہ وارانہ بنیادوں پر"۔ احمد ایک انوکھے پاکستانی عدالتی فیصلے
کا حوالہ دیتے ہیں جس میں لکھا ہے" جناح ایک سیکولر مسلم تھے لہذا وہ شیعہ سنی کے
زمرے میں داخل نہیں ہیں"۔ اور 1984ء میں لیاقت ایچ مرچنٹ نے اس فیصلے کو برقرار
رکھتے ہوئے کہا " جناح نا سنی تھے، نا ہی شیعہ بلکہ وہ ایک سادہ مسلمان تھے"۔

جناح کی وراثت پاکستان ہے۔محی الدین کے بقول "پاکستان میں جناح کا احترام و اہمیت
ویسی ہی رہے گی جیسے امریکہ میں جارج واشنگٹن کی "پاکستان اپنے وجود کا حق انکے
پرکھنے، چلانے اور استحکام کی وجہ سے رکھ پایا۔۔۔ قیام پاکستان میں جناح کی اہمیت
ایک تاریخی حیثیت رکھتی ہے اوراسے ناپنا ممکن نہیں۔"

اسٹینلی وولپرٹ نے 1998ء میں انکے اعزاز میں تقریر کرتے ہوئے انھیں پاکستان کا سب
سے عظیم قائد قرار دیا۔

بقول سنگھ" جناح کے وفات سے پاکستان نے اپنے صبح گنو ا دئے۔جیسے بھارت میں گاندھی
آسانی سے پیدا نہی ہوسکتا ،اسی طرح نا پاکستان میں کوئی جناح"۔ملک لکھتے ہیں "جناح
جب تک زندہ تھے ، وہ علاقائی رہنماوں کو مشترکہ تجارت پر متفق اور حتیٰ کہ مجبور
بھی کر سکتے تھے،لیکن انکے انتقال کے بعد ، اتفاق رائے نا ہونے کے سبب سیاسی طاقت
اور معاشی ذرائع تنازع کی جانب مڑ گئیں"۔ محی الدین کے نزدیک،" جناح کی وفات سے
پاکستان ایک ایسے رہنما سے محروم ہوا جو توازن اور جمہوری حکومت کو برقرار رکھ سکتا
تھا۔۔ پاکستان کی پتھریلی اور اس کے مقابل بھارت کی قدرے ہموار جمہوری سٹرک کے فرق
کو اس نہایت قابل احترام ، اور کرپشن سے پاک قائد کو آزادی کے بعد بہت جلدی کھونے
سے منسوب کیا جاسکتا ہے"۔

جناح کی تصویر تمام پاکستانی کرنسیوں پر موجود ہے اور انکے نام پر کئی سرکاری ادارے
ہیں۔کراچی کا پرانا ہوائی اڈا قائد اعظم انٹرنیشنل ائیر پورٹ اب جناح عالمی ہوئی
اڈا کہلاتا ہے، جو پاکستان کا سب سے مصروف ہوائی اڈا ہے۔ترکی کا سب سے بڑا شاہراہ
شارع جناح کے نام سے موسوم ہے، جبکہ تہران میں ایک سڑک کا نام محمد علی جناح
ایکسپریس وے رکھا گیا ہے۔ 1976ء میں ایران کی شاہی حکومت نے جناح کی تاریخ پیدائش
پر ایک یادگاری ڈاک ٹکٹ کا اجراء کیا۔امریکی شہر شکاگو میں دیون ایوینیوں کا ایک
حصہ "محمد علی جناح" سے منسوب ہے۔ مزار قائد کراچی کا ایک مشہور عوامی مقام
ہے۔"جناح مینار" گنٹور اندھراپردیش میں جناح کی یاد میں تعمیر کیا گیا۔

پاکستان میں جناح پر تحقیق کرنے والے عالموں کی کمی نہی ہے اکبر۔ایس۔احمد کے نزدیک
مقامی لکھاریوں کا کام بیرون ملک زیادہ مقبولیت نہیں رکھتا کیونکہ انکے کاموں میں
جناح پر بہت کم تنقید کی جاتی ہے ۔احمد کے نزدیک بیرون ملک کتابوں میں کہا جاتا ہے
کہ جناح شراب نوشی کرتے تھے جبکہ پاکستان میں اس بات کو کتابوں سے حزف کردیا گیا
ہے۔احمد کے نزدیک شراب نوشی کے قصے کو سامنے لانے سے جناح کے اسلامی تشخص کو نقصان
پہنچے گا،لیکن جو لوگ اس پر بات بھی کرتے ہیں تو ان کے نزدیک جناح نے عمر کے آخری
حصے میں اس سے کنارہ کشی اختیار کر لی تھی۔ مورخ عائشہ جلال کے نزدیک پاکستان میں
جناح کی شخصیت کو بیان کرتے ہوئے مبالغہ آمیزی سے کام لیا جاتا ہے جبکہ بھارت میں
انھیں منفی نظر سے دیکھا جاتا ہے۔ احمد کے نزدیک "بھارت کی نئی تاریخ میں جناح
بدنام ترین شخصیت ہیں"۔۔بھارت میں بہت سے لوگ انھیں زمین تقسیم کرنے والے بھوت کے
طور پر دیکھتے ہیں"۔حتیٰ کہ بہت سے بھارتی اقلیتی مسلم انھیں اپنے رنج الم کا سبب
سمجھتے ہیں۔کچھ لکھاریوں جیسے جلال، ایچ ایم سروائی اور جسونت سنگھ کے نزدیک جناح
کبھی بھی تقسیم کے حامی نا تھے- یہ کانگریسی رہنماوں کی ضد تھی جو وہ مسلمانوں کے
ساتھ اختیارات کی شراکت پر راضی نا تھے۔ انکے نزدیک جناح کی جانب سے مطالبہ پاکستان
صرف مسلمانوں کو زیادہ سے زیادہ سیاسی حقوق دلانے کی خاطر تھا۔ بھارتی قوم پرست
رہنما لال کرشن اڈوانی نے جناح کی توصیف بھی کی جس کی وجہ سے انکی جماعت بھارتیہ
جنتا پارٹی میں کافی ہلچل ہوئی۔

مغرب کے لوگ جناح کے بارے میں کسی حد تک 1982ء کے فلم گاندھی میں موجود انکے کردار
سر رچرڈ اٹنبورو سے بھی متاثر ہیں۔اس فلم کو نہرو اور ماونٹ بیٹن کو خراج تحسین پیش
کرنے کے لئے بنایا گیا تھا اور اس فلم کی حمایت نہرو کی بیٹی اندرا گاندھی نے بھی
کی تھی۔ اس فلم میں جناح کا کردار ( جسے لکھا الائق پدسی نے ہے) ایک ایسے شخص کا
دکھایا گیا ہے جو گاندھی سے حسد کا شکار نظر آتا ہے۔ پدمسی نے بعد میں اقرار کیا کہ
جناح کے کردار کو تاریخی تناظر میں درست نہی دکھایا گیا۔ پاکستان کے پہلے گورنر
جنرل پر لکھے گئے ایک مضمون میں تاریخ دان آر جے موری، لکھتا ہے قیام پاکستان میں
جناح کا مرکزی کردار کائناتی طور پر تسلیم شدہ ہے۔ولپرٹ دنیا پر جناح کے اثر کو
مختصراََ لکھتے ہیں:

ایک تحقیق جناح میں یوسف لکھتے ہیں کہ جناح کی طرز رہنمائی انکی سیاست کے بعد اور
آزادی کے بعد بھی تمام ہندوستانی مسلمانوں کے واحد نمائندے کے طور پر رہی۔



https://ur.wikipedia.org/wiki/%D8%AC%D8%B1%D9%85%D9%86%DB%8C

جرمنی (i/ˈdʒɜrməni/; جرمن: Deutschland، تلفظ [ˈdɔʏtʃlant])، رسمی طور پر Federal
Republic of Germany (جرمن: Bundesrepublik Deutschland, سنیے
معاونت·معلومات),[lower-alpha 1] وسطی یورپ میں واقع ایک ملک کا نام ہے۔ اس کا
سرکاری نام وفاقی جمہوریہ جرمنی ہے۔ اسے انگریزی زبان میں جرمنی، جرمن زبان میں
ڈوئچ لانڈ اور عربی زبان میں المانیا کہا جاتا ہے۔ اس کی قومی زبان جرمن ہے۔ اس میں
16 ریاستیں ہیں۔ اس کے شمال میں بحر شمالی، ڈینمارک اور بحر بالٹک واقع ہیں، مشرق
میں پولینڈ اور جمہوریہ چیک، جنوب میں آسٹریا اور سوائٹزرلینڈ، اور مغرب میں فرانس،
لگزمبرگ، بيلجيم اور نيدر لينڈ واقع ہیں۔

جرمنی اقوام متحدہ، نیٹو اور جی۔ایٹ کا ممبر ہے۔ یہ یورپی یونین کا تاسيسي ممبر اور
یورپ کا سب سے زیادہ آبادی والا اور سب سے طاقتور اور دنیا کی تیسری بڑی معيشت
رکھنے والا ملک ہے۔

انتظامی طور پر جرمنی کو سولہ ریاستوں (جرمن میں: لینڈر، واحد:لانڈ) میں تقسیم کیا
گیا ہے۔ ان میں سے تین ریاستیں صرف ایک شہر اور اس سے ملحق علاقے پر مشتمل ہیں۔ یہ
ریاستیں برلن، ہامبورگ اور بریمین ہیں۔ ان کے علاوہ ریاستیں ہیں:

ان ریاستوں میں آبادی کے لحاظ سے نوردرائن ویسٹفالن اور رقبے کے لحاظ سے باویریا سب
سے بڑی ریاست ہے۔



https://ur.wikipedia.org/wiki/%D8%A7%D9%81%D8%B1%DB%8C%D9%82%DB%81

افریقا (africa) رقبے کے لحاظ سے کرہ ارض کا دوسرا بڑا بر اعظم، جس کے شمال میں
بحیرہ روم، مشرق میں بحر ہند اور مغرب میں بحر اوقیانوس واقع ہے۔

افریقا کے شمالی اور جنوبی حصے نہایت خشک اور گرم ہیں جن کا بیشتر حصہ صحراؤں پر
پھیلا ہوا ہے۔ خط استوا کے ارد گرد گھنے جنگلات ہیں۔ مشرقی افریقہ میں عظیم وادی
الشق کے نتیجے میں گہری وادیاں تشکیل پائیں جن میں کئی بڑی جھیلیں بھی واقع ہیں۔

براعظم کے مغرب میں دریائے نائجر بہتا ہے جو وسیع دلدلی ڈیلٹا بناتا ہوا بحر
اوقیانوس میں جا گرتا ہے۔اس کے مشرق میں دریائے کانگو افریقا کے گھنے استوائی
جنگلات سے گزرتا ہے۔ براعظم کے مشرقی حصے میں عظیم وادی الشق اور ایتھوپیا کے
بالائی میدان ہیں۔ قرن افریقا براعظم کا مشرق کی جانب آخری مقام ہے۔

صحرائے اعظم شمالی افریقا کے بیشتر حصے پر پھیلا ہوا دنیا کا سب سے بڑا صحرا ہے۔ اس
عظیم صحرا کا ایک چوتھائی حصہ ریتیلے ٹیلوں پر مشتمل ہے جبکہ بقیہ پتھریلے خشک
میدان ہیں۔ براعظم کے دیگر بڑے صحراؤں میں نمیب اور کالاہاری شامل ہیں۔

صحرائے اعظم کے جنوب میں صحرائی اور جنگلی علاقوں کو چھوڑ کر پورے براعظم میں گھاس
کے وسیع میدان ہیں جو سوانا کہلاتے ہیں۔ یہی میدان ہاتھی سمیت افریقا کے دیگر مشہور
جانوروں کے مسکن ہیں۔

مشرق میں عظیم وادی الشق ہے، جو دراصل زمین میں ایک عظیم دراڑ کے نتیجے میں وجود
میں آئی۔ یہ عظیم دراڑ جھیل نیاسا سے بحیرہ احمر تک پھیلی ہوئی ہے۔ اگر یہ دراڑ
مزید پھیلتی گئی تو ایک دن قرن افریقا براعظم سے الگ ہو جائے گا۔

1960ء کی دہائی تک افریقا کا بیشتر حصہ یورپی ممالک کے قبضے میں تھا اور طویل غلامی
کے بعد 1980ء کی دہائی تک تقریباً تمام ممالک کو آزادی مل گئی لیکن ان کے وسائل نو
آبادیاتی دور میں غصب کر لیے گئے تھے اس لیے اقتصادی و معاشی طور پر وہ آج تک نہ
سنبھل سکے اور غربت کی دلدل میں پھنسے ہوئے ہیں۔ بڑے پیمانے پر جہالت کے باعث نسلی
و قومی تعصب نے بھی افریقی عوام کے دلوں میں جڑیں پکڑیں جس کے نتیجے میں خوفناک
جنگیں اور خانہ جنگیاں ہوئیں جن میں لاکھوں انسان اجل کا نشانہ بن گئے۔

افریقا کی بیشتر آبادی دیہات میں رہتی ہے لیکن چند بڑے شہر بھی ہیں جن میں قاہرہ
قابل ذکر ہے، کی آبادی 65 لاکھ ہے اور یہ براعظم کا سب سے بڑا شہر ہے۔ شمالی اور
مشرق کے بیشتر ممالک کا مذہب اسلام ہے اور وہ دنیا کے دیگر اسلامی ممالک کے ساتھ
عالمی اسلامی اخوت کے گہرے رشتے میں بندھے ہوئے ہیں۔

افریقا معدنیات سے مالا مال ہے اور نو آبادیاتی دور میں اسی دولت نے اسے غلامی کے
طویل دور میں دھکیل دیا۔ یہاں پائی جانے والی معدنیات میں تیل، سونا، تانبا اور
ہیرا خصوصاً قابل ذکر ہیں جو دنیا میں سب سے زیادہ یہیں سے نکالا جاتا ہے۔ کسی
زمانے میں مالی میں دنیا میں پیدا ہونے والے نصف سے زائد سونا نکالا جاتا تھا۔ کئی
ممالک میں کان کنی اہم ترین صنعت ہے۔

براعظم کے جنوبی علاقوں خصوصاً جنوبی افریقا میں سب سے زیادہ کانیں ہیں جہاں سے
ہیرے، سونا، یورینیم اور تانبا نکالا جاتا ہے۔ تانبے کے سب سے زیادہ ذخائر جمہوریہ
کانگو اور زیمبیا میں پائے جاتے ہیں ۔ تیل الجزائر، انگولا، مصر، لیبیا اور
نائجیریا میں نکلتا ہے۔

افریقا میں مختلف اقسام کے ماحول میں مختلف فصلیں بھی ہوتی ہیں۔ منطقہ حارہ کے
علاقوں میں ربڑ اور کیلا اہم کاشت ہے جبکہ مشرقی افریقا چائے اور کافی کی کاشت کے
حوالے سے شہرت رکھتا ہے جن میں کینیا قابل ذکر ہے۔

افریقا کی بیشتر صنعتیں خام مال پر عمل پر انحصار کرتی ہیں۔ چند افریقی ممالک کی
صنعت ایک ہی فصل یا معدنی وسیلے پر منحصر ہے لیکن کئی شہروں میں مختلف صنعتیں قائم
کی جا رہی ہیں۔ شمالی افریقا کے ممالک، نائجیریا اور جنوبی افریقا میں سب سے زیادہ
صنعتیں ہیں۔ براعظم میں سب سے زیادہ تیل شمالی افریقا کے مسلم ممالک اور مغرب میں
بحر اوقیانوس کے ساتھ ساتھ واقع زیریں ممالک میں نکالا جاتا ہے۔

زمین کے معیار کے مطابق افریقا میں مختلف اقسام کی زراعت ہوتی ہے۔ پہاڑی علاقوں
جیسے روانڈا، یوگینڈا اور کینیا میں چائے کاشت کی جاتی ہے۔ شمالی میں جہاں پانی
وافر مقدار میں موجود نہیں غذائی اجناس مقامی آبادی کی غذائی ضروریات کو پورا کرنے
کے لیے کاشت کی جاتی ہے جبکہ نقد فصلیں جیسے پھل، کھجور اور زیتون برآمد کیے جاتے
ہیں۔ مغربی افریقا میں مونگ پھلیاں، کوکوا اور کافی کاشت ہوتی ہے۔ جنوبی حصے میں
جنوبی افریقا میں مختلف اقسام کی کاشت ہوی ہے جن میں پھل برآمد کیے جاتے ہیں اور
انگوروں سے شراب کشید کی جاتی ہے۔



https://ur.wikipedia.org/wiki/%D8%A7%D9%81%D8%BA%D8%A7%D9%86%D8%B3%D8%AA%D8%A7%D9%86

افغانستان ایشیا کا ایک ملک ہے۔ جس کا سرکاری نام اسلامی جمہوریہ افغانستان ہے۔ اس
کے جنوب اور مشرق میں پاکستان، مغرب میں ایران، شمال مشرق میں چین، شمال میں
ترکمانستان، ازبکستان اور تاجکستان ہیں۔ اردگرد کے تمام ممالک سے افغانستان کے
تاریخی، مذہبی اور ثقافتی تعلق بہت گہرا ہے۔ اس کے بیشتر لوگ مسلمان ہیں۔ یہ ملک
بالترتیب ایرانیوں، یونانیوں، عربوں، ترکوں، منگولوں، برطانیوں، روسیوں اور اب
امریکہ کے قبضے میں رہا ہے۔ مگر اس کے لوگ بیرونی قبضہ کے خلاف ہمیشہ مزاحمت کرتے
رہے ہیں۔ ایک ملک کے طور پر اٹھارویں صدی کے وسط میں احمد شاہ درانی کے دور میں یہ
ابھرا اگرچہ بعد میں درانی کی سلطنت کے کافی حصے اردگرد کے ممالک کے حصے بن گئے۔
1919ء میں شاه امان الله خان کی قیادت میں انگریزوں سے افغانستان کی آزادی حاصل کی۔
جس کے بعد افغانستان صحیح معنوں میں ایک ملک بن گیا۔ مگر انگریزوں کے دور میں اس کے
بیشتر علاقے حقیقت میں آزاد ہی تھے اور برطانیہ کبھی اس پر مکمل قبضہ نہیں رکھ سکا۔
آج افغانستان امریکی قبضہ میں ہے اور بظاہر ایک آزاد ملک اور حکومت کے طور پر تسلیم
کیا جاتا ہے۔ افغانستان پچھلے پینتیس سال سے مسلسل جنگ کی سی حالت میں ہے جس نے اس
کو تباہ کر دیا ہے اور اس کی کئی نسلوں کو بے گھر کر دیا ہے۔ یہ تباہی کبھی غیروں
کے ہاتھوں ہوئی اور کبھی خانہ جنگی سے یہ صورتحال پیدا ہوئی۔ اگرچہ افغانستان کے
پاس تیل یا دوسرے وسائل کی کمی ہے مگر اس کی جغرافیائی حیثیت ایسی ہے کہ وہ وسطی
ایشیاء، جنوبی ایشیاء اور مشرقِ وسطیٰ کے درمیان ہے اور تینوں خطوں سے ہمیشہ اس کے
نسلی، مذہبی اور ثقافتی تعلق رہا ہے اور جنگی لحاظ سے اور علاقے میں اپنا دباؤ
رکھنے کے لیے ہمیشہ اہم رہا ہے۔ یہی وجہ ہے کہ استعماری طاقتوں نے ہمیشہ اس پر اپنا
قبضہ یا اثر رکھنے کی کوشش کی ہے۔ افغانستان کا زیادہ رقبہ پتھریلا پہاڑی علاقہ ہے
اس وجہ سے کسی بھی بیرونی طاقت کا یہاں قبضہ رکھنا مشکل ہے اور لوگ زیادہ تر قبائلی
ہیں اس لیے کبھی بیرونی طاقتوں کو تسلیم نہیں کرتے، نتیجہ یہ کہ اس ملک کو کبھی بھی
لمبے عرصے کے لیے امن نصیب نہیں ہو سکا۔

افغانستان میں پچاس ہزار سال پہلے بھی انسانی آبادی موجود تھی اور اس کی زراعت بھی
دنیا کی اولین زراعت میں شامل ہے۔ سن 2000 قبل مسیح میں آریاؤں نے افغانستان کو
تاراج کیا۔ جسے ایرانیوں نے ان سے چھین لیا۔ اس کے بعد یہ عرصہ تک سلطنت فارس کا
حصہ رہا۔ 329 قبل مسیح میں اس کے کئی حصے ایرانیوں سے سکندر اعظم نے چھین لیے جس
میں بلخ شامل ہے مگر یونانیوں کا یہ قبضہ زیادہ دیر نہ رہا۔ 642 عیسوی تک یہ علاقہ
وقتاً فوقتاً ہنوں، منگولوں، ساسانیوں اور ایرانیوں کے پاس رہا۔ جس کے بعد اس علاقے
کو مسلمانوں نے فتح کر لیا۔ مسلمانوں کی اس فتح کو تاریخ میں عربوں کی فتح سمجھا
جاتا ہے جو غلط ہے کیونکہ مسلمانوں میں کئی اقوام کے لوگ شامل تھے۔ اسلام سے پہلے
یہاں کے لوگ بدھ مت اور کچھ قبائلی مذاہب کے پیروکار تھے۔

642ء میں مسلمانوں نے اس علاقے کو فتح کیا مگر یہاں کے حکمران علاقائی لوگوں ہی کو
بنایا۔ پہلے یہ حکمرانی خراسانی عربوں کے پاس رہی۔ 998ء میں محمود غزنوی نے ان سے
اقتدار چھین لیا۔ غوریوں نے 1146ء میں غزنویوں کو شکست دی۔ اور انہیں غزنی کے علاقے
تک محدود کر دیا۔ یہ سب مسلمان تھے مگر 1219ء میں چنگیز خانی منگولوں نے افغانستان
کو تاراج کر دیا۔ ھرات ، غزنی اور بلخ مکمل طور پر تباہ ہو گئے۔ منگول بعد میں خود
مسلمان ہو گئے حتیٰ کہ تیمور نے چودھویں صدی میں ایک عظیم سلطنت قائم کر لی۔ اسی کی
اولاد سے شہنشاہ بابر نے کابل کو سولہویں صدی کے شروع میں پہلی دفعہ اپنا
دارالحکومت قرار دیا۔ سولہویں صدی سے اٹھارویں صدی تک افغانستان کئی حصوں میں تقسیم
رہا۔ شمالی حصہ پر ازبک ، مغربی حصے (ھرات سمیت) پر ایرانی صفویوں ، اور مشرقی حصہ
پر مغل اور پشتون قابض رہے۔ 1709ء میں پشتونوں نے میرویس خان هوتک کی قیادت میں
صفویوں کے خلاف جنگ لڑی اور 1719ء سے 1729ء تک افغانستان بلکہ ایرانی شہر اصفہان پر
قبضہ رکھا۔ 1729ء میں ایرانی بادشاہ نادر شاہ نے انھیں واپس دھکیلا اور ان کے قبضے
سے تمام علاقے چھڑائے حتیٰ کہ 1738ء میں قندھار اور غزنی پر بھی قبضہ کر لیا۔ جو
1747ء تک جاری رہا۔ پشتونوں اور فارسی بولنے والوں کی یہ کشمکش آج بھی جاری ہے
حالانکہ دونوں مسلمان ہیں۔

احمد شاہ درانی کو بجا طور پر افغانستان کا بانی کہا جا سکتا ہے۔ احمد شاہ درانی کو
احمد شاہ ابدالی کے نام سے بھی یاد کیا جاتا ہے۔ جون 1747ء میں نادر شاہ قتل ہوگیا
جس کے بعد لویہ جرگہ نے ابدالی قبیلہ کے احمد شاہ درانی کو سربراہ چن لیا۔ پہلے
قندھار میں اپنی حکومت قائم کرنے کے بعد احمد شاہ درانی نے تمام تر قوت افغانستان
کو ایک ملک بنانے پر صرف کی۔ درانی سلطنت میں موجودہ ایران، افغانستان، پاکستان اور
بھارت کےکچھ علاقے شامل تھے۔ اس کی سلطنت میں ایران کے شہر مشہد سے لے کر کشمیر اور
موجودہ بھارت کے شہر دہلی تک کے علاقے شامل تھے۔ احمد شاہ درانی کا ایک اہم کارنامہ
جنوری 1761ء میں پانی پت کی تیسری جنگ میں مرہٹوں کو شکست دینا تھا۔ لیکن اس جنگ کے
بعد سکھوں نے پنجاب میں اثر بڑھانا شروع کیا اور آھستہ آھستہ پنجاب کے کئی علاقوں
پر قبضہ کر لیا۔ لیکن اس وقت تک افغانستان کو ایک مضبوط ملک کی حیثیت حاصل ہو گئی
تھی۔ 1772ء تک احمد شاہ درانی اور اس کے بعد اس کی اولاد کی حکومت رہی۔ اس کی اولاد
میں ایوب شاہ کو 1823ء میں قتل کر دیا گیا۔ بعد میں کابل کی حکومت محمد شاہ اور پھر
1826ء میں دوست محمد خان کے پاس چلی گئی۔

امیر دوست محمد خان، جس نے کابل کی حکومت 1826ء میں سنبھال لی تھی، نے روس اور
ایران سے تعلقات پڑھانا شروع کیے کیونکہ سکھوں نے پنجاب پر قبضہ کر لیا تھا اور
انگریزوں نے اپنی روایتی چالاکی کا ثبوت دیتے ہوئے سکھوں اور دھلی کے شاہ شجاع کے
ساتھ مل کر افغانستان میں اپنا اثر پڑھانا شروع کیا۔ حالانکہ دونوں انگریزوں کے
بظاہر دشمن تھے۔ شاہ شجاع کو انگریزوں نے کابل کے تخت کے سبز باغ دکھائے۔ اس زمانے
میں روس اور برطانوی ھند میں کئی ہزار میل کا فاصلہ تھا اور وسطی ایشیاء کے شہروں
مرو، خیوا، بخارا اور تاشقند کو مغرب میں زیادہ لوگ نہیں جانتے تھے مگر انگریز یہ
جانتے تھے کہ روسی ان پر قبضہ کرنا چاہتے ہیں۔ ان کو روکنے اور افغانستان میں اپنا
اثر بڑھانے کے لیے انگریزوں کی مکارانہ جدوجہد کو 'عظیم چالبازیوں' (The Great
Game) کے نام سے یاد کیا جاتا ہے۔ اس سلسلے میں انگریزوں نے دو جنگیں لڑیں۔ پہلی
جنگ ( 1839ء-1842ء) اس وقت ہوئی جب ایرانیوں نے ھرات کے لوگوں کے ساتھ مل کر
انگریزوں اور روسیوں کو افغانستان سے بے دخل کرنے کے لیے افواج پورے ملک میں روانہ
کیں۔ انگریزوں نے کابل پر قبضہ کر کے دوست محمد خان کو گرفتار کر لیا۔ افغانیوں نے
برطانوی فوج کے ایک حصے کو مکمل طور پر قتل کر دیا جو سولہ ہزار افراد پر مشتمل
تھی۔ صرف ایک شخص زندہ بچا۔ انگریز مدتوں اپنے زخم چاٹتے رہے۔ اسی وجہ سے مجبوراً
انگریزوں نے دوست محمد خان کو رہا کر دیا۔ بعد میں دوست محمد خان نے ھرات کو بھی
فتح کر لیا۔ دوسری جنگ (1878ء-1880ء) اس وقت ہوئی جب امیر شیر علی نے برطانوی سفارت
کاروں کو کابل میں رہنے کی اجازت نہ دی۔ اس جنگ کے بعد انگریزوں کی ایما پر1880ء
میں امیر عبدالرحمٰن نے افغانستان کا اقتدار حاصل کیا مگر عملاً کابل کے خارجی
معاملات انگریزوں کے ہاتھ میں چلے گئے۔

اسی اثر کا فائدہ اٹھاتے ہوئے انگریزوں نے افغانستان کے ساتھ سرحدوں کے تعین کا
معاہدہ بھی کیا۔ امیر عبدالرحمٰن کے بیٹے امیر حبیب اللہ خان بعد میں افغانستان کے
بادشاہ ہوئے۔ ان کے دور میں افغانستان میں مغربی مدرسے کھلے اور انگریزوں کا اثر
مزید بڑھ گیا۔ اگرچہ بظاہر انگریزوں نے افغانستان کو ایک آزاد ملک کے طور پر تسلیم
کیا۔ 1907ء میں امیر حبیب اللہ خان نے انگریزوں کی دعوت پر برطانوی ھند کا دورہ بھی
کیا۔ اسی مغربی دوستی اور اثر کی وجہ سے امیر حبیب اللہ خان کو اس کے رشتہ داروں نے
20 فروری 1919ء کو قتل کر دیا۔ اس کے قتل کے بعد اس کا بیٹا امان اللہ خان بادشاہ
بن گیا اور انگریزوں کے خلاف جنگ چھیڑ دی مگر 19 اگست 1919ء کو اس کے اور انگریزوں
کے درمیان راولپنڈی میں ایک معاہدہ ہوا جس میں انگریزوں نے افغانستان پر اپنا
کنٹرول ختم کیا اور افغانستان میں ان کا اثر تقریباًًً ختم ہو گیا۔ 19 اگست 1919ء
کو اسی وجہ سے افغانستان کی یومِ آزادی کے طور پر منایا جاتا ہے۔

امان اللہ خان (دورِ اقتدار: 1919ء-1929ء) نے افغانستان کا اقتدار سنبھالنے کے بعد
اصلاحات کیں اور مغربی دنیا سے تعلقات قائم کیے۔ اصلاحات میں بنیادی تعلیم کا لازمی
قرار دینا اور مغربی طرز کی دیگر اصلاحات شامل تھیں۔ اس نے 1921ء میں افغانستان میں
ہوائی فوج بھی بنائی جس کے جہاز روس سے آئے لیکن افواج کی تربیت ترکی اور فرانس سے
کروائی گئی۔ 1927ء میں امان اللہ خان نے یورپ اور ترکی کا دورہ بھی کیا جس میں اس
نے مغربی مادی ترقی کا جائزہ لیا اور افغانستان میں ویسی ترقی کی خواہش کی مگر جب
اس نے کمال اتاترک کی طرز پر پردہ پر پابندی لگانے کی کوشش کی تو قبائل میں بغاوت
پھوٹ پڑی اور افغان اس کے سخت خلاف ہو گئے۔ شنواری قبائل نے نومبر 1928ء میں جلال
آباد سے بغاوت شروع کی اور دوسرے لوگوں کو ساتھ ملا کر کابل کی طرف بڑھنے لگے۔ شمال
سے تاجک کابل کی طرف بڑھنے لگے۔ امان اللہ خان پہلے قندھار بھاگا اور فوج تیار کرنے
کی کوشش کی مگر ناکام ہوا جس کے بعد وہ بھارت فرار ہو گیا۔ وہاں سے پہلے اطالیہ اور
بعد میں سوئٹزرلینڈ میں پناہ لی جہاں 1960ء میں وفات پائی۔ اس بغاوت کے دوران جنوری
1929ء میں حبیب اللہ کلاکانی عرف بچہ سقا نے کابل پر قبضہ کیا اور حبیب اللہ شاہ
غازی کے نام سے حکومت قائم کی مگر اکتوبر 1929ء میں جنرل نادر خان کی فوج نے کابل
کو گھیر لیا جس پر بچہ سقا فرار ہو کر اپنے گاؤں چلا گیا۔ جنرل نادر خان کو
انگریزوں کی مکمل حمایت حاصل تھی جنہوں نے اسے ہتھیار اور پیسہ دیا تھا۔ اس کے
علاوہ انگریزوں نے جنرل نادر خان کو ایک ہزار افراد کی فوج بھی تیار کر کے دی تھی
جو وزیرستانی قبائلیوں پر مشتمل تھی۔ نادر خان نے قرآن کو ضامن بنا کر اس کو پناہ
اور معافی دی مگر جب وہ کابل آیا تو اسے قتل کروا دیا۔ نادر خان (دورِ اقتدار:
1929ء۔1933ء ) جو امان اللہ خان کا رشتہ دار تھا اس نے نادر شاہ کے نام سے 1929ء
میں افغانستان کا تخت سنبھالا۔ مگر 1933ء میں کابل کے ایک طالب علم نے اسے قتل کر
دیا جس کے بعد اس کے انیس سالہ بیٹے ظاہر شاہ بادشاہ بن گیا۔ ظاہر شاہ (دورِ
اقتدار: 1933ء۔1973ء ) نے چالیس سال تک افغانستان پر حکومت کی۔ وہ افغانستان کا
آخری بادشاہ تھا۔ اس نے کئی وزیر اعظم بدلے جن کی مدد سے اس نے حکومت کی۔ جن میں سے
ایک سردار محمد داؤد خان (المعروف سردار داؤد) تھا جو اس کا کزن تھا۔ سردار داؤد نے
روس اور بھارت سے تعلقات بڑھائے۔ اسے پاکستان سے نفرت تھی۔ پاکستان سے تعلقات کی
خرابی کی وجہ سے افغانستان کو اقتصادی مشکلات ہوئیں تو سردار داؤد کو 1963ء میں
استعفا دینا پڑا۔ مگر سردار داؤد (دورِصدارت: 1973ء-1978ء) اس نے دس سال بعد 17
جولائی 1973ء کو ایک فوجی بغاوت میں افغانستان پر قبضہ کر لیا۔ اس بغاوت کو روس (اس
وقت سوویت یونین) کی مدد حاصل تھی۔ ظاہر شاہ فرار ہو کر اطالیہ چلا گیا۔27 اپریل
1978ء کو سردار داؤد کو ایک اور بغاوت میں قتل کر دیا گیا۔ اور نور محمد ترہ کئی
صدر بن گیا۔ اس بغاوت کو بھی روس کی مدد سے ممکن بنایا گیا۔ اس حکومت نے کمیونزم کو
رائج کرنے کی کوشش کی اور روس کی ہر میدان میں مدد لی جن میں سڑکوں کی تعمیر سے لے
کر فوجی مدد تک سب کچھ شامل تھا۔ روس کی یہ کامیابی امریکہ کو کبھی پسند نہیں آئی
چنانچہ سی آئی اے (CIA) نے اسلامی قوتوں کو مضبوط کرنا شروع کیا۔ جس سے ملک میں
فسادات پھوٹ پڑے۔ نتیجتاً 1979ء میں روس نے افغانستان کی حکومت کی دعوت پر
افغانستان میں اپنی فوج اتار دی اور عملاً افغانستان پر اسی طرح روس کا قبضہ ہو گیا
جس طرح آج کل امریکہ کا قبضہ ہے۔

روس کی کمیونسٹ پارٹی نے کمال اتا ترک کی طرز پر غیر اسلامی نظریات کی ترویج کی
مثلاً پردہ پر پابندی لگانے کی کوشش کی۔ یہ تبدیلیاں افغانی معاشرہ سے بالکل مطابقت
نہیں رکھتی تھیں۔ افغانستان میں حالات جب بہت خراب ہو گئے تو افغانی کمیونسٹ حکومت
کی دعوت پر روس نے اپنی فوج افغانستان میں اتار دی۔25 دسمبر، 1979ء کو روسی فوج
کابل میں داخل ہوگئی۔ افغانستان میں مجاہدین نے ان کے خلاف جنگ شروع کر دی۔ امریکہ
نے ان مجاہدین کو خوب مدد فراہم کی مگر امریکہ کا مقصد اسلام کی خدمت نہیں بلکہ روس
کے خلاف ایک قوت کو مضبوط کرنا تھا۔ امریکہ کو پاکستان کو بھی ساتھ ملانا پڑا۔
پاکستان کی مذہبی جماعتوں کو بھی امریکہ نے روس کے خلاف استعمال کیا۔ افغان مجاہدین
اسلام سے مخلص تھے مگر امریکہ انھیں اپنے مقصد کے لیے استعمال کرتا رہا۔ مگر جب
امریکہ کو ان کی ضرورت نہ رہی تو وہی مجاہدین امریکی اور پاکستانی زبان میں دہشت
گرد کہلانے لگے۔ امریکی سی آئی اے، پاکستان، امریکہ اور سعودی عرب نے اس دوران اپنا
اپنا کردار ادا کیا جس میں ان ممالک کے کچھ مفادات مشترک تھے اور کچھ ذاتی۔ اس جہاد
کا نتیجہ یہ نکلا کہ روس کو 1989ء میں مکمل طور پر افغانستان سے نکلنا پڑا بلکہ بعض
دانشوروں کے خیال میں روس کے ٹوٹنے کی ایک بڑی وجہ یہی تھی۔ اس سلسلے میں روس،
افغانستان اور پاکستان کے درمیان 1988ء میں جنیوا معاہدہ ہوا تھا۔

روس نے افغانستان سے فوج نکالنے کے بعد بھی اس وقت کی نجیب اللہ حکومت کی مدد جاری
رکھی مگر 18 اپریل، 1992ء کو مجاہدین کے ایک گروہ نے جنرل عبدالرشید دوستم اور احمد
شاہ مسعود کی قیادت میں کابل پر قبضہ کر لیا اور افغانستان کو اسلامی جمہوریہ بنانے
کا اعلان کر دیا۔ مگر امریکہ اسلحہ کی مدد سے مجاہدین کے مختلف گروہوں کے درمیان
اقتدار کے حصول کے لیے خانہ جنگی شروع ہو گئی۔ اس وقت ایک اسلامی جہادی کونسل بنائی
گئی جس کی قیادت پہلے صبغت اللہ مجددی اور بعد میں برہان الدین ربانی نے کی مگر
مجاہدین کی آپس کی لڑائی میں اضافہ ہوتا چلا گیا۔ بیرونی طاقتوں نے پشتو اور فارسی
بولنے والوں کی باہمی منافرت کا خوب فائدہ اٹھایا۔ اس وقت کی حکومت میں پشتونوں کی
نمائندگی نہ ہونے کے برابر تھی جس سے ان میں شدید احساسِ محرومی پیدا ہوا۔ پاکستان
اور افغانستان کے کچھ علما نے مدرسوں کے طلبا کو منظم کرنا شروع کیا جن کو بعد میں
طالبان کہا جانے لگا۔ پاکستانی فوج کے جنرل نصیر اللہ بابر طلبا کو استعمال کرنے کے
خیال کے بانی تھے۔ 1996ء میں طالبان کے رہنما ملا محمد عمر نے کابل پر قبضہ کیا۔
انھوں نے افغانستان کو اسلامی امارت قرار دیا اور طالبان نے انھیں امیر المومنین
تسلیم کر لیا۔ طالبان نے 2000ء تک افغانستان کے پچانوے فی صد علاقے پر قبضہ کر کے
ایک اسلامی حکومت قائم کی۔ اس زمانے میں افغانستان میں نسبتاً امن قائم رہا اور
پوست کی کاشت بھی نہ ہوئی۔ طالبان کو بجز پاکستان اور سعودی عرب کے کسی نے تسلیم نہ
کیا اور مغربی دنیا نے شمالی اتحاد کی مدد جاری رکھی جو افغانستان کے شمال میں کچھ
اختیار رکھتے تھے۔ اس کی وجہ یہ تھی کہ ایک خالص اسلامی حکومت مغربی دنیا اور بھارت
کو ہرگز قبول نہ تھی۔ یاد رہے کہ طالبان سے پہلے بھارت کو افغانستان میں خاصا عمل
دخل تھا۔ طالبان کے دور میں پاکستان کا اثر افغانستان میں بڑھ گیا اور پچاس سال میں
پہلی دفعہ پاکستان اور افغانستان کی سرحد پر ایک طرح سے دوستانہ امن قائم رہا۔ مگر
پاکستان نے طالبان کے خلاف امریکہ کی مدد کر کے نہ صرف طالبان کا اعتماد کھویا بلکہ
ایک پاکستان دشمن اور بھارت دوست حکومت افغانستان میں قائم ہو گئی۔

طالبان کے دور میں کچھ ایسے لوگوں نے افغانستان میں اپنے اڈے بنائے جو پہلے امریکہ
کے منظورِ نظر تھے مگر جب امریکہ کو ان کی ضرورت نہ رہی تو وہ یکایک امریکہ کی نظر
میں دہشت گردوں میں تبدیل ہو گئے۔ ان میں اسامہ بن لادن اور اس کے حواری شامل تھے۔
جو افغان میں روس کے خلاف جہاد میں سرگرم تھے۔ 11 ستمبر 2001ء کے عالمی تجارتی مرکز
( ورلڈ ٹریڈ سنٹر) کے حادثے کا الزام اسامہ بن لادن اور القاعدہ پر لگایا گیا۔ ان
لوگوں کو طالبان نے پناہ دے رکھی تھی اور افغانی روایات کے مطابق انھیں دشمن کے
حوالے نہیں کیا جاسکتا تھا۔ اس بہانے 7 اکتوبر، 2001ء کو امریکہ نے افغانستان پر
پاکستان کی مدد سے حملہ کر دیا اور افغانستان پر قبضہ کر لیا۔

امریکہ نے بعد میں عراق پر بھی قبضہ کیا جس سے سوچا جا سکتا ہے کہ ایک تو اس نے
عراق پر حملہ سے پہلے افغانستان میں ایسی حکومت کو ختم کیا جہاں سے ممکنہ مدد عراق
کو جہاد کے نام پر مل سکتی تھی۔ دوسرے افغانستان اور عراق پر قبضہ کر کے اور
پاکستان کو دباؤ میں رکھ کر امریکہ نے ایران اور کسی حد تک اسلام کے مرکز سعودی عرب
کو گھیرے میں لے لیا۔ خلیج فارس میں اتنی زیادہ امریکی بحری طاقت قائم ہو گئی جس کی
تاریخ میں مثال نہیں ملتی۔ امریکی ایما پر جرمنی کے شہر بون میں ایک افغانی حکومت
کا قیام عمل میں آیا جس کے سربراہ حامد کرزئی تھے ۔ 9 اکتوبر، 2004ء کو حامد کرزئی
کو افغانستان کا صدر چن لیا گیا۔ موجودہ حالات یہ ہیں کہ حامد کرزئی کی کٹھ پتلی
حکومت قائم ہے۔ افغانستان میں امریکی اور اتحادی فوج تاحال موجود ہے جو افغانستان
کی اصل حاکم ہے۔ بھارت کا اثرو رسوخ افغانستان میں بہت زیادہ ہوچکا ہے۔ یہاں تک کہ
بھارت اور امریکہ پاکستان کے صوبے بلوچستان جیسے علاقوں میں پرتشدد کاروائیوں اور
دہشت گردی کو خوب فروغ دے رہے ہیں۔ 13 اور 14مئی، 2007ء کو افغانی و امریکی فوج اور
پاکستانی افواج میں آپس میں پہلی باقاعدہ جھڑپ ہوچکی ہے جس میں کچھ پاکستانی اور
کچھ امریکی فوجی ہلاک ہوئے ہیں۔ یہاں یہ یاد رہے کہ امریکہ وقتاً فوقتاً پاکستانی
علاقے میں متعدد بار میزائیل پھینک چکا ہے جس سے سو سے زائد پاکستانی شہری ہلاک ہو
چکے ہیں۔ یہ کاروائیاں بعینہ اسی طرز پر ہوتی ہیں جیسے اسرائیل جنوبی لبنان میں
کرتا ہے۔ 16 مئی کو ایک مزید جھڑپ میں افغانی قومی فوج کے چار افراد ہلاک اور ایک
پاکستانی زخمی ہوا۔

افغانستان چاروں طرف سے خشکی سے گھرا ہوا ملک ہے جس کا کوئی ساحلِ سمندر نہیں۔ اس
کی سمندری تجارت اسی لیے پاکستان کے ذریعے ہوتی ہے۔ زیادہ علاقہ پہاڑی ہے جو زیادہ
تر کوہ ہندوکش پر مشتمل ہے۔ افغانستان میں پانی کی شدید کمی ہے اگرچہ چار دریا ہیں
جن کے نام دریائے آمو، دریائے کابل، دریائے ہلمند اور ھریرود ہیں۔ اونچا ترین مقام
نوشک ہے جو 24,557 فٹ بلند ہے اور ترچ میر کے بعد کوہ ہندوکش کا دوسرا اونچا پہاڑ
ہے۔ سطح سمندر سے سب سے کم بلند علاقہ (پست ترین مقام) دریائے آمو ہے جو صرف 846 فٹ
بلند ہے۔ افغانستان کی جغرافیائی سرحد 5529 کلومیٹر لمبی ہے جس میں سب سے زیادہ
علاقہ (2,640 کلومیٹر) پاکستان کے ساتھ لگتا ہے۔ %12 علاقہ زراعت کے قابل ہے مگر
صرف %0.22 علاقہ زیرِ کاشت ہے۔ چونکہ زیادہ علاقہ پہاڑی ہے اس لیے زلزلے کثرت سے
آتے ہیں۔ افغانستان کے علاقے میں سونا، چاندی، کوئلہ، تانبا، کانسی، کرومائیٹ، زنک،
سلفر، لوہا، قیمتی پتھر اور نمک پائے جاتے ہیں۔ تیل کے بھی وسیع ذخائر ہیں۔ یہ تمام
قدرتی وسائل مسلسل جنگ کی وجہ سے کبھی استعمال نہیں ہو سکے۔افغانستان کا موسم شدید
ہے یعنی گرمیوں میں شدید گرمی اور سردیوں میں شدید سردی ہوتی ہے مگر سردیاں زیادہ
شدید ہیں۔ کابل میں دو سے تین ماہ برف پڑی رہتی ہے۔ جلال آباد اور اس سے نیچے کا
موسم نسبتاً گرم ہے۔ زیادہ بارشیں گرمیوں میں ہوتی ہیں جب برصغیر میں مون سون ہوتا
ہے۔

افغانی ثقافت کی تین اہم بنیادیں ہیں۔ ایرانی ثقافت، پشتون ثقافت اور اسلام۔ اس میں
اسلام کا اثر سب سے زیادہ ہے۔ افغانیوں کے لیے ان کا ملک، قبیلہ سے وفاداری، مذہب،
اپنا شجرہ نسب اور سب سے بڑھ کر آزادی بہت اہم ہیں۔ مذہب کے ساتھ ساتھ شاعری اور
موسیقی بھی ان کی زندگی میں اہمیت رکھتے ہیں۔ افغانستان ایک تاریخ رکھتا ہے جس کے
نشان جابجا آثارِ قدیمہ کی صورت میں نظر آتے ہیں۔ بز کشی ان کا قومی کھیل ہے جو
پولو سے ملتا جلتا ہے۔ اگرچہ تعلیم کی شرح کم ہے مگر قرآن و مذہب کی تعلیم اور
شاعری خصوصاً قدیم فارسی شاعری ان کی زندگی اور خیالات کی تشکیل میں اہم کردار ادا
کرتے ہیں۔ افغانستان کی سرزمین کو قدیم زمانے میں خراسان بھی کہا جاتا تھا۔ اب
خراسان ایران کے ایک حصے کو کہا جاتا ہے مگر یہ دونوں علاقے (ایرانی اور افغانی
خراسان) تاریخی طور پر ہمیشہ متعلق رہے ہیں۔ افغانی خراسان نے بڑے اہم لوگوں کو جنم
دیا ہے جن کو عام لوگ عرب سمجھتے ہیں۔ مثلاً امام ابو حنیفہ کے قریبی اجداد کا تعلق
افغانستان سے تھا۔ اسی طرح بو علی سینا جسے اسلامی اور مغربی دنیاؤوں میں اپنے وقت
کا سب سے بڑا طبیب اور حکیم گردانا جاتا ہے، کا تعلق بلخ سے تھا۔ بو علی سینا کے
والد نے عرب کو ہجرت کی تھی۔ مولانا رومی کی پیدائش اور تعلیم بھی بلخ ہی میں ہوئی
تھی۔ مشہور فلسفی ابو الحسن الفارابی کا تعلق افغانستان کے صوبہ فاریاب سے تھا۔
پندرہویں صدی کے مشہور فارسی صوفی شاعر نور الدین عبدالرحمٰن جامی کا تعلق
افغانستان کے صوبہ غور کے گاؤں جام سے تھا۔ افغانستان کے کھانے بھی لاجواب ہوتے ہیں
جن میں سے افغانی یا کابلی پلاؤ، خمیری روٹی اور تکے کباب شاید دنیا میں اپنی قسم
کے مزیدار ترین کھانوں میں شامل ہیں جو دیگر علاقوں میں بھی مقبول ہیں۔ مذہب کو
افغانستان میں بہت اہمیت حاصل ہے اور ان کی چار اہم چھٹیاں عیدالفطر ، عیدالاضحیٰ،
عاشورہ اور عید میلاد النبی صلی اللہ علیہ و آلہ وسلم مذہبی نوعیت کی ہیں۔ اس کے
علاوہ افغانستان کا یومِ آزادی ( 19اگست) اور نوروز (21 مارچ) بھی چھٹیوں میں شامل
ہیں۔

نسلاً لوگ پشتون، تاجک، ھزارہ، ایمک، ازبک، ترکی، بلوچی،کھوار زبان بولنے والی قوم
کھو اور دیگر لوگ بھی آباد ہیں۔ دیگر لوگوں میں نورستانی، پشائی، براھوی وغیرہ شامل
ہیں۔

افغانستان میں %42 لوگوں کی پشتو اور %27 لوگوں کی فارسي مادري زبان ہے، اور
باقی %30 فیصد لوگ ازبک، ترکمن، نورستانی، بلوچی وغیرہ بولتے ہیں۔ نورستانی اور
بلوچی سمیت تیس کے قریب علاقائی زبانیں ہیں جو چار فی صد کے قریب لوگ بولتے ہیں۔
جنگ اور ہجرت کی وجہ سے افغانی اب اردو بھی بخوبی سمجھتے ہیں۔ یہ ایک ایسا ملک ہے
جس میں دو یا زیادہ زبانیں جاننا ایک عام بات ہے۔ پشتو بولنے والے لوگوں کے علاقے
زیادہ تر پاکستانی سرحد سے قریب ہیں۔ یعنی ملک کے جنوب مشرق اور جنوب میں ہیں۔

افغانستان کے %99 لوگ مسلمان ہیں جن میں سنی مسلمانوں کی اکثریت ہے۔ ایک لاکھ کے
قریب ہندو اور سکھ بھی ہیں جو کابل، قندھار اور جلال آباد سے تعلق رکھتے ہیں۔



https://ur.wikipedia.org/wiki/%D8%A7%D8%B7%D8%A7%D9%84%DB%8C%DB%81

اطالیہ (اطالوی میں Italia) جنوبی یورپ میں میں واقع ایک جزیرہ نما ملک۔ رومی سلطنت
و‌رومی تہذیب یہاں سے شروع ہوئی تھی۔ بعض لوگ اسے انگریزی کی نقالی میں اردو میں
بھی اٹلی کہتے ہیں۔ اٹلی کو عیسائیت کا گڑھ کہا جاتاہے۔ رومن کیتھولک فرقے کے
روحانی پیشواہ جن کو پوپ کہا جاتا ہے وہ روم میں واقع ایک جگہ جسے ویٹی کن سٹی (
شہر واتیکان)کہتے ہیں، وہاں رہتے ہیں۔ اٹلی کی سرحد فرانس،آسٹریا اور سوئٹزرلینڈ سے
ملتی ہے۔ جبکہ اٹلی کے درمیان میں سان مرینو(سان مارینو) اور ویٹیکن سٹی( شہر
واتیکان) کے آزاد مگر چھوٹے علاقے ہیں۔ اس کا دار الحکومت روم ہے۔ زبان اطالوی اور
نظام حکومت پارلیمانی جمہوریہ ہے۔25 مارچ 1957 کو یہ یورپی یونین کا رکن بنا تھا۔
اٹلی یورپی یونین کے بانی ممالک میں شامل ہے۔اس کا کل رقبہ 301318مربع کلومیٹر اور
آبادی 59337888ہے۔اٹلی میں مسلمانوں کی کل تعداد 1379047 ہے۔

اسلام اطالیہ (اٹلی) میں رومن کیتھولک کے بعد دوسرا بڑا مذہب ہے، 2011ء کے اندازے
کے مطابق اطالیہ میں مسلمان 2٪ ہیں۔ اطالیہ کا قومی شماریاتی ادارہ (Instituto
Nazionale di Stastica) یہاں کے شہریوں کی "حساس" معلومات یکجا نہیں کرتا۔ اس زمرے
میں مذہبی وابستگی پر اعداد و شمار بھی شامل ہیں۔ تاہم 2006 میں غیر سرکاری طور پر
جمع کیے گئے اعداد و شمار کے مطابق مسلمانوں 723188 سے لےکر دس لاکھ کے درمیان
مسلمان یہاں آباد ہیں۔مسلمانوں کی پہلی آمد نویں صدی عیسوی میں جب صقلیہ خلافت
عباسیہ کےزیر اقتدار تھا، تب ہوئی۔ 827ء میں مسلمانوں کی ایک بڑی تعداد ماتزار میں
کاروبار کر رہی تھی ۔



https://ur.wikipedia.org/wiki/%D8%A8%D8%AD%DB%8C%D8%B1%DB%81_%D9%85%D8%B1%D8%AF%D8%A7%D8%B1

بحیرہ مردار (Dead Sea) (عربی: البحر الميت, عبرانی: יָם הַ‏‏מֶּ‏‏לַ‏ח) دنیاکی سب
سےبڑی نمکین جھیل ہے، جس کے مغرب میں مغربی کنارہ اور اسرائیل اور مشرق میں اردن
واقع ہے۔ یہ زمین پر سطح سمندر سے سب سے نچلا مقام ہے، جو 420 میٹر (1378 فٹ) نیچے
واقع ہے۔ علاوہ ازیں یہ دنیا کی سب سے گہری نمکین پانی کی جھیل بھی ہے، جس کی
گہرائی 330 میٹر (1083 فٹ) ہے۔ یہ جبوتی کی جھیل اسال کے بعد دنیا کا نمکین ترین
ذخیرۂ آب ہے۔ 30 فیصد شوریدگی کے ساتھ یہ سمندر سے 8 اعشاریہ 6 گنا زیادہ نمکین ہے۔
اسرائیلی ماہرین کا کہنا ہے کہ یہ بحیرہ روم سے 9 گنا زیادہ نمکین ہے، جس کی
شوریدگی 3 اعشاریہ 5 فیصد ہے جبکہ مذکورہ ماہرین بحیرہ مردار کی شوریدگی کو 31
اعشاریہ 5 فیصد قرار دیتے ہیں۔ بحیرہ مردار 67 کلومیٹر (42 میل) طویل اور زیادہ سے
زیادہ 18 کلومیٹر (11 میل) عریض ہے۔

بحیرہ مردار ہزاروں سالوں سے بحیرہ روم کے گرد بسنے والے سیاحوں کے لیے انتہائی
پرکشش مقام ہے۔ بہت زیادہ شوریدگی کے باعث اس میں کوئی آبی حیوانات اور پودے نہیں
پائے جاتے، جبکہ اس میں کوئی انسان ڈوب بھی نہیں سکتا۔ اسے بحیرہ نمک بھی کہا جاتا
ہے کیونکہ اس کا پانی نمکین ہے۔

بحیرہ مردار کے کم ارتفاع کے بارے میں دو مخالفانہ مفروضے ہیں۔ پرانا مفروضہ یہ ہے
کہ یہ ایک حقیقی دراڑ منطقہ میں واقع ہے، جو درحقیقت بحیرہ احمر یا عظیم وادئ شق کا
حصہ تھا۔ ایک نسبتاً نیا مفروضہ یہ ہے کہ بحیرہ مردار کا طاس بحیرہ مردار کے کنارے
"مرحلہ-زائد" کے انفصال کا نتیجہ ہے۔



https://ur.wikipedia.org/wiki/%D9%88%DB%8C%DA%A9%DB%8C

ویکی (انگریزی: wiki) برقی مواقع کی ایک قسم جو اپنے زائرین کو مواد میں ترمیم اور
اضافہ کی سہولت فراہم کرتی ہے۔ لفظ ویکی برنامج ویکی کے جانب بھی اشارہ کرتا جسے اس
قسم کے مواقع میں استعمال کیا جاتا ہے۔ ویکی (/wiːkiː/) کے معنی ہوائی زبان میں
تیزرفتار کے ہوتے ہیں۔ چونکہ اس قسم کے مواقع میں کثرت اور تیز رفتاری کے ساتھ مواد
میں ترمیم واضافہ ہوتا رہتا ہے اس لیے اس لفظ کو اختیار کیا گیا۔

اولین موقع حبالہ جس پر لفظ ویکی کا اطلاق ہوا 25 مارچ 1995 میں سامنے آئی، یہ پورٹ
لینڈ پیٹرن ریپازیٹری (Portland Pattern Repository) کی موقع حبالہ تھا جسے وارڈ
کننگھم نے بنایا تھا۔ یہ پہلا شخص ہے جس نے اس طرح کی مواقع حبالہ کے لیے لفظ ویکی
کو اختیار کیا۔

گذشتہ صدی میں 90 کی دہائی کی آخر سے قاعدۂ معطیات (database) بنانے کے لیے برنامج
ویکی کے استعمال کا عمومی رواج بن گیا اور انتہائی کثرت سے اس مقصد کے لیے ویکی
مواقع تخلیق کی گئی۔ اور آج دائرۃ المعارف ویکیپیڈیا کا انگریزی نسخہ جالبین پر سب
سے بڑا ویکی موقع حبالہ سمجھا جاتا ہے۔ ویکی اپنے صارفین کو متصفح حبالہ کے ذریعہ
مواد کی ترمیم، اضافہ وحذف شدگی کی سہولت فراہم کرتا ہے۔

ویکی برنامج موقع کے زائرین کو اجتماعی شکل میں موقع کے موضوعات کی تدوین کی سہولت
فراہم کرتے ہیں۔ یہ تدوین سادہ سی زبان ترمیز اور متصفح حبالہ کے ذریعہ کی جاتی ہے۔
انتہائی آسانی کے ساتھ نئے موضوعات پر صفحات تخلیق کیے جاسکتے ہیں، پہلے سے موجود
صفحات میں بآسانی ترمیم اور مواد کی تجدید کرسکتے ہیں، نیز ضرورت پڑنے پر عناوین
میں رد وبدل بھی کیا جاسکتا ہے۔ البتہ متعدد ویکی مواقع اپنے مواد میں ترمیم کرنے
کے لیے داخل نوشتگی ضروری قرار دیتی ہے لہذا ایسے مواقع میں کھاتہ بنانا ناگزیر
ہوتا ہے۔

ویکی مواقع حبالہ اس انداز میں ترتیب دی جاتی ہیں کہ انتہائی سہولت اور آسانی کے
ساتھ تمام ترامیم پر نظر رکھی جاسکتی ہے اور کسی بھی غلطی کو بروقت درست کیا جاسکتا
ہے۔ اسی ضمن میں ایک دوسری اہم خصوصیت جو اکثر ویکی مواقع حبالہ میں موجود ہوتی ہے،
صفحہ حالیہ تبدیلیاں ہے۔ اس صفحہ میں ویکی میں ہونے والی حالیہ تبدیلیوں کی فہرست
موجود ہوتی ہے، اس میں دو اختیار بھی موجود ہوتا ہے؛ ایک آخری ترمیم سے قبل صفحہ کس
حال میں تھا، اور اس میں آخری ترمیم کیا کی گئی۔ اس طرح بیک جنبش یہ معلوم کیا
جاسکتا ہے کہ کیا ترمیم واضافہ ہوا اور اگر درست نہ ہو تو اسے استرجع کیا جاسکتا
ہے۔

اسی طرح بعض ویکی برنامج ایک اور مفید خصوصیت کے حامل ہوتے ہیں؛ کوئی صارف اپنے
پسندیدہ موضوعات کو مستقل نگاہ رکھنا چاہے تو ان کو زیر نظر کرسکتا ہے، ایسے تمام
صفحات میری زیر نظر فہرست نامی صفحہ میں نظر آتے ہیں۔ نیز ان میں ہونے والی کسی بھی
ترمیم کی اطلاع بذریعہ برقی ڈاک بھی وصول کی جاسکتی ہے۔ یہ خصوصیت ویکیپیڈیا کے زیر
استعمال میڈیاویکی سافٹ ویئر میں فراہم کی گئی ہے۔



https://ur.wikipedia.org/wiki/%D8%A7%D9%82%D8%A8%D8%A7%D9%84_%D9%85%DB%81%D8%AF%DB%8C

اقبال مہدی (انگریزی: Eqbal Mehdi) (پیدائش: یکم اپریل، 1946ء - وفات: 19 مئی،
2008ء) پاکستان سے تعلق رکھنے والے بین الاقوامی شہرت یافتہ مصور تھے۔ وہ آئل
پینٹنگ اور پین اینڈ انک اسکیچ میں تخصیص رکھتے تھے۔

تقسیم ہند کے بعد 1962ء میں 16 سالہ اقبال مہدی کراچی آگئے جہاں انہیں ترقی پسند
ادیبوں اور شاعروں کی صحبت میسر آئی۔

اقبال مہدی ابتدا میں اپنے عزیز اور مشہور مصور صادقین کے اندازِ مصوری سے بہت
متاثر تھے مگر پھر انہوں نے اپنا ایک الگ اسلوبِ مصوری تشکیل دیا۔ 1969ء میں ان کی
مصوری کی پہلی نمائش آرٹس کونسل آف پاکستان کراچی میں ہوئی۔ 18 سال کی عمر میں
انہوں نے مشہور ترقی پسند دانشور سید سبط حسن کے جریدے لیل و نہار سے وابستگی
اختیار کی جس میں ان کے بنائے ہوئے سرورق اور اسکیچز بہت پسند کئے گئے۔ 1970ء میں
جب اردو کا مشہور جریدہ سب رنگ جاری ہوا تو انہوں نے اس جریدے میں اسکیچز بنانا
شروع کئے جس نے اردو جرائد کی دنیا میں مصوری کے ایک نئے اسلوب کی بنیاد رکھی۔ ساتھ
ہی ساتھ اقبال مہدی کا پینٹنگز بنانے کا سلسلہ بھی جاری رہا۔ 1976ء میں جب قائداعظم
محمد علی جناح کی پیدائش کا صد سالہ جشن منایا گیاتو اس موقع پر اقبال مہدی نے
قائداعظم محمد علی جناح کی زندگی کے مختلف پہلوئوں کی پینٹنگز تیار کیں جن کی نمائش
پورے ملک میں ہوئی۔ 1977ء میں انہوں نے علامہ اقبال کے صد سالہ جشن پیدائش کے موقع
پر ان کی شخصیت کے حوالے سے بھی ایسی ہی متعدد پینٹنگز تیار کیں۔

اقبال مہدی رئیلسٹک اندازِ مصوری کے بہت بڑے مصور تھے۔ ان کی بنائی ہوئی پینٹنگز کی
نمائش نہ صرف پورے پاکستان میں بلکہ پوری دنیا میں ہوئی تھی۔ وہ نہ صرف انسانی
چہروں کو پینٹ کرنے میں مہارت رکھتے تھے بلکہ انہوں نے گھوڑوں کی جو پینٹنگز بنائی
تھیں وہ بھی ان کی مصورانہ مہارت کا شاہکار تھیں۔

ان کے فن پاروں کی نمائش ٹوکیو، دہلی، لندن، ریاض، ہانگ کانگ، پیرس، واشنگٹن اور
دیگر شہروں میں ہوئیں۔

حکومت پاکستان نے اقبال مہدی کی خدمات کے اعتراف کے طور پر 14 اگست، 1998ء انہیں
صدارتی تمغا برائے حسن کارکردگی کا اعزاز عطا کیا۔

اقبال مہدی 19 مئی، 2008ء کو اسلام آباد، پاکستان میں وفات پا گئے۔ ان کی میت کو
کراچی لایا گیا جہاں وہ سخی حسن کے قبرستان میں آسودۂ خاک ہوئے۔



https://ur.wikipedia.org/wiki/%D9%85%D8%B3%D8%AC%D8%AF_%D9%86%D8%A8%D9%88%DB%8C

مسجد نبوی سعودی عرب کے شہر مدینہ منورہ میں قائم اسلام کا دوسرا مقدس ترین مقام ہے
۔ مکہ مکرمہ میں مسجد حرام مسلمانوں کے لئے مقدس ترین مقام ہے جبکہ بیت المقدس میں
مسجد اقصی اسلام کا تیسرا مقدس مقام ہے ۔

مسجد الحرام کے بعد دنیا کی سب سے اہم مسجد ”مسجد نبوی“ کی تعمیر کا آغاز 18 ربیع
الاول سنہ 1ھ کو ہوا ۔ حضور اکرم ﷺ نے مدینے ہجرت کے فوراً بعد اس مسجد کی تعمیر کا
حکم دیا اور خود بھی اس کی تعمیر میں بھر پور شرکت کی ۔مسجد کی دیواریں پتھر اور
اینٹوں سے جبکہ چھت درخت کی لکڑیوں سے بنائی گئی تھی ۔مسجد سے ملحق کمرے بھی بنائے
گئے تھے جو آنحضرت ﷺ اور ان کے اہل بیت اور بعض اصحاب رضی اللہ تعالٰی عنہم کے لئے
مخصوص تھے ۔

مسجد نبوی جس جگہ قائم کی گئی وہ دراصل دو یتیموں کی زمین تھی۔ ورثاء اور سرپرست
اسے ہدیہ کرنے پر بضد تھے اور اس بات کو اپنے لئے بڑا اعزاز سمجھتے تھے کہ ان کی
زمین شرف قبولیت پا کر مدینہ منورہ کی پہلی مسجد بنانے کیلئے استعمال ہوجائے مگر
محمدﷺ نے بلا معاوضہ وہ زمین قبول نہیں فرمایا، دس دینار قیمت طے پائی اور آپ ﷺ نے
حضرت ابوبکر صدیق رضی اللہ تعالٰی عنہم کو اس کی ادائیگی کا حکم دیا اور اس جگہ پر
مسجد اور مدرسہ کی تعمیر کا فیصلہ ہوا۔ پتھروں کو گارے کے ساتھ چن دیا گیا۔ کھجور
کی ٹہنیاں اور تنے چھت کےلیے استعمال ہوئے اور اس طرح سادگی اور وقار کے ساتھ مسجد
کا کام مکمل ہوا۔ مسجد سے متصل ایک چبوترا بنایا گیا جو ایسے افراد کے لئے دار
الاقامہ تھا جو دوردراز سے آئے تھے اور مدینہ منورہ میں ان کا اپنا گھر نہ تھا۔

آپﷺ نے اپنے ہاتھ سے مسجد نبوی کی تعمیر شروع کی جبکہ کئی مسلم حکمرانوں نے اس میں
توسیع اور تزئین و آرائش کا کام کیا۔ گنبد خضراء کو مسجد نبوی میں امتیازی خصوصیت
حاصل ہے جس کے نیچے محمدﷺ، حضرت ابوبکر صدیق رضی اللہ عنہ اور حضرت عمر فاروق رضی
اللہ عنہ کے روضہ مبارک ہیں۔ یہ مقام دراصل ام المومنین حضرت عائشہ کا حجرہ مبارک
تھا ۔ ریاست مدینہ میں مسجد نبوی کی حیثیت مسلمانوں کے لئے عبادت گاہ، کمیونٹی
سینٹر، عدالت اور مدرسے کی تھی۔

مسجد کےدرمیان میں عمارت کا اہم ترین حصہ محمدﷺ کا مزار واقع ہے جہاں ہر وقت زائرین
کی بڑی تعداد موجود رہتی ہے ۔مسلمانوں کا عقیدہ ہے کہ یہاں مانگی جانے والی ہر دعا
مقبول ہوتی ہے۔ خصوصاً حج کے موقع پر رش کے باعث اس مقام پر داخلہ انتہائی مشکل
ہوجاتا ہے ۔ اسی مقام پر منبر رسول بھی ہے ۔ سنگ مرمر کا بنا حالیہ منبر عثمانی
سلاطین کاتیار کردہ ہے

سعودی عرب کے قیام کے بعد مسجد نبوی میں کئی مرتبہ توسیع ہوئی لیکن شاہ فہد بن عبد
العزیز کے دور میں مسجد کی توسیع کاعظیم ترین منصوبہ تشکیل دیا گیا جس کے تحت حضرت
محمد ﷺ کے دور کے تمام شہر مدینہ کو مسجد کا حصہ بنادیا گیا۔ اس عظیم توسیعی منصوبے
کے نتیجے میں مسجد تعمیرات کا عظیم شاہکار بن گئی۔

رسول اللہ ﷺ نے اسی مسجد کے سنگریزوں پر بیٹھ کر معاشرہ کے تمام مسائل کو قرآن کریم
کی روشنی میں حل فرمایا۔ آپ کی تمام اصلاحی اور تعمیری سرگرمیاں یہیں سے انجام پاتی
تھیں۔ سینکڑوں مہاجرین کی اس چھوٹی سی بستی میں منتقل ہونے کے نتیجہ میں آبادی کے
مسائل تھے اور ان نووارد افراد کو معاشرے میں ضم کرنے کے مسائل تھے ۔ اس مسئلہ کو
مسجد نبوی کے صحن میں بیٹھ کر مواخات کی شکل میں حل کیا گیا۔ نئی مملکت کے تمام
سیاسی مسائل کے حل اور قانون سازی کےلیے اس مسجد نے پارلیمنٹ ہاوس کا کردار ادا
کیا۔ عدالتی فیصلوں کے لئے اسی مسجد نے سپریم کورٹ کا کردار ادا کیا۔ ہر قسم کی
تعلیمی کاروائیاں اسی مسجد سے سرانجام پانے لگیں۔ تمام رفاہی کاموں کا مرکز یہی
مسجد قرار پائی۔ تجارت و زراعت کے مسائل کے لئے یہی کامرس چیمبر اور یہی ایگریکلچر
ہاوس قرار دیا گیا۔ دفاعی اقدامات اور جنگی حکمت عملی کے لئے بھی یہی مسجد بطور
مرکز استعمال ہونے لگی۔ رسول اللہ ﷺ نے جب کسی علاقے میں جہاد کےلیے لشکر روانہ
کرنا ہوتا تو اسی مسجد سے اس کی تشکیل کی جاتی اور ایک موقع پر مجاہدین نے جہاد کی
تربیت کا مرحلہ بھی اس مسجد کے صحن میں مکمل کیا۔ حضرت عائشہ رضی اللہ عنہا فرماتی
ہیں کہ حبشہ کے کچھ لوگ آئے ہوئے تھے اور عید کے روز مسجد نبوی کے صحن میں وہ نیزہ
بازی کی مشق کررہے تھے جسے میں نے رسول اللہ ﷺ کی اوٹ میں کھڑے ہوکر دیکھا۔رسول
اللہ ﷺ نے مسجد ومدرسہ کو مسلم معاشرہ کا محور بنا دیا تھا اور مسجد ومدرسہ کا
کردار زندگی کے ہر شعبہ پر محیط تھا، جس کے نتیجے میں دیکھتے ہی دیکھتے صدیوں کے
الجھے ہوئے تمام مسائل حل ہوگئے اور مدینہ منورہ کا معاشرہ دنیا کے لئے ایک عظیم
الشان مثال بن گیا۔

سعودی عرب کے فرمانروا شاہ عبداللہ نے مسجد نبوی کی تعمیر و توسیع کے لئے 4ارب
70کروڑ ریال کے عظیم منصوبے کا اعلان کیا ہے ۔ منصوبے کے مطابق مسجد نبوی کے مشرقی
حصے کی توسیع کی جائے گی جس کے بعد اس حصہ میں مزید 70 ہزار نمازیوں کی گنجائش
ہوجائے گی۔ اس منصوبہ میں مسجد نبوی میں 182 بڑی خودکار چھتریاں بھی نصب کی جائیں
گی تاکہ زائرین سورج کی گرمی اور بارش سے محفوظ رہ سکیں۔



https://ur.wikipedia.org/wiki/%D8%AA%D8%B1%DA%A9%DB%8C

ترکی (انگریزی: Turkey یا Republic of Turkey) (سرکاری نام: Türkiye Cumhuriyeti
یعنی ترکیہ جمہوریتی) یوریشیائی ملک ہے جو جنوب مغربی ایشیا میں جزیرہ نما اناطولیہ
اور جنوبی مشرقی یورپ کے علاقہ بلقان تک پھیلا ہوا ہے۔

ترکی کی سرحدیں 8 ممالک سے ملتی ہیں جن میں شمال مغرب میں بلغاریہ، مغرب میں یونان،
شمال مشرق میں گرجستان (جارجیا)، مشرق میں آرمینیا، ایران اور آذربائیجان کا علاقہ
نخچوان اور جنوب مشرق میں عراق اور شام شامل ہیں۔ علاوہ ازیں شمال میں ملکی سرحدیں
بحیرہ اسود، مغرب میں بحیرہ ایجیئن اور بحیرہ مرمرہ اور جنوب میں بحیرہ روم سے ملتی
ہیں۔

ترکی ایک جمہوری، لادینی، آئینی جمہوریت ہے جس کا موجودہ سیاسی نظام 1923ء میں سقوط
سلطنت عثمانیہ کے بعد مصطفیٰ کمال اتاترک کی زیر قیادت تشکیل دیا گیا۔ یہ اقوام
متحدہ اور موتمر عالم اسلامی کا بانی رکن اور 1949ء سے یورپی مجلس اور 1952ء سے
شمالی اوقیانوسی معاہدے کا رکن ہے۔ ریاست کی یورپی اتحاد میں شمولیت کے لیے مذاکرات
طویل عرصے سے جاری ہیں۔

یورپ اور ایشیا کے درمیان محل وقوع کے اعتبار سے اہم مقام پر واقع ہونے کی وجہ سے
ترکی مشرقی اور مغربی ثقافتوں کے تاریخی چوراہے پر واقع ہے۔

جدید ترکی کا موجودہ علاقہ دنیا کے ان قدیم ترین علاقوں میں سے ہے جہاں مستقلاً
انسانی تہذیب موجود ہے۔ چتل خیوک، چایونو، نیوالی جوری، خاجی لر، گوبکلی تپہ اور
مرسین کے علاقے انسان کی اولین آبادیوں میں سے ایک ہیں۔

عہد عتیق (Ancient Age) میں یہ علاقہ یونانیوں اور فارسیوں کے درمیان جنگوں کا مرکز
بنا رہا۔ کبھی فارسی اس علاقے پر قابض ہو جاتے اور کبھی یونانی۔ پہلی صدی قبل مسیح
میں یہ علاقہ رومیوں کے قبضے میں آ گیا جن کے حکمران قسطنطین اول نے 324ء میں
قسطنطنیہ (موجودہ استنبول) کا شہر بسایا اور اسے سلطنت روما کا دارالحکومت قرار
دیا۔ بعد ازاں سلطنت روما کی تقسیم کے بعد یہ مشرقی رومی سلطنت یعنی بزنطینی سلطنت
کا دارالحکومت بنا۔

مسلمانوں نے ابتدائی فتوحات ہی میں موجودہ ترکی کے مشرقی علاقوں کو اپنے زیر نگیں
کر لیا تھا لیکن اناضول (اناطولیہ) کے وسطی علاقے 9 ویں صدی میں سلجوقوں کی آمد تک
مسلم ریاست نہ بن سکے۔ بلاد اسلامیہ پر چنگیز خانی یلغار کے بعد ترکوں نے وسط ایشیا
سے ہجرت کر کے اناضول کو اپنا وطن بنایا۔ جنگ ملازکرد میں رومیوں پر سلجوقیوں کی
عظیم فتح نے اس علاقے کے مستقبل کا فیصلہ کر دیا اور یوں ترکی کا بیشتر علاقہ ہمیشہ
کے لیے بلاد اسلامیہ کا حصہ بن گیا۔ سلجوقیوں کے زوال کے بعد ترکی کے سیاسی منظر
نامے پر عثمانی ابھرے جنہوں نے اسلامی تاریخ کی سب سے عظیم ریاست "سلطنت عثمانیہ"
تشکیل دی۔

سلطنت عثمانیہ 631 سال تک قائم رہی اور 16 ویں اور 17 ویں صدی میں دنیا کی سب سے
طاقتور سیاسی قوت تھی۔ عثمانیوں کی فتوحات ہی کے نتیجے میں اسلام وسط یورپ تک پہنچا
اور مشرقی یورپ کا علاقہ عرصہ دراز تک مسلمانوں کے زیر نگیں رہا۔ زوال کے دور کے
بعد سلطنت عثمانیہ نے پہلی جنگ عظیم میں جرمنی کا ساتھ دیا اور بالآخر شکست کھا کر
خاتمے کا شکار ہو گئی۔ جنگ کے بعد طے پانے والے معاہدۂ سیورے|Treaty of Sèvres کے
مطابق فاتح اتحادی قوتوں نے سلطنت عثمانیہ کو مختلف ٹکڑوں میں بانٹ کر آپس میں
تقسیم کر لیا۔

19 مئی 1919ء کو ترکوں نے اتحادی جارحیت کے خلاف تحریک آزادی کا اعلان کیا جس کی
قیادت ایک عسکری کمان دار مصطفیٰ کمال پاشا کر رہے تھے۔ 18 ستمبر 1922ء کو تمام
جارح افواج کو ترکی سے نکال باہر کیا اور ایک نئی ریاست تشکیل دی گئی جو جمہوریہ
ترکیہ کہلائی۔ یکم نومبر 1922ء کو ترک مجلس (پارلیمان) نے خلافت کا خاتمہ کر دیا
اور یوں اس طرح 631 سالہ عثمانی عہد کا خاتمہ ہو گیا۔ 1923ء کو معاہدہ لوزان کے تحت
بین الاقوامی برادری نے نو تشکیل شدہ جمہوریہ ترکیہ کو تسلیم کیا۔

اگلے چند سالوں میں مصطفیٰ کمال نے، جسے ترکوں نے عظیم خدمات پر اتاترک (ترکوں کا
باپ) کا لقب دیا تھا، وسیع پیمانے پر اصلاحات کیں۔ جدیدیت کے نام پر کی گئی یہ
اصلاحات دراصل ملک کے مذہبی تشخص کے خاتمے کی کوشش تھیں۔ ترکی زبان کے رسم الخط کی
عربی سے لاطینی کی جانب منتقلی اور لادینیت (Secularism) اختیار کرنے کا اعلان قابل
ذکر ہیں۔ (دیکھئے: Atatürk's Reforms)

مصطفی کمال، جنہیں عظیم خدمات کے صلے میں قوم نے اتاترک (ترکوں کا باپ) کا خطاب دیا
تھا، 1938ء میں انتقال کرگئے۔ ان کے نائب عصمت انونو ملک کے دوسرے صدر بنے اور ان
کے دور میں اتاترک کی اصلاحات کو جاری رکھا گیا۔

دوسری جنگ عظیم میں ابتدائی طور پر ترکی غیر جانبدار رہا لیکن آخری مراحل میں محض
خیر سگالی کے تحت اتحادیوں کا ساتھ دیا اور بعد ازاں اقوام متحدہ کا بانی رکن بنا۔
دوسری جنگ عظیم کے بعد اشتراکی بغاوت سے نمٹنے میں یونان کی مشکلات اور ترکی کی
آبناؤں (در دانیال و آبنائے باسفورس) میں عسکری اڈے قائم کرنے کے سوویت مطالبات کے
نتیجے میں ترکی کا جھکاؤ امریکہ اور مغرب کی جانب ہو گیا۔ اس سلسلے میں مغرب کی
جانب سے بڑے پیمانے پر ترکی کی عسکری و اقتصادی مدد کی گئی۔

کوریائی تنازع میں اقوام متحدہ کی افواج میں شرکت کے بعد 1952ء میں ترکی نے شمالی
اوقیانوسی معاہدے کی تنظیم (نیٹو) میں شمولیت اختیار کی۔

جولائی 1974ء میں قبرص میں ترک مسلمانوں پر عیسائی یونانی آبادی کے وسیع مظالم پر
ترکی نے قبرص میں جارحیت کی جس کے نتیجے میں ترک جمہوریہ شمالی قبرص قائم ہوئی جسے
اب تک ترکی کے علاوہ کسی ملک نے تسلیم نہیں کیا۔ آج بھی قبرص کا جزیرہ دو حصوں میں
منقسم ہے۔ (دیکھیے: مسئلہ قبرص)

ترکی آئین کے تحت مسلح افواج کو ترک آئین و ملکی سلامتی کا محافظ قرار دیا گیا ہے۔
اس طرح فوج کو مختلف مواقع پر بغاوت کر کے جمہوریت کو تہہ و بالا کرنے کا موقع ملا
ہے اور انہوں نے متعدد بار جمہوری حکومتوں کا تختہ الٹا ہے جن میں 1960ء کی بغاوت
سب سے اہم ہے، جو وزیر اعظم عدنان میندریس کی اصلاحات کے خلاف تھی جنہوں نے ملک کو
لادینیت کے نئے مفاہیم سے روشناس کرایا اور مذہب خصوصاً اسلام پر لگائی گئی بے جا
پابندیاں اٹھائیں۔ فوج نے اقتدار پر قبضہ کر کے عدنان اور ان کے ساتھیوں کو تختۂ
دار پر چڑھا دیا۔

1970ء کے عشرے میں ملک میں امن و امان قائم رکھنے میں ناکام مخلوط حکومتوں سے بیزار
ہوکر ستمبر 1980ء میں فوج نے ایک مرتبہ پھر میں اقتدار سنبھال لیا۔ مارشل لائی
ضوابط کے تحت کئی ہزار افراد پکڑ دھکڑ کی زد میں آئے۔ ان میں سے کئی ہزار کو تخریب
کاری کا مجرم قرار دے کر قید و بند کی صعوبتوں جھیلنا پڑیں اور کئی کو سزائے موت
بھی دی گئی۔

1982ء میں ترکی میں نیا آئین نافذ کیا گیا۔ 1989ء میں فوجی سربراہ کی جگہ طورغوت
اوزال صدر بنے۔ صدر اوزال نے ترک معیشت کو جدید خطوط پر استوار کیا اور بین
الاقوامی سطح پر ترکی کے رتبے کو کافی بلند کیا۔ وہ 1993ء میں انتقال کر گئے۔

مئی 1993ء میں وزیراعظم سلیمان دیمرل صدر منتخب ہوئے۔ جون 1993ء میں سابق وزیر
معیشت تانسو چلر دیمرل کی جگہ راہ حق پارٹی کی سربراہ منتخب ہوگئیں اور یوں وہ ترکی
کی پہلی خاتون وزیراعظم بنیں۔

اسلام پسندوں کو دبانے کے لیے استعمال کیے گئے تمام ہتھکنڈوں کے باوجود ترکی میں ان
کی قوت بڑھتی چلی آ رہی ہے اور 1995ء کے انتخابات میں پہلی بار اسلام پسند رفاہ
پارٹی سب سے بڑی جماعت کے طور پر ابھری اور واضح اسلامی نقطۂ نظر رکھنے والے نجم
الدین اربکان ترکی کے وزیر اعظم بنے۔ رفاہ پارٹی کے اسلام پسند نظریات کے بعد قومی
سلامتی کونسل کے ساتھ ان کے تعلقات میں بدمزگیاں پیدا ہوگئیں۔ یہ اندیشے بھی سر
اٹھانے لگے کہ کہیں نئی حکومت ترکی کے لادین نظام اور مغرب کی طرف التفات کی پالیسی
کو تباہ ہی نہ کردے۔ آخر کار قومی سلامتی کونسل کے دباؤ میں آکر جون 1997ء میں
اربکان کو مستعفی ہونا پڑا اور ان پر عمر بھر کے لیے سیاست میں حصہ لینے پر پابندی
عائد کر دی گئی۔ اس کے باعث ہونے والی سیاسی اکھاڑ پچھاڑ کا سب سے زیادہ فائدہ بلند
ایجوت کی جمہوری بائیں پارٹی کو ہوا اور انہوں نے پہلے مادر وطن پارٹی اور آگے چل
کے راہ حق پارٹی کے ساتھ اتحادی حکومتی بنائی۔

18 اپریل 1999ء کو ہونے والے قومی اور بلدیاتی انتخابات کے نتیجے میں جمہوری بائیں
پارٹی، مادر وطن پارٹی اور دیولت باہ چلی کی قوم پرست ایکشن پارٹی کے اتحاد نے
حکومت بنائی جس میں بلند ایجوت ہی بدستور وزیراعظم رہے۔ ترکی کی آئینی عدالت (سپریم
کورٹ) کے سابق سربراہ احمد نجدت سیزر کو 5 مئی 2000ء کو ترکی کا صدر منتخب کیا گیا۔
انہوں نے 16 مئی کو اپنے عہدے کا حلف اٹھایا۔

اس حکومت نے پہلے ہی برس آئینی و اقتصادی اصلاحات کا ایک منصوبہ بنایا۔ اس میں وہ
نکات بالخصوص شامل تھے جن کے باعث یورپی اتحاد میں ترکی کی رکنیت کے امکانات بہتر
ہوجاتے لیکن ان اصلاحات کو عملی شکل دینے کے بارے میں حکومت کی صلاحیت سے متعلق
شکوک کے ساتھ ساتھ ایک اقتصادی جعل سازی کے باعث فروری 2001ء میں ترکی ایک اقتصادی
بحران میں پھنس گیا۔ جیسے جیسے یہ بحران سخت ہوتا گیا، کھلے بازار میں ترک لیرا کی
فروخت بڑھ گئی۔ جس کے باعث حکومت کو لیرا کی قیمت میں 40 فیصد تک کمی کرنا پڑی ساتھ
ہی سود کی شرح اور اشیائے صرف کی قیمتوں میں تیزی سے اضافہ ہونے لگا اور روزگار کے
مواقع بھی کم ہونے لگے۔ اس بحران کا اثر جن دیگر معاملات پر پڑا ان میں اقتصادی
استحکام کے لئے بلند ایجوت حکومت کے بے نظیر اقدامات اور بین الاقوامی مالیاتی فنڈ
کے 11 ارب ڈالر کے قرض کی مدد سے چلنے والا مہنگائی توڑ پروگرام سرفہرست تھے۔

ان حالات سے نمٹنے کے لئے وزیراعظم نے عالمی بینک کے ایک سابق نائب صدر کمال درویش
کو مارچ 2001ء میں وزیر اقتصادیات مقرر کیا۔ متعدد اقتصادی و عملی اصطلاحات اور
نچلی سطح پر اقتصادی استحکام اور میزانیہ سازی میں حکومت کو سہارا دینے کے لئے
انہوں نے مئی 2001ء تک مجموعی طور پر بین الاقوامی مالیاتی فنڈ سے 10 ارب ڈالرز کے
قرضوں کا انتظام کیا۔ فروری 2002ء میں عالمی مالیاتی فنڈ نے 9 ارب ڈالرز کے مزید
قرضے منظور کردیئے اور اس شرط پر سال بھر کے دوران چند قسطوں پر مشتمل مزید 5 ارب
ڈالرز کا وعدہ بھی کیا کہ ترکی اپنی اقتصادی اصطلاحات ان کے مشوروں کی روشنی میں
مرتب کرے گا۔

تاہم حکومتی اتحاد میں کشیدگی چلتی رہی۔ عالمی مالیاتی فنڈ (آئی ایم ایف) کی شرائط
(بالخصوص سرکاری اداروں کی نجکاری) اور سیاسی اصطلاحات کی سست روی تنازعات کی بڑی
وجوہ تھیں۔ مئی 2002ء میں خرابی صحت کے آثار سامنے آنا شروع ہونے کے باوجود بلند
ایجوت کے مستعفی نہ ہونے کے باعث وزیراعظم کی اپنی جمہوری بائیں پارٹی کے 60 ارکان
اسمبلی، نائب وزیراعظم اور وزیر خزانہ سمیت کئی وزراء نے بھی استعفے دے دیے۔

ان مالیاتی گھپلوں، نظم و نسق میں کمزوری اور بد عنوانی کے باعث سیکولر طبقوں کی
ساکھ شدید متاثر ہوئی۔ ان کے مقابلے میں مقامی بلدیاتی انتخابات میں فتوحات حاصل
کرنے والی اسلام پسند قوتیں انتہائی ایمانداری کے ساتھ اپنا کام کر رہی تھیں۔ یہی
وجہ ہے کہ رفاہ پارٹی کے بعد ان سے نکلنے والا ایک دھڑا عدالت و ترقی پارٹی نمایاں
ہو کر سامنے آیا اور اس نے مسلسل دو انتخابات جیت کر اب تک دائیں بازوں کی سب سے
بھرپور قوت کے طور پر ابھری ہے۔ 2002ء اور 2007ء کے انتخابات میں کامیابی حاصل کرنے
والی عدالت و ترقی پارٹی نے آخری انتخابات میں سادہ اکثریت حاصل کر لی۔ اِس وقت رجب
طیب اردوغان صدر ہیں، جن کی بیگم سر ڈھانپتی ہیں۔

2002ء کے انتخابات کے موقع پر انصاف و ترقی پارٹی کے سربراہ رجب طیب اردوغان کو
1998ء میں اپنی کسی تقریر میں اسلام کے حق میں کلمات ادا کرنے کے باعث انتخابات و
وزارت عظمی کے لئے نااہل قرار دیا گیا نتیجتا ان کی جگہ ان کے نائب عبداللہ گل
وزیراعظم بنائے گئے تاہم بعد میں ایک آئینی ترمیم کے ذریعے اس پابندی اور اس کی وجہ
سے ہونے والی سزا کو ختم کردیا گیا۔ 9 مارچ کو ایک ضمنی انتخاب کے ذریعے اردوغان
پارلیمنٹ کے رکن منتخب ہوئے اور ان کو حکومت میں لانے کی خاطر عبداللہ گل وزارت
عظمی سے دستبردار ہوگئے۔ انہیں بعد ازاں پہلے دور میں وزیر خارجہ اور دوسرے دور
حکومت میں صدر جمہوریہ کا عہدہ دیا گیا۔

انصاف و ترقی پارٹی کے پہلے دور اقتدار میں جنگ عراق شروع ہوگئی۔ پارلیمان نے
امریکہ کے اتحادی ممالک کی افواج کے دستوں کو ترکی سے گذرنے کی اجازت نہیں دی البتہ
اپنے دستے بھیجنے کی منظوری دے دی لیکن امریکہ اور ترکی بعد میں اس بات پر متفق
ہوگئے کہ ترکی کی اس پیشکش سے فائدہ نہیں اٹھایا جائے گا۔

انصاف و ترقی پارٹی کے سیاسی مقاصد کی فہرست میں عراق، کردستان، یورپی اتحاد کی
رکنیت، مسئلہ قبرص اور معیشت کی بہتری زیادہ نمایاں نکات ہیں۔

مارچ 2004ء میں انصاف و ترقی پارٹی نے بلدیاتی انتخابات میں 42 فیصد ووٹ حاصل کرکے
اپنی پوزیشن مستحکم کرلی۔

اگست 2014ء سے رجب طیب اردوغان ترکی کے 12ویں صدرکی حیثیت سے خدمات سر انجام دے رہے
ہیں۔

قبرص کے سیاسی حالات کے باعث 1950ء کے عشرے کے وسط سے ترکی اور یونان کے تعلقات میں
کشیدگی چلی آرہی ہے۔ 1960ء میں قبرص کی آزادی کے بعد یہ کشیدگی اتنی بڑھ گئی کہ
دسمبر 1963ء میں وہاں سنگین نوعیت کے عیسائی مسلم فسادات پھوٹ پڑے۔ یہ فسادات 1974ء
تک جاری رہے۔ ترک قبرصی 1964ء میں اقوام متحدہ کی پناہ گاہوں میں چھپنے پر مجبور
ہوگئی۔ یونان میں اقتدار پر قابض فوج کی پشت پناہی کے ساتھ انتہا پسندوں کے ہاتھوں
جولائی 1974ء میں قبرص کے منتخب صدر کا تختہ الٹے جانے کے بعد ترکی نے قبرص میں
اپنی فوجیں اتار دیں۔ اس کے بعد سے پورا جزیرہ عملا کسی ایک حکومت کے زیر نگیں نہیں
ہے۔ نصف جزیرہ ترک جمہوریہ شمالی قبرص اور نصف یونان نواز جمہوریہ قبرص کہلاتا ہے۔

منصفانہ، دیرپا اور ہمہ گیر سمجھوتے کی تلاش میں 1974ء کے بعد سے اقوام متحدہ کی
زیر نگرانی مذاکرات کی کئی کوششیں کی جاچکی ہیں تاہم یہ مقصد تاحال حاصل نہیں کیا
جاسکا۔ مسئلہ قبرص کے حل کی تلاش میں اقوام متحدہ کی نگرانی کی آخری کوشش 24 اپریل
2004ء کو ختم ہوگئی۔ جس کے مطابق اقوام متحدہ جزیرے پر استصواب کروانا چاہتا تھا۔
اس پر جزیرے کے دونوں حصوں میں بیک وقت استصواب کروایا گیا۔ یونانی قبرصیوں نے اس
منصوبے کے خلاف اور ترک قبرصیوں نے اس کے حق میں ووٹ دیے۔ نتیجتا یکم مئی کو یورپی
اتحاد نے قبرص کو منقسم حالت میں ہی اپنا رکن بنالیا۔ جزیرے کا شمالی یعنی ترک حصہ
یورپی اتحاد کا رکن نہیں۔

طویل جدوجہد کے بعد 1830ء میں سلطنت عثمانیہ سے آزاد ہونے والے یونان اور عثمانی
حکومتوں کے درمیان تعلقات ہمیشہ تناؤ رہا لیکن 1950ء کے عشرے کے وسط میں قبرص کے
مستقبل کے سوال پر بین الاقوامی تنازع کھڑے ہونے تک یونان اور جمہوریہ ترکی کے
تعلقات ہمیشہ دوستانہ رہے۔ قبرص کے سوال پر جاری اختلاف کے علاوہ بھی ترکی اور
یونان کے تعلقات بحیرہ ایجین کی خود مختاری کے حوالے سے بھی کئی امور پر الجھے رہے۔

لیکن 1999ء میں ترکی اور یونان میں آنے والے زلزلے نے دونوں ملکوں کو ایک دوسرے کی
جانب دوستی کا ہاتھ بڑھانے میں مدد فراہم کی۔ یونان اور ترکی کے تعلقات میں بہتری
دسمبر 1999ء میں ہیلسنکی میں ہونے والے یورپی مجلس کے اجلاس میں یورپی اتحاد کی
رکنیت کے بارے میں ترکی کی درخواست پر ہمدردانہ غور کے لئے آمادہ کرنے کی ایک بڑی
وجہ تھی۔ اس سے ترکی کے یورپی اتحاد اور یونان کے ساتھ تعلقات کی ایک نئی بنیاد
فراہم ہوگئی۔ یورپی یونین کی رکنیت کے سوال پر یونان اب ترکی کی حمایت کررہا ہے۔

ترکی دوسرا ملک ہے جس نے 1963ء میں یورپی اتحاد بنانے سے متعلق معاہدے پر دستخط کئے
تھے۔ اس کی بنیاد پر یورپی مجلس اور ترکی کی کسٹم یونین بنی۔ پھر دونوں کے درمیان
کسٹم قوانین اور ضوابط سے متعلق ایک معاہدہ ہوا جو بالآخر یکم جنوری 1996ء کو نافذ
کردیا گیا۔ اس معاہدے میں بھی آخر کار ترکی کے یورپی مجلس کا رکن بننے کی گنجائش
رکھی گئی تھی۔ اس کے لئے ترکی نے 1987ء میں رسمی درخواست دی۔ 1989ء میں یورپی کمیشن
نے یہ درخواست نہ ماننے کا فیصلہ دیتے ہوئے کہا کہ ترکی میں ابھی مزید سیاسی اور
اقتصادی اصطلاحات کی ضرورت ہے۔

اکتوبر 2005ء میں یورپی اتحاد نے ترکی کو اتحاد کی مکمل رکنیت کا امیدوار قرار دیا۔

ترکی کا حکومتی نظام پارلیمانی جمہوری ہے جس میں حکومت کا سربراہ وزیر اعظم ہوتا
ہے۔ انتظامی اختیارات حکومت اور قانونی اختیارات حکومت و قومی مجلس کے پاس ہیں۔

سربراہ مملکت کے فرائض صدر جمہوریہ (جمہور بشکانی) انجام دیتا ہے۔ صدر کو قومی مجلس
سات سال کے لیے منتخب کر تی ہے تاہم اس کا مجلس کا رکن ہونا ضروری نہیں ہے۔ موجودہ
صدر عبد اللہ گل ہیں جنہیں 28 اگست 2007ء کو منتخب کیا گیا۔ انتظامی اختیارات وزیر
اعظم (بش بکان) اور وزراء کی مجلس (بکان لر کورولو) کے ہاتھ میں ہوتے ہیں۔

وزیر اعظم کا انتخاب مجلس میں اراکین کے اظہار اعتماد کی رائے (Vote of confidence)
پر ہوتا ہے اور عموماً انتخابات میں جیتنے والی جماعت کا سربراہ ہوتا ہے۔ موجودہ
وزیر اعظم رجب طیب اردوغان ہیں جو مسلسل دوسری بار وزیر اعظم بنے ہیں۔ ان کی جماعت
نے 2002ء اور 2007ء کے عام انتخابات میں کامیابی حاصل کی تھ۔۔

ترکی کی مجلس ترکیہ بیوک ملت مجلسی کہلاتی ہے جس کے اراکین کی تعداد 550 ہ، جو
انتخابات میں کم از کم 10 فیصد ووٹ حاصل کرنے والی جماعت میں متناسب طور پر تقسیم
کی جاتی ہیں۔ ہر رکن 5 سال کے لیے منتخب کیا جاتا ہے۔ ترکی کے 85 انتخابی اضلاع ہیں
جو ملک کے 81 انتظامی صوبوں کی نمائندگی کرتے ہیں (استنبول تین اور انقرہ و ازمیر
اپنی بڑی آبادیوں کے باعث دو انتخابی اضلاع میں تقسیم کیے گئے ہیں)۔ معلق پارلیمان
کی تشکیل کو روکنے کے لیے پارلیمان میں صرف انہی جماعتوں کو نمائندگی دی جاتی ہے جو
کم از کم 10 فیصد قومی ووٹ حاصل کریں۔ آزاد امیدوار بھی انتخابات میں حصہ لے سکتے
ہیں، لیکن ان کے لیے اپنے انتخابی ضلع میں کم از کم 10 فیصد ووٹ حاصل کرنا ضروری
ہیں۔ لادینیت کی مخالف یا علیحدگی پسند سیاسی جماعتوں کو معطل یا پابندی کا نشانہ
بنا دیا جاتا ہے۔ ترکی ایک کثیر الجماعتی نظام کا حامل ہے، جس میں دائیں و بائیں
بازو کی متعدد اہم سیاسی جماعتیں موجود ہیں۔

مسلح افواج روایتی طور پر ایک مضبوط سیاسی قوت ہیں جنہیں اتاترک کی جمہوریہ کا
محافظ سمجھا جاتا ہے۔ ترک آئین اور ملکی سالمیت کا تحفظ قانوناً مسلح افواج کو
تفویض کیا گیا ہے جو قومی سلامتی مجلس کے ذریعے باضابطہ اپنا سیاسی کردار ادا کرتی
ہے۔ لادینیت، جمہوریت اور اتاترک کی اصلاحات کی حفاظت فوج کا نصب العین ہے۔ یہی وجہ
ہے کہ 1960ء، 1980ء اور 1997ء میں تین مرتبہ فوج نے حکومتوں کا تختہ الٹا ہے۔ ان
میں سے 1960ء میں عدنان میندریس اور 1997ء میں نجم الدین اربکان کی اسلام پسند
حکومتوں کو ٹھکانے لگایا گیا۔ عدنان میندریس کو سزائے موت اور نجم الدین اربکان کو
تاحیات سیاست پر پابندی کا سامنا کرنا پڑا۔

ترکی 81 صوبوں (ایلر، واحد ایل) میں تقسیم ہے اور ہر صوبہ مزید چھوٹی اکائی اضلاع
(الچہ لر، واحد: الچہ) میں تقسیم ہے۔ عام طور پر صوبہ اپنے صوبائی دارالحکومت کے
نام پر ہی ہوتا ہے۔ بڑے صوبوں میں صوبہ استنبول، صوبہ انقرہ، صوبہ ازمیر، صوبہ
بورصہ، صوبہ قونیہ اور صوبہ ادانا شامل ہیں۔ صوبہ اردو بھی ترکی کا ایک صوبہ ہے۔

ترکی کا دارالحکومت انقرہ ہے لیکن تاریخی دارالحکومت استنبول بدستور ملک کا
مالیاتی، اقتصادی و ثقافتی مرکز ہے۔ دیگر اہم شہروں میں کاستامانو ازمیر،بورصہ،
ادانا، طرابزون، غازی عنتب، ارض روم، قیصری، ازمیت، قونیہ، مرسین، اسکی شہر، دیار
باکر، انطالیا اور سامسون شامل ہیں۔ ملک کی 68 فیصد آبادی شہروں میں قیام پزیر ہے۔
مجموعی طور پر ملک میں 5 لاکھ سے زائد آبادی کے 12 اور ایک لاکھ سے زائد آبادی کے
48 شہر ہیں۔

ترکی ایک بین البر اعظمی ملک ہے تاہم اس کا بیشتر حصہ ایشیا میں واقع ہے۔ ملک کا کل
رقبع 814،578 مربع کلومیٹر (314،510 مربع میل) ہے جس میں سے 790،200 مربع کلومیٹر
(305،098 مربع میل) مغربی ایشیا میں جزیرہ نما اناضول (ایشیائے کوچک) پر مشتمل ہے
اور بقیہ 3 فیصد یعنی 24،378 مربع کلومیٹر (9،412 مربع میل) یورپ میں واقع ہے۔ ترکی
کی زمینی سرحد 2573 کلومیٹر (1599 میل) اور ساحلی سرحد 8333 کلومیٹر (5178 میل) ہے۔
ترکی اپنے رقبے کے اعتبار سے دنیا کا 37 واں سب سے بڑا ملک ہے۔

ترکی کو جغرافیائی طور پر عموماً سات حصوں میں تقسیم کیا جاتا ہے: مرمرہ، ایجین،
بحیرہ روم، وسطی اناضول، مشرقی اناضول، جنوب مشرقی اناضول اور بحیرہ اسود کا علاقہ۔

ترکی یورپ اور ایشیا کے درمیان ایک پل کی حیثیت سے قائم ہے اور دونوں براعظموں کے
درمیان یہ تقسیم بحیرہ اسود سے آبنائے باسفورس، بحیرہ مرمرہ اور دردانیال سے ہوتی
ہوئی بحیرہ ایجین تک جاتی ہے۔ جزیرہ نما اناضول (جسے انگریزی ہجوں کے باعث اردو میں
اناطولیہ کہا جاتا ہے) تنگ ساحلی پٹیوں اور وسط میں وسیع سطح مرتفع پر مشتمل ہے۔ اس
سطح مرتفع کے شمال میں بحیرہ اسود کے پہاڑی سلسلے اور جنوب میں کوہ طوروس واقع ہے۔
مشرق میں پہاڑی سلسلے مزید بلند ہیں جو دریائے فرات و دجلہ جیسے اہم دریاؤں کا منبع
ہیں۔ اس کے علاوہ ترکی کی سب سے بڑی جھیل وان اور سب سے بلند پہاڑ کوہ ارارات
(بلندی 5137 م) بھی مشرقی علاقوں میں واقع ہیں۔

ترکی کا یہ متنوع جغرافیہ دراصل زمین کی پرتوں کی حرکت کا نتیجہ ہے جو ہزاروں سالوں
میں اس خطے کو یہ شکل دی ہے اور اب بھی یہاں کا علاقہ زلزلوں کا سامنا کرتا رہتا
ہے۔ باسفورس اور دردانیال بھی دراصل انہی پرتوں کی حرکت کا نتیجہ ہے۔

ترکی کا موسم بحیرہ روم کے روایتی موسم جیسا ہے جہاں گرم و خشک موسم گرما اور سرد و
نم موسم سرما ہوتا ہے تاہم یہ موسم زیادہ بنجر علاقوں میں اور زیادہ سخت ہو جاتا
ہے۔ ترکی کے مشرق کے پہاڑی علاقوں میں موسم سرما میں درجہ حرارت منفی 30 سے منفی 40
درجہ سینٹی گریڈ تک پہنچ جاتا ہے۔۔ مغرب میں موسم سرما کا درجہ حرارت اوسط 1 درجہ
سینٹی گریڈ رہتا ہے۔ موسم گرما گرم اور خشک رہتا ہے جب درجہ حرارت 30 درجہ سینٹی
گریڈ سے اوپر ہی رہتاہے۔ سالانہ بارشوں کا تناسب 400 م م ہے۔ ملک کا خشک ترین حصہ
قونیہ اور ملاطیہ کی سطح مرتفع ہیں، جہاں سالانہ بارش 300 م م سے بھی کم ہوتی ہے۔
مئی سال کا نم ترین مہینہ اور جولائی و اگست خشک ترین مہینے ہیں۔



https://ur.wikipedia.org/wiki/%D8%A8%D9%86%DA%AF%D9%84%DB%81_%D8%AF%DB%8C%D8%B4

بنگلہ دیش (باضابطہ نام: عوامی جمہوریہ بنگلا دیش) جنوبی ایشیا کا ایک ملک ہے۔
میانمار کے ساتھ مختصر سی سرحد کے علاوہ یہ تین اطراف سے بھارت سے ملا ہوا ہے اور
جنوب میں اس کی سرحدیں خلیج بنگال سے ملتی ہیں۔ بھارت کی ریاست کو ملاکر بنگالی اسے
اپنا نسلی وطن کہتے ہیں۔ بنگلا دیش کا مطلب ہے "بنگال کا ملک"۔

بنگلا دیش کی موجودہ سرحدیں 1947ء میں تقسیم ہند کے موقع پر وجود میں آئیں جب یہ
پاکستان کے مشرقی حصے کے طور پر برطانیہ سے آزاد ہوا۔ پاکستان کے دونوں مشرقی و
مغربی حصوں کے درمیان 1600 کلومیٹر (ایک ہزار میل) کا فاصلہ حائل تھا۔ مشترکہ مذہب
ہونے کے باوجود پاکستان کے دونوں بازوؤں میں نسلی و لسانی خلیج بڑھتی گئی، جسے
مغربی پاکستان کی عاقبت نا اندیش حکومت نے مزید وسیع کر دیا جو بالآخر 1971ء میں
ایک خونی جنگ کے بعد شیخ مجیب الرحمٰن کی قیادت میں بنگلا دیش کا قیام کا سبب بنی۔
اس جنگ میں بنگلا دیش کو بھارت کی مکمل مدد حاصل رہی۔

بنگلا دیش اپنے قیام سے مستقل سیاسی افراتفری کا شکار ہے اور اب تک 13 مختلف
حکومتیں برسر اقتدار آ چکی ہیں اور کم از کم چار فوجی تاخت (مارشل لا) ہو چکے ہیں۔

بنگلا دیش آبادی کے لحاظ سے دنیا کا ساتواں بڑا ملک ہے اور تقریباًً 144،000 مربع
کلومیٹر کے ساتھ یہ رقبے کے لحاظ سے دنیا کا 94 واں ملک ہے،ہ دنیا کا گنجان آباد
ترین آبادی کے حامل ممالک میں سے ایک ہے بلکہ اگر چھوٹے موٹے جزائر یا شہری حکومتوں
کو فہرست سے نکال دیا جائے تو یہ دنیا کا سب سے زیادہ گنجان آباد ملک بن جاتا ہے جس
کے ہر مربع کلومیٹر پر 998.6 (یا ہر مربع میل پر 2،639 افراد) بستے ہیں۔ یہ تیسرا
سب سے بڑا مسلم اکثریتی ملک ہے لیکن اس کی آبادی ہندوستان میں مقیم اقلیتی مسلمانوں
سے کچھ کم ہے۔ جغرافیائی اعتبار سے یہ دریائے گنگا و برہم پتر کے زرخیز دہانوں
(ڈیلٹا) پر واقع ہے۔ مون سون کی سالانہ بارشوں کے باعث یہاں سیلاب اور طوفان معمول
ہیں۔ بنگلا دیش جنوبی ایشیائی علاقائی تعاون کی تنظیم (سارک) اور BIMSTEC کا بانی
رکن اور اسلامی کانفرنس کی تنظیم (او آئی سی) اور ترقی پذیر 8 (ڈی -8) کا رکن ہے۔



https://ur.wikipedia.org/wiki/%DB%8C%D9%88%D8%B1%D9%BE

یورپ (europe) دنیا کے سات روایتی براعظموں میں سے ایک ہے تاہم جغرافیہ دان اسے
حقیقی براعظم نہیں سمجھتے اور اسے یوریشیا کا مغربی جزیرہ نما قرار دیتے ہیں۔
اصطلاحی طور پر کوہ یورال کے مغرب میں واقع یوریشیا کا تمام علاقہ یورپ کہلاتا ہے۔

یورپ کے شمال میں بحر منجمد شمالی، مغرب میں بحر اوقیانوس، جنوب میں بحیرہ روم اور
جنوب مشرق میں بحیرہ روم اور بحیرہ اسود کو ملانے والے آبی راستے اور کوہ قفقاز
ہیں۔ مشرق میں کوہ یورال اور بحیرہ قزوین یورپ اور ایشیا کو تقسیم کرتے ہیں۔

یورپ رقبے کے لحاظ سے آسٹریلیا کو چھوڑ کر دنیا کا سب سے چھوٹا براعظم ہے جس کا
رقبہ ایک کروڑ چالیس لاکھ مربع کلومیٹر ہے جو زمین کے کل رقبے کا صرف دو فیصد بنتا
ہے۔ یورپ سے بھی چھوٹا واحد براعظم آسٹریلیا ہے۔ آبادی کے لحاظ سے یہ تیسرا سب سے
بڑا براعظم ہے جس کی آبادی 71 کروڑ ہے جو دنیا کی کل آبادی کا 11 فیصد بنتا ہے۔



https://ur.wikipedia.org/wiki/%D9%85%D9%85%D9%84%DA%A9%D8%AA_%D9%85%D8%AA%D8%AD%D8%AF%DB%81_%D8%B1%DB%8C%D9%81%D8%B1%D9%86%DA%88%D9%85_%D8%A8%D8%B1%D8%A7%D8%A6%DB%92_%DB%8C%D9%88%D8%B1%D9%BE%DB%8C%D9%86_%DB%8C%D9%88%D9%86%DB%8C%D9%86_%D8%B1%DA%A9%D9%86%DB%8C%D8%AA%D8%8C_2016%D8%A1

مملکت متحدہ ریفرنڈم برائے یورپین یونین رکنیت، 2016ء اس ریفرنڈم کو کہا جاتا ہے جس
میں برطانوی عوام نے یورپی اتحاد سے جڑنے یا علاحدہ ہونے کا فیصلہ کرنا تھا۔ریفرنڈم
کا اہتمام بروز جمعرات 23 جون 2016ء کو مملکت متحدہ اور جبل الطارق میں کیا گیا۔اس
ریفرنڈم میں 51.9 فیصد ووٹرز نے یورپ سے علیحدگی جبکہ 48.1 فیصد لوگوں نے یورپی
اتحاد سے جڑے رہنے کے حق میں ووٹ دیے۔ 3 فیصد کی برتری کے ساتھ ریفرنڈم کا نتیجہ یہ
نکلا کہ یورپی اتحاد سے برطانیہ علاحدہ ہوجائے۔

برطانیہ میں ووٹ بنیادی طور پر دو حصوں میں تقسیم ہوئے، انگلینڈ اور ویلز کے
اکثریتی عوام نے یورپی اتحاد کو چھوڑنے کے حق میں جبکہ سکاٹ لینڈ اور شمالی آئر
لینڈ کے اکثریتی عوام نے یورپی اتحاد کے ساتھ رہنے کے میں ووٹ دیے۔



https://ur.wikipedia.org/wiki/%D9%85%D8%AA%D9%86%D8%A7%D8%B3%D9%82_%D8%B9%D8%A7%D9%84%D9%85%DB%8C_%D9%88%D9%82%D8%AA

متناسق عالمی وقت ایک انتہائی صریح جوہری معیاری وقت کو کہا جاتا ہے۔ اسے انگریزی
میں کوآرڈینیٹیڈ یونیورسل ٹائم (Coordinated Universal Time) کہتے ہیں اور عام طور
پر UTC بھی لکھا جاتا ہے جو اسکا اختصاری اظہار ہے۔ اسے 1970ء میں بین الاقوامی
اتحاد بعید ابلاغیات (International Telecommunication Union) کے ماہرین کی جانب سے
تیار کیا گیا تھا۔ پہلا سوال جو اسکے اختصار کو دیکھ کر ذہن میں آتا ہے وہ اسکی
ابجدی ترتیب ہے کیونکہ کوآرڈینیٹڈ یونیورسل ٹائم کی نسبت سے تو اسے CUT ہونا چاہیے
تھا۔ اس ترتیب کی وجہ اصل میں یہ ہے کہ اس اختصار کے انتخاب پر انگریزوں اور
فرانسیسیوں میں ٹھن گئی کہ اختصار انگریزی میں CUT ہوگا اور فرانسیسی چاہتے تھے کہ
نہیں فرانسیسی میں ہوگا اور TUC ہوگا جو Temps universel coordonné سے بنتا ہے۔ جب
کوئی فیصلہ نہ ہو سکا تو اس درمیانی اختصار UTC کو اختیار کر لیا گیا



https://ur.wikipedia.org/wiki/%D8%B9%D8%B1%D8%A7%D9%82_%D8%A7%D9%88%D8%B1_%D8%A7%D9%84%D8%B4%D8%A7%D9%85_%D9%85%DB%8C%DA%BA_%D8%A7%D8%B3%D9%84%D8%A7%D9%85%DB%8C_%D8%B1%DB%8C%D8%A7%D8%B3%D8%AA

عراق اور الشام میں اسلامی ریاست (عربی: الدولة الاسلامية في العراق والشام،
انگریزی: Islamic State in Iraq and the Levant یا Islamic State in Iraq and
Syria) مختصراً:ISIS عراق اور شام میں ایک فعال عسکریت پسند گروپ ہے جسے اس کے عربی
مخفف داعش کے نام سے بھی جانا جاتا ہے۔۔ یہ ایک ایسی ریاست ہے جسے بین الاقوامی
برادری تسلیم نهیں کرتی. اس ریاست کا دعویٰ ہے کہ یہ ایک آزاد اور من حیثیت القوم
ریاست ہے ریاست کےسربراہ الشیخ ابوبکر البغدادی ہیں جو خود کو امیرالمؤمنین اور
ریاست کا خلیفہ کہلاتے ہیں ـاس تنظیم کا کہنا ہے کہ مستقبل قریب میں یہ ریاست عراق
اور شام کے دیگر علاقوں کو ضم کرنے کا اراده رکھتی ہے بلکہ آج بھی اس نے عراق کے
بڑے حصے پہ قبضہ کرلیا ہے اور بہت چھوٹا ہی حصہ عراقی حکومت کے ہاتھ میں ہے اس کے
ساتھ ساتھ شام کے بیشتر۔ریاست کو قائم کرن علاقے بھی اس کے تحت ہیں۔اس والے گروپ نے
القاعده سے مکمل سبکدوشی اختیار کرتے ہوئے عراق اور شام کی حکومتوں کیخلاف کاروایاں
تیز کر دی تھیں ـ ۔ بالآخر علاقائ مکینوں کے قائم کرده مزاحمتی گروپ نے عراق کی ایک
تهائ تیل ریفائن کرنے والی آئل ریفائنری اور بغداد انٹرنیشنل ائرپورٹ پر کاروائیوں
کے ذریعے عراقی فوجوں کو پسپا کر دیا اور اسلامی ریاست کا اعلان کردیا ـ



https://ur.wikipedia.org/wiki/%D8%B4%D8%A7%D8%B9%D8%B1%DB%8C

شاعری (Poetry) کا مادہ "شعر" ہے اس کے معانی کسی چیز کے جاننے پہچاننے اور واقفیت
کے ہیں۔ لیکن اصطلاحاً شعر اس کلامِ موزوں کو کہتے ہیں جو قصداً کہا جائے۔ یہ کلام
موزوں جذبات اور احساسات کے طابع ہوتا ہے۔ اور کسی واقعہ کی طرف جاننے کا اشارہ
کرتا ہے۔ ایسا بھی ہو سکتا ہے کہ آپ نےکوئی حادثہ دیکھا ہو اور وہ آپ کے دل پر اثر
کر گیا ہو اور آپ کے اندر سے خود بخود الفاظ کی صورت میں ادا ہو جائے اس اثر کے
بیان کو شعر کہتے ہیں اور انہی شعروں کو شاعری کے نام سے جانا جاتا ہے۔ ( موزوں
الفاظ میں حقاق کی تصویر کشی کو شاعری کہتے ہیں۔) شعر تعبیر ہے تخیل ہے اسی لئے
لاکھوں موزوں کلام ایسے ہیں جو شعر نہیں... شعر کا پہلا عنصر وزن ہے اور دوسرا عنصر
خیال حقیقت کو وزن اور خیال کے سانچے میں ڈھالنا کمال سخنوری ہے

شاعری کسی بھی انسان کے لیے اپنے احساسات و جذبات اور مشاہدات و تجربات کی عکاسی کا
نام ہے کوئی بھی انسان ہو وہ ہر وقت کسی نہ کسی چیز یعنی قدرت کی تخلیق کردہ اشیا
کے مشاہدے میں یا اپنی ایجادات اور تخلیقات میں مصروف رہتا ہے اور سوچ میں گم رہتا
ہے ہر انسان اپنے نظریے سے سوچتا ہے لیکن حساس لوگ کا مشاہدہ بہت ہی گہرا ہوتا ہے
شاعری کا تعلق بھی حساس لوگوں کے ساتھ زیادہ ہے لیکن اِن مشاہدات و خیالات اور
تجربات کے اظہار کرنے کا طریقہ سب کا الگ الگ ہے کچھ لوگ اس کو عام باتوں کی طرح سے
یعنی گفتگو سے ظاہر کرتے ہیں کچھ لوگ اس کو لکھ کر یعنی نثر کی صورت میں بیان کرتے
ہیں جن کو مضمون، ناول نگاری، افسانوں اور کہانیوں کے زمرے میں رکھا جاتا ہے اور
کچھ لوگ مختلف فنون جیسے مجسمہ سازی، سنگ تراشی، نقش نگاری اور فنِ مصوری کے ذریعے
اپنے خیال کا اظہار کرتے ہیں اور کچھ لوگوں کے خیالات کے اظہار کا ذریعہ شاعری ہوتا
ہے۔ شاعری بہت سی زبانوں میں کی جاتی ہے ہر زبان کے اپنے اصول ہیں لیکن لفظ شاعری
صرف اُردو زبان کے لئے مخصوص ہے شاعر اپنے خیالات و مشاہدات اور احساسات و تجربات
کو اپنے تخیل کے سانچے میں ڈھال کر اُسے اک تخلیق کی صورت میں اخذ کرتا ہے اور
چاہتا ہے کہ اپنی سوچ کو دوسرے لوگوں تک ہو بہو اسی طرح پہنچا دے جس طرح وہ سوچتا
ہے اس طرح تخلیق کار کو اطمینان ملتا ہے صدیوں سے لوگ اپنے خیالات کا اظہار کرتے
چلے آ رہے ہیں آج بھی تاریخی عمارات و مقامات پہ بنے نقش و نگار آثار قدیمہ سے ملنے
والی اشیا سے گذشتہ زمانوں کے لوگوں کے خیالات اور حالات و واقعات کی عکاسی ملتی ہے
جس سے موجودہ زمانے کے لوگ بخوبی اندازا لگا سکتے ہیں کہ اُس دور میں لوگوں کے
حالات زندگی اور اُنکا رہن سہن کیسا تھا یہی وجہ ہےکہ ہر دور کے شعرا کی تحریروں سے
ان کے زمانے کے حالات و واقعات کی عکاسی ملتی ہے۔ شاعری کی بہت سی اقسام ہیں۔ صنف
غزل قدیم اصناف سخن میں سے ایک ہے اور یہ ایک مخصوص اندازِ تحریر ہے جو شاعری کے
ساتھ منسوب ہے جس کے اصولوں پہ فارسی اور پنجابی زبانوں میں شاعری لکھی جاتی ہے
لیکن لفظ غزل صرف اردو شاعری کے مخصوص ہے شاعری کی مشہور اصناف میں حمد نعت مثنوی
مسدس نظم پابند نظم آزاد نظم قصیدہ رباعی سلام گیت سرِ فہرست ہیں اُردو شاعری کے سب
سے بڑے شاعر تاریخ میں برصغیر ہندوستان میں ملتے ہیں جن میں میر تقی میر، مرزا اسد
اللہ خاں غالب، داغ دہلوی اور بہادر شاہ ظفر کے نام سرِفہرست ملتے ہیں تقسیمِ
ہندوستان کے بعد بہت سے مشہور شعرا کا تذکرہ ملتا ہے جن میں برصغیر پاک و ہند کے
شعرا شامل ہیں ان شعرا میں سب سے مشہور علامہ محمد اقبال، فیض احمد فیض، حسرت
موہانی، ابنِ انشا، حبیب جالب، شکیب جلالی، ناصر کاظمی، محسن نقوی،احمد فراز، منیر
نیازی، پروین شاکر، قتیل شفائی کے نام ملتے ہیں۔

غزل کے سب سے بہترین شعر کو بیت الغزل کہتے یہں۔ مثلاً: مجروح سلطان پوری کا ایک
شعرملاحظہ کریں: میں اکیلا ہی چلا تھا جانبِ منزل مگر لوگ ساتھ آتے گئے اور کارواں
بنتا گیا

اشعار کے ذریعے کسی کی تعریف کرنے کو منقبت کہتے ہیں لیکن یہ لفظ حضرت علی کرم اللہ
وجہہ کی تعریف میں لکھے ہوئے اشعار کو کہا جاتا ہے۔

مسدس چھے شعروں کے ایک قطعہ پر مشتمل شاعری کو کہتے ہیں۔ سب سے مشہور مسدس مسدس
حالی ہے۔

قوالی موسیقی کی ایک قسم ہے لیکن موسیقی کی اس قسم کو لوگوں تک پیغام پہنچانے اور
اُس کے زیادہ اثر انداز ہونے کا اک منفرد اور انوکھا ذریعہ سمجھا جاتا ہے قوالی کی
زیادہ تر تاریخ برصغیر ہندوستان میں تصوف سے جا ملتی ہے کہا جاتا ہے قوالی کے سب
پہلے خالق امیر خسرو تھے جن کا شمار صوفیوں میں ہوتا ہے ان کو آلاتِ موسیقی سے خاصی
دلچسپی تھی اور انہوں نے ہی قوالی کی بنیاد رکھی شعرا کے مطابق عام کہی گئی بات کی
نسبت شاعری میں کہی گئی بات زیادہ دل پہ اثرانداز ہوتی ہے اور اسی طرح شاعری اگر
آلات موسیتی کے ساتھ ملا کر موسیقی کی شکل میں ہو تو اور بھی زیادہ دل پہ اثر کرتی
ہے اور لوگ اُسے توجہ سے سنتے ہیں لہذا تصوف کے دور میں قوالی کی بنیاد پڑی جس کا
مقصد اشاعتِ اسلام تھا تاکہ لوگ صوفیائے کرام کے کلام کو یعنی انکی شاعری کو دلچسپی
کے ساتھ سنیں اور اس کا اثر لیں تاریخ سے ملتا ہے قوالی صوفیائے کرام کے آستانوں پہ
ہوا کرتی تھی جسے لوگ شوق سے آ کر سنا کرتے تھے یہی وجہ ہے آج بھی قوالی درباروں کے
ساتھ منسوب ہے قوالی پڑھنے والے کو قوال کہا جاتا ہے سب سے زیادہ مشہور قوال برصغیر
پاک و ہند میں ملتے ہیں جن میں سب سے مشہور قوالوں کا تعلق پاکستان سے ہے پاکستان
کی سر زمین نے بہت سے مشہور قوالوں کو جنم دیا جن میں فتح علی خان، نصرت فتح علی
خان، غلام فرید مقبول صابری، بدر میاں داد، عزیز میاں قوال کا نام سرفہرست ملتا ہے۔

وَالشُّعَرَاءُ يَتَّبِعُهُمُ الْغَاوُونَ [٢٦:٢٢٤] رہے شعراء، تو ان کے پیچھے بہکے
ہوئے لوگ چلا کرتے ہیں أَلَمْ تَرَ أَنَّهُمْ فِي كُلِّ وَادٍ يَهِيمُونَ [٢٦:٢٢٥]
کیا تم دیکھتے نہیں ہو کہ وہ ہر وادی میں بھٹکتے ہیں وَأَنَّهُمْ يَقُولُونَ مَا
لَا يَفْعَلُونَ [٢٦:٢٢٦] اور ایسی باتیں کہتے ہیں جو کرتے نہیں



https://ur.wikipedia.org/wiki/%D8%A7%DB%8C%D8%B1%D8%A7%D9%86

اسلامی جمہوریۂ ایران (عرف عام: ایران، سابق نام: فارس، موجودہ فارسی نام: جمہوری
اسلامی ایران) جنوب مغربی ایشیا کا ایک ملک ہے، جو مشرق وسطی میں واقع ہے۔ ایران کی
سرحدیں شمال میں آرمینیا، آذربائیجان اور ترکمانستان، مشرق میں پاکستان اور
افغانستان اور مغرب میں ترکی اور عراق سے ملتی ہیں۔ مزید برآں خلیج فارس بھی اس سے
ملحق ہے۔ اسلام ملک کا سرکاری مذہب اور فارسی قومی زبان ہے۔

ایران دنیاکی قدیم ترین تہذیبوں میں سے ایک ہے۔ ملک کی تاریخ ہزاروں سالوں پر محیط
ہے۔ یورپ اور ایشیا کے وسط میں ہونے کے باعث اس کی تاریخی اہمیت ہے۔ ایران اقوام
متحدہ، غیر وابستہ ممالک کی تحریک (نام)، اسلامی کانفرنس تنظیم (او آئی سی) اور تیل
برآمد کرنے والے ممالک کی تنظیم (اوپیک) کا بانی رکن ہے۔ تیل کے عظیم ذخائر کی
بدولت بین الاقوامی سیاست میں ملک اہم ترین کردار ادا کرتا ہے۔ لفظ ایران کا مطلب
آریاؤں کی سرزمین ہے۔

ایران مشرق وسطی میں واقع ہے۔ اس کے شمال میں آرمینیا، آذربائیجان، ترکمانستان اور
بحیرہ قزوین، مشرق میں افغانستان اور پاکستان، جنوب میں خلیج فارس اور خلیج اومان
جبکہ مغرب میں عراق اور ترکی واقع ہیں۔ ملک کا وسطی و مشرقی علاقہ وسیع بے آب و
گیاہ صحراؤں پر مشتمل ہے جن میں کہیں کہیں نخلستان ہیں۔ مغرب میں ترکی اور عراق کے
ساتھ سرحدوں پر پہاڑی سلسلے ہیں۔ شمال میں بھی بحیرہ قزوین کے ارد گرد زرخیز پٹی کے
ساتھ ساتھ کوہ البرس واقع ہیں۔

8 اپریل کی تاریخ ایران میں جوہری ٹیکنالوجی کے قومی دن سے مناسبت رکھتی ہے ۔ آج کا
دن مقامی ٹیکنا لوجی کی بنیاد پر یورینیم کی افزودگی کی سرگرمیاں شروع کئے جانے سے
مناسبت رکھتا ہے۔ اس بڑی سائنسی کامیابی کے اعلان کے بعد ایران کے ثقافتی انقلاب کی
اعلی کونسل کی منظوری اور ایران کے جوان دانشوروں کی قابل افتخار کوششوں کی قدردانی
کے مقصد سے 8 اپریل کی تاریخ کو ایران میں جوہری ٹیکنالوجی کے قومی دن سے موسوم کیا
گیا۔ جوہری ٹیکنالوجی کا اطلاق،ایٹم کے شگاف اور انھیں جوڑنے کی توانائی کے ذریعے
قدرتی یورینیم کو افزودہ یورینیم میں تبدیل کرنے کی توانائی پر ہوتا ہے۔

ایران سنہ 1958ء میں آئی اے ای اے کا رکن بنا اور سنہ 1968ء میں اس نے جوہری
ہتھیاروں کی پیداوار اور پھیلاؤ پر پابندی کے معاہدے این پی ٹی پر دستخط کئے۔ حالیہ
برسوں میں جوہری شعبے میں ایران کی ترقی و پیش رفت اہم کامیابیوں کے ہمراہ رہی ہے ۔
اس وقت ایران تیس سے زائد ریڈیو دواؤں کی پیداوار کے ساتھہ جوہری اور طبی تحقیقاتی
مراکز میں خاص بیماروں کے استعمال کے لیے 90 سے 95 فی صد تک دوائیں بنا رہا ہے۔ اس
سلسلے میں ایران کی ایک اور کامیابی تہران کے طبی تحقیقاتی ری ایکٹر کے ایندھن کی
فراہمی کے لیے یورینیم کو 20 فیصد تک افزودہ بنانا ہے۔

تہران کا یہ ایٹمی ری ایکٹر کینسر کی بیماری میں مبتلا بیماروں کے لیے دوائیں تیار
کرنے میں سرگرم عمل ہے جسے 20 فیصد افزودہ یورینییم کے ایندھن کی ضرورت ہے جو دو
سال قبل تک بیرون ملک سے درآمد کیا جاتا تھا مگر مغرب نے ایران کے خلاف پابندیوں
اور ایران میں یورینیم کی افزودگی کی مخالفت کے بہانے20 فیصد افزودہ یورینییم کا
ایندھن دینے سے انکار کردیا جس کے بعد ایران کے ایٹمی توانائی کے ادارے نے ایندھن
کی اس ضرورت کو پورا کرنے کے لیے قم کے فردو ایٹمی ری ایکٹر میں جوہری ایندھن کی ری
سائیکلنگ کے منصوبے پر عمل کرتے ہوئے کہ جس کی ساری سرگرمیاں اٹمی توانائی کی بین
الاقوامی ایجنسی کی نگرانی میں جاری ہیں، یورینیم کی 20 فیصد افزودگی کے عمل میں
کامیابی حاصل کی۔

موجودہ آئین 1979ء کے انقلاب کے بعد منظور کیا گیا جس کے مطابق ایران کو ایک اسلامی
جمہوریہ اور اسلامی تعلیمات کو تمام سیاسی، سماجی اور معاشی تعلقات کی بنیاد قرار
دیا گیا۔ مجموعی اختیارات رہبر معظم (سپریم لیڈر) کے پاس ہوتے ہیں۔ آجکل آیت اللہ
علی خامنہ ای رہبر معظم ہیں۔ رہبر معظم کا انتخاب ماہرین کی ایک مجلس (مجلس خبرگان
رہبری) کرتی ہے جس میں پورے ایران سے 86 علماء منتخب کئے جاتے ہیں۔ رہبر معظم مسلح
افواج کا کمانڈر انچیف ہوتا ہے۔

حکومت کا سربراہ صدر ہوتا ہے جسے پورے ملک سے بالغ رائے دہی کی بنیاد پر منتخب کیا
جاتا ہے۔ آئین کے تحت کوئی فرد دو سے زیادہ مرتبہ صدر نہیں بن سکتا۔ قانون سازی کے
اختیارات مجلس کے پاس ہیں جو 290 منتخب اراکین پر مشتمل اور 4 سال کے لئے علاقوں
اور مذہبی برادریوں کی نمائندگی کرتی ہے۔ عیسائیوں، زرتشتوں اور یہودیوں کے اپنے
نمائندے مجلس میں شامل ہیں۔ مجلس کے منظور شدہ قوانین منظوری کے لئے شوریٰ نگہبان
کے پاس بھیجے جاتے ہیں۔

قانون سازی کے حوالے سے مجلس اور شوری نگہبان کے درمیان پیدا ہونے والے تنازعات کے
حل کے لئے 1988ء میں "مجمع تشخیص مصلحت نظام" (ایکسپیڈیئنسی کونسل) قائم کی گئی۔
اگست 1989ء سے یہ قومی پالیسی اور آئینی امور پر رہبر معظم کا مشیر ادارہ بن گئی۔
اس کے سربراہ سابق صدر علی اکبر ہاشمی رفسنجانی ہیں اور اس میں حکومت کے تینوں
شعبوں کے سربراہ اور شوری نگہبان کے مذہبی ارکان شامل ہیں۔ رہبر معظم تین سال کے
لئے ارکان نامزد کرتا ہے۔

1997ء میں صدر خاتمی کے منتخب ہونے کے بعد ایران کے زیادہ تر ممالک سے تعلقات بہتر
ہوئے۔ 1998ء میں برطانیہ اور ایران کے تعلقات اس یقین دہانی پر بحال ہوئے کہ ایرانی
حکومت کا سلمان رشدی کی زندگی کو خطرے میں ڈالنے کا کوئی ارادہ نہیں۔ 1999ء میں
برطانیہ اور ایران نے سفارتکاروں کا تبادلہ کیا۔

ایران اور امریکا کے تعلقات 1980ء میں ٹوٹے اور آج تک بحال نہیں ہوئے۔ جولائی 2001ء
میں امریکہ نے ایران اور لیبیا پر پابندیوں کے قانون میں مزید 5 سال کے لئے توسیع
کردی۔ جنوری 2002ء میں صدر بش نے ایران کو "بدی کے محور" (Axis of Evil) کا حصہ
قرار دیا۔ اس وقت ایران مغربی طاقتوں کی جانب سے جوہری پروگرام، مبینہ دہشت گردی،
مشرق وسطی کے امن کو خراب کرنے کے خواہشمند گروہوں کی مبینہ سرپرستی اور دیگر
الزامات کا نشانہ بنا ہوا ہے۔اسلامی جمہوریہ ایران نے مغرب کی ریشہ دوانیوں امریکی
سازشوں اور عالمی سامراجی طاقتوں کی طرف سے ملت ایران کے خلاف مسلسل دھمکیوں کے بعد
ہر سطح پر خود کفیل ہونے کا فیصلہ کیا اور ایٹمی ٹیکنالوجی، نانو ٹیکنا لوجی،
کلوننگ اور میڈیکل کے ساتھ ساتھ ائرو اسپیس نیز دفاعی شعبوں میں بے پناہ ترقی کی ہے
کہ جس کے بارے میں اختصار کے ساتھ کچھ مطالب قارئین کی معلومات افزائی کے لئے ذیل
میں درج کئے جا رہے ہیں۔ ائرواسپیس ایٹمی ٹیکنالوجی نانو ٹیکنا لوجی کلوننگ میڈیکل
دفاعی

1980ء کی دہائی میں ایران عراق جنگ کے بعد سے دونوں ممالک کے تعلقات کبھی معمول پر
نہیں آسکے تاہم عراق کے تنازعے پر ایران نے غیر جانبدار ہونے کا اعلان کردیا اگرچہ
اس نے فوجی کارروائی پر تنقید کی لیکن اس نے اعلان کیا کہ وہ تنازعے سے باہر رہے
گا۔ اس کا کہنا ہے کہ وہ ایک مستحکم اور متحد عراق کے لئے کام کرنا چاہتا ہے۔ ایران
کا عراق کی عبوری حکومت کے ساتھ براہ راست دو طرف معاہدہ ہے۔ ایران بجلی کی فراہمی
کے سلسلے میں عراق کی مدد کررہا ہے۔ 30 نومبر 2004ء کو عراق میں سلامتی، عام
انتخابات کے بروقت انعقاد اور بیرونی عناصر کی مداخلت روکنے پر غور کے لئے ایران
میں ایک کانفرنس منعقد ہوئی جس کی میزبانی ایرانی وزارت داخلہ نے کی۔ اس کانفرنس
میں عراق، سعودی عرب، کویت، ترکی، اردن اور مصر کے وزرائے داخلہ اور سیکورٹی حکام
نے شرکت کی۔

1979ء میں انقلابِ اسلامی کے بعد سے ایران کا موقف یہ رہا ہے کہ اسرائیل کا وجود
غیر قانونی ہے۔ ایران اب بھی اسرائیل کی پرجوش مخالفت پر قائم ہے۔ وہ مشرق وسطی میں
امن قائم کرنے کے اقدامات پر بھی اعتراضات کرتا رہتا ہے اور مبینہ طور پر فلسطین
اور لبنان کے ان اسرائیل مخالف گروہوں کی مدد کرتا رہتا ہے۔ 2002ء میں ایرانی وزارت
خارجہ نے اعلان کیا کہ اگر اسرائیل اور فلسطین کو کوئی معاہدہ قابل قبول ہو تو
ایران ایسے دو طرفہ معاہدے کو رد نہیں کرے گا۔

ایران ایک متنوع ملک ہے جہاں بہت سے نسلی گروہ پائے جاتے ہیں ، ان میں فارسی بولنے
والے سب سے زیادہ ہیں۔ بیسویں صدی کے اواخر میں ایران کی آبادی تیزی سے بڑھی ،
1956ء میں ایران کی آبادی صرف 19 ملین تھی جو 2009ء تک 79 ملین تک جاپہنچی۔ تاہم
حالیہ چند سالوں میں ایران کی شرح پیدائش میں نمایا کمی آئی ہے 2012ء میں لیے گئے
اندازے کے مطابق ایران کی شرح پیدائش 1.29 فیصد رہی۔

ایران دنیا کے چند ممالک میں سے ایک ہیں جہاں پناہ گزینوں کی ایک بہت بڑی تعداد
موجود ہے جو زیادہ تر افغانستان اور عراق میں جاری جنگوں کے باعث ایران آئے
ہیں۔ایرانی آئین کے مطابق حکومتِ وقت پر ذمہ داری ہے کہ وہ شہریوں کو بنیادی
سہولیات فراہم کریں جن میں جان و مال کا تحفظ،طبی سہولیات،معزور افراد کی دیگ
بال،وغیرہ شامل ہیں اور ان چیزوں پر خرچہ بجٹ کے ذریعے حاصل کردہ ریونیو (سالانہ
آمدنی) سے کیا جاتا ہے۔

ملک کی اکثریت باشندے فارسی زبان بولتے ہیں جو اکثریتی زبان ہونے کے ساتھ ساتھ
ایران کی سرکاری زبان بھی ہے۔ ایران میں بولے جانے والے زبانیں اکثر ہند-ایرانی
زبانیں ہیں۔اقلیتی زبانوں کی بات کی جائے تو ایران کے شمال مغرب میں
آذربائجانی،شمال میں ترکمن اور مشرق میں پاکستانی سرحدوں کے قریب علاقے میں بلوچی
زبان بولی جاتی ہے۔

ایران میں 53 فیصد افراد کی فارسی، 16 فیصد کی آذربائجانی،10 فیصد کی کردی،7 کی
فیصد گیلکی اور مزدارین، 7 فیصد کی لوری، 2 فیصد کی عربی اور 2 فیصد کی بلوچی مادری
زبان ہے۔ تاہم ان تمام مادری زبانوں کا استعمال صرف بطور علاقائی زبان کیا جاتا ہے
باقی ملک بحر میں فارسی ہی استعمال ہوتی ہے۔

تاریخی طور پر زرتشتیت ایران کا قدیم مذہب تھا خاص کر ہخامنشی سلطنت،سلطنت اشکانیان
اور ساسانی سلطنت کے ادوار میں زرتشتیت ہی ایران کا سب سے بڑا مذہب تھا۔ 651ء کے لگ
بگ مسلمانوں نے ایران کو فتح کیا اور یہاں سے آتش پرست ساسانی سلطنت کا سقوط ہوگیا،
مسلم فتح کے بعد دھیرے دھیرے اسلام پھیلتا گیا۔ ایران میں لوگ 15ویں صدی تک سنی
اسلام کے پیروکار تھے ، تاہم 1501ء میں صفوی سلطنت قائم ہو گیا جس نے 16ویں صدی میں
مقامی سنی مسلم آبادی کو دباؤ کے ذریعے اثنا عشریہ اہل تشیع مسلم میں تبدیل کیا۔

آج اثنا عشرہ شیعہ اسلام ایران کا سرکاری مذہب ہے ۔ ایران کی 90 فیصد آبادی شیعہ
اسلام کے پیروکار ہے، 8 فیصد سنی اسلام اور باقی کے 2 فیصد غیر مسلم ہیں۔



https://ur.wikipedia.org/wiki/%DB%8C%D9%88%D8%B1%D9%BE%DB%8C_%D8%A7%D8%AA%D8%AD%D8%A7%D8%AF

یورپی اتحاد (انگریزی: European Union) (i/ˌjʊrəˈpiːənˈjuːnjən/) براعظم یورپ کے28
ممالک کا اتحاد ہے۔ اس کے قیام اقتصادی و سیاسی مقاصد تھے۔ 28 میں سے 18 رکن ممالک
واحد کرنسی "یورو" استعمال کرتے ہیں۔

دوسری جنگ عظیم کے بعد یورپ کے ممالک پرامن انداز میں رہنا اور ایک دوسرے کی معیشت
کی مدد کرنا چاہتے تھے۔ 1952ء میں مغربی جرمنی، فرانس، اٹلی، بیلجیئم، نیدرلینڈز
اور لکسمبرگ نے کوئلے و اسٹیل کی واحد یورپی کمیونٹی تشکیل دی۔

1957ء میں اس کے رکن ممالک نے اطالوی دارالحکومت روم میں ایک اور معاہدے پر دستخط
کرتے ہوئے یورپی اقتصادی کمیونٹی تشکیل دی۔ اب یہ کمیونٹی کوئلے، اسٹیل اور تجارت
کے لئے تھی۔ بعد ازاں اس کا نام تبدیل کرکے یورپی کمیونٹی رکھ دیا گیا۔

1992ء میں معاہدہ ماسٹرچٹ کے تحت اس کا نام یورپی یونین رکھا گیا۔ اب یہ ممالک نہ
صرف سیاست اور اقتصادیات میں بلکہ دولت، قوانین اور خارجی معاملات میں ایک دوسرے کے
ساتھ مل کر کام کرتے ہیں۔ شینجن معاہدے کے تحت 13 رکن ممالک نے اپنی سرحدیں ایک
دوسرے کے لئےکھول دیں اور اب ان کے باشندے بغیر کسی پاسپورٹ یا ویزے کے ان ممالک کے
درمیان سفر کرسکتے ہیں۔ 2002ء میں 12 رکن ممالک نے اپنی قومی کرنسیوں کی جگہ یورو
کو استعمال کرنا شروع کردیا۔ 2004ء میں 10 اور 2007ء میں 2 نئے ممالک نے یورپی
یونین میں شمولیت اختیار کی۔ 2014ء میں کرویئشا نے شمولیت اختیار کیا۔ اب یورپی
یونین کے کل ارکان کی تعداد 28 ہے۔

٭ 1990ء میں دونوں ممالک متحد ہوگئے تھے اور اب جرمنی کے نام سے یورپی یونین کے رکن
ہیں۔

٭ مشرقی اور مغربی جرمنی 1990ء میں متحد ہوگئے جس کے بعد سے جرمنی یورپی یونین کا
رکن ہے



https://ur.wikipedia.org/wiki/%D8%B5%D9%84%D8%A7%D8%AD_%D8%A7%D9%84%D8%AF%DB%8C%D9%86_%D8%A7%DB%8C%D9%88%D8%A8%DB%8C

سلطان صلاح الدین یوسف بن ایوب ایوبی سلطنت ( کر دی ناوندی : سەلاحەدینی ئەییووبی /
کر دی کرمانجی : Selahedînê Eyûbî )کے بانی تھے۔ وہ نہ صرف تاریخ اسلام بلکہ تاریخ
عالم کے مشہور ترین فاتحین و حکمرانوں میں سے ایک ہیں ۔ وہ 1138ء میں موجودہ عراق
کے شہر تکریت میں پیدا ہوئے۔ ان کی زیر قیادت ایوبی سلطنت نے مصر، شام، یمن، عراق،
حجاز اور دیار باکر پر حکومت کی۔ صلاح الدین ایوبی کو بہادری، فیاضی، حسن خلق،
سخاوت اور بردباری کے باعث نہ صرف مسلمان بلکہ عیسائی بھی عزت کی نگاہ سے دیکھتے
ہیں۔ صلاح الدین کو فاتح بیت المقدس کہا جاتا ہے جنہوں نے 1187ء میں یورپ کی متحدہ
افواج کو عبرتناک شکست دے کر بیت المقدس ان سے آزاد کروا لیا تھا۔

سلطان صلاح الدین نسلاً کرد تھے اور 1138ء میں کردستان کے اس حصے میں پیدا ہوۓ جو
اب عراق میں شامل ہے ۔ شروع میں وہ سلطان نور الدین زنگی کے یہاں ایک فوجی افسر
تھے۔ مصر کو فتح کرنے والی فوج میں صلاح الدین بھی موجود تھے اور اس کے سپہ سالار
شیر کوہ صلاح الدین کے چچا تھے۔ مصر فتح ہو جانے کے بعد صلاح الدین کو 564ھ میں مصر
کا حاکم مقرر کردیا گیا۔ اسی زمانے میں 569ھ میں انہوں نے یمن بھی فتح کرلیا۔ نور
الدین زنگی کے انتقال کے بعد صلاح الدین حکمرانی پر قابض ہوۓ۔

صلاح الدین اپنے کارناموں میں نور الدین زنگی پر بھی بازی لے گیے۔ ان میں جہاد کا
جذبہ کوٹ کوٹ کر بھرا ہوا تھا اور بیت المقدس کی فتح ان کی سب سے بڑی خواہش تھی۔

مصر کے بعد صلاح الدین نے 1182ء تک شام، موصل، حلب وغیرہ فتح کرکے اپنی سلطنت میں
شامل کر لیے۔ اس دوران میں صلیبی سردار رینالڈ کے ساتھ چار سالہ معاہدہ صلح ہو چکا
تھا جس کی رو سے دونوں ایک دوسرے کی مدد کرنے کے پابند تھے لیکن یہ معاہدہ محض
کاغذی اور رسمی تھا۔ صلیبی بدستور اپنی اشتعال انگیزیوں میں مصروف تھے اور مسلمانوں
کے قافلوں کو برابر لوٹ رہےتھے۔

1186ء میں عیسائیوں‌کے ایک ایسے ہی حملے میں رینالڈ نے یہ جسارت کی کہ بہت سے دیگر
عیسائی امرا کے ساتھ مدینہ منورہ پر حملہ کی غرض سے حجاز مقدس پر حملہ آور ہوا۔
صلاح الدین ایوبی نے ان کی سرگرمیوں کی روک تھام کے لیے اقدامات کیے اور فوراً
رینالڈ کا تعاقب کرتے ہوئے حطین میں اسے جالیا۔ سلطان نے یہیں دشمن کے لشکر پر ایک
ایسا آتش گیر مادہ ڈلوایا جس سے زمین پر آگ بھڑک اٹھی۔ چنانچہ اس آتشیں ماحول میں
1187ء کو حطین کے مقام پر تاریخ کی خوف ناک ترین جنگ کا آغاز ہوا ۔ اس جنگ کے نتیجہ
میں تیس ہزار عیسائی ہلاک ہوئے اور اتنے ہی قیدی بنا لیے گئے۔ رینالڈ گرفتار ہوا
اور سلطان نے اپنے ہاتھ سے اس کا سر قلم کیا۔ اس جنگ کے بعد اسلامی افواج عیسائی
علاقوں پر چھا گئیں۔

حطین کی فتح کے بعد صلاح الدین نے بیت المقدس کی طرف رخ کیا ایک ہفتہ تک خونریز جنگ
کے بعد عیسائیوں نے ہتھیار ڈال دیے اور رحم کی درخواست کی۔ بیت المقدس پورے 88 سال
بعد دوبارہ مسلمانوں کے قبضہ میں آیا اور تمام فلسطین سے مسیحی حکومت کا خاتمہ
ہوگیا۔ بیت المقدس کی فتح صلاح الدین ایوبی کا عظیم الشان کارنامہ تھا۔ اس نے مسجد
اقصٰی میں داخل ہوکر نور الدین زنگی کا تیار کردہ منبر اپنے ہاتھ سے مسجد میں رکھا۔
اس طرح نور الدین زنگی کی خواہش اس کے ہاتھوں پوری ہوئی۔

صلاح الدین نے بیت المقدس میں داخل ہوکر وہ مظالم نہیں کئے جو اس شہر پر قبضے کے
وقت عیسائی افواج نے کئے تھے ۔ صلاح الدین ایک مثالی فاتح کی حیثیت سے بیت المقدس
میں داخل ہوا۔ اس نے زر فدیہ لے کر ہر عیسائی کو امان دے دی اور جو غریب فدیہ نہیں
ادا کر سکے ان کے فدیے کی رقم صلاح الدین اور اس کے بھائی ملک عادل نے خود ادا کی۔

بیت المقدس پر فتح کے ساتھ یروشلم کی وہ مسیحی حکومت بھی ختم ہوگئی جو فلسطین میں
1099ء سے قائم تھی۔ اس کے بعد جلد ہی سارا فلسطین مسلمانوں کے قبضے میں آگیا۔

بیت المقدس پر تقریباً 761 سال مسلسل مسلمانوں کا قبضہ رہا۔ تاآنکہ 1948ء میں
امریکہ ، برطانیہ ، فرانس کی سازش سے فلسطین کے علاقہ میں یہودی سلطنت قائم کی گئی
اور بیت المقدس کا نصف حصہ یہودیوں کے قبضے میں چلا گیا۔ 1967ء کی عرب اسرائیل جنگ
میں بیت المقدس پر اسرائیلیوں نے قبضہ کرلیا ۔

جب بیت المقدس پر قبضے کی خبر یورپ پہنچی تو سارے یورپ میں کہرام مچ گیا۔ ہر طرف
لڑائی کی تیاریاں ہونے لگیں۔ جرمنی، اٹلی، فرانس اور انگلستان سے فوجوں پر فوجیں
فلسطین روانہ ہونے لگیں۔ انگلستان کا بادشاہ رچرڈ جو اپنی بہادری کی وجہ سے شیر دل
مشہور تھا اور فرانس کا بادشاہ فلپ آگسٹس اپنی اپنی فوجیں لے کر فلسطین پہنچے ۔
یورپ کی اس متحدہ فوج کی تعداد 6 لاکھ تھی جرمنی کا بادشاہ فریڈرک باربروسا بھی اس
مہم میں ان کے ساتھ تھا۔

عیسائی دنیا نے اس قدر لاتعداد فوج ابھی تک فراہم نہ کی تھی۔ یہ عظیم الشان لشکر
یورپ سے روانہ ہوا اور عکہ کی بندرگاہ کا محاصرہ کر لیا اگرچہ سلطان صلاح الدین نے
تن تنہا عکہ کی حفاظت کے تمام انتظامات مکمل کر لیے تھے لیکن صلیبیوں کو یورپ سے
مسلسل کمک پہنچ رہی تھی۔ ایک معرکے میں دس ہزار عیسائی قتل ہوئے مگر صلیبیوں نے
محاصرہ جاری رکھا لیکن چونکہ کسی اور اسلامی ملک نے سلطان کی طرف دست تعاون نہ
بڑھایا اس لیے صلیبی ناکہ بندی کی وجہ سے اہل شہر اور سلطان کا تعلق ٹوٹ گیا اور
سلطان باوجود پوری کوشش کے مسلمانوں کو کمک نہ پہنچا سکا۔ تنگ آکر اہل شہر نے امان
کے وعدہ پر شہر کو عیسائیوں کے حوالہ کر دینے پر آمادگی ظاہر کی۔ فریقین کے درمیان
معاہدہ طے ہوا کہ جس کے مطابق مسلمانوں نے دو لاکھ اشرفیاں بطور تاوان جنگ ادا کرنے
کا وعدہ کیا اور صلیب اعظم اور 500 عیسائی قیدیوں کی واپسی کی شرائط طے کرتے ہوئے
مسلمانوں نے ہتھیار ڈال دیے۔ مسلمانوں کو اجازت دے دی گئی ۔ وہ تمام مال اسباب لے
کر شہر سے نکل جائیں لیکن رچرڈ نے بدعہدی کی اور محصورین کو قتل کر دیا۔

عکہ کے بعد صلیبیوں نے فلسطین کی بندرگاہ عسقلان کا رخ کیا۔ عسقلان پہنچنے تک
عیسائیوں کا سلطان کے ساتھ گیارہ بارہ بار مقابلہ ہوا سب سے اہم معرکہ ارسوف کا
تھا۔ سلطان نے جواں مردی اور بہادری کی درخشندہ مثالیں پیش کیں لیکن چونکہ کسی بھی
مسلمان حکومت بالخصوص خلیفہ بغداد کی طرف سے کوئی مدد نہ پہنچی۔ لہذا سلطان کو
پسپائی اختیار کرنی پڑی۔ واپسی پر سلطان نے عسقلان کا شہر خود ہی تباہ کر دیا۔ اور
جب صلیبی وہاں پہنچے تو انہیں اینٹوں کے ڈھیر کے سوا کچھ بھی حاصل نہ ہوا۔ اس دوران
میں سلطان نے بیت المقدس کی حفاظت کی تیاریاں مکمل کیں کیونکہ اب صلیبیوں کا نشانہ
بیت المقدس تھا۔ سلطان نے اپنی مختصر سی فوج کے ساتھ اس قدر عظیم لاؤ لشکر کا بڑی
جرات اور حوصلہ سے مقابلہ کیا۔ جب فتح کی کوئی امید باقی نہ رہی تو صلیبیوں نے صلح
کی درخواست کی۔ فریقین میں معاہدہ صلح ہوا۔ جس کی رو سے تیسری صلیبی جنگ کا خاتمہ
ہوا۔

اس صلیبی جنگ میں سوائے عکہ شہر کے عیسائیوں کو کچھ بھی حاصل نہ ہوا اور وہ ناکام
واپس ہوئے۔ رچرڈ شیردل ، سلطان کی فیاضی اور بہادری سے بہت متاثر ہوا جرمنی کا
بادشاہ بھاگتے ہوئے دریا میں ڈوب کر مرگیا اور تقریباً چھ لاکھ عیسائی ان جنگوں
میں‌کام آئے۔

تیسری صلیبی جنگ میں سلطان صلاح الدین نے ثابت کردیا کہ وہ دنیا کا سب سے طاقتور
ترین حکمران ہے ۔

قاہرہ پر قبضے کے بعد جب اس نے فاطمی حکمرانوں کے محلات کا جائزہ لیا تو وہاں بے
شمار جواہرات اور سونے چاندی کے برتن جمع تھے ۔ صلاح الدین نے یہ ساری چیزیں اپنے
قبضے میں لانے کے بجائے بیت المال میں داخل کرادیں۔ محلات کو عام استعمال میں لایا
گیا اور ایک محل میں عظیم الشان خانقاہ قائم کی گئی۔

فاطمیوں کے زمانے میں مدرسے قائم نہیں کئے گئے شام میں تو نورالدین زنگی کے زمانے
میں مدرسے اور شفاخانے قائم ہوئے لیکن مصر اب تک محروم تھا۔ صلاح الدین نے یہاں
کثرت سے مدرسے اور شفاخانے قائم کئے ۔ ان مدارس میں طلبا کے قیام و طعام کا انتظام
بھی سرکار کی طرف سے ہوتا تھا۔

قاہرہ میں صلاح الدین کے قائم کردہ شفاخانے کے بارے میں ایک سیاح ابن جبیر لکھتا ہے
کہ یہ شفاخانہ ایک محل کی طرح معلوم ہوتا ہے جس میں دواؤں کا بہت بڑا ذخیرہ ہے ۔ اس
نے عورتوں کے شفاخانے اور پاگل خانے کا بھی ذکر کیا ہے ۔ صلاح الدین سلطنت غوریہ کے
حکمران شہاب الدین غوری اور مراکشی حکمران یعقوب المنصور کا ہم عصر تھا اور بلاشبہ
یہ تینوں حکمران اپنے وقت میں دنیا کے عظیم ترین حکمرانوں میں سے تھے ۔

589ھ میں صلاح الدین انتقال کرگے۔ اسے شام کے موجودہ دار الحکومت مسجد امیہ کے نواح
میں سپرد خاک کیا گیا۔ صلاح الدین نے کل 20 سال حکومت کی۔ مورخ ابن خلکان کے مطابق
ان کی موت کا دن اتنا تکلیف دہ تھا کہ ایسا تکلیف دہ دن اسلام اور مسلمانوں پر
خلفائے راشدین کی موت کے بعد کبھی نہیں آیا۔

موجودہ دور کے ایک انگریز مورخ لین پول نے بھی سلطان کی بڑی تعریف کی ہے اور لکھتا
ہے کہ اس کے ہمعصر بادشاہوں اور ان میں ایک عجیب فرق تھا۔ بادشاہوں نے اپنے جاہ و
جلال کے سبب عزت پائی اور اس نے عوام سے محبت اور ان کے معاملات میں دلچسپی لے کر
ہردلعزیزی کی دولت کمائی۔

صلاح الدین ایوبی کی قائم کردہ حکومت ان کے والد نجم الدین ایوب کے نامی پر ”ایوبی“
کہلاتی تھی۔

صلاح الدین اگرچہ ایک دانشمند اور قابل حکمران تھے لیکن وہ خود کو رواجی تصور سے
آزاد نہ کرسکے۔ خلافت کے حقیقی تصور کو اب مسلمان معاشرہ اس حد تک بھلا چکا تھا کہ
نور الدین اور صلاح الدین جیسے حکمران بھی ملوکیت کے انداز میں سوچتے تھے ۔ جانشینی
کے معاملے میں صلاح الدین نے وہی غلطی کی جو سب سے پہلے ہارون الرشید نے کی تھی اور
سلجوقیوں کے بعد سے تمام حکمران کرتے چلے آرہے تھے ۔ اس نے زمانے کے غلط رواج کے
تحت اپنی سلطنت تین لڑکوں میں تقسیم کردی۔ نتیجہ یہ ہوا کہ طاقتور سلطنت تقسیم ہوکر
کمزور پڑگئی۔ پھر بھی ایوبی خاندان کے ان چند لائق حکمرانوں جن میں صلاح الدین کا
بھائی ملک عادل اور اس کا لڑکا ملک کامل قابل ذکر ہیں، مصر، شام، حجاز اور یمن کو
تقریباً 60 سال تک بڑی حد تک متحد رکھا۔ 648ھ میں ایوبی خاندان کی حکومت ختم ہوگئی
اور ان کی جگہ ترک غلاموں کی حکومت قائم ہوئی جو مملوک کہلاتی تھی۔



https://ur.wikipedia.org/wiki/%D8%A7%D9%84%D9%85%D8%B9%D8%AA%D8%B5%D9%85_%D8%A8%D8%A7%D9%84%D9%84%DB%81

المعتصم باللہ خلافت عباسیہ کا آٹھواں خلیفہ تھا ۔ وہ 218ہجری میں تخت نشیں ہوا اور
بدستور 227ہجری تک خلیفہ رہا۔ اُس کے عہدِ خلافت میں مسئلہ خلق قرآن کے فتنے کا
عروج رہا۔

نام محمد بن ہارون الرشید ہے۔ کنیت ابو اسحاق اور لقب المعتصم باللہ العباسی ہے۔
مورخین نے اِسے المعتصم باللہ کے نام سے پکارا ہے۔

المعتصم کی ولادت بروز پیر 10 شعبان 180ھ مطابق 17 اکتوبر 796ء کو بغداد کے خلد محل
میں ہوئی۔ اُس وقت المعتصم کا باپ ہارون الرشید بحیثیتِ خلیفہ تھا اور ہارون الرشید
کے عہدِ حکومت کے دسویں سال المعتصم باللہ کی ولادت ہوئی۔

عباسی خلیفہ ہارون الرشید المعتصم کو بہت چاہتا تھا۔ اِسی چاہت کے سبب ایک تعلیم
یافتہ غلام ہر وقت المعتصم کے ساتھ رہتا جو اُسے پڑھاتا رہتا۔ جب وہ غلام فوت ہوگیا
تو ہارون الرشید نے کہا: محمد! ( المعتصم کا اصلی نام محمد ہے) اب تمہارا غلام بھی
مرگیا، اب بتلاو۔ المعتصم نے کہا: ہاں! وہ مرگیا، اور میں کتاب کی بلاء سے چھوٹ
گیا۔ بعد ازاں وہ تعلیم سے بہرہ مند نہ ہوسکا اور اَن پڑھ ہی رہا۔ کہا جاتا ہے کہ
وہ کچھ کچھ پڑھ لیتا تھا اور اِسی قدر لکھ بھی لیتا تھا مگر بہ نسبت دوسرے خلفاء کے
وہ غیر تعلیم یافتہ ہی رہا۔

المعتصم ہارون الرشید کی وفات کے وقت صرف 13 سال کا تھا ۔ 809ء میں جب امین الرشید
برسر اِقتدار آیا تو المعتصم شاہی محل میں امین الرشید کی کفالت میں رہا۔ 813ء میں
جب مامون الرشید خلیفہ بن کر بغداد میں داخل ہوا تو تب المعتصم 17 سال کا تھا۔
المعتصم بڑا قوی اور شجاع تھا، علاوہ اَزیں وہ صاحب معلومات بھی تھا۔ مامون الرشید
اُسے اُس کی شجاعت کی بناء پر دل لگاو کے سبب ساتھ رکھا کرتا تھا۔ مامون الرشید نے
المعتصم کو شام اور مصر کا والی مقرر کردیا ۔ اِسی شجاعت و عظمت کے سبب مامون
الرشید نے اپنے بیٹے عباس کو خلافت سے محروم کرتے ہوئے المعتصم کو ولی عہد مقرر
کیا۔

جمعرات 18رجب218ھ مطابق 7 اگست833ء کو عباسی خلیفہ مامون الرشید نے اِنتقال کیا تو
طرطوس میں ہی اُمرائے حکومت نے مامون الرشید کی ولی عہدی کے مطابق المعتصم کی بیعت
کرلی مگر لشکریوں یعنی افواج نے شورو غوغا کیا کہ مامون الرشید کے بیٹے عباس بن
مامون الرشید کو بحیثیتِ خلیفہ تخت نشیں کیا جائے۔ المعتصم نے عباس بن مامون الرشید
کو دربارِ شاہی میں طلب کیا۔ عباس نے حاضر ہوکر بطیب خاطر اپنے چچا المعتصم کی بیعت
کرلی تو شاہی افواج میں مچا ہنگامہ ختم ہوگیا۔

مامون الرشید نے طوانہ کی جس قلعہ بندی کا حکم اپنے اواخر ایام میں دیا تھا ۔
المعتصم نے اُسے اِسی حالت میں منہدم کردینے کا حکم دے دیا۔ اُس کی وجہ سے وہاں جس
قدر اسلحہ اور دوسرا سازو سامان جمع کرلیا گیا تھا اُس میں سے جو بار کرکے لایا
جاسکا وہ لے آیا۔ اور باقی کو جلا دیا گیا اور جن لوگوں کو مامون الرشید نے وہاں
آباد کیا تھا، اُنہیں اپنے اپنے وطن جانے کی اجازت دے دی گئی۔ یہ واقعہ ماہِ شعبان
218ھ میں ہوا۔

مامون الرشید نے مرتے وقت المعتصم کو وصیت کی تھی کہ خرمیوں سے غفلت نہ کرنا ورنہ
اُن کا فتنہ بہت خطرناک ہے۔ 218ھ مطابق 833ء میں ہی اصفہان، ہمدان، ماسیزان اور
مہرجانقذق کے ہزارہا پہاڑی باشندے بابک خرمدین کے مذہب میں داخل ہوگئے۔ اور سب نے
مجتمع ہوکر ہمدان کے علاقہ میں علم بغاوت بلند کردیا۔ المعتصم نے اِن کے مقابلے میں
بہت سی افواج روانہ کیں۔ آخری فوج اسحاق بن ابراہیم بن مصعب کی امارت میں اِس سال
ماہِ شوال میں روانہ کی گئی اور اسحاق بن ابراہیم کو تمام علاقہ جبال کا امیر بھی
مقرر کردیا گیا تھا۔ اسحاق بن ابراہیم ماہِ ذیقعد میں اِس جماعت کے مقابلہ پر روانہ
ہوا اور 8 ذوالحجہ کو اِس فتح کا مراسلہ بشارت بغداد میں پڑھا گیا۔ صرف ہمدان کے
علاقہ میں اُس نے ساٹھ ہزار مرتدین کو جو بابک خرمدین کے پیروکار بن گئے تھے، قتل
کردیا گیا۔ باقی خرمی رومی علاقوں کو بھاگ نکلے۔ اتوار 11 جمادی الاول 219ھ مطابق
24 مئی 834ء کو اسحاق بن ابراہیم علاقہ جبال سے خرمیوں اور دوسرے اَمان حاصل کردہ
قیدیوں کے ساتھ بغداد آیا۔ خواتین اور بچوں کو چھوڑ کر اسحاق بن ابراہیم نے خرمیوں
کی اِن تمام لڑائیوں میں اُن کے تقریباً ایک لاکھ آدمی قتل کردئیے تھے۔

221ھ میں ایک بار پھر خرمیوں کا فتنہ عروج کو پہنچ گیا تو المعتصم نے اپنے سب سے
بڑے ترکی سپہ سالار افشین کو بابک خرمدین کی مہم پر متعین کرنا چاہا ۔ اُس کی
روانگی سے قبل ہی ابو سعید محمد بن یوسف کو اردبیل بھیجا تاکہ وہ اُن قلعوں کی مرمت
کروائے جو خرمیوں کے ہاتھوں تباہ ہوئے تھے۔ اِس اثناء میں بابک خرمدین اور اُس کے
خرمی سردار عصمت نے متعدد حملے کیے۔ ابوسعید محمد بن یوسف نے اُنہیں ہر حملے میں
شکست دی۔

عباسی ترکی سپہ سالار افشین اور بابک خرمدین کے درمیان عرصہ مدید تک معرکے ہوتے
رہے۔ افشین بھاری کمک لے کر اُس کے مقابلے کو روانہ ہوا۔ بابک خرمدین کو معلوم ہوا
تو وہ شب خون مارنے کو نکلا۔ افشین کو اِس کی خبر ہوگئی اور اُس نے اپنی حسن تدبیر
سے بفاء الکبیر کو وہاں سے نکال لیا اور بابک خرمدین کا مقابلہ ترکی سپہ سالار ہشیم
سے ہوگیا۔ ہشیم کو مقابلہ میں ناکامی ہوئی تو افشین نے بابک خرمدین کے عقب سے حملہ
کردیا۔ بابک خرمدین کی تمام فوج اِس معرکہ میں کام آگئی۔ بابک خرمدین بے سرو سامانی
کے عالم میں معدودے چندے افراد کے ہمراہ وہاں سے بھاگا تو شہر موقان پہنچا۔ وہاں
بقیہ لشکر کو لے کر مقام بد پر آ پہنچا۔ ماہِ ربیع الاول 222ھ مطابق فروری/مارچ837ء
کو افشین نے بابک خرمدین کے مرکزی مقام " بد " پر حملہ کردیا اور کافی تاخت و تاراج
کی۔

بغداد میں المعتصم نے جعفر خیاط کی سرکردگی میں ایک عظیم الشان لشکر مع تیس لاکھ
درہم مصارف فوج دے کر روانہ کیا۔ فریقین میں سخت خونریزی ہوئی۔ آخر کار افشین اور
جعفر خیاط کی مشترکہ فوج غالب آگئی اور مقام " بد " میں داخل ہوگئی۔ محلات میں آگ
لگا دی گئی۔ بابک خرمدین یہاں سے بھاگ نکلا۔ ابو الساج نے اُس کا تعاقب کیا۔ بابک
خرمدین کی ماں اور اُس کا بھائی معاویہ گرفتار کر لیے گئے۔ بابک خرمدین جبال
آرمینیاء میں جا چھپا۔ افشین کے جاسوس اُس کے تعاقب میں پیچھے پیچھے تھے۔ سہل بن
سباط نے بابک خرمدین کو دیکھ لیا تو اُس کی تعظیم و تکریم کے بہانے میں اُسے اپنے
قلعہ میں لا کر رکھا اور اِس کی خبر افشین کو دے دی۔ دوسرے دن شکار کے بہانے بابک
خرمدین کو جنگل میں لا کر افشین کے سپہ سالاروں کے ہاتھ گرفتار کروا دیا۔ بابک
خرمدین افشینکے سامنے پیش کیا گیا۔ اُس نے اِسے قید خانہ بھجوا دیا۔ اِس خدمت کے
صلہ میں سہل بن سباط کو ایک لاکھ درہم اور اُس کے بیٹے معاویہ بن سہل کو ایک ہزار
درہم دئیے گئے اور سہل بن سباط کو جواہرات سے مرصع ایک پیٹی کمربند کی دی گئی۔
افشین نے تمام رُوداد المعتصم کے حضور بھیجی۔ خلیفہ نے افشین کو سامرا طلب کیا۔
ماہِ شوال 222ھ مطابق ستمبر/اکتوبر 837ء کو افشین مقام برزند سے سامرا کو روانہ
ہوا۔ ہر منزل پر خلیفہ کے حکم سے افشین کی کمالِ عزت افزائی کی جاتی۔ ایک قاصد خاص
خلیفہ کا معہ خلعتِ فاخرہ اور ایک راس عربی گھوڑے کے افشین سے ملتا۔ جس وقت افشین
سامرا پہنچا تو ولی عہد شہزادہ الواثق باللہ مع سرداران اور اراکین سلطنت کے
اِستقبال کو آیا اور کمال توقیر سے قصر شاہی " مطیرہ " میں ٹھہرایا۔ اور اِسی قصر
شاہی میں بابک خرمدین کو بھی رکھا گیا۔خلیفہ المعتصم کے حکم سے افشین کے سر پر تاج
رکھا گیا۔ اور قیمتی خلعت پہنائی گئی۔ بیس لاکھ درہم بطور صلہ مرحمت کی گئے اور دس
لاکھ درہم لشکریوں میں تقسیم کیے گئے۔ پیر 7 صفر [[[223ھ]]] مطابق 7 جنوری 838ء کو
خلیفہ کے حکم کے مطابق بابک خرمدین کو دربارِ شاہی میں طلب کیا گیا اور اُس کے ہاتھ
پیر کاٹ دینے کا حکم جاری ہوا۔ فوراً حکم کی تعمیل ہوئی اور بابک خرمدین کا سر
خراسان بھیج دیا گیا اور بقیہ لاش کو سامرا میں صلیب پر چڑھا دیا گیا۔ بابک خرمدین
کے پنجہ ظلم سے 60 ہزار 600 مسلمان خواتین اور اُن کو بچوں کو حالت یرغمالی سے آزاد
کروایا گیا۔ اُس کے بھائی عبداللہ کو بغداد میں صلیب پر چڑھا دیا گیا۔

المعتصم کے عہد میں اہل بیت کے سربراہ محمد بن القاسم بن علی بن عمر بن علی زین
العابدین بن حسین بن علی بن ابی طالب تھے۔ محمد بن القاسم مدینہ منورہ میں رہا کرتے
تھے۔ بہت عابد و زاہد اور نیک سیرت مشہور تھے۔ امامیہ شیعہ فرقہ کے نویں امام محمد
تقی المعروف بہ محمد الجواد 24 سال کی عمر میں 30 ذیقعد 220ھ مطابق 29 نومبر 835ء
کو بغداد میں فوت ہوئے۔ اُن کے نکاح میں مامون الرشید کی بیٹی ام الفضل تھی۔ جب
امام موصوف فوت ہوئے تو ام الفضل واپس شاہی محل بغداد میں اپنے چچا المعتصم کے پاس
آ گئی اور یہیں رہنے لگی۔ اہل بیت کے بزرگ محمد تقی فوت ہوئے تو شیعوں نے اُن کے
سات سالہ بیٹے علی نقی کو اپنا اِمام قرار دیا۔ زیدیہ جماعت نے محمد بن القاسم کو
اپنا اِمام بنالیا۔ ایک فتنہ پرور خراسانی مدینہ منورہ آیا تو وہ محمد بن القاسم کے
یہاں مدینہ منورہ میں اُن کے پاس ہی رہنے لگا۔ اُس نے یہ خیال محمد بن القاسم کے
ذہن میں مستحکم کردیا کہ " آپ ہی مستحق خلافت ہیں"۔ جو لوگ خراسان سے حج کرنے آئے
اُن کو امام موصوف کے پاس لا کر بیعت کروائی۔ پھر تو کچھ عرصہ بعد معتقدین کی کثرت
ہوتی گئی۔ وہ خراسانی امام محمد بن القاسم کو لے کر جرجان چلا گیا اور مصلحتاً کچھ
روز روپوش رہے۔ جب روساء اور اُمراء نے بھی بیعت کرلی تو اُس نے امام محمد بن
القاسم کو ظہور کی رائے دی اور لوگوں کو علانیہ " رضاء من آل محمد " کی دعوت دینے
لگا۔ عبداللہ بن طاہر نے اِس طوفان بغاوت کو روکنے کی طرف توجہ دی۔ طالقان کے اطراف
میں متعدد لڑائیاں لڑی گئیں اور ہر لڑائی میں امام محمد بن القاسم کو ہزیمت اُٹھانا
پڑی۔ آخر امام محمد بن القاسم پیچھے ہٹ گئے اور شہر نساء چلے گئے ۔ وہاں پہنچے تو
نساء کے عامل نے اُنہیں گرفتار کرکے عبداللہ بن طاہر کے پاس بھیج دیا۔ عبداللہ بن
طاہر نے اِنہیں بغداد المعتصم کے پاس پہنچا دیا۔ یہ ماہِ ربیع الثانی 219ھ مطابق
اپریل/مئی834ء کو المعتصم کے سامنے حاضر کیے گئے۔ المعتصم نے اِنہیں مسرور الکبیر
یعںی خلیفہ ہارون الرشید کے خدمت گار کے پاس سامرا میں قید کروا دیا۔ جس مقام پر
قید کیا گیا اُس کی وسعت تین گز لمبی تھی اور دو گز چوڑی تھی۔ تین دن اِس کوٹھڑی
میں رکھا گیا بعد ازاں بیڑ حجرے میں منتقل کردیا گیا اور کھانا بھی جاری رہا مگر
پہرہ بٹھا دیا گیا۔ عید الفطر کی شب 9 اکتوبر834ء کو محمد بن القاسم روشندان کی
راسی کے ذریعہ سے روشندان تک چڑھ کر قید خانے سے فرار ہوئے۔ جب قید خانہ کے خادم
صبح کھانا لے کر پہنچے تو وہ غائب ہوچکے تھے۔ حکومتی اعلان کے مطابق اُن کی نشاندہی
کرنے والے کو ایک لاکھ درہم اِنعام دینے کا وعدہ کیاگیا، منادیوں نے منادی کی مگر
اُن کا قطعی پتہ نہ چلا۔ محمد بن القاسم یوں غائب ہوئے کہ وہ پھر دوبارہ منظر عام
پر نہیں آ سکے۔ شیعوں کی زیدیہ جماعت اُنہیں امام مہدی کہتی ہے کہ زندہ غائب ہوگئے
ہیں۔ امام محمد بن القاسم کے غائب ہوتے ہی اُن کے پیروکاروں کی تعداد منتشر ہوگئی۔

مامون الرشید کے زمانہ حکومت میں جو نظامِ سلطنت قائم ہوا تھا، المعتصم نے اُسی کو
برقرا رکھا البتہ اُس نے فوج کے نظام کو بہت تقویت و ترقی دی۔ اِسی ترقی و تقویت سے
اُسے کثیر فتوحات کا موقع بھی ملا۔ اِسی نظام کے بدولت اُس نے بادشاہانِ
آذربائیجان، طبرستان، سیستان، اشیاصح، فرغانہ، طخارستان، صفہ اور شاہِ کابل کو بھی
قید کیا۔ مغیرہ بن محمد کہتے ہیں کہ جتنے بادشاہ المعتصم کے دروازے پر جمع ہوئے ،
کبھی کسی بادشاہ کے وقت میں جمع نہ ہوئے تھے۔

المعتصم پہلا بادشاہ ہے جس کے عہدِ حکومت میں باورچی خانہ کا خرچ دن دونا رات چوگنا
ہوگیا حتیٰ کہ ایک ہزار دِینار روزانہ کا خرچ ہوگیا تھا۔

وہ بنو عباس کا آٹھواں خلیفہ تھا۔ اُس کی ولادت برج عقرب میں ہوئی جو دائرۃ البروج
کا آٹھواں برج ہے۔ ہارون الرشید کی آٹھویں اولاد تھا۔ اُس نے 8 سال 8 ماہ 8 یوم
حکومت کی۔ 180ھ میں پیدا ہوا جس میں 8 کا ہندسہ نمایاں ہے یعنی کہ دوسری صدی ہجری
کا آٹھواں عشرہ۔ 218ھ میں تخت نشیں ہوا اِس میں بھی 8 کا ہندسہ نمایاں ہے۔ 8 فتوحات
کیں جن میں وہ کامیاب ہوا۔ 8 بڑے دشمنوں کوقتل کیا۔اپنی وفات کے بعد 8 لڑکے اور 8
لڑکیاں پیچھے چھوڑیں۔ 8محل تعمیر کروائے اور 8 سرائیں بنوائیں۔ 8 لاکھ دینار سرخ
اور 8 لاکھ درہم سفید چھوڑے۔ 8 ہزار گھوڑے اور 8 ہزار غلام اور 8 ہزار لونڈیاں
متروکہ چھوڑا۔

یکم محرم الحرام 227ھ کو المعتصم کی بیماری کا آغاز ہوا۔ مرض الموت میں وہ یہ آیت
تلاوت کرتا رہا: حَتّٰی اِذَا فَرِحُوْا بِمَا اُوْتُوْا اَخَذْنَا ھُمْ بَغْتَۃً ۔
حالت نزع میں کہتا جاتا تھا کہ: " تمام حیلے جاتے رہے اب کوئی باقی نہیں رہا۔ کبھی
یہ کہنے لگتا : " مجھے اِن لوگوں میں سے نکال لے چلو"۔ آخری دعاء جو اُس نے کی وہ
یہ تھی کہ: " اِلہ العالمین تو خوب جانتا ہے کہ میں تجھ سے نہیں بلکہ اپنے آپ سے
ڈرتا تھا ۔ تجھ سے اُمید رکھتا تھا، اپنے سے نہیں"۔ آخر بروز جمعرات 18 ربیع
الاول227ھ مطابق 5 جنوری 842ء کو 45 سال کی عمر میں المعتصم اپنے ہی تعمیر کردہ دار
الحکومت سامرا میں فوت ہوا۔



https://ur.wikipedia.org/wiki/%DA%86%DB%8C%D9%86

عوامی جمہوریہ چین موجودہ چین کو کہتے ہیں اور جمہوریہ چین سے مراد تائیوان اور اس
سے ملحقہ علاقے ہیں

چین (جسے روایتی چینی میں中國 کہتے ہیں، آسان چینی میں中国 کہتے ہیں) ایک ایسا ثقافتی
اور قدیم تہذیب کا علاقہ ہے جو ایشیا کے مشرق میں واقع ہے۔چین کو دنیا کی سب سے
پرانی تہذیبوں میں سے ایک ہے جو آج ایک کامیاب ریاست کے روپ میں موجود ہیں اور اس
کی ثقافت چھ ہزار سال پرانی ہے۔ جنگ عظیم دوم کے بعد ہونے والی چین کی خانہ جنگی کے
اختتام پر چین کو تقسیم کرکے دو ممالک بنا دیا گیا، ایک کا نام عوامی جمہوریہ چین
اور دوسری کا نام جمہوریہ چین رکھا گیا۔ عوامی جمہوریہ چین کے کنٹرول میں مین لینڈ،
ہانگ کانگ اور میکاؤ، جبکہ جمہوریہ چین کا کنٹرول تائیوان اور اس کے ملحقہ علاقوں
پر تھا۔

چین کی تہذیب دنیا کی ان چند ایک تہذیبوں میں سے ایک ہے جو بیرونی مداخلت سے
تقریباً محفوظ رہیں اور اسی وقت سے اس کی زبان تحریری شکل میں موجود ہے۔ چین کی
کامیابی کی تاریخ کوئی چھ ہزار سال قبل تک پہنچتی ہے۔ صدیوں تک چین دنیا کی سب سے
زیادہ ترقی یافتہ قوم ، مشرقی ایشیا کا تہذیبی مرکز رہا جس کے اثرات آج تک نمایاں
ہیں۔ اسی طرح چین کی سرزمین پر بہت ساری نئی ایجادات ہوئی ہیں جن میں چار مشہور
چیزیں یعنی کاغذ، قطب نما، بارود اور چھاپہ خانہ بھی شامل ہیں۔

چین کومینڈریئن چینی میں چونگ گَوا کہتے ہیں۔ چونگ کا مطلب ہے درمیانی یا مرکزی اور
گَوا کا مطلب ہے ملک یا علاقہ۔ اس کا اردو ترجمہ، مرکزی علاقہ کیا جا سکتا ہے۔ تاہم
کچھ آراء یہ بھی پائی جاتی ہیں کہچونگ گَوا کا مطلب (دنیا کا) مرکزی حصہ ہے۔ لیکن
یہ اصطلاح چینی تاریخ میں باقاعدگی سے استعمال نہیں ہوئی اور مختلف اوقات میں اس کو
مختلف سماجی اور سیاسی مطالب دے گئے ۔ بہار اور خزان کے عرصے کے دوران یہ اصطلاح اس
ریاست کے لیے استعمال کی جاتی تھی جو مغربی ژاؤ بادشاہت سے منسوب تھی اور جو ییلو
ریور (ہوانگ ہی) کی وادی میں تھی۔ لیکن اس میں کچھ علاقے شامل نہ تھے مثلا چو کے
علاقے جو دریائے ینگتز کے کنارے واقع تھے اور مغری کی طرف اوین کے علاقے۔ ہن
بادشاہت کے دوران چو، اوین اور دوسری منسلکہ علاقوں نے خود کو ژونگوو کے ساتھ جوڑ
لیا اور یہ سب مل کر اب نئے ژونگوو ملک کے اٹوٹ انگ بن چکے تھے۔

چونگ گَوا نے تیزی سے حرکت کرکے مزید جنوبی علاقوں کو اپنے ساتھ ملا لیا جس کے
نتیجے کے طور پر یہ سارا علاقہ ایک سیاسی اکائی/وحدت بن گیا جو دریائے ینگتز اور
دریائے پرل پر مشتمل تھا۔ تنگ باشاہت کے دوران باربیرین سلطنتیں جیسا کہ ژیانگ بی
اور ژیانگ نو بھی اس میں شامل ہو گئیں۔

انگریزی اور دیگر زبانیں عموما لفظ چائنا کی مختلف شکلیں اور سینو یا سن کے لاحقے
استعمال کرتی ہیں۔ خیال کیا جاتا ہے کہ یہ لاحقے اور الفاظ اوین بادشاہت کے نام سے
لیے جاتے ہیں جس نے پہلی بار (ق م 221-206) چین کو ایک ملک کے طور پر یکجا کیا۔ قن
یا چن کی ابتدا ایک چھوٹے سے جنگجو قبیلے سے ہوئی جو شانزی کے علاقے میں آباد تھا،
جبکہ ہن نسل کے چینیوں کی ابتدا دریائے ییلو کی مشرقی شاخ سے ہوئی، جس کے باعث لفظ
چائنا کچھ جچا نہیں۔ قن یا چن بادشاہت نے چین کی تحریری زبان کو یکجا کیا اور چین
کے حکمران کو بادشاہ کی بجائے شہنشاہ کا خطاب دیا۔ غالبا شاہراہ ریشم کے تاجروں نے
اپنے آپ کو اسی نام سے کہلانا پسند کیا۔ لفظ چین یا چائنا کو ان معنوں میں بھی
استعمال کیا جاسکتا ہے:

چین کو انسانی تہذیب کے اولین مراکز میں سے ایک مانا جاتا ہے۔ چین کی تہذیب کو یہ
شرف بھی حاصل ہے کہ وہ ان معدودے چند تہذیبوں میں سے ایک ہے جنہوں نے خود سے تحریری
زبان ایجاد کی۔ دیگر تہذیبوں میں میسو پوٹامیہ، دریائے سندھ کی تہذیب، مایا تہذیب
وار قدیم مصری تہذیبیں ہیں۔ چینی لکھائی ابھی تک چینیوں اور جاپانیوں کے زیر
استعمال ہے اور کسی حد تک کورین اور ویت نامی بھی اسے استعمال کرتے ہیں۔ چینی
لکھائی واحد تحریر تاحال استعمال میں ہے جس میں ایک حرف پورے لفظ یا جملے کو ظاہر
کرسکتا ہے۔

آرکیالوجی (سائنس کی ایسی شاخ جو ایسی قدیم تہذیبوں کا مطالعہ کرے جو ابھی تک زندہ
ہیں) شہادتیں یہ ظاہر کرتی ہیں کہ چین کے ابتدائی باشندے تقریباً سوا دو ملین یعنی
تقریباً ساڑھے بائیس لاکھ سال پہلے موجود تھے۔ اگرچہ یہ باشندے انسانوں سے ملتی
جلتی مخلوق تھی، جسے ہومو ایرکٹس کا نام دیا گیا تھا۔ ژہوکوڈیان نامی ایک غار ، جو
بیجنگ کے قریب واقع ہے، میں فاسل یعنی متحجر شہادتیں ملی ہیں جو موجودہ سائنسی
تکنیکوں کی مدد سے پتہ چلا ہے کہ تین لاکھ سے ساڑھے پانچ لاکھ سال پہلے تک پرانی
ہیں۔ قدیم پتھر سے بنے ہوئے ہتھیاروں کی تکنیک اور جانوروں کی ہڈیاں، جو ہومو
ایرکٹس سے جوڑی گئی ہیں، کو اٹھارہویں اور انیسویں صدی میں پرکھا گیا ہے۔ یہ سوچا
جاتا ہے کہ ابتدائی انسان نما مخلوق افریقہ میں پلیسٹوسین پیریڈ میں پروان چڑھے۔
بیس لاکھ سال پہلے کی ہجرت نے ان انسان نما مخلوق کو پرانی دنیا کے کونے کونے تک
پھیلا دیا۔

آج کل کے انسان یعنی “ہوموسیپینز“ یا اشرف المخلوقات کا سوچا جاتا ہے کہ دو لاکھ
سال قبل سے لے کر ایک لاکھ اڑسٹھ ہزار سال قبل تک کے عرصے میں ایتھوپیا کے علاقے
میں ارتقا پزیر ہوئے۔ ایک لاکھ سال قبل سے لے کر پچاس ہزار سال قبل تک موجودہ انسان
دنیا کے کونے کونے تک پھیل چکا تھا۔ پچھلے ایک لاکھ سال کے دوران، دیگر ابتدائی
انسانی آبادیاں ختم ہو گئیں کیونکہ موجودہ انسانوں نے انہیں صفحہ ہستی سے مٹا دیا۔

موجودہ انسانوں کی چین میں موجودیگی کی سب سے پرانی شہادت لیوجیانگ سے ملی ہے، جو
سر کی ہڈی ہے اور اس کا تخمینہ سڑسٹھ ہزار سال قبل کا لگایا گیا ہے۔ اسی طرح جزوی
ڈھانچہ مینا ٹوگاوا کے علاقے میں پایا گیا ہے جو اٹھارہ ہزار سال پرانا ہے۔

تاریخی اعتبار سے پہلی مستند بادشاہت شانگ کے نام سے تھی جو دریائے ییلو کے کنارے
مشرقی چین میں اٹھارہویں صدی قبل مسیح سے لے کر بارہویں صدی قبل مسیح تک رہی۔ بعد
ازاں ژاؤ نے مغرب کی طرف سے حملہ کرکے شانگ کے دور کا خاتمہ کیا اور اور بارہویں
صدی قبل مسیح سے لے کر پانچویں صدی قبل مسیح تک ان کا اقتدار رہا۔ ژاؤ کی حکومت
مقامی سرداروں کی لڑائیوں کے باعث کمزور پڑتی گئی۔ بہار اور خزاں کے عرصے کے دوران
بے شمار مقامی حکومتیں بن گئیں جو ایک دوسرے کے خلاف برسر پیکار تھیں۔ ان حالات میں
ژاؤ بادشاہت برائے نام ہی تھی۔ پہلی چینی متحد حکومت اوئن بادشاہت کے دور میں 221
قبل مسیح سے شروع ہوئی جب انہوں نے حکمرانی کا آغاز کیا۔ لیکن یہ زیادہ عرصہ تک نہ
چل سکی کیونکہ یہ لوگ قانون کی سختی سے پاسداری کرتے تھے جس کے نتیجے میں بغاوت
پھیلنا شروع ہوگئی۔

ہن بادشاہت 206 قبل مسیح سے لے کر 220ء عیسوی تک رہی۔ 580ء عیسوی میں چین کو سوئی
نے متحد کیا۔ تانگ اور سونت بادشاہتوں کے ماتحت چین کا سنہری دور رہا۔ ساتویں صدی
سے چودھویں صدی عیسوی تک ٹیکنالوجی، ادب اور آرٹ کے حوالے سے چین بتدریج دنیا کی سب
سے زیادہ ترقی یافتہ اقوام میں شمار ہوتا رہا۔ 1271ء عیسوی میں منگول رہنما قبلائی
خان نے یوآن بادشاہت کا آغاز کیا جو سونگ بادشاہت کے زیر اثر بنی۔ ژو یوان ژینگ
نامی کسان نے 1368ء میں منگولوں کو باہر نکالا اور منگ بادشاہت کی بنیاد رکھی جو
1644ء تک قائم رہی۔ منچو کی بنائی ہوئی اونگ بادشاہت 1911ء تک قائم رہی جسے بعد میں
پوئی نے ختم کیا۔ اونگ کی بادشاہت چین کی آخری بادشاہت تھی۔

انیسویں صدی میں چین نے یورپ کے امپیریلزم کے خلاف مدافعتی انداز اپنا لیا، اگرچہ
یورپ سینٹرل ایشیا کی طرف پیش قدمی کرتا رہا۔ اس وقت چین بقیہ دنیا کی اہمیت محسوس
کرکے بیدار ہوگیا۔ جیسے ہی چین نے بیرونی تجارت اور مشنری سرگرمیوں کے لیے راہ
کھولی، افیم کھلے عام بکنے لگی۔ برطانیہ کے ساتھ ہونے والی دو افیونی جنگوں نے
بادشاہ کے قبضے کو کمزور کر دیا۔ اس کے نتیجے میں تائی پنگ کی خانہ جنگی ہوئی جو
1851ء سے لے کر 1862ء تک جاری رہی۔ اس جنگ کی ابتدا ہونگ شیوگوان نے کی جو بطور خاص
عیسائیت سے متائثر تھا اور وہ اپنے آپ کو خدا کا بیٹا اور حضرت مسیح کا چھوٹا بھائی
مانتا تھا۔ اگرچہ امپریلزم والی افواج کو اس میں فتح حاصل ہوئی لیکن یہ خانہ جنگی
انسانی تاریخ کی سب سے ہولناک جنگوں میں سے ایک تھی۔اس جنگ میں دو کروڑ سے زائد
ہلاکتیں ہوئیں جو جنگ عظیم اول کی اموات سے بھی زیادہ ہیں۔ بعض اندازوں میں تین
کروڑ افراد اس جنگ میں لقمہ اجل بنے۔ افیون کی کثرت نے مزید تباہی پھیلائی جسے کوئی
نہ روک سکا۔ باکسر کی بغاوت جو 1900ء میں ہوئی، نے مزید تباہی پھیلائی۔اگرچہ ملکہ
سی شی نے باغیوں کی ڈھکے چھپے انداز میں مدد جاری رکھی، بظاہر اس نے بیرونی افواج
کی مدد کی تاکہ اس بغاوت کو کچلا جا سکے۔ بعد ازاں باکسرز کو آٹھ غیر ملکی اتحادی
افواج نے شکست دی اور 20 ہزار ٹن چاندی بطور تاوان جنگ وصول کی۔

یکم جنوری 1912ء کو عوامی جمہوریہ چین قائم ہوئی اور قنگ بادشاہت کا خاتمہ ہوا۔
کُواومینتانگ یعنی نیشلسٹ پارٹی کے سون یات سن کو صوبائی گورنر بنایا گیا۔ تاہم ایک
سابقہ قنگ جنرل یوآن شیکائی، جو انقلاب کے لئے ناموزوں سمجھا گیا تھا، نے سن کو ایک
طرف کرکے خود صدارت سنبھال لی۔ یوآن نے خود کو نئی حکومت کا بادشاہ منوانے کی کوشش
کی تاہم چینی سلطنت پر مکمل تسلط جمانے سے قبل قدرتی موت مر گیا۔

یوآن شیکائی کی موت کے بعد سیاسی لحاظ سے چین منقسم ہو چکا تھا۔ اس وقت بین
الاقوامی طور پر مانی گئی لیکن درحقیقت کٹھ پتلی حکومت بیجنگ میں موجود تھی۔ مختلف
علاقوں میں مقامی سرداروں نے اپنا قبضہ جمایا لیا تھا۔ 1920ء کے اختتام پر
کُواومینتانگ یعنی نیشلسٹ پارٹی نے چیانگ کائی شیک کے زیرانتظام ملک کو اپنے زیر
انتظام متحد کیا اور ملک کے دارلحکومت کو نانجنگ منتقل کیا اور سیاسی رہنمائی کے
نظام کو لاگو کرنا شروع کیا۔ یہ نظام سن یات سین کے سیاسی ترقی کے پروگرام کی
درمیانی حالت تھی جس کے مطابق چین کو بتدریج ایک جدید اور جمہوری ریاست بننا تھا۔
درحقیقت اس پروگرام کا مقصد ون پارٹی تھا جس پر کُواومینتانگ یعنی نیشلسٹ پارٹی کی
حکومت ہوتی۔

سینو جاپانی جنگ جو 1937ء سے 1945ء (دوسری جنگ عظیم کا حصہ) تک جاری رہی، نے
نیشنلسٹ اور کمیونیسٹ کو متحد ہونے پر مجبور کیا۔ 1945ء میں جاپان کی شکست کے بعد
چین بظاہر فاتح لیکن درحقیقت معاشی طور پر خالی تھا۔ نیشنلسٹ اور کمیونسٹس کے
درمیان غیر اعتباری کی وجہ سے چینی سول وار یعنی خانہ جنگی پھر سے شروع ہوگئی۔
1947ء میں آئینی حکومت قائم ہوئی لیکن چونکہ عوامی جمہوریہ چین کے کئی صوبے خانہ
جنگی میں شامل تھے، مین لینڈ پر اس آئین کو کبھی بھی رائج نہ کیا جاسکا۔

خانہ جنگی میں فتح کے بعد کمیونسٹ پارٹی آف چائنہ نے مین لینڈ کا زیادہ تر حصہ
سنبھال لیا۔ یکم اکتوبر 1949ء کو انھوں نے عوامی جمہوریہ چین قائم کی اور اور آر او
سی کو بھی اپنا حصہ قرار دیا۔ آر او سی کی مرکزی حکومت کو تائیوان چھوڑنے پر مجبور
کیا گیا۔ مسلح جنگوں کا اختتام 1950ء میں ہوا لیکن دونوں اطراف سے ابھی بھی تکنیکی
اعتبار سے جنگ جاری تھی۔

1970 کی دہائی کے اختتام پرعوامی جمہوریہ چین نے اپنے زیر انتظام علاقوں یعنی
تائیوان، تائی پی، کاوہسیونگ اور فیوجیان کے دور دراز کے جزائر پر مکمل، کثیر
الجماعتی، نمائندہ جمہوریت کو رواج دینا شروع کیا۔ آج آر او سی میں تمام شعبہ ہائے
زندگی سے متحرک سیاسی نمائندگی ھورھی ہے۔ آر او سی کی سیاست میں اہم موڑ چین کے
ساتھ اتحاد اور چین کی رسمی آزادی کے ساتھ جڑا ہے۔

1978ء کی مین لینڈ میں اصلاحات کے بعد انھیں کچھ شعبہ ہائے زندگی میں رعایات دینی
پڑیں۔تاہم چینی حکومت کے پاس ابھی تک سیاست پر مکمل کنٹرول حاصل تھا اور اس نے ملکی
سلامتی کو لاحق خطرات کو ہٹانے کا کام جاری رکھا۔ مثالوں میں دھشت گردی کے خلاف
جنگ، سیاسی مخالفین اور صحافیوں کو جیل بھیجنا، پریس پر کنٹرول، مذاہب کی اصلاح اور
آزادی کی حامی تحاریک کو کچلنا شامل ہے۔ 1989ء میں تیانانمین سکوائیر میں احتجاج
کرنے والے طلبا کو چینی فوج نے پندرہ روزہ مارشل لا میں ٹھکانے لگا دیا۔

1997ء میں ہانگ کانگ برطانیہ کی طرف سے عوامی جہموریہ چین کے حوالے کیا گیا اور
1999ء میں مکاؤ کی پرتگال کی طرف سے واپسی ہوئی

آج جمہوریہ چین تائیوان تک پھیلی ھوئی ہے جبکہ عوامی جمہوریہ چین کے پاس چینی مین
لینڈ کا کنٹرول موجود ہے۔ عوامی جمہوریہ چین پر کمیونسٹ پارٹی کا غلبہ ہے جبکہ
جمہوریہ چین جمہوریہ کی طرف مائل ہو رھی ہے۔ دونوں ریاستیں ابھی تک خود کو "چین" کا
حکمران کہلانے کی کوشش کر رھی ہیں۔ جمہوریہ چین کے پاس 1949 کے فورا بعد سے بین
الاقوامی حمایت زیادہ تھی لیکن اب یہ حمایت عوامی جمہوریہ چین کی طرف منتقل ھوگئی
ہے۔ جمہوریہ چین کے اقوام متحدہ میں موجود نمائندوں کو 1970 میں عوامی جمہوری چین
کے نمائندوں سے تبدیل کر دیا گیا۔

جمہوری چین نے نہ صرف تمام چین پر اپنے دعوے کو واپس لے لیا ہے بلکہ اپنے تمام نقشے
بھی تبدیل کر دئے ہیں جس کے مطابق بیرونی منگولیا اور مین لینڈ بھی ان کے نقشے سے
نکل گئے ہیں اور اب اس نے اپنی شناخت تائیوان کو بنا دیا ہے۔ اب جمہوری چین کا
دعوٰی مین لینڈ کی ریاستوں، تبت یا منگولیا سے ختم ہو گیا ہے اور اب عوامی جمہوری
چین یہ دعوٰی محفوظ رکھتی ہے۔ عوامی جمہوری چین نے سفارتی اور معیشی دباؤ کے ذریعے
اپنی پالیسی کو ایک چین تک بڑھا دیا ہے اور اس سے متعدد بین الاقوامی اداروں میں
جمہوریہ چین کا وجود خارج ہو رھا ہے جیسا کہ ورلڈ ھیلتھ آرگنائزیشن اور اولمپک کھیل
وغیرہ۔ آج، اقوام متحدہ کی صرف چوبیس ریاستیں جمہوریہ چین سے تعلقات رکھتی ہیں۔

عوامی جمہوریہ چین کو 22 صوبوں پر انتظامی کنٹرول ہے اور تائیوان کو اس کا تئیسواں
صوبہ سمجھتا ہے، جبکہ تائیوان فی الحال آزادانہ طور پر جمہوریہ چین کی حکومت ہے۔

22 صوبوں کے علاوہ سر زمین چین کی انتظامی تقسیم میں پانچ خود مختار علاقے اور چار
بلدیات بھی شامل ہیں۔ جبکہ ہانگ کانگ اور مکاؤ کا شمار چین کے خصوصی انتظامی علاقوں
میں ہوتا ہے۔

مختلف بادشاہتوں نے اپنی سرحدوں کو نزدیکی ریاستوں تک توسیع دی جیسے منگولیا کے
اندر تک، مانچوریا، زنجیانگ اور تبت۔ مانچو کی بنائی ہوئی قنگ بادشاہت اور اسے بعد
آنے والوں یعنی عوامی جمہوریہ چین اور جمہوریہ چین نے ان ریاستوں کو اپنے ساتھ ملا
لیا۔ عمومی طور پر یہ خیال کیا جاتا ہے کہ اصل چین وہی ہے جو دیوار چین سے لے کر
سطح مرتفع تبت کے درمیان موجود ہے۔ مانچوریا اور منگولیا کے اندر کے حصے اگرچہ
دیوار چین کے شمال میں ہیں اور اس کو چین کے صوبے اور انر منگولیا کے درمیان سرحد
سمجھا جاتا ہے۔ تاریخی اعتبار سے دوسری جنگ عظیم کے دور میں یہ مانچوکو کی کٹھ پتلی
حکومت کی سرحد تھے۔ زینیانگ کی سرحد آج کے زینیانگ کے قبضے کو ظاہر کرتی ہے۔ تبت کی
سطح مرتفع پر شروع سے تبت کا ہی قبضہ رہا ہے۔ روائتی طور پر چین کو شمالی چین اور
جنوبی چین میں تقسیم مانا جاتا ہے، دونوں حصوں میں ہُوائی دریا اور چنگ لنگ پہاڑوں
کو سرحد مانا جاتا ہے۔

چین کے علاقے ایک دوسرے سے بہت فرق ہیں، مغرب کی طرف سطح مرتفع اور پہاڑ ہیں جبکہ
مشرق کی طرف میدان ہیں۔ نتیجتا بڑے دریا بشمول ینگتز دریا کےجو مرکزی دریا ہے،
ہوانگ ہی اور آمور دریا مغرب سے مشرق کی طرف بہتے ہیں۔بعض اوقات ان کا رخ جنوب کی
طرف بھی ہو جاتا ہے جیسا کہ میکونگ دریا اور ہرہما پُترا۔ زیادہ تر چینی دریا بحر
اوقیانوس میں جا گرتے ہیں۔

ثقافتی انقلاب کے بعد اور دیگر پالیسیوں کے بعد، عوامی جمہوریہ چین کے مین لینڈ کے
انسٹھ فیصد حصے یعنی سات سو سرسٹھ فیصد آبادی خود کو لادین کہتے ہیں۔ تاہم مذاہب
اور رسومات ابھی بھی عوامی جمہوریہ چین کے شب و روز میں اہم کردار ادا کرتے ہیں،
خصوصا بدھ ازم، کنفیوشس ازم اور تاؤ ازم پر روایتی اعتقاد شامل ہیں۔ عوامی جمہوریہ
چین کی ایک تہائی یعنی تیتنس فیصد آبادی مختلف اعتقادات کی پیروی کرتی ہے جسے
روایتی، پرانے چینی اعتقادات یا محض دیگر اعتقادات کا نام دیا جاتا ہے ۔اس کے برعکس
جمہوریہ چین یعنی تائیوان میں مذاہب کے بہت سے پیروکار ہیں کیونکہ یہ ثقافتی انقلاب
سے متائثر نہیں ہوا تھا۔مذاہب اور پرانی چینی روایات بھی تایئوان کی روز مرہ کی
زندگی میں اہم کردار ادا کرتے ہیں۔ امریکی سی آئی اے یعنی سینٹرل انٹیلی جینس
ایجنسی کے سرکاری اعداد و شمار کچھ ایسے ہیں:

گذشتہ چند سالوں سے فالون گونگ حکومتی پابندی کے بعد سے بہت شہرت حاصل کی ہے کہ یہ
مشکوک مذہب سے تعلق رکھتا ہے اور اسے ختم کرنے کی کوشش بھی کی گئی ہے۔ فالون گونگ
نے اگرچہ اس بات کی تردید کی ہے کہ یہ کوئی نیا مذہب ہے۔ فالون گونگ کا دعوٰی ہے کہ
سات سے دس کروڑ افراد اس کے پیرو کار ہیں، غیرملکی ذرائع اس تعداد کو زیادہ بتاتے
ہیں لیکن کوئی حقیقی اعداد و شمار نہیں ملے۔

چاول کو چینی ثقافت میں بہت اہم مقام حاصل ہے۔ نہ صرف یہ خوراک کا اہم جزو وہے بلکہ
اس سے بہت سے چینی قصے کہانیاں وابستہ ہیں۔ چاول چین کی سب سے اہم اور بڑی فصل ہے
اور اسے زیادہ تر دریائے ینگتز کی وادی میں جنوبی چین میں اور یونن گوئی زاؤ کی سطح
مرتفع میں اگایا جاتا ہے۔ چین میں دنیا کے دیگر ممالک کی نسبت سب سے زیادہ چاول
اگایا اور کھایا جاتا ہے۔ کچھ تاریخ دان یہ کہتے ہیں کہ چاول کی کاشت کی ابتدا چین
سے ہی ہوئی۔

چینیوں نے بہت سارے موسیقی کے آلات ایجاد کئے جیسا کہ زہنگ، چن، شنگ، زیاو اور
ارہُو، پیپا شامل ہیں۔ ان میں سے بہت سارے بعد ازاں مشرقی ایشیا اور جنوب مشرقی
ایشیا خصوصا جاپان، کوریا اور ویت نام تک پھیل hi everyone تصغیر

شہادت ملتی ہے کہ ایک ہزار عیسوی میں چین میں فٹ بال کی طرح کا ایک کھیل کھیلا جاتا
تھا۔ کئی تاریخ دان یہ سمجھتے ہیں کہ فٹ بال کی ابتدا چین سے ہوئی۔ چین میں
پروفیشنل فٹبال ابھی تک اپنی ترقی کے مراحل طے کر رہا ہے۔ اس کے علاوہ مارشل آرٹس،
ٹیبل ٹینس، بیڈ منٹن اور حال ہی میں گولف بھی مشہور ہو رہے ہیں۔ باسکٹ بال کو بھی
جہاں جگہ کی کمی ہے، شہری نوجوانوں میں مقبولیت حاصل ہو رہی ہے۔

چین اس وقت ایشیا اور دنیا میں ایک سپورٹس کی طاقت مانا جاتا ہے۔ 1982ء سے اب تک
چین ہر ایشیائی کھیل میں تمغوں کی دوڑ میں سب سے آگے رہا ہے۔ اور 1992ء سے اب تک ہر
گرمائی اولمپکس میں پہلی چار نمبروں میں رہا ہے۔ 2008ء کی گرمائی اولمپکس جنہیں
Games of the XXIX Olympiad کہتے ہیں، بیجنگ میں ہوں گی۔

بورڈ گیمیں جیسا کہ بین الاقوامی شطرنج، گو اور زیانگ جی یعنی چینی شطرنج بھی عام
ہیں اور ان کے باقاعدہ مقابلے منعقد کیے جاتے ہیں۔



https://ur.wikipedia.org/wiki/%D8%B1%D9%88%D8%B3

روس (i/ˈrʌʃə/ یا /ˈrʊʃə/ (روسی: Россия, نقل حرفی Rossiya; روسی
تلفظ: [rɐˈsʲijə] ( سنیے)) جسے سرکاری طور پر روسی وفاق (Russian Federation) کہا
جاتا ہے شمالی یوریشیائی ملک ہے۔ یہ ایک وفاقی جمہوریہ ہے۔

شمال مغرب سے جنوب مشرق کی طرف روس کی زمینی سرحدیں ناروے، فنلینڈ، استونیا، لٹویا،
لتھووینیا اور پولینڈ (دونوں کیلننگراڈ اوبلاست)، بیلاروس، یوکرین، جارجیا،
آذربائیجان، قازقستان، چین، منگولیا، اور شمالی کوریا سے ملتی ہیں۔ جبکہ اس کی آبی
سرحدیں جاپان سے بواسطہ بحیرہ اخوتسک، ریاست ہائے متحدہ امریکہ کی ریاست الاسکا سے
بواسطہ آبنائے بیرنگ اور کینیڈا کے بحر منجمد شمالی کے جزائر سے ملتی ہیں۔

روس ستمبر 2012ء کے مطابق 143 ملین افراد کے ساتھ دنیا کا نواں سب سے زیادہ آبادی
والا ملک ہے۔



https://ur.wikipedia.org/wiki/%D8%B1%D8%A7%D9%85_%D9%BE%D8%B1%D8%B3%D8%A7%D8%AF_%D8%A8%D8%B3%D9%85%D9%84

رام پرساد بسمل تلفظ معاونت·معلومات( پیدائش : 11 جون، 1897ء - : 19 دسمبر، 1927ء )
ہندوستان کے ایک انقلابی اور معروف مجاہد آزادی تھے نیز وہ معروف شاعر، مترجم، ماہر
السنہ، مورخ اور ادیب بھی تھے۔ہندوستان کی آزادی کے لیے ان کی کوششوں کو دیکھ کر
انگریزوں نے انہیں خطرہ جانتے ہوئے پھانسی کی سزا دے دی تھی۔

وہ کانگریس کے رکن تھے اور ان کی رکنیت کے حوالے سے کانگریسی رہنما اکثر بحث کرتے
تھے، جس کی وجہ بسمل کا آزادی کے حوالے سے انقلابی رویہ تھا، بسمل کاکوری ٹرین
ڈکیتی میں شامل رہے تھے، جس میں ایک مسافر ہلاک ہو گيا تھا۔ 11 جون 1897ء (ہندو
جنتری کے مطابق بروز جمعہ نرجلا ایکادشی بكرمی سن 1954) کو اتر پردیش کے شاہجہاں
پور میں پیدا ہوئے۔ رام پرساد کو 30 سال کی عمر میں 19 دسمبر 1927ء (پیر پوش کرشن
نرجلا ایکادشی (جسے سپھل ایکادشی بھی کہا جاتا ہے) بكرمی سن 1984) کو برطانوی حکومت
نے گورکھپور جیل میں پھانسی دے دی۔

بسمل ان کا اردو تخلص تھا جس کا مطلب مجروح (روحانی طور پر ) ہے۔ بسمل کے علاوہ وہ
رام اور نا معلوم کے نام سے بھی مضمون لکھتے تھے اور شاعری کرتے تھے۔ انہوں نے سن
1916ء میں 19 سال کی عمر میں انقلابی راستے میں قدم رکھا اور 30 سال کی عمر میں
پھانسی چڑھ گئے۔

11 سال کی انقلابی زندگی میں انہوں نے کئی کتابیں لکھیں اور خود ہی انہیں شائع کیا۔
ان کتابوں کو فروخت کرکے جو پیسہ ملا اس سے وہ ہتھیار خریدا کرتے اور یہ ہتھیار وہ
انگریزوں کے خلاف استعمال کیا کرتے۔ انہوں نے کئی کتابی لکھی جن میں 11 کتابیں ہی
ان زندگی کے دور میں شائع ہوئیں۔ برطانوی حکومت نے ان تمام کتابوں کو ضبط کر لیا۔

بنكم چندر چٹوپادھیائے نوشتہ وندے ماترم کے بعد رام پرساد بسمل کی تخلیق سرفروشی کی
تمنا نے کارکنانِ تحریکِ آزادی میں بہت مقبولیت پائی۔

بسمل کے دادا نارائن لال کا آبائی گاؤں بربائی تھا جو اس وقت ریاست گوالیر میں
دریائے چمبل کے بیهڑو کے درمیان واقع تومرگھار علاقے کے مورینا ضلع ( موجودہ مدھیہ
پردیش ) میں آج بھی ہے۔ بربائی کے دیہاتی بڑے ہی غیرملنسار فطرت کے تھے۔ وہ آئے دن
انگریزوں اور ان کے قبضہ والے دیہاتیوں کو تنگ کرتے تھے۔ خاندانی اختلاف کی وجہ سے
نارائن لال نے اپنی بیوی وچترا دیوی اور دونوں بیٹوں مرلیدھر اور كلیان مل سمیت
اپنا آبائی گاؤں چھوڑ دیا۔ ان کے گاؤں چھوڑنے کے بعد بربائی میں صرف ان کے دو بھائی
- امن سنگھ اور سمان سنگھ ہی رہ گئے جن کے خاندان آج بھی اسی گاؤں میں رہتے ہیں۔ آج
بربائی گاؤں کے ایک پارک میں مدھیہ پردیش حکومت کی طرف سے رام پرساد بسمل کا ایک
مجسمہ نصب کر دیا گیا ہے۔ اس کے علاوہ مورینا میں بسمل کا ایک مندر بھی بنا دیا گیا
ہے۔ وقت گزرنے کے ساتھ ساتھ یہ خاندان اترپردیش کے تاریخی شہر شاہجہاں پور آ گیا۔
شاہجہاں پور میں منوگنج کے دروازے کے قریب واقع ایک عطار کی دکان پر صرف تین روپے
ماہانہ پر نارائن لال نے نوکری کر لی۔ اتنے کم پیسے میں ان کے خاندان کا گزارا نہ
ہوتا تھا۔ دونوں بچوں کو روٹی بنا کر دی جاتی لیکن شوہر اور بیوی نصف بھوکے پیٹ ہی
پر گزارا کرتے۔ ساتھ ہی کپڑوں اور کرایہ کا مسئلہ بھی تھا۔ بسمل کی دادی وچترا دیوی
نے اپنے شوہر کا ہاتھ بٹانے کے لیے مزدوری کرنے پر غور کیاتھا، لیکن نامعلوم خاتون
کو کوئی بھی آسانی سے اپنے گھر میں کام پر نہ رکھتا تھا۔ آخر انہوں نے اناج پیسنے
کا کام شروع کر دیا۔ اس کام میں ان کو تین چار گھنٹے اناج پیسنے کے بعد ایک یا ڈیڑھ
پیسہ مل جاتا تھا۔ یہ سلسلہ تقریبا دو تین سال تک چلتا رہا۔

نارائن لال تھے تو تومر ذات کے چھتریہ لیکن ان کے افکارواعمال، سنجیدگی اور مذہبی
رجحان کی وجہ سے مقامی لوگ اکثر انہیں " پنڈت جی " ہی کہہ کر مخاطب کرتے تھے۔ اس سے
انہیں ایک فائدہ یہ بھی ہوتا تھا کہ ہر تہوار پر دان دکشنا اور کھانے وغیرہ گھر میں
آ جایا کرتے تھے۔ اسی درمیان نارائن لال کو مقامی باشندوں کی مدد سے ایک اسکول میں
سات روپیے ماہانہ پر نوکری مل گئی۔ کچھ وقت بعد انہوں نے یہ کام بھی چھوڑ دیا اور
ریزگاری ( ایک آنہ - دو آنہ - چونی کے سکے ) فروخت کرنے کا کاروبار شروع کر دیا۔ اس
سے انہیں روزانہ پانچ - سات آنے کی آمدنی ہونے لگی۔ اس سے ان کی معاشی حالت سدھرنے
لگی۔ نارائن لال نے رہنے کے لیے ایک مکان بھی شہر کے كھرنی باغ محلے میں خرید لیا
اور بڑے بیٹے مرلی دھر کی شادی اپنے سسرال والوں کے خاندان کی ہی ایک نیک طینت مول
متی سے کر کے اسے اس نئے گھر میں لے آئے۔ گھر میں بہو کے قدم پڑتے ہی بیٹے کی بھی
قسمت بدلی اور مرلی دھر کو شاہجہاں پور کی بلدیہ میں 15 روپیے ماہانہ تنخواہ پر
نوکری مل گئی۔ لیکن انہیں یہ کام پسند نہیں آیا۔ کچھ دن بعد انہوں نے ملازمت ترک
کرکے کچہری میں سٹامپ پیپر فروخت کرنے کا کام شروع کر دیا۔ اس کاروبار میں انہوں نے
اچھا خاصا پیسہ کمایا۔ تین بیل گاڑیاں کرایہ پر چلنے لگیں اور سود پر روپیہ بھی
دینے لگے۔

جون 1897ء کو اتر پردیش کے شاہجہاں پور شہر کے كھیرنی باغ محلے میں پنڈت مرلیدھر کی
بیوی مولمتی کے بطن سے پیدا ہوئے بسمل اپنے ماں باپ کی دوسری اولاد تھے۔ ان سے پہلے
ایک بیٹے پیدا ہوتے ہی مر گیا تھا۔ بچے کا زائچہ اور دونوں ہاتھ کی دسوں انگلیوں کی
گولائی دیکھ کر ایک نجومی نے پیش گوئی کی تھی۔ " اگر اس بچے کی زندگی کسی طرح کی
نظریاتی بندش سے بچی رہے، جس کا امکان بہت کم ہے، تو اسے عنان حکومت سنبھالنے سے
دنیا کی کوئی بھی طاقت روک نہیں پائے گی۔ ماں باپ دونوں ہی زائچہ کے ستارے "اسد" کے
حامل تھے اور بچہ بھی یہی صفت رکھتاتھا۔ لہذا نجومی نے بہت سوچ بچار کرکے زائچہ کے
اعتبار سے میزان کے حرف نام "ر" ہی پر نام رکھنے کا مشورہ دیا۔ ماں باپ دونوں ہی
رام کے پرستار تھے، لہذا بچے کا نام رام پرساد رکھا گیا۔ ماں مول متی تو ہمیشہ یہی
کہتی تھیں کہ انہیں رام جیسا بیٹا چاہیے تھا سو رام نے ان کی عبادت سے خوش ہو کر
پرساد کے طور پر یہ بیٹا دیا، ایسا یہ لوگ مانتے تھے۔ بچے کو گھر میں تمام لوگ محبت
سے رام کہ کر ہی پکارتے تھے۔ رام پرساد کی پیدائش سے قبل ان کی ماں ایک بیٹے کو کھو
چکی تھیں لہذا جادو ٹونے کا سہارا بھی لیا گیا۔ ایک خرگوش لایا گیا اور نوزائیدہ
بچے کے اوپر سے اتار کر آنگن میں چھوڑ دیا گیا۔ خرگوش نے آنگن کے دو چار چکر لگائے
اور فورًا مر گیا۔ یہ واقعہ عجیب ضرور لگتا ہے لیکن حقیقی واقعہ ہے اور تحقیق کا
موضوع ہے۔ اس کا ذکر رام پرساد بسمل نے خود اپنی آپ بیتی میں کیا ہے۔ مرلیدھر کے کل
9 اولادیں ہوئیں جن میں پانچ بیٹیاں اور چار بیٹے تھے۔ رام پرساد ان کی دوسری اولاد
تھے۔ آگے چل کر دو بیٹیوں اور دو بیٹوں کا بھی انتقال ہو گیا۔

عالم طفلی ہی سے رام پرساد کی تعلیم پر خصوصی توجہ دی جانے لگی۔ جہاں کہیں وہ غلط
حروف لکھتا، اس کی خوب پٹائی کی جاتی لیکن اس میں شوخی اور شرارت بھی کم نہ تھی۔
موقع پاتے ہی پاس کے باغ میں گھس کر پھل وغیرہ توڑ لاتا تھا۔ شکایت آنے پر اس کی
پٹائی بھی ہوا کرتی لیکن وہ شیطانی سے باز نہیں آتا تھا۔ اس کا دل کھیلنے میں زیادہ
لیکن پڑھنے میں کم لگتا تھا۔ اس کی وجہ سے اس کے والد تو اس کی خوب پٹائی لگاتے
لیکن ماں ہمیشہ اسے پیار سے یہی سمجھاتی کہ بیٹا رام ! یہ بہت بری بات ہے مت کرو۔
اس محبت بھری سیکھ کا اس کے دل پر کہیں نہ کہیں اثر ضرور پڑا۔ اس کے والد نے پہلے
ہندی حروف شناسی کرائی لیکن ہندی حرف उ (اُ) سے الو نہ تو اس نے پڑھنا سیکھا اور نہ
ہی لکھ کر دکھایا۔ ان دنوں ہندی کے حروف تہجی میں " उ (اُ) سے الو " ہی پڑھایا جاتا
تھا۔ اس بات کی وہ مخالفت کرتا تھا اور بدلے میں والد کی مار بھی کھاتا تھا، ہار کر
اسے اردو کے اسکول میں داخل کرا دیا گیا۔ شاید یہی فطرتی خصوصیات رام پرساد کو ایک
انقلابی بنا پائیں۔ یعنی وہ اپنے خیالات میں پیدائش سے ہی بڑا پکا تھا۔

تقریبًا 14 سال کی عمر میں رام پرساد کو اپنے والد کے صندوقچے سے رقم چرانے کی لت
پڑ گئی۔ چرائے گئے روپے سے اس نے ناول وغیرہ خرید کر پڑھنا شروع کر دیا اور سگریٹ
پینے اور بھانگ چڑھانے کی عادت بھی پڑ گئی تھی۔ مجموعی طور پر روپیے چوری کا سلسلہ
چلتا رہا اور رام پرساد اب اردو کے عشق یہ ناولوں اور غزلوں کی کتابیں پڑھنے کا
عادی ہو گیا تھا۔ اتفاق سے ایک دن بھانگ کے نشے میں ہونے کی وجہ سے رام پرساد کو
چوری کرتے ہوئے پکڑ لیا گیا۔ خوب پٹائی ہوئی، ناول اور دیگر کتابیں پھاڑ ڈالی گئی
لیکن روپیے چرانے کی عادت نہیں چھوٹی۔ آگے چل کر جب ان کو تھوڑی سمجھ آئی تبھی وہ
اس لت سے آزاد ہو سکے۔

رام پرساد نے اردو مِڈِل کے امتحان میں پاس نہ ہونے پر انگریزی پڑھنا شروع کیا۔
ساتھ ہی پڑوس کے ایک پجاری نے رام پرساد کو پوجا کا طریقہ کار کا علم کروا دیا۔
پجاری ایک سلجھی ہوئی علمی شخصیت کے حامل تھے۔ ان کی شخصیت کا اثر رام پرساد کی
زندگی پر بھی پڑا۔ پجاری کی تعلیمات کی وجہ سے رام پرساد پوجا کے ساتھ تجرد پر عمل
کرنے لگا۔ پجاری کی دیکھا دیکھی رام پرساد نے ورزش کرنا بھی شروع کر دیا۔ سن بلوغ
کی جتنی بھی بری عادات ذہن میں تھیں وہ بھی چھوٹ گئی۔ صرف سگریٹ پینے کی لت نہیں
چھوٹی۔ لیکن وہ بھی کچھ دنوں بعد اسکول کے ایک ہم درس سشیل چندر سین کی مصاحبت سے
چھوٹ گئی۔ سگریٹ چھوٹنے کے بعد رام پرساد کا من پڑھائی میں لگنے لگا۔ بہت جلد ہی وہ
انگریزی کے پانچویں درجے میں آ گیا۔

رام پرساد میں غیر متوقع تبدیلی ہو چکی تھی۔ جسم خوبصورت اور طاقتور ہو گیا تھا۔ وہ
باقاعدہ پوجا میں وقت گزارنے لگا تھا۔ اسی دوران مندر میں آنے والے نمائندے اندرجیت
سے اس کا رابطہ ہوا۔ منشی اندرجیت نے رام پرساد کو آریہ سماج کے بارے میں بتایا اور
سوامی دیانند سرسوتی کی لکھی کتاب ستیارتھ پرکاش پڑھنے کو دی۔ ستیارتھ پرکاش کے
سنجیدہ مطالعے سے رام پرساد کی زندگی پر حیرت انگیز اثر پڑا۔

جب رام پرساد گورنمنٹ اسکول شاہجہاں پور میں نویں جماعت کے طالب علم تھے، تبھی
اتفاق سے سوامی سوم دیو کی آریہ سماج بھون میں آمد ہوئی۔ منشی اندرجیت نے رام پرساد
کو سوامی جی کی خدمت میں مقرر کر دیا۔ یہیں سے ان کی زندگی کےحال اور سمت دونوں میں
تبدیلی شروع ہوئی۔ ایک طرف ستیارتھ پرکاش کا سنجیدہ مطالعہ اور دوسری طرف سوامی سوم
دیو کے ساتھ سیاسی موضوعات پر کھلی بحث سے ان کے ذہن میں حب الوطنی کا جذبہ بیدار
ہوا۔ 1916ء کے آل انڈیا کانگریس اجلاس میں صدراستقبالیہ پنڈت جگت نارائن ' ملا ' کے
حکم کی دھجیاں بكھیرتے ہوئے رام پرساد نے جب برسرعام بال گنگادھر تلک کا، پورے
لکھنؤ شہر میں پروقارجلوس نکالا تو سبھی نوجوانوں کی توجہ ان کے عزم وحوصلہ پر
مرکوز ہوئی۔ اجلاس کے دوران ان کا تعارف کیشو چکرورتی، سوم دیو شرما اور مكندی لال
وغیرہ سے ہوا۔ بعد میں ان ہی سوم دیو شرما نے کسی سدھ گوپال شکل کے ساتھ مل کر شہری
ادبی مطبع، کانپور سے ایک کتاب بھی شائع کی جس کا عنوان رکھا گیا تھا امریکہ کی
آزادی کی تاریخ۔ یہ کتاب بابو گنیش پرساد کے زیراہتمام کرمی پریس، لکھنؤ میں 1916ء
میں شائع ہوئی تھی۔ رام پرساد نے یہ کتاب اپنی ماتاجی سے دو الگ وقتوں میں دو دو سو
روپے لے کر شائع کی تھی۔ اس کا ذکر انہوں نے اپنی سوانح عمری میں کیا ہے۔ یہ کتاب
شائع ہوتے ہی ضبط کر لی گئی تھی بعد میں جب كاكوری سازش کا مقدمہ چلا تو ثبوت کے
طور پر یہی کتاب پیش کی گئی تھی۔ اب یہ کتاب تبدیلی کرکے سرفروشی کی تمنا نامی
مجموعہ کتب کے حصہ سوم میں مرتب کی جا چکی ہے اور تین مورتی بھون کتب خانہ، نئی
دہلی سمیت کئی دیگر کتب خانوں میں دیکھی جا سکتی ہے۔

1915ء میں بھائی پرمانند کی پھانسی کی خبر سن کر رام پرساد برطانوی سلطنت کو
ہندوستان باہر کرنے کا عہد کر چکے تھے۔ 1916ء میں ایک کتاب شائع ہو كر آ چکی تھی،
کچھ نوجوان ان سے جڑ چکے تھے۔ سوامی سوم دیو کا آشیرباد بھی انہیں حاصل ہو چکا تھا۔
اب تلاش تھی تو ایک تنظیم کی جو انہوں نے پنڈت گیندالال دیکشت کی رہنمائی میں
ماتروویدی کے نام سے خود ہی بنا لی تھی۔ اس تنظیم کی طرف سے ایک اشتہار اور ایک عہد
بھی شائع کیا گیا۔ تنظیم کے لیے فنڈز جمع کرنے کے مقصد سے رام پرساد نے، جو اب تک
بسمل کے نام سے مشہور ہو چکے تھے، جون 1918ء میں دو اور ستمبر 1918ء میں ایک -
مجموعی طور پر تین ڈکیتیاں بھی کر ڈالی، جس سے پولیس ہوشیار ہو کر ان نوجوانوں کی
تلاش میں جگہ جگہ چھاپے ڈال رہی تھی۔ 26 سے 31 دسمبر 1918ء تک دہلی میں لال قلعہ کے
سامنے ہوئے کانگریس اجلاس میں اس تنظیم کے نوجوانوں نے چلا چلا کر جیسے ہی کتابیں
فروخت کرنا شروع کیا کہ پولیس نے چھاپہ مار ڈالا تھا، لیکن بسمل کی سوجھ بوجھ سے
تمام کتابیں بچ گئیں۔

پنڈت گیندالال دیکشت کی پیدائش جمنا کنارے واقع مئی گاؤں میں ہوئی تھی۔ اٹاوہ ضلع
کے ایک مشہور قصبے اوریا کے ڈی اے وی اسکول میں استاد تھے۔ حب الوطنی کا جذبہ سوار
ہوا تو شیواجی کمیٹی کے نام سے ایک تنظیم بنا لی اور ہتھیار جمع کرنے شروع کر دیے۔
آگرہ میں ہتھیار لاتے ہوئے پکڑے گئے تھے۔ قلعہ میں قید تھے وہاں سے پولیس کو چکما
دے کر رفوچكر ہو گئے۔ بسمل کی ماتروویدی ادارے کا الحاق شیواجی کمیٹی میں کرنے کے
بعد دونوں نے مل کر کئی کام انجام دیے۔ پنڈت صاحب ایک بار دوبارہ بھی پکڑے گئے تھے۔
فرار ہوئے تو پولیس پیچھے پڑی تھی، بھاگ کر دہلی چلے گئے وہیں آپ اس جہان فانی سے
کوچ کرگئے۔ بسمل نے اپنی آپ بیتی میں پنڈت گیندا لال کا بڑے ہی دل کو چھولینے والے
انداز میں بیان کیا ہے۔

مین پوری سازش میں شاہجہاں پور سے 6 نوجوان شامل ہوئے تھے جن کے لیڈر رام پرساد
بسمل تھے لیکن وہ پولیس کے ہاتھ نہیں آئے، فوری طور پر فرار ہو گئے۔ 1 نومبر 1919ء
کو مجسٹریٹ بی ایس کرس نے مین پوری سازش کا فیصلہ سنا دیا۔ جن جن کو سزائیں ہوئیں
ان میں مكندیلال کے علاوہ تمام کو فروری 1920ء میں عام معافی کے اعلان پر چھوڑ دیا
گیا۔ بسمل پورے 2 سال روپوش رہے۔ ان کی پارٹی کے ہی کچھ ساتھیوں نے شاہجہاں پور میں
جا کر یہ افواہ پھیلا دی کہ بھائی رام پرساد تو پولیس کی گولی سے ہلاک ہوئے۔ جبکہ
حقیقت یہ تھی کہ وہ پولیس تصادم کے دوران جمنا میں چھلانگ لگا کر پانی کے اندر ہی
یوگا کی طاقت سے تیرتے ہوئے کافی دور آگے جا کر دریا سے باہر نکلے اور جہاں آج کل
گریٹر نوئیڈا آباد ہو چکا ہے وہاں کے غیر آباد علاقوں میں چلے گئے۔ وہاں ان دنوں
صرف ببول کے ہی پیڑ ہوا کرتے تھے۔ چونکہ یہ ایک بنجر زمین تھی، اس لیے آدمی تو کہیں
دور دور تک نظر ہی نہ آتا تھا۔

رام پرساد بسمل نے یہاں کے ایک چھوٹے سے گاؤں رام پور جاگیر ( رامپور جہانگیر ) میں
پناہ لی اور کئی ماہ یہاں کے اجاڑ جنگلوں میں گھومتے ہوئے گاؤں کے گوجروں کی گائے
بھینس چرائی۔ اس کا بڑا دلچسپ بیان انہوں نے اپنی آپ بیتی کے دوسرے باب میں کیا ہے۔
یہیں رہ کر انہوں نے اپنا انقلابی ناول بولشیویكوں کے کرتوت لکھا۔ عملی طور پر یہ
ناول اصل میں بنگالی زبان میں چھپی کتاب نهلسٹ رہسیہ کا ہندی ترجمہ ہے جس کی زبان
اور انداز دونوں ہی بڑے دلچسپ ہیں۔ اروند گھوش کی ایک انتہائی بہترین بنگالی کتاب
یوگیک سادھن کا ہندی ترجمہ بھی انہوں نے زیر زمین رہتے ہوئے ہی کیا تھا۔ جمنا کنارے
کی كھادر زمین ان دنوں پولیس سے بچنے کے لئے محفوظ سمجھی جاتی تھی اس لئے بسمل نے
اس غیرمخاطرہ مقام کا بھرپور استعمال کیا۔ موجودہ وقت میں یہ گاؤں چونکہ گریٹر
نوئیڈا کے بیٹا ون سیکٹر کے تحت آتا ہے اس لیے ریاستی حکومت نے رام پور جاگیر گاؤں
کے علاقے میں آنے والی محکمہ جنگلات کی محفوظ زمین پر ان کی یاد میں امر شہید پنڈت
رام پرساد بسمل باغ تیار کر دیا ہے جس کی نگرانی گریٹر نوئیڈا انتظامیہ کا ریاستی
محکمہ جنگلات کرتا ہے۔

بسمل کی ایک خصوصیت یہ بھی تھی کہ وہ کسی بھی مقام پر زیادہ دنوں تک ٹھہرتے نہ تھے۔
کچھ دن رام پور جاگیر میں رہ کر اپنی سگی بہن شاستری دیوی کے گاؤں كوسما ضلع مین
پوری میں بھی رہے۔ ایک دلچسپ پہلو یہ ہے کہ ان کی اپنی بہن تک ان کو پہچان نہ پائی۔
كوسما سے چل کر باه پہنچے۔ کچھ دن باه رہے پھر وہاں سے پنهٹ، آگرہ ہوتے ہوئے
گوالیار ریاست میں واقع اپنے دادا کے گاؤں بربائی ( ضلع مورینا، مدھیہ پردیش ) چلے
گئے۔ انہوں نے وہاں کسان کے بھیس میں رہ کر کچھ دنوں ہل بھی چلایا۔ جیساکہ اوپر
مذکور ہے کہ ان کی بہن تک پہچان نہ پائی، اس طرح پولیس تو بالکل بھی نہیں پہچان
پائی۔ نقل مقام کے دوران، انہوں نے 1918ء میں شائع انگریزی کتاب دی گرینڈمدر آف
رشین روولیوشن کا ہندی ترجمہ کیا۔ ان کے تمام ساتھیوں کو یہ کتاب بہت پسند آئی۔ اس
کتاب کا نام انہوں نے كیتھےران رکھا تھا۔ اتنا ہی نہیں، بسمل نے سشیل مالا سیریز سے
کچھ کتابیں بھی شائع کیں تھیں جن میں دماغ کی لہر نامی نظموں کا مجموعہ، کیتھے رائن
یا آزادی کی دیوی، برشكووسكی کی مختصر سوانح عمری اور دیسی رنگ اور ان کے علاوہ
بولشیویكیوں کے کرتوت نامی ناول شامل تھے۔ دیسی رنگ کے علاوہ دیگر تینوں کتابیں عام
قارئین کے لئے آج دور میں بھی کتب خانوں میں دستیاب ہیں۔

تحریک خلافت کے عروج میں چوری چورا، اترپردیش میں گورکھپور کے قریب ایک قصبہ ہے
جہاں 4 فروری، 1922ء کو ہندوستانیوں نے برطانوی حکومت کی ایک پولیس چوکی کو آگ لگا
دی تھی جس سے اس میں چھپے ہوئے 22 پولیس ملازم زندہ جل کے مر گئے تھے۔ اس واقعہ کو
'چوری چورا سانحہ' کے نام سے جانا جاتا ہے۔

اس واقعہ کے فوراً بعد گاندھی نے عدم تعاون تحریک کو ختم کرنے کا اعلان کردیا۔ بہت
سے لوگوں کو گاندھی کا یہ فیصلہ مناسب نہیں لگا۔ بالخصوص انقلابیوں نے اس کی براہ
راست یا بالواسطہ مخالفت کی۔ گایا کانگریس میں رام پرساد بسمل اور ان نوجوان
ساتھیوں نے گاندھی کی مخالفت کی۔ کانگریس میں كھنہ اور ان کے ساتھیوں نے رام پرساد
بسمل کے ساتھ کندھے سے کندھا ملاكر گاندھی مخالف ایسا احتجاج کیا کہ کانگریس میں دو
گروپ بن گئے - ایک اعتدال پسند یا لبرل اور دوسرا باغی یا انقلابی۔ گاندھی باغی
نظریے کے حامیوں کو کانگریس کے عام جلسوں میں احتجاج کرنے کی وجہ سے ہمیشہ ہلڑباز
کہا کرتے تھے۔ گاندھی نے عوامی سول نافرمانی کی مہم کے خاتمے کا اعلان کیا۔ گاندھی
کے اس کام سے تحریک خلافت کو نقصان پہنچا اور اتنی بڑی تحریک دم توڑ گئی ہندو مسلم
اتحاد و اعتماد پارہ پارہ ہو گیا۔

جنوری 1923ء میں موتی لال نہرو اور دیش بندھو چترجن داس جیسے دولت مند لوگوں نے مل
کر سوراج پارٹی بنا لی۔ نوجوانوں نے ایڈہاک پارٹی کے طور پر ریولیوشنری پارٹی کا
اعلان کر دیا۔ ستمبر 1923ء میں ہوئے دہلی کے خصوصی کانگریس اجلاس میں اسنتشٹ
نوجوانوں نے یہ فیصلہ کیا کہ وہ بھی اپنی پارٹی کا نام و آئین وغیرہ کا یقین کرکے
سیاست میں دخل ہونا شروع کریں گے۔ دوسری جانب میں ملک میں جمہوریت کے نام پر غاصبیت
حاوی ہو نے کا اندیشہ تھا۔ دیکھا جائے تو اس وقت ان کی یہ بڑی بصیرت افروز سوچ تھی۔
مشہور انقلابی لالہ ہردیال، جو ان دنوں بیرون ملک رہ کر ہندوستان کو آزاد کرانے کی
حکمت عملی بنانے میں لگے ہوئے تھے، رام پرساد بسمل کے رابطہ میں سوامی سوم دیو کے
وقت سے ہی تھے۔ لالہ جی نے ہی خط لکھ کر رام پرساد بسمل کو شچیدرناتھ سانیال اور ید
گوپال مکھرجی سے مل کر نئی پارٹی کا آئین تیار کرنے کی صلاح دی تھی۔ لالہ جی کا
مشورہ مان کر رام پرساد الہ آباد گئے اور شچیدرناتھ سانیال کے گھر پر پارٹی کا آئین
تیار کیا۔

نوتشکیل شدہ پارٹی کا نام مختصر میں ایچ آر اے رکھا گیا اور اس کا آئین پیلے رنگ کے
پرچے پر ٹائپ کرکے ارکان کو بھیجا گیا۔ 3 اکتوبر 1924ء کو اس پارٹی (ہندوستان
ریپبلکن ایسوسی ایشن) کی ایک مجلس عاملہ کا اجلاس کانپور میں ہوا جس میں شچیندرناتھ
سانیال، یوگیش چندر چٹرجی اور رام پرساد بسمل وغیرہ کئی اہم رکن شامل ہوئے۔ اس
اجلاس میں پارٹی کی قیادت بسمل کو سونپ كر سانیال اور چٹرجی بنگال چلے گئے۔ پارٹی
کے لئے چندہ جمع کرنے میں مشکل کو دیکھتے ہوئے آئرلینڈ کے انقلابیوں کا طریقہ
اپنایا گیا تھا اور پارٹی کی طرف سے پہلی ڈکیتی 25 دسمبر 1924ء (کرسمس کی رات ) کو
بمرولی میں ڈالی گئی جس کی قیادت بسمل نے کی تھی۔ اس کا ذکر چیف کورٹ آف اودھ کے
فیصلے میں ملتا ہے۔

انقلابی پارٹی کی طرف سے 1 جنوری، 1925ء کو کسی گمنام جگہ سے شائع اور 28 سے 31
جنوری، 1925ء کے درمیان پورے ہندوستان کے تمام اہم مقامات پر تقسیم 4 صفحہ کے پمفلٹ
" دی ریوولیوشنری " میں رام پرساد بسمل نے وجے کمار کے تخلص سے اپنے دل کی خیالات
کا تحریری طور پر اظہار کرتے ہوئے صاف الفاظ میں اعلان کر دیا تھا کہ انقلابی اس
ملک کے نظام حکومت میں کس طرح کی تبدیلی کرنا چاہتے ہیں اور اس کے لیے وہ کیا کیا
کر سکتے ہیں ؟ صرف اتنا ہی نہیں، انہوں نے موہن داس گاندھی کی پالیسیوں کا مذاق
بناتے ہوئے یہ سوال بھی کیا تھا کہ جو شخص خود کو روحانی کہتا ہے وہ انگریزوں سے
کھل کر بات کرنے میں ڈرتا کیوں ہے؟ انہوں نے ہندوستان کے تمام نوجوانوں کو ایسے
فرضی مہاتما کے بہکاوے میں نہ آنے کا مشورہ دیتے ہوئے ان کی انقلابی پارٹی میں شامل
ہو کر انگریزوں سے ٹکر لینے کا کھلا مطالبہ کیا تھا۔ دی ریوولیوشنری کے نام سے
انگریزی میں شائع اس انقلابی ( منشور ) میں انقلابیوں کے نظریاتی تفکر کو بہ حسن
طرز سمجھا جا سکتا ہے۔ اس خط کا عکس ہندی كاویانواد میں اب دستیاب ہے۔

دی روولیوشنری نام سے شائع اس 4 صفحاتی منشور کو دیکھتے ہی برطانوی حکومت اس کے
مصنف کو بنگال میں تلاش کرنے لگی۔ اتفاق سے شچیندر ناتھ سانیال باكرا میں اس وقت
گرفتار کر لئے گئے جب وہ یہ پمفلٹ اپنے کسی ساتھی کو پوسٹ کرنے جا رہے تھے۔ اسی طرح
یوگیش چندر چٹرجی کانپور سے پارٹی کی میٹنگ کرکے جیسے ہی ہاوڑہ اسٹیشن پر ٹرین سے
اترے کہ ایچ آر اے کے آئین کی ڈھیر ساری نقول کے ساتھ پکڑ لیے گئے۔ انہیں ہزاری باغ
جیل میں بند کر دیا گیا۔ دونوں رہنماؤں کے گرفتار ہو جانے سے رام پرساد بسمل کے
کندھوں پر اتر پردیش کے ساتھ ساتھ بنگال کے انقلابی ارکان کی ذمہ داری بھی آ گئی۔
بسمل کا مزاج تھا کہ وہ یا تو کسی کام کو ہاتھ میں لیتے نہ تھے اور اگر ایک بار کام
ہاتھ میں لے لیا تو اسے مکمل کئے بغیر چھوڑتے نہ تھے۔ پارٹی کے کام کے لئے رقم کی
ضرورت پہلے بھی تھی لیکن اب تو اور بھی زیادہ اضافہ ہو گیا ہے۔ کہیں سے بھی پیسہ
حاصل ہوتا نہ دیکھ انہوں نے 7 مارچ 1925ء کو بچپری اور 24 مئی 1925ء کو دواركاپور
میں دو سیاسی ڈكیتیاں کیں۔ لیکن ان میں کچھ خاص دولت کو حاصل نہ ہو سکی۔

ان دونوں ڈکیتیوں میں ایک ایک شخص موقع پر ہی ہلاک ہو گیا۔ اس سے بسمل کو بے انتہا
تکلیف ہوئی۔ آخر کار انہوں نے یہ پکا فیصلہ کر لیا کہ وہ اب صرف سرکاری خزانہ ہی
لوٹیں گے، ہندوستان کے کسی بھی رئیس کے گھر چوری بالکل نہ ڈالیں گے۔

شاہجہاں پور میں ان کے گھر پر ہوئی ایک ایمرجینسی میٹنگ میں فیصلہ لے کر منصوبہ بنا
اور 9 اگست 1925ء کو شاہجہاں پور ریلوے اسٹیشن سے بسمل کی قیادت میں کل 10 لوگ، جن
میں اشفاق اللہ خان، راجندر لاهڑی، چندر شیکھر آزاد، شچیندرناتھ بخشی، منمتھ ناتھ
گپت، مكندی لال، کیشو چکرورتی (فرضٰی نام یا تخلص)، مراری شرما ( اصلی نام مراری
گپت ) اور بنواری لال شامل تھے، 8 ڈاؤن سہارنپور - لکھنؤ پسینجر ٹرین میں سوار
ہوئے۔ ان سب کے پاس عام پستولوں کے علاوہ جرمنی کے بنے چار موزر پستول بھی تھے جن
کے بٹ میں كندا لگا لینے سے وہ چھوٹی آٹومیٹك رائفل کی طرح لگتا تھا اور سامنے والے
کے دل میں مزید خوف پیدا کر دیتا تھا۔ ان کے ٹریگروں کی صلاحیت بھی عام پستولوں سے
زیادہ ہوتی تھی۔ ان دنوں یہ ٹریگر آج کی اے کے - 47 رائفل کی طرح مشہور تھے۔ لکھنؤ
سے پہلے كاكوری ریلوے اسٹیشن پر رک کر جیسے ہی گاڑی آگے بڑھی، انقلابیوں نے چین
کھینچ کر اسے روک لیا اور گارڈ کے ڈبے سے سرکاری خزانے کا بکس نیچے گرا دیا۔ اسے
کھولنے کی کوشش کی گئی لیکن جب وہ نہیں کھلا تو اشفاق اللہ خاں نے اپنا پستول منمتھ
ناتھ کو پکڑا دیا اور ہتھوڑا لے کر تالا توڑنے میں مصروف ہو گئے۔ منمتھ ناتھ گپت نے
غلطی سے ٹریگر دبا دیا جس سے گولی چلی اور احمد علی نام کے مسافر کو لگ گئی اور وہ
موقع پر ہی انتقال کر گیا۔ چاندی کے سکوں اور نوٹوں سے بھرے چمڑے کے تھیلے شیٹ میں
باندھ کر وہاں سے فرار یہ لوگوں کی جلدی میں ان کی ایک چادر وہیں چھوٹ گئی۔ اگلے دن
اخبارات کے ذریعے اس ڈکیتی کی خبر پوری دنیا میں پھیل گئی۔ برطانوی حکومت نے اس
ٹرین ڈکیتی کو سنجیدگی سے لیا اور ڈی آئی جی۔ کے اسسٹنٹ ( سی آئی ڈی انسپکٹر ) آر
اے ہارٹن کی قیادت میں سب سے تیز طرار پولیس اہلکاروں کو اس کی جانچ کا کام سونپ
دیا۔

سی آئی ڈی نے بہ تعمق چھان بین کرکے حکومت کو اس بات کی تصدیق کی کہ كاكوری ٹرین
ڈکیتی انقلابیوں کی ایک منصوبہ بند سازش ہے۔ پولیس نے كاكوری سانحہ کے بارے میں
معلومات دینے اور سازش میں شامل کسی بھی شخص کو گرفتار کروانے کے لئے انعام کا
اعلان کرکے اشتہار تمام اہم مقامات پر لگا دیا۔ اس کا نتیجہ یہ ہوا کہ پولیس کو
جائے واردات پر ملی چادر میں لگے دھوبی کے نشان سے اس بات کا پتہ چل گیا کہ چادر
شاہجہاں پور کے ہی کسی شخص کی ہے۔ شاہجہاں پور کے دھوبیوں سے تفتیش پر معلوم ہوا کہ
چادر بنارسی لال کی ہے۔ بنارسی لال سے مل کر پولیس نے سارا ماجرا حاصل کر لیا۔ یہ
بھی پتہ چل گیا کہ 9 اگست 1925ء کو شاہجہاں پور سے اس کی پارٹی کے کون کون لوگ شہر
سے باہر گئے تھے اور وہ کب کب واپس آئے؟ جب خفیہ طور سے اس بات کی تصدیق ہو گئی کہ
رام پرساد بسمل، جو ایچ آر اے کا لیڈر تھا، اس دن شہر میں نہیں تھا تو 26 ستمبر
1925ء کی رات میں بسمل کے ساتھ پورے ہندوستان سے 40 سے بھی زیادہ لوگوں کو گرفتار
کر لیا گیا۔

كاكوری سانحہ میں صرف 10 ہی لوگ حقیقی طور پر شامل تھے اس لئے ان تمام کو نامزد کیا
گیا۔ ان میں سے پانچ، چندر شیکھر آزاد، مراری شرما (فرضی نام )، کیشو چکرورتی (
فرضی نام )، اشفاق اللہ خان اور شچیندر ناتھ بخشی کو چھوڑ کر، جو پولیس کے ہاتھ
نہیں آئے، باقی تمام افراد پر مقدمہ چلا اور انہیں 5 سال کی قید سے لے کر پھانسی کی
سزا سنائی گئی۔ فرار ملزمین کے علاوہ جن جن انقلابیوں کو ایچ آر اے کا سرگرم کارکن
ہونے کے شبہ میں گرفتار کیا گیا تھا ان میں سے 16 کو ثبوت نہ ملنے کی وجہ سے رہا کر
دیا گیا۔ اسپیشل مجسٹریٹ عین الدین نے ہر انقلابی کی کافی پوچھ تاچھ کی۔ صرف اتنا
ہی نہیں، کیس کو سیشن کورٹ میں بھیجنے سے پہلے ہی اس بات کے تمام گواہ اور ثبوت جمع
کر لئے تھے کہ اگر اپیل بھی کی جائے تو ایک بھی ملزم بغیر سزا کے چھوٹنے نہ پائے۔

بنارسی لال کو حوالات میں ہی پولیس نے سخت سزا کا خوف دکھا کر اپنا ہمنوا بنالیا۔
شاہجہاں پور ضلع کانگریس کمیٹی میں پارٹی فنڈ کو لے کر اسی بنارسی کا بسمل سے جھگڑا
ہو چکا تھا۔ بسمل نے، جو اس وقت ضلع کانگریس کمیٹی کے آڈیٹر تھے، بنارسی پر پارٹی
فنڈ میں خردبرد کا الزام ثابت کرتے ہوئے اسے کانگریس پارٹی کی ابتدائی رکنیت سے
معطل کر دیا تھا۔ بعد میں جب موہن داس گاندھی 16 اکتوبر 1920ء ( ہفتہ ) کو شاہجہاں
پور آئے تو بنارسی نے ان سے مل کر اپنا موقف ركھا۔ گاندھی جی نے اس وقت یہ کہ کر کہ
چھوٹی موٹی ہیرا پھیری کو اتنا طول نہیں دینا چاہیے، ان دونوں میں صلح کرا دی۔ لیکن
بنارسی بڑا ہی کدورت والا آدمی تھا۔ اس نے پہلے تو بسمل سے معافی مانگ لی پھر
گاندھی جی کو الگ لے جا کر ان کے کان بھر دیئے کہ رام پرساد بڑا ہی مجرم قسم کا شخص
ہے۔ وہ اس کی کسی بات کا نہ تو خود یقین کریں نہ ہی کسی اور کو کرنے دیں۔

آگے چل کر اسی بنارسی لال نے بسمل سے دوستی کر لی اور میٹھی میٹھی باتوں سے پہلے ان
کا اعتماد حاصل کیا اور اس کے بعد ان کے ساتھ کپڑے کے کاروبار میں حصہ دار بن گیا۔
جب بسمل نے موہن داس گاندھی کی تنقید کرتے ہوئے اپنی الگ پارٹی بنا لی تو بنارسی
لال انتہائی خوش ہوا، اور موقع کی تلاش میں چپ سادھے بیٹھا رہا۔ پولیس نے مقامی
لوگوں سے بسمل اور بنارسی کے گزشتہ جھگڑے کا قضیہ جان کر ہی بنارسی لال کو اپروور (
سرکاری گواہ ) بنایا اور بسمل کے خلاف پورے مقدمہ میں ایک معصوم اوزار کی طرح
استعمال کیا۔ بنارسی لال کاروبار میں حصہ دار ہونے کی وجہ سے پارٹی سے متعلق ایسی
ایسی خفیہ باتیں جانتا تھا، جنہیں بسمل کے علاوہ اور کوئی نہ جان سکتا تھا۔ اس کا
ذکر رام پرساد بسمل نے اپنی آپ بیتی میں کیا ہے۔

لکھنؤ جیل میں تمام انقلابیوں کو ایک ساتھ ركھا گیا اور ہجرت گنج چوراہے کے پاس رنگ
تھیٹر نام کی ایک عالی شان عمارت میں عارضی عدالت کا انعقاد کیا گیا۔ رنگ تھیٹر نام
کی یہ بلڈنگ کوٹھی حیات بخش اور ملکہ عہد سلطنت کے درمیان ہوا کرتی تھی جس میں
برطانوی افسر آ کر فلم اور ڈراما وغیرہ دیکھ کر تفریح کیا کرتے تھے۔ اسی رنگ تھیٹر
میں مسلسل 18 ماہ تک کنگ امپرر ورسیس رام پرساد بسمل اینڈ ادرس (King Emperor v.
Ram Prasad Bismil) کے نام سے چلائے گئے تاریخی مقدمے کا ڈراما کرنے میں برطانوی
حکومت نے 10 لاکھ روپے اس وقت خرچ کئے تھے جب سونے کی قیمت 20 روپیے تولہ ( 12 گرام
) ہوا کرتا تھا۔ اس سے زیادہ دلچسپ بات یہ ہوئی کہ برطانوی حکمرانوں کے حکم سے یہ
عمارت بھی بعد میں منہدم کر دی گئی اور اس کی جگہ سن 1929ء-1932ء میں جی پی او
(جنرل پوسٹ آفس ) لکھنؤ کے نام سے ایک دوسری شاندار عمارت برطانوی حکومت کی جانب سے
کھڑی کر دی گئی۔ مگر جب 1947ء میں جب بھارت آزاد ہو گیا تو یہاں گاندھی کی شاندار
مورتی نصب کی گئی۔ جب مرکز میں غیر كانگریسی جنتا پارٹی حکومت پہلی بار تشکیل ہوئی
تو اس وقت کے زندہ انقلابیوں کی اجتماعی کوششوں سے 1977ء میں منعقد كاكوری شہید نصف
صدی تقریب کے وقت یہاں پر كاكوری کالمز کا سورج اتر پردیش کے گورنر گنپتی راؤ
دیوراؤ تپاسے نے نصب کیا تاکہ اس مقام کی یاد قائم رہے۔

اس تاریخی مقدمے میں سرکاری خرچ سے ہركرن ناتھ مشرا کو انقلابیوں کا وکیل مقرر کیا
گیا جبکہ جواہر لال نہرو کے رشتے میں سالے لگنے والے مشہور وکیل کے جگت نارائن '
ملا ' کو ایک سوچی سمجھی حکمت عملی کے تحت سرکاری وکیل بنایا گیا۔ جگت نارائن نے
اپنی طرف سے تمام انقلابیوں کو سخت سے سخت سزا دلوانے میں کوئی کسر باقی نہ ركھی۔
یہ وہی جگت نارائن تھے جن کی مرضی کے خلاف 1916ء میں بسمل نے مقبول عام رہنما بال
گنگادھر تلک کا شاندار اور پر وقار جلوس پورے لکھنؤ شہر میں نکالا تھا۔ اسی بات سے
چڑ کر مین پوری سازش میں بھی انہی ملاجی نے سرکاری وکیل کی حیثیت سے زور تو کافی
لگایا لیکن وہ رام پرساد بسمل کا ایک بھی بال بانكا نہ کر پائے تھے، کیونکہ مین
پوری سازش میں بسمل فرار ہو گئے تھے اور دو سال تک پولیس کے ہاتھ ہی نہ آئے۔

غیرمنقسم ہندوستان میں کچھ دائیں بازو کی تنظیمیں کانگریس کی پالیسیوں کی مخالف
تھیں کہ تحریک خلافت اور بعض معاملوں میں وہ مسلمانوں کے مفادات کو ہندوؤں کے
مقابلے ترجیح دے رہی ہے۔ ایسے میں یہ دعوٰی بھی کیا گیا کہ رام پرساد بسمل مقدمے کی
تیاری میں مسلمان پولیس افسروں کا نمایاں رول رہا جنہوں نے مقدمے کی تیاری اور
پھانسی یا سخت ترین سزا کی بھرپور کوشش کی۔ تاہم پروپگنڈا پھیلانے والے یہ لوگ اس
بات کو فراموش کر بیٹھے کہ بسمل کے ایک قریب ترین ساتھی جنہوں نے بھی تختہ دار سے
جان گنوائی تھی ایک مسلمان تھے اور ان کا نام اشفاق اللہ خان تھا۔

6 اپریل 1927ء کو خصوصی سیشن جج اے ہیملٹن نے 115 صفحات کے فیصلے میں ہراس انقلابی
پر لگائے گئے الزامات پر غور کرتے ہوئے لکھا کہ یہ کوئی عام ٹرین ڈکیتی نہیں، بلکہ
برطانوی سلطنت کو اکھاڑ پھینکنے کی ایک سوچی سمجھی سازش ہے۔ حالانکہ ان میں سے کوئی
بھی ملزم اپنے ذاتی مفاد کے لیے اس منصوبے میں شامل نہیں ہوا لیکن چونکہ کسی نے بھی
نہ تو اپنے کئے پر کوئی توبہ کیا ہے اور نہ ہی مستقبل میں اس طرح کی سرگرمیوں سے
خود کو الگ رکھنے کا وعدہ دیا ہے، لہذا جو بھی سزا دی گئی ہے سوچ سمجھ کر دی گئی ہے
اور اس حالت میں اس میں کسی بھی قسم کی کوئی چھوٹ نہیں دی جا سکتی۔ پھر بھی، ان میں
سے کوئی بھی ملزم اگر تحریری میں توبہ ظاہر کرتا ہے اور مستقبل میں ایسا نہ کرنے کا
وعدہ دیتا ہے تو ان کی اپیل پر ایڈیشنل کورٹ غور کر سکتی ہے۔

فرار انقلابیوں میں اشفاق اللہ خان اور شچیندر ناتھ بخشی کو بہت بعد میں پولیس
گرفتار کر پائی۔ اسپیشل جج جے آر ڈبلیو بینٹ کی عدالت میں كاكوری سازش کا سپلیمنٹری
کیس دائر کیا گیا اور 13 جولائی 1927ء کو یہی بات دہراتے ہوئے اشفاق اللہ خان کو
پھانسی اور شچیندرناتھ بخشی کو عمر قید کی سزا سنا دی گئی۔ سیشن جج کے فیصلے کے
خلاف 18 جولائی 1927ء کو اودھ چیف کورٹ میں اپیل دائر کی گئی۔ چیف کورٹ کے چیف جسٹس
سر لوئیس شرٹس اور خصوصی جج محمد رضا کے سامنے دونوں معاملے پیش ہوئے۔ جگت نارائن '
ملا ' کو سرکاری موقف رکھنے کا کام سونپا گیا جبکہ سزا یافتہ انقلابیوں کی طرف سے
کے سی دت، جےكرن ناتھ مشرا اور كرپا شنكر ہجیلا نے بالترتیب راجندر ناتھ لاہڑی،
ٹھاکر روشن سنگھ اور اشفاق اللہ خان کی پیروی کی۔ رام پرساد بسمل نے اپنی پیروی خود
کی کیونکہ سرکاری خرچ پر انہیں لكشمی شنكر مشرا نام کا ایک بڑا عام سا وکیل دیا گیا
تھا جس کو لینے سے انہوں نے صاف انکار کر دیا۔ بسمل نے چیف کورٹ کے سامنے جب رواں
انگریزی میں فیصلے کے خلاف بحث کی تو سرکاری وکیل جگت ناراین ' ملا ' چونک گئے تھے۔
بسمل کی اس دلیلی صلاحیت پر چیف جسٹس لوئیس شرٹس کو ان سے یہ پوچھنا پڑا - مسٹر رام
پرساد ! فرام ویچ یونیورسٹی ڈیڈ یو ٹیک دی ڈگری آف لا ؟ ( رام پرساد ! تم نے کس
یونیورسٹی سے قانون کی ڈگری لی ؟ ) اس پر انہوں نے ہنس کر کہا تھا - ایكسكیوز می
سر! اے كنگ میكر ڈزنٹ ریكوائر اے ڈگری۔ ( معذرت چاہیے ! بادشاہ بنانے والے کو کسی
ڈگری کی ضرورت نہیں ہوتی۔) عدالت نے اس کے جواب میں سختی سے بسمل کی طرف سے 18
جولائی، 1927ء کو دی گئی خود وکالت کرنے کی درخواست مسترد کر دی۔ اس کے بعد انہوں
نے 76 صفحہ کی تحریری بحث پیش کی۔ اسے پڑھ کر ججوں نے یہ خیال ظاہر کیا کہ یہ بحث
بسمل نے خود نہ لکھ کر کسی پیشہ ور سے لكھوائی ہے۔ آخر کار عدالت کی طرف سے انہیں
لكشمی شنكر مشرا کو بحث کرنے کی اجازت دی گئی جنہیں لینے سے بسمل نے منع کر دیا
تھا۔

كاكوری سانحہ کا مقدمہ لکھنؤ میں چل رہا تھا۔ پنڈت جگت نارائن ملا سرکاری وکیل کے
ساتھ اردو کے شاعر بھی تھے۔ انہوں نے ملزمان کے لئے " ملازم " لفظ بول دیا۔ پھر کیا
تھا، پنڈت رام پرساد بسمل نے جھٹ سے ان پر یہ چٹیلی پھبتی کسی:

چیف کورٹ میں شچیندر ناتھ سانیال، بھوپندر ناتھ سانیال اور بنواری لال کو چھوڑ کر
باقی تمام انقلابیوں نے اپیل کی تھی۔ 22 اگست، 1927ء کو جو فیصلہ سنایا گیا اس کے
مطابق رام پرساد بسمل، راجندر ناتھ لاہڑی اور اشفاق اللہ خان کو آئی پی سی کی دفعہ
121 ( اے ) اور 120 ( بی ) کے تحت عمر قید اور 302 اور 396 کے مطابق پھانسی اور
ٹھاکر روشن سنگھ کو پہلی دو دفعہ میں 5 +5 = کل 10 سال کی سخت قید اور اگلی دو دفعہ
کے مطابق پھانسی کا حکم ہوا۔ شچیندر ناتھ سانیال، جب جیل میں تھے تبھی تحریری طور
پر اپنے کئے پر توبہ کا اظہار کرتے ہوئے مستقبل میں کسی بھی انقلابی کارروائی میں
حصہ نہ لینے کا وعدہ دے چکے تھے۔اس کی بنیاد پر ان کی عمر قید برقرار رہی۔ شچیندر
کے چھوٹے بھائی بھوپندر ناتھ سانیال اور بنواری لال نے اپنا اپنا جرم قبول کرتے
ہوئے عدالت کی کوئی بھی سزا بھگتنے کی رضامندی پہلے ہی دے رکھی تھی اس لئے انہوں نے
اپیل نہیں کی اور دونوں کو 5-5 سال کی سزا کے حکم جوں کی توں رہی۔ چیف کورٹ میں
اپیل کرنے کے باوجود یوگیش چندر چٹرجی، مكندی لال اور گووندچرن کار کی سزائیں 10-10
سال سے بڑھا کر عمر قید میں تبدیل کر دی گئی۔ شچندر بھٹاچاریہ اور وشنوشرن دبلش کی
سزائیں بھی جوں کی توں ( 7 – 7 سال) قائم رہیں۔ اپنی انفرادی خوشخطی کا مظاہرہ کرتے
ہوئے اپیل دینے کی وجہ صرف پرویش چٹرجی کی سزا کو 5 سال سے کم کرکے 4 سال کر دیا
گیا۔ اس سانحہ میں سب سے کم سزا ( 3 سال) رام ناتھ پانڈے کو ہوئی۔ منمتھ ناتھ گپت،
جن کی گولی سے ایک مسافر ہلاک ہوا تھا، کی سزا 10 سے بڑھا کر 14 سال کر دی گئی۔
كاكوری سانحہ میں استعمال ماجر پستول کے کارتوس چونکہ پریم كرش کھنہ کے ہتھیار -
لائسنس پر خریدے گئے تھے جس کے کافی ثبوت مل جانے کی وجہ سے پریم كرش کھنہ کو 5 سال
کے سخت قید کی سزا بھگتنا پڑی۔

چیف کورٹ کا فیصلہ آتے ہی پورے ملک میں سنسنی پھیل گئی۔ ٹھاکر منجیت سنگھ راٹھور
نےمرکزی لیجسلیٹیوکاؤنسل میں كاكوری سانحہ کے تمام پھانسی ( سزائے موت) حاصل قیدیوں
کی سزائیں کم کرکے عمر قید میں تبدیل کرنے کی تجویز پیش کرنے کی اطلاع دی۔ كونسل کے
کئی ارکان نے سر ولیم مورس کو، جو اس وقت متحدہ علاقہ کے گورنر تھے، اس ارادے کی
ایک عرضداشت بھی دی لیکن انہوں نے اسے مسترد کر دیا۔ نئےمرکزی كونسل کے 78 ارکان نے
اس وقت کے وائسرائے اور گورنر جنرل ایڈورڈ فریڈرک لڈلے ووڈ کو شملہ میں دستخط پر
مشتمل میمورنڈم بھیجا جس پر خاص طور پر پنڈت مدن موہن مالویہ، محمد علی جناح، این
سی كےلكر، لالہ لاجپت رائے، گووند ولبھ پنت، وغیرہ نے دستخط کیے تھے لیکن وائسرائے
پر اس کا بھی کوئی اثر نہ ہوا۔ آخر میں مدن موہن مالویہ کی قیادت میں پانچ افراد کا
ایک نمائندہ منڈل شملہ جا کر وائسرائے سے ملا اور ان سے یہ درخواست کی کہ چونکہ ان
چاروں ملزمان نے تحریری طور پر حکومت کو یہ وعدہ دیا ہے کہ وہ مستقبل میں اس قسم کی
کسی بھی سرگرمی میں حصہ نہ لیں گے اور انہوں نے اپنے کئے پر توبہ کا اظہار کیا ہے
لہذا ججمینٹ پر نظر ثانی کی جا سکتی ہے۔ چیف کورٹ نے اپنے فیصلے میں بھی یہ بات
لکھی تھی۔ اس کے باوجود وائسرائے نے انہیں صاف انکار کر دیا۔

آخر کار بیرسٹر موہن لال سکسینہ نے شاہی كونسل میں درخواست معافی کے دستاویز تیار
کر کے انگلینڈ کے مشہور وکیل ایس ایل پولک کے پاس بھجوائے لیکن لندن کے ججوں اور
بادشاہ کے قانونی صلاح کاروں نے اس پر بڑی سخت دلیل دی کہ اس سازش کا محرک رام
پرساد بسمل بڑا ہی خطرناک اور پیشہ ورانہ مجرم ہے۔ اگر اسے معاف کر دیا گیا تو وہ
مستقبل میں اس سے بھی بڑا اور شدید سانحہ کر سکتا ہے۔ اس صورتحال میں حکومت کو
ہندوستان میں حکومت کرنا ناممکن ہو جائے گا۔ اس سب کا نتیجہ یہ ہوا کہ شاہی كونسل
میں بھیجی گئی درخواست معافی کی اپیل بھی مسترد ہو گئی۔

بسمل کی سزائے موت کی تعمیل سے ایک رات قبل ان کی ماں ان سے ملنے آئیں۔ بسمل آبدیدہ
ہوئے جبکہ ان کی ماں اس پر سوال پوچھنے لگی: "ہوگیا انقلاب، ہو گئی کرانتی؟ کیوں
کایروں (بُزدلوں) کی طرح آنسو بہا رہے ہو؟" اس پر بسمل گویا ہوئے: "تمہارا بیٹا
کایر نہیں ہے۔ آنسو اس لیے ہے کہ نہ تمہاری جیسی ماں اور نہ تمہاری جیسی گود پھر
ملے گی"۔ حالانکہ بسمل کی ماں کبھی بھی عملی سیاست کا حصہ نہیں رہی، تاہم بسمل کی
سزائے موت کے بعد ایک تقریر میں اس نے اپنے دوسرے بیٹے کا ہاتھ اٹھاکر کہا کہ ملک
کے لیے دینے کے لیے اس کے پاس ایک اور بیٹا بھی موجود ہے۔ اس کے علاوہ اس نے وضاحت
کی کہ اس قربانی کے بدلے وہ کچھ نہیں چاہتی۔

سیشن کورٹ نے اپنے فیصلے میں پھانسی کی تاریخ 16 ستمبر، 1927ء متعین کی تھی جسے چیف
کورٹ کے فیصلےپر آگے بڑھا کر 11 اکتوبر 1927ء کر دیا گیا۔ كاكوری سانحہ کے
انقلابیوں کی مدد کے لئے گنیش شنكر ودیارتھی نے ایک ڈیفینس کمیٹی بنائی تھی جس میں
شیو پرساد گپت، گووند ولبھ پنت اور شری پرکاش وغیرہ شامل تھے۔ اس کمیٹی نے کلکتہ کے
مشہور وکیل بی کے چودھری اور ایک اور ایڈووکیٹ موہن لال سکسینہ کو شاہی كونسل میں
عرضی دائر کرنے کی ذمہ داری تفویض کی۔ گورکھپور کی جیل میں جب موہن لال سکسینہ بسمل
سے ملنے گئے تو اپنے ساتھ بہت سے سادہ کاغذ، پینسل، ربڑ اور نیچے رکھنے کے لئے ایک
فل اسکیاپ سائز کا کتابی رجسٹر بھی لے گئے تھے اور جیلر کی اجازت سے اس شرط کے ساتھ
کہ ملزم ان سب کا استعمال اپنی اپیل لکھنے کے لئے ہی کرے گا، بسمل کو دے آئے تھے۔

بسمل نے اپیل تیار کرنے میں بہت کم کاغذ خرچ کیے اور باقی بچی اسٹیشنری کا استعمال
اپنی سوانح عمری لکھنے میں کر ڈالا۔ یہ تھی ان کی سوجھ بوجھ اور محدود وسائل سے
اپنا کام چلا لینے کی غیر معمولی قابلیت ! شاہی كونسل سے اپیل منسوخ ہونے کے بعد
پھانسی کی نئی تاریخ 19 دسمبر، 1927ء کی نوٹس گورکھپور جیل میں بسمل کو دے دی گئی
تھی لیکن وہ اس سے ذرا بھی متزلزل نہیں ہوئے اور بڑے بے فکر انداز سے اپنی آپ بیتی،
جسے انہوں نے "نجی زندگی کا ایک چھٹا" نام دیا تھا، پوری کرنے میں دن رات ڈٹے رہے،
ایک لمحے کو بھی نہ سستائے اور نہ سوئے۔ انہیں یہ یقین ہو گیا تھا کہ برطانوی حکومت
انہیں مکمل طور پر ختم کر کے ہی دم لے گی تبھی تو انہوں نے سوانح عمری میں ایک جگہ
اردو کا یہ شعر لکھا تھا:

جب بسمل کو شاہی كونسل سے اپیل مسترد ہو جانے کی اطلاع ملی تو انہوں نے اپنی ایک
غزل لکھ کر گورکھپور جیل سے باہر بھجوائی جس کا مطلع ( مکھڑا ) یہ تھا۔

جیسا انہوں نے اپنی آپ بیتی میں لکھا بھی، اور ان کی یہ تڑپ بھی تھی کہ کہیں سے
کوئی انہیں ایک ریوالور جیل میں بھیج دیتا تو پھر ساری دنیا یہ دیکھتی کہ وہ کیا
کیا کرتے ؟ ان کی ساری حسرتیں ان کے ساتھ ہی مٹ گئیں۔ مرنے سے پہلے آپ بیتی کے طور
پر وہ ایک ایسی وراثت ہمیں ضرور سونپ گئے جسے اپنا کرکے ہندوستان ہی نہیں، ساری
دنیا میں جمہوریت کی جڑیں مضبوط کی جا سکتی ہیں۔ اگرچہ ان کی یہ حیرت انگیز سوانح
آج انٹرنیٹ پر بنیادی طور پر ہندی زبان میں بھی دستیاب ہے تاہم یہاں پر یہ بتا دینا
بھی ضروری ہے کہ یہ سب کس طرح ممکن ہو سکا۔

پرتاپ پریس کانپور سے كاكوری کے شہید نامی کتاب کے اندر جو سوانح عمری شائع ہوئی
تھی اسے برطانوی حکومت نے نہ صرف ضبط کیا بلکہ انگریزی زبان میں ترجمہ کراکر پورے
ہندوستان کی خفیہ پولیس اور ضلع كلیكٹرس کو سرکاری تبصرے کے ساتھ بھیجا تھا۔ سرکاری
تبصرے میں صاف لکھا تھا کہ اپنی آپ بیتی میں جو کچھ رام پرساد بسمل نے لکھا ہے وہ
ایک دم سچ نہیں ہے۔ اس نے حکومت پر جو الزام لگائے گئے ہیں وہ بے بنیاد ہیں۔ کوئی
بھی ہندوستانی، جو سرکاری خدمت میں ہے، اسے سچ نہ مانے۔ اس سرکاری بیان سے اس بات
کا انکشاف اپنے آپ ہو جاتا ہے کہ برطانوی حکومت نے بسمل کو اتنا خطرناک سازشی سمجھ
لیا تھا کہ ان کی سوانح عمری پڑھنے تک سے اسے سرکاری معاملات میں بغاوت پھیل جانے
کا خوف ہو گیا تھا۔ موجودہ دور کے یو پی کے سی آئی ڈی ہیڈ کوارٹر، لکھنؤ کے خفیہ
محکمہ میں اصل سوانح عمری کا انگریزی ترجمہ آج بھی محفوظ رکھا ہوا ہے۔ بسمل کی جو
سوانح كاكوری سازش کے نام سے موجودہ پاکستان کے سندھ صوبے میں اس وقت کتاب پبلیشر
بھجن لال بكسیلر نے آرٹ پریس، سندھ ( موجودہ پاکستان ) سے پہلی بار 1927ء میں بسمل
کو پھانسی دیے جانے کے کچھ دنوں بعد ہی شائع کر دی تھی وہ بھی سرفروشی کی تمنا
گرنتھاولی (مجموعہ کلام) کے تین حصوں میں مدون ہو کر 1927ء میں آ چکی ہے۔

16 دسمبر 1927ء کو بسمل نے اپنی آپ بیتی کا آخری باب ( آخری بار وقت کی باتیں )
مکمل کرکے جیل سے باہر بھجوا دیا۔ 18 دسمبر 1927 کو ماں باپ سے آخری بار ملاقات کی
اور پیر 19 دسمبر 1927 کو صبح کے 6 بج کر 30 منٹ پر گورکھپور کی ضلع جیل میں انہیں
پھانسی دے دی گئی۔ بسمل کے قربانی کی خبر سن کر بہت بڑی تعداد میں عوام جیل کے
دروازے پر جمع ہو گئے۔ جیل کا اہم دروازہ بند ہی ركھا گیا اور پھانسی گھر کے سامنے
والی دیوار کو توڑ کر بسمل کی لاش ان کے اہل خانہ کے حوالے کر دیا گیا۔ لاش کو ڈیڑھ
لاکھ لوگوں نے جلوس نکال کر پورے شہر میں گھماتے ہوئے راپتی دریا کے کنارے راج گھاٹ
پر آخری رسومات کے ساتھ سپرد آتش کر دیا۔

1927ء میں بسمل کے ساتھ 3 دیگر انقلابیوں کی قربانی نے پورے ہندوستان کے دل کو ہلا
کر رکھ دیا۔ چونکہ یہ چاروں انقلابی سماج کے عام طبقے کی نمائندگی کرتے تھے اور
انہوں نے کوئی ذاتی جائداد یا جاگیر حاصل کرنے کے مقصد سے وادئ غربت یاپھر کانٹوں
بھری راہ میں قدم نہیں ركھا تھا لہذا اس کا پورے ملک کے عوام کی نفسیات پر اثر ہونا
فطری تھا اور وہ اثر ہوا بھی۔ 9 اگست 1925ء کے كاكوری سانحہ کے فیصلے سے پیدا صورت
حال نے ہندوستانی آزادی کی جدوجہد کی ہیئت اور سمت دونوں ہی تبدیل کر دی۔ پورے ملک
میں جگہ جگہ پر چنگاریوں کے طور پر نئی - نئی کمیٹیاں قائم ہو گئیں۔ بیتیا ( بہار)
میں پھیندرناتھ کا ہندوستانی سیوا ٹیم، پنجاب میں سردار بھگت سنگھ کی نوجوان سبھا
اور لاہور (پاکستان ) میں سكھدیو کی گپت سمیتی کے نام سے کئی انقلابی ادارے جنم لے
چکے تھے۔ ہندوستان کے کونے کونے میں انقلاب کی آگ سیلاب کی طرح پھیل چکی تھی۔
کانپور سے گنیش شنكر ودیارتھی کا پرتاپ اور گورکھپور سے دشرتھ پرساد دویدی کا سودیس
جیسے اخبار اس آگ کو ہوا دے رہے تھے۔

كاكوری سانحہ کے ایک اہم انقلابی چندر شیکھر آزاد، جنہیں رام پرساد بسمل ان کے پارے
( mercury ) جیسے چنچل مزاج کی وجہ سے "کویک سلور" (Quick Silver) کہا کرتے تھے،
پورے ہندوستان میں بھیس بدل کر گھومتے رہے۔ انہوں نے مختلف کمیٹیوں کے سربراہوں سے
رابطہ کرکے ساری انقلابی سرگرمیوں کو ایک تسبیح میں پرونے کا کام کیا۔ 8 اور 9
ستمبر، 1928ء میں فیروز شاہ کوٹلہ دہلی میں ایچ آر اے، نوجوان سبھا، ہندوستانی سیوا
دل اور گپت سمیتی کا الحاق کرکے ایچ ایس آر اے نام سے ایک نئی انقلابی پارٹی کی
تشکیل ہوئی۔ اس پارٹی کو بسمل کے بتائے راستے پر چل کر ہی ملک کو آزاد کرانا تھا
لیکن برطانیہ کے ظالمانہ شکنجوں نے ایسا بھی نہیں ہونے دیا۔

30 اکتوبر 1928ء کو سائمن کمیشن کی مخالفت کرتے ہوئے لالہ لاجپت رائے، ڈپٹی
سپرٹینڈینٹ جے پی سانڈرس کے وحشیانہ لاٹھی چارج سے بری طرح زخمی ہوئے اور 17 نومبر
1928ء کو ان کی موت ہو گئی۔ اس واقعہ سے ناراض ایچ ایس آر اے کے چار نوجوان 17
دسمبر 1928ء کو لاہور جا کر دن دہاڑے سانڈرس کا قتل کرکے فرار ہو گئے، ساڈرس سانحہ
قتل کے اہم ملزم سردار بھگت سنگھ کو پولیس پنجاب میں تلاش کررہی تھی جبکہ وہ یورپی
بھیس میں کلکتہ جاکر بنگال کے انقلابیوں سے بم بنانے کی ٹیکنالوجی اور مواد حاصل
کرنے میں لگے ہوئے تھے۔ دہلی سے 20 میل دور گریٹر نوئیڈا ایکسپریس وے کے قریب واقع
نلگڑھا گاؤں میں رہ کر بھگت سنگھ نے دو بم تیار کئے اور بٹُو كیشور دت کے ساتھ جا
کر 8 اپریل 1929ءکو دہلی کی نئی مرکزی اسمبلی میں اس وقت دھماکا کر دیا جب حکومت
عوام مخالف قانون منظور کرنے جا رہی تھی۔ اس دھماکے نے سرکار پر بھلے ہی اثر نہ کیا
ہو لیکن پورے ملک میں حیرت انگیز بے داری کا کام ضرور کیا۔

بم دھماکے کے بعد دونوں نے " انقلاب ! زندہ باد ! " اور " سامراج ! مردہ باد ! ! "
کے زبردست نعرے لگائے اور ایچ ایس آر اے کے پمفلٹ ہوا میں اچھال دیے۔ اسمبلی میں
موجود سکیورٹی سارجنٹ ٹیری اور انسپکٹر جانسن نے انہیں وہیں گرفتار کر کے جیل بھیج
دیا۔ یہ سنسنی خیز خبر اگلے ہی دن پورے ملک میں پھیل گئی۔ 4 مئی 1929ء کے
"ابھیُدئے" میں الہ آباد سے یہ خبریں شائع - اسمبلی کا بم کیس : كاكوری کیس سے اس
کا تعلق ہے۔ آئی پی سی کی دفعہ 307 اور ایکسپلوسیو ایکٹ کی دفعہ 3 کے تحت ان دونوں
کو عمرقید کی سزا دے کر الگ - الگ جیلوں میں ركھا گیا۔ جیل میں سیاسی قیدیوں جیسی
خصوصیات کی مانگ کرتے ہوئے جب دونوں نے بھوک ہڑتال شروع کی تو ان دونوں کا تعلق
سانڈرس قتل سے جوڑتے ہوئے ایک اور کیس قائم کیا گیا جسے لاہور سازش کیس کے نام سے
جانا جاتا ہے۔ اس کیس میں کل 24 لوگ نامزد ہوئے، ان میں سے 5 فرار ہو گئے، 1 کو
پہلے ہی سزا ہو چکی تھی، باقی 18 پر کیس چلا۔ ان میں سے ایک - یتیندرناتھ داس کی
بورسٹل جیل لاہور میں مسلسل بھوک ہڑتال کرنے سے موت ہو گئی، باقی بچے 17 میں سے 3
کو پھانسی، 7 کو عمرقید، ایک کو 7 سال اور ایک کو 5 سال کی سزا کا حکم ہوا۔ تین کو
ٹربیونل نے رہا کر دیا۔ باقی بچے تین ملزمان کو عدالت نے ثبوت نہ ملنے کی وجہ سے
چھوڑ دیا۔

پھانسی کی سزا پائے تینوں ملزمان - بھگت سنگھ، راج گرو اور سكھ دیو نے اپیل کرنے سے
صاف انکار کر دیا۔ دیگر سزا یافتہ ملزمان میں سے صرف 3 نے ہی شاہی كونسل میں اپیل
کی۔ 11 فروری 1931ء کو لندن کی شاہی كونسل میں اپیل کی سماعت ہوئی۔ ملزمان کی طرف
سے ایڈوکیٹ پرنٹ نے بحث کی اجازت مانگی تھی لیکن انہیں اجازت نہیں ملی اور بحث سنے
بغیر ہی اپیل مسترد کر دی گئی۔ چندر شیکھر آزاد نے ان کی سزا کم کرانے کا کافی کوشش
کی۔ وہ سیتاپور جیل میں جا کر گنیش شنكر ودیارتھی سے ملے۔ ودیارتھی سے مشورہ کرکے
وہ الہ آباد گئے اور جواہر لال نہرو سے ان کی رہائش گاہ بمقام آنند بھون میں ملاقات
کی اور ان سے یہ درخواست کی کہ وہ گاندھی پر لارڈ ارون سے ان تینوں کی پھانسی کو
عمرقید میں بدلوانے کے لئے زور ڈالیں۔ نہرو نے جب آزاد کی بات نہیں مانی تو آزاد نے
ان سے کافی دیر تک بحث کی۔ اس پر نہرو نے غصے میں آکر آزاد کو فوری طور پر وہاں سے
چلے جانے کو کہا۔ آزاد اپنے تكیہ كلام " سالا " کے ساتھ بھنبھناتے ہوئے نہرو کے
ڈرائنگ روم سے باہر نکلے اور اپنی سائیکل پر بیٹھ کر الفریڈ پارک کی طرف چلے گئے۔
الفریڈ پارک میں اپنے ایک دوست سكھ دیو راج سے محو گفتگو ہی تھے تبھی سی آئی ڈی کا
ایس ایس پی بابر جیپ پر وہاں آ پہنچا۔اس کے پیچھے پیچھے بھاری تعداد میں كرنل گنج
تھانے سے پولیس بھی آ گئی۔ دونوں طرف سے ہوئی شدید فائرنگ میں آزاد کی موت واقع
ہوئی۔ یہ 27 فروری 1931ء کا واقعہ ہے۔ 23 مارچ 1931ء کو مقررہ وقت سے 13 گھنٹے پہلے
بھگت سنگھ، سكھ دیو اور راج گر کو لاہور کی مرکزی جیل میں شام کو 7 بجے پھانسی دے
دی گئی۔ یہ جیل قوانین کی کھلی خلاف ورزی تھی۔ ان تینوں کی پھانسی کی خبر ملتے ہی
پورے ملک میں ماركاٹ مچ گئی۔ کانپور میں ہندو - مسلم فسادات بھڑک اٹھے جسے خاموش
کروانے کی کوشش میں انقلابیوں کے خیرخواہ گنیش شنكر ودیارتھی بھی مارے گئے۔ اس طرح
دسمبر 1927ء سے مارچ 1931ء تک ایک ایک کرکے ملک کے 11 مجاہدین آزادی جان گنوا بیٹھے
تھے۔

شمالی بھارت کی انقلابی سرگرمیوں کے علاوہ بنگال کے واقعات کا حساب اور ان کا
ریکارڈ بھی تاریخ میں درج ہے۔ ہندوستان ریپبلکن ایسوسی ایشن میں بنگال کے بھی کئی
انقلابی شامل تھے جن میں سے ایک راجیندرناتھ لاهڑی کو مقرر تاریخ سے 2 دن پہلے 17
دسمبر 1927ء کو پھانسی دیئے جانے کی وجہ صرف یہ تھی کہ بنگال کے انقلابیوں نے
پھانسی کی مقررہ تاریخ سے ایک دن قبل یعنی 18 دسمبر 1927ء کو ہی انہیں گوڈا جیل سے
چھڑا لینے کا منصوبہ بنا لیا تھا۔ اس کی اطلاع سی آئی ڈی نے برطانوی حکومت کو دے دی
تھی۔ 13 جنوری 1928ء کو میندرناتھ بنرجی نے چندر شیکھر آزاد کے اکسانے پر اپنے سگے
چچا کو، جنہیں كاكوری سانحہ میں اہم کردار ادا کرنے کے انعام کے طور پر ڈی ایس پی
کے عہدے پر فائز کیا گیا تھا، ان کی سروس ریوالور سے موت کے گھاٹ اتار دیا۔ دسمبر
1929ء میں مچھا مارکیٹ گلی واقع نرنجن سےنگپتا کے گھر چھاپا پڑا، جس میں 27
انقلابیوں کو گرفتار کرکے کیس قائم ہوا اور 5 کو كالےپانی کی سزا دی گئی۔ 18 اپریل،
1930ء کو ماسٹر سورج سین کی قیادت میں چاٹگام میں ہتھیاروں کو لوٹنے کی کوشش ہوئی
جس میں سورج سین اور تارکیشور دستیگار کو پھانسی اور 12 دیگر کو عمر قید کی سزا
ہوئی۔ 8 اگست، 1930ء کو کے۔ کے۔ شکلا نے جھانسی کے کمشنر اسمتھ پر گولی چلا دی، اسے
موت کی سزا ملی۔ 27 اکتوبر، 1930ء کو یگانتر پارٹی کے ارکان نے سریش چندر داس کی
قیادت میں کلکتہ میں تلا تحصیل کی ٹریژری لوٹنے کی کوشش کی، تمام پکڑے گئے اور
كالےپانی کی سزا ہوئی۔ اپریل 1931ء میں میمنسه ڈکیتی ڈالی گئی جس میں گوپال آچاریہ،
ستیش چندر ہومی اور هیمیندر چکرورتی کو عمر قید کی سزا ملی۔ ان واقعات کی بہت لمبی
فہرست ہے جو سرفروشی کی تمنا گرنتھاولی کے حصہ ایک میں صفحات 155 سے لے کر 161 تک
تفصیل سے دی گئی ہے۔

ان سب واقعات کا کانگریس پارٹی پر بھی وسیع اثر پڑا۔ سبھاش چندر بوس جیسے نوجوان
گاندھی جی کی پالیسیوں کی سخت مخالفت کرنے لگے تھے۔ جو گاندھی سن 1922ء سے 1927ء تک
سیاسی منظر سے بالکل پوشیدہ ہو چکے تھے اب وہی گاندھی جی رام پرساد بسمل اور ان کے
ساتھیوں کی قربانی کے بعد پھر سے تیور بدلتے ہوئے کانگریس میں اپنی من مرضی کا صدر
چنوانے اور حسب منشا پالیسیوں کو نافذ کروانے لگے تھے۔ ان سے تنگ آکر سبھاش چندر
بوس نے مسلسل دو بار - 1938ء کے میں تری پورہ اور 1939ء کے ہری پورہ انتخابات میں
کانگریس صدر کا عہدہ جیتا تھا۔ لیکن گاندھی نے کانگریس ورکنگ کمیٹی میں لابیئنگ
کرکے سبھاش کو تنگ کرنا شروع کر دیا جس سے دکھی ہو کر انہوں نے آل انڈیا کانگریس
چھوڑ دی اور فارورڈ بلاک کے نام سے اپنی الگ پارٹی بنا لی۔ اس کے بعد جب انہیں لگا
کہ گاندھی حکومت سے مل کر ان کے کام میں رکاوٹ اٹکاتے ہی رہیں گے تو انہوں نے ایک
دن ہندوستان چھوڑ دیا اور جاپان پہنچ کر آئی این اے یعنی آزاد ہند فوج کی کمان
سنبھال لی۔

دوسری جنگ عظیم میں انگلینڈ کو بری طرح الجھتا دیکھ کرجیسے ہی نیتا جی نے آزاد ہند
فوج کو " دلی چلو " کا نعرہ دیا، گاندھی نے موقع کی نزاکت کو بھانپتے ہوئے 8 اگست،
1942ء کی رات میں ہی بمبئی سے انگریزوں کو " بھارت چھوڑو " اور بھارت کو " کرو یا
مرو " کا حکم جاری کیا اور سرکاری سیکیورٹی میں یرودا ( پونے ) واقع آغا خان محل
میں چلے گئے۔ 9 اگست، 1942ء کے دن اس تحریک کو لال بہادر شاستری جیسے ایک چھوٹے سے
شخص نے ہنگامی شکل دے دیا۔ 19 اگست، 1942ء کو شاستری جی گرفتار ہو گئے۔ 9 اگست،
1942ء کو برطانوی حکومت کا تختہ الٹنے کے مقصد سے بسمل کی قیادت میں ہندوستان
پرجاتنتر یونین کے دس محنتی کارکنوں نے كاكوری سانحہ کیا تھا جس کی یادگار تازہ
رکھنے کے لئے پورے ملک میں ہر سال 9 اگست کو " كاكوری سانحہ کا یادگار دن" منانے کی
روایت بھگت سنگھ نے شروع کر دی تھی اور اس دن بہت بڑی تعداد میں نوجوان جمع ہوتے
تھے۔ گاندھی نے اسی 9 اگست، 1942ءکے دن کا انتخاب کیا تھا۔

9 اگست، 1942ء کو دن نکلنے سے پہلے ہی کانگریس ورکنگ کمیٹی کے تمام رکن گرفتار ہو
چکے تھے اور کانگریس کو غیر قانونی تنظیم قرار دیا گیا۔ گاندھی کے ساتھ سروجنی
نائیڈو کو یرودا ( پونے ) کے آغا خان محل میں ساری مراعات کے ساتھ، ڈاکٹر راجندر
پرساد کو پٹنہ جیل میں اور دیگر تمام ارکان کو احمدنگر کے قلعہ میں نظربند رکھنے کا
ڈراما برطانوی سلطنت نے کیا تھا تاکہ عوامی تحریک کو دبانے میں زور استعمال کرنے سے
ان میں سے کسی کو کوئی نقصان نہ ہو۔ سرکاری اعداد و شمار کے مطابق اس عوامی تحریک
میں 940 افراد ہلاک اور 1630 زخمی ہوئے، 18000 نظربند ہوئے اور 60229 گرفتار ہوئے۔
تحریک کو کچلنے کے یہ اعداد و شمار دہلی کی مرکزی اسمبلی میں آنریبل ہوم ممبر نے
پیش کئے تھے۔

سن 1943ء سے 1945ء تک سبھاش چندر بوس نے آزاد ہند فوج کی قیادت کی۔ ان کے فوجی "
سرفروشی کی تمنا اب ہمارے دل میں ہے ؛ دیکھنا ہے زور کتنا بازوئے قاتل میں ہے ؟ "
جیسا معنی خیز گیت اور " قدم قدم بڈھائے جا، خوشی کے گیت گائے جا ؛ یہ زندگی ہے قوم
کی، تو قوم پہ لٹائے جا ! " جیسے قومی ترانے فوجی بینڈ کی دھن کے ساتھ گاتے ہوئے
سنگاپور کے راستے كوہیما ( ناگالینڈ ) تک آ پہنچے۔ تبھی جاپان پر امریکی ایٹمی حملے
کی وجہ سے بوس کو اپنی حکمت عملی تبدیل کرنی پڑی۔ وہ طیارے سے روس جانے کی تیاری
میں جیسے ہی فارموسا کے تایهوكو ائیر بیس سے اڑے کہ 18 اگست 1945ء کو ان کے 97-2
ماڈل ہیوی بمبار جہاز میں آگ لگ گئی۔ انہیں زخمی حالت میں تایهوكو آرمی اسپتال لے
جایا گیا جہاں رات 9 بجے ان کی موت ہو گئی۔

بوس کی موت اور آزاد ہند فوج کے افسران پر مقدمے کی خبر نے پورے ہندوستان میں طوفان
مچا دیا۔ اس کے نتیجے میں دوسری عالمی جنگ کے بعد بمبئی بندرگاہ پر اترے بحری دستے
نے بغاوت کر دی۔ 18 فروری 1946ء کو بمبئی سے شروع ہوئی یہ فوجی بغاوت ملک کے تمام
بندرگاہوں اور بڑے شہروں میں پھیل گئی۔ 21 فروری 1946ء کو برطانوی آرمی نے بمبئی
پہنچ کر ہندوستانی بحری دستے پر گولیاں چلائیں۔ نتیجے میں صرف 22 فروری 1946ء کو ہی
228 افراد ہلاک اور 1046 زخمی ہوئے۔

ہندوستان کو برطانوی سلطنت سے آزاد کرانے میں یوں تو ہزارہا بہادروں نے اپنی انمول
قربانی دی لیکن رام پرساد بسمل ایک ایسے حیرت انگیز انقلابی تھے جنہوں نے انتہائی
غریب خاندان میں پیدائش لے کر عام تعلیم کے باوجود غیر معمولی حوصلہ اور غیر متزلزل
عزم کے زور پر ہندوستان پرجاتنتر یونین کے نام سے ملک گیر تنظیم قائم کی جس میں ایک
سے بڑھ کر ایک شاندار اور عظیم الفطرت نوجوان شامل تھے بسمل کی پہلی کتاب سن 1916ء
میں شائع ہوئی تھی جس کا نام تھا "امریکہ کی آزادی کی تاریخ" تھا۔ بسمل کے پیدائش
کے سو سال کے موقع پر 1996ء-1997ء میں یہ کتاب آزاد بھارت میں پھر سے شائع ہوئی جس
کی رسم رونمائی بھارت کے سابق وزیراعظم اٹل بہاری واجپائی نے کی۔ اس پروگرام میں آر
ایس ایس کے اس وقت کے سرسنگھچالك پروفیسر راجندر سنگھ (رجو بھیا ) بھی موجود تھے۔
اس مکمل گرنتھاولی (مجموعہ کلام) میں بسمل کی تقریبًا دو سو سے زائد نظموں کے علاوہ
پانچ کتابیں بھی شامل کی گئی تھیں۔ لیکن آج تک کسی بھی حکومت نے بسمل کے انقلابی
فلسفہ کو سمجھنے اور اس پر تحقیق کروانے کی کوشش ہی نہیں کی۔ جبکہ گاندھی کی طرف سے
1909ء میں ولایت سے ہندوستان لوٹتے وقت پانی کے جہاز پر لکھی گئی کتاب ہند سوراج
کئی مذاکرے ہوئے۔

سال 1985ء میں وگیان بھون، نئی دہلی میں منعقد "بھارت اور وشو ساہتیہ پر انتراشٹریہ
سنگوشٹھی" (بھارت اور عالمی ادب پر بین الاقوامی مذاکرہ) میں ایک بھارتی نمائندے نے
اپنے مضمون کے ساتھ پنڈت رام پرساد بسمل کے کچھ مقبول عام کلام کی دو لسانی شعری
صورتگری (ہندی/ اردو اور انگریزی میں) پیش کی تھی۔ اس کا کچھ اقتباس آگے کے قطعوں
میں دیا گیا ہے۔

اس غزل کی شہرت رام پرساد بسمل کی وجہ سے ہی ہے، تاہم محققین نے اس حقیقت کو آشکارا
کرنے کی کوشش کی ہے کہ اس کے مطلع کے خالق رام پرساد بسمل نہیں بلکہ اس کے خالق
شاعر بسمل عظیم آبادی تھے اور ان کے مجموعہ کلام حکایت ہستی میں بقیہ کچھ مختلف
ابیات کے ساتھ موجود ہے۔ مگر رام پرساد بسمل نے بھی اسی مطلع کو لے کر اسی زمین پر
غزل کہی تھی۔ اور آخری ایام میں آخری دم تک ان کا ورد زباں رہی۔

اس طرح بسمل کی درج بالا پسندیدہ غزل انقلابی گاکر قیدی جیل سے پولیس کی لاری میں
عدالت میں جاتے ہوئے، عدالت میں مجسٹریٹ کو چڑھاتے ہوئے اور عدالت سے لوٹ کر واپس
جیل آتے ہوئے کورس کے روپ میں گایا کرتے تھے۔ بسمل کے انتقال کے بعد تو یہ انتخاب
سبھی انقلابیوں میں زبان زد عام ہو گیا تھا۔۔ جتنی تحریر یہاں دی جا رہی ہے وہ لوگ
اتنی ہی گاتے تھے۔ لیکن بعد میں یہ نظم سب سے پہلے 1965ء میں منوج کمار کی فلم ’’
شہید آن دا لائف ‘‘ بھگت سنگھ میں شامل کی گئی تھی۔ دوبارہ اس صدی کے شروع کے دور
میں اسے کچھ مبدل سطور کے ساتھ 2002ء میں ہندی فلم ’’ لیجنڈ بھگت سنگھ ‘‘ میں شامل
کیا گیا تھا، اس کے بعد 2006ء میں اس کی سطور ’’ رنگ دے بسنتی ‘‘ میں استعمال کی
گئیں،اور یہی نظم ایک بار پھر 2009ء میں اورنگ کاشیپ کی فلم ’’ گلال‘‘ میں بھی شامل
کی گئی تھی۔

نوٹ: بسمل کا یہ اپروکت اردو مخمس بھی ان دنوں مقبول عام ہوا کرتا تھا یہ ان کی
غیرمعمولی تخلیق ہے یہ اتنی زیادہ جذباتی ہے کہ لاہور کانسپریسی کیس کے وقت جب
پریمدت نام کے ایک قیدی نے عدالت میں گاکر سنائی تھی تو سامعین رو پڑے تھے۔ جج اپنا
فیصلہ فورًا بدلنے کو مجبور ہو گیا اور اس نے پریمدت کی سزا اسی وقت کم کر دی تھی۔

نوٹ :بسمل کی مندرجہ بالا غزل میں زندگی کا اصلی فلسفہ موجود ہے شاید یہی وجہ ہے کہ
انہوں نے اس کا عنوان زندگی کا راز دیا تھا۔ اصل میں اپنے لئے جینے والے مرنے کے
بعد معدوم ہو جاتے ہیں پر دوسروں کے لئے جینے والے ہمیشہ کے لئے حیات ابدی پاتے
ہیں۔

بسمل کی آپ بیتی کو ہندی میں كاكوری شڈینتر نامی ایک کتاب کے اندر نج زندگی کی ایک
چھٹا کے نام سے بھجن لال بكسیلر نے آرٹ پریس سندھ ( پاکستان ) سے اور كاكوری کے
شہید عنوان سے گنیش شنکر ودیارتھی نے پرتاپ پریس، کانپور سے طبع کیا تھا۔
سپرٹینڈینٹ گورنمنٹ پریس الہ آباد سے کسی بھیشم کے فرضی نام سے ترجمہ شدہ ہو کر یہی
کتاب 1929ء میں انگریزی میں بھی شائع ہوئی تھی۔ برطانوی راج کے دوران متحدہ علاقہ
آگرہ اور اودھ کے خفیہ محکمہ نے یہ کتاب ہر ضلع کے پولیس افسران کو بھجوائی تھی۔

ہندی – انگریزی کے علاوہ كاكوری شڈینتر عنوان سے بنگالی میں ، امر انقلابی : رام
پرساد بسمل کے نام سے سنسکرت میں ، اتمكتھا رام پرساد بسمل کے عنوان سے پنجابی میں
، رام پرساد بسمل کے نام سے گجراتی میں ، بسمل سوانح عنوان سے تیلگو میں اور رام
پرسادو بسمورا جدین کے نام سے جاپانی زبان سمیت آٹھ زبانوں میں اس کا ترجمہ شائع ہو
چکا ہے۔

جنوری 1928 کے "كیرتی" میں بھگت سنگھ نے كاكوری کے شہیدوں کے بارے میں مضمون لکھا
تھا۔ "كاكوری کے شہیدوں کی پھانسی کے حالات" عنوان سے مضمون میں بھگت سنگھ بسمل کے
بارے میں لکھتے ہیں :

" مسٹر رام پرساد بسمل بڑے ذہین نوجوان تھے۔ غضب کے شاعر تھے۔ دیکھنے میں بھی بہت
خوبصورت تھے۔ قابل بہت تھے۔ جاننے والے کہتے ہیں کہ اگر کسی اور جگہ یا کسی اور ملک
یا کسی اور وقت پیدا ہوئے ہوتے تو چیف بنتے۔ پوری سازش کا لیڈر مانا گیا ہے۔ چاہے
بہت زیادہ پڑھے ہوئے نہیں تھے لیکن پھر بھی پنڈت جگت نارائن جیسے سرکاری وکیل کی
سدھ بدھ ہلا دیتے تھے۔ چیف کورٹ میں اپنی اپیل خود ہی لکھی تھی، جس سے کہ ججوں کو
کہنا پڑا کہ اسے لکھنے میں ضرور ہی کسی ذہین اور قابل شخص کا ہاتھ ہے۔"

آر ایس ایس کے چوتھے سرسگھچالك رجو بھیا نے ایک کتاب میں بسمل کے بارے میں لکھا
ہے :

میرے والد صاحب سن 1921–22 کے قریبی دور میں شاہجہاں پور میں انجینئر تھے۔ ان کے
قریب ہی انجینئرز کی اس کالونی میں كاكوری سانحہ کے ایک اہم فرد مسٹر پریم كرشن
کھنہ کے والد جناب رائے بہادر رام كرشن کھنہ بھی رہتے تھے۔ شری رام پرساد بسمل پریم
كرشن کھنہ کے ساتھ اکثر اس کالونی کے لوگوں سے ملنے آتے تھے۔ میرے والد صاحب مجھے
بتایا کرتے تھے کہ بسمل جی کے تئیں تمام کے دل میں بے پناہ عقیدت تھی۔ ان کی زندگی
بڑی خالص اور سادہ، روزانہ باقاعدگی سے یوگا اور ورزش کی وجہ سے جسیم تھے۔ ان کی
مردانہ وجاہت ان پر زندگی بھر قائم رہی۔ مجھے بھی ایک سماجی کارکن مان کر وہ اکثر
بسمل جی کے بارے میں بہت سی باتیں بتایا کرتے تھے۔

اردو ادبی حلقوں میں بسمل کو جو مقام حاصل ہے، اسی کی مناسبت سے اکثر اہل علم کو ان
سے جوڑا جاتا رہا ہے۔ پروفیسر قمر رئیس اور شبنم رومانی کے سانحات رحلت کو سپردقلم
کرتے ہوئے اہل قلم نے بسمل کو اس کی شاعری اور شاہجہاں پور کی ولادت کے لیے یاد کیا
گیا جہاں سے ان اہل علم کا بھی تعلق رہا ہے۔



https://ur.wikipedia.org/wiki/%D8%AC%D9%85%D8%A7%D8%B9

جماع کا لفظ عربی اساس جمع سے اخذ کیا جاتا ہے اور اس کے معنی جمع ہو جانا یا باہم
ملنا کے ہوتے ہیں جبکہ اس باھم ملنے سے عمومی طور پر مراد جنسی طور پر ملنے کی ہوتی
ہے۔ اسی مفہوم کو عام طور پر جنسی روابط ، مباشرت ، ہم بستری وغیرہ کے ناموں سے بھی
اختیار کیا جاتا ہے لیکن چونکہ یہ الفاظ نسبتاً سخت و معیوب ہیں لہذا طبی و دیگر
ویکیپیڈیا کے مضامین میں جماع کی اصطلاح کو منتخب کیا گیا ہے جس کو انگریزی میں
sexual intercourse اور طب میں coitus یا پھر copulation بھی کہا جاتا ہے۔ اور طبی
تعریف کی رو سے مؤنث و مذکر کے مابین ایسا رابطہ کے جس میں مذکر کے جسم سے منی
(sperm) کا انتقال ، مؤنث کے جسم کی جانب واقع ہو جماع کہلایا جاتا ہے۔ جماع کے
برعکس ، جنس (sex) ایک ایسا لفظ ہے جو متعدد استعمالات رکھتا ہے؛ طب میں عام طور پر
جنس سے مراد مؤنث یا مذکر صنف کی لی جاتی ہے، جبکہ جنس کا لفظ ، بلا تفریقِ جنسِ
مؤنث و مذکر، دو (یا دو سے زائد) افراد کے درمیان اس قسم کے کسی بھی رابطے یا تعلق
ظاہر کرتا ہے کہ جسمیں دونوں یا کسی ایک کے تولیدی اعضاء کو تحریک ملے۔



https://ur.wikipedia.org/wiki/%DB%81%D8%B3%D9%BE%D8%A7%D9%86%DB%8C%DB%81

ہسپانیہ (انگریزی میں Spain، اردو میں ہسپانیہ یا سپین) سرکاری طور پر مملکت
ہسپانیہ (Kingdom of Spain) کاستین، کتالان، باسک سمیت بہت سی قدیم قوموں کا ملک
ہے۔ مغرب کی جانب يہ پرتگال، جنوب ميں جبل الطارق اور مراکش، اور شمال مشرق ميں
انڈورا اور فرانس کے ساتھ ملتا ہے۔

اندلس براعظم یورپ کے جنوب مشرق میں بحر اوقیانوس، آبنائے جبل الطارق اور بحیرہ روم
سے ملحق، ملک اسپین میں واقع ایک بڑا گنجان آباد علاقہ ہے۔ جس پر 19 جولائی 711ء کو
مسلمان سپہ سالار طارق بن زیاد نے بادشاہ راڈرک (رودریگو)کو شکست دے کر قبضہ کیا
تھا۔ سلطنتِ رومہ والے اس ملک کو ہسپانیہ کہتے تھے۔ یہ جرمن قوم "واندلس"
(Vandalus) سے موسوم ہے۔

اسپین میں ملک کا سربراہ بادشاہ ہے اور موجودہ بادشاہ کا نام خوان کارلوس اول (Juan
Carlos I)ہے، سپین میں پارلیمانی نظام ہے جس کے دو ایوان ہیں سینیٹ (ایوانِ بالا)
اور کانگرس (ایوانِ زیریں)، حکومت کا سربراہ وزیر اعظم ہوتا ہے جس کو ہسپانوی زبان
میں Presidente del Gobierno (یعنی حکومت کا سربراہ)کہتے ہیں۔

اسپین میں زیادہ تر لوگ عیسائی مذہب کو مانتے ہیں۔ 76 فی صد ہسپانیہ کے باشندے
عیسائی ہیں۔ 2 فی صد باشندے دوسرے مختلف مذاہب سے تعلق رکھتے ہیں اور 19 فی صد ایسے
لوگ ہیں جو اللہ کے وجود کو نہیں مانتے۔ ہسپانیہ کے ایک عمرانی تحقیقاتی ادارے نے
ایک مطالعے کی روشنی میں یہ بات واضح کی ہیں ہے کہ جو 76 فی صد عیسائی ہسپانیہ میں
موجود ہیں ان میں سے 54 فی صد لوگ بہت ہی کم یا نہ ہونے کے برابر گرجا گھر جاتے
ہیں۔ 15 فی صد لوگ سال میں ایک یا دو مرتبہ گرجا گھر جاتے ہیں۔ 10 فی صد لوگ مہینے
میں ایک یا دو مرتبہ گرجا گھر جاتے ہیں اور19 فی صد لوگ ایسے ہیں جو ہر اتوار اور
ہفتے میں کئی مرتبہ عبادت کی غرض سے گرجا گھر جاتے ہیں۔ 22 فی صد اسپین کے رہنے
والے لوگ ہر مہینے مذہبی تہواروں میں حصہ لیتے ہیں۔



https://ur.wikipedia.org/wiki/%DA%A9%DB%8C%D9%86%DB%8C%DA%88%D8%A7

کینیڈا رقبے کے لحاظ سے دنیا کا دوسرا سب سے بڑا ملک ہے۔ یہ براعظم شمالی امریکا کے
بڑے حصے پر محیط ہے۔ بحر اوقیانوس سے لے کر بحر منجمد شمالی تک پھیلا ہوا ہے۔
کینیڈا کی زمینی سرحدیں امریکا کے ساتھ جنوب اور شمال مغرب کی طرف سے ملتی ہیں۔

برطانوی اور فرانسیسی کالونی بننے سے قبل کینیڈا میں قدیم مقامی لوگ رہتے تھے۔
کینیڈا نے برطانیہ سے بتدریج آزادی حاصل کی۔ یہ عمل 1867 سے شروع ہوا اور 1982 میں
مکمل ہوا۔

کینیڈا وفاقی آئینی شاہی اور پارلیمانی جمہوریت کا مجموعہ ہے اور دس صوبہ جات اور
تین ریاستوں پر مشتمل ہے۔ کینیڈا کو سرکاری طور پر دو زبانوں والا یعنی اور بین
الثقافتی یعنی قوم کہتے ہیں۔ انگریزی اور فرانسیسی زبانوں کو سرکاری زبانوں کا درجہ
حاصل ہے۔ کینیڈا ٹیکنالوجی کے لحاظ سے ترقی یافتہ اور صنعتی قوم ہے۔ اس کی معیشت کا
زیادہ تر انحصار اس کے قدرتی وسائل اور تجارت بالخصوص امریکہ کے ساتھ تجارت پر ہے
جس کے ساتھ کینیڈا کی طویل المدتی شراکت ہے۔

کینیڈا کے نام کا مطلب گاؤں یا تصفیہ شدہ جگہ کا ہے۔ 1535ء میں اس علاقے کے لوگوں،
جو آج کل کیوبیک سٹی کہلاتا ہے، نے جیکوئیس کارٹیئر کو اس جگہ سے سٹاڈاکونا کا گاؤں
کہ کر متعارف کرایا۔ کارٹیئر نے اس لفظ کینیڈا کا استعمال صرف اس جگہ تک محدود نہ
رکھا بلکہ ڈونا کونا یعنی جو سٹاڈاکونا کا حاکم تھا، کے زیرِ انتظام پورے علاقے کو
یہی نام دے دیا۔ 1547ء تک نقشوں وغیرہ میں اس جگہ اور اس کے ملحقہ علاقوں کو کینیڈا
کا نام پڑ گیا تھا۔

کینیڈا کی فرانسیسی کالونی، نیو فرانس دریائے سینٹ لارنس کے ساتھ بسائی گئی۔ بعد
ازاں اس کو تقسیم کرکے دو برطانوی کالونیاں بنا دیا گیا جن کے نام اپر کینیڈا اور
لوئر کینیڈا تھے۔ بعد میں انہیں ملا کر کینیڈا کا برطانوی صوبہ کہا گیا۔ 1867ء
الحاق کے کے بعد کینیڈا کو ایک نئی ڈومینن کا درجہ دے دیا گیا۔ 1950ء تک اس کا نام
ڈومینن آف کینیڈا رہا۔ جوں جوں کینیڈا کو برطانیہ سے مرحلہ وار سیاسی اختیارات اور
آزادی ملتی گئی، وفاقی حکومت نے اپنے سرکاری کاغذات میں اور معاہدہ جات میں صرف
کینیڈا کا نام استعمال کرنا شروع کر دیا۔ بعد ازاں کینیڈا ایکٹ کے مطابق صرف کینیڈا
کا نام استعمال کیا جانے لگا اور اب تک یہی واحد نام قانونی طور پر استعمال ہو رہا
ہے۔ اسی طرح 1982ء میں قومی دن کے نام کو یوم ڈومین سے بدل کر یوم کینیڈا رکھ دیا
گیا۔

مقامی طور پر اولین باشندوں کی روایات یہ کہتی ہیں کہ وہ یہاں کے اولین باشندے تھے۔
آثارِ قدیمہ کی تحقیقات کے مطابق شمالی علاقے یوکون میں انسانی موجودگی 26,000 سال
پہلے تھی اور جنوبی علاقے اونٹاریو میں 9,500 سال پہلے انسانی آبدی کے آثار ملے
ہیں۔ جب وائکنگ یعنی بحری قزاق یہاں کرکا کے مقام پر 1000عیسوی میں باقاعدہ آباد
ہوئے تو یورپی اقوام یہاں پہلی بار آئیں۔ اس کے بعد آنے والے یورپی یہاں کینیڈا کے
ساحل جو بحر اوقیانوس کے کنارے واقع تھے، کی مہم جوئی کی غرض سے آئے۔ ان میں جان
کابوت جو 1497 میں اور مارٹن فروبشر 1576 میں برطانیہ کی طرف سے آئے۔ فرانس کی طرف
سے جیکوئس کارٹیئر 1534 میں اور ڈی چیمپلیئن 1603 میں آئے۔ پہلی باقاعدہ یورپی
آبادکاری کا آغاز فرانسیسیوں نے پورٹ رائل میں1605 میں اور کیوبیک سٹی میں 1608 میں
کیا۔ برطانوی آبادکاری کا آغاز نیو فاؤنڈ لینڈ میں 1610 میں ہوا۔

سترہویں صدی کا بیشتر حصہ برطانوی اور فرانسیسی کالونیوں نے ایک دوسرے سے الگ تھلگ
رہ کر گزارا۔ فرانسیسی کالونی مکمل طور پر دریائے سینٹ لارنس کی وادی میں محدود رہے
اور برطانوی تیرہ کالونیوں سے لے کر جنوب تک آباد رہے۔ تاہم جوں جوں علاقے، سمندری
حدود، سمور اور مچھلیوں کی کمی ہوتی گئی، فرانسیسیوں، برطانیوں اور ساحلی قبائل کے
درمیان جنگیں چھڑتی گئیں۔ 1689 سے 1763کے دوران چار جنگیں لڑئی گئیں۔ یہ جنگیں
فرانسیسی اور مقامی انڈینز کے مابین تھیں۔ 1763کے معاہدہ فرانس کی شرائط کے تحت
فرانس کے وہ سارے علاقے جو شمالی امریکا میں دریائے مسیسیپی کے مشرقی علاقے برطانیہ
کے قبضے میں آگئے، ماسوائے دور افتادہ جزائر جو سینٹ پیئرے اور میکوائلین کہلاتے
تھے۔

جنگ کے بعد برطانیوں نے محسوس کیا کہ اب وہ زیادہ تر فرانسیسی بولنے والے رومن
کیتھولک علاقے میں گھر گئے ہیں جہاں کے باشندے حال ہی میں برطانوی راج کے خلاف
ہتھیار اٹھا چکے ہیں۔ صورتحال سے نمٹنے کے لیے برطانیہ نے 1774 میں ایک نیا ایکٹ
منظور کیا جسے کیوبیک ایکٹ کانام دیا گیا۔ اس نئے ایکٹ کے تحت کیوبیک کے مقبوضہ
علاقے میں فرانسیسی زبان، کیتھولک عقائد اور فرانسیسی شہری قوانین کو نافذ کیا گیا۔
اس ایکٹ کے برطانیہ کے لیے بہت سے غیر متوقع اور ناپسندیدہ نتائج سامنے آئے۔ سب سے
پہلے تو تیرہ کالونیوں کے آباد کار بہت ناراض ہوئے، جس سے امریکی انقلاب کو مدد
پہنچی۔ دوسرا ریاستہائے متحدہ کی آزادی کے بعد برطانوی سلطنت کےتقریباً پچاس ہزار
وفادار کیوبیک، نووا سکوشیا، پرنس ایڈورڈ آئی لینڈ اور نیو فاؤنڈ لینڈ میں منتقل
ہوگئے۔ ان کی آمد کو نووا سکوشیا میں اچھی نظر سے نہ دیکھا گیا اور نیو برونزوک کو
اس کالونی سے 1784 میں باہر نکال دیا گیا۔ اب آئینی ایکٹ کے تحت انگریزی بولنے والے
وفاداروں کو کیوبک میں بسانے کے لیے صوبے کو دو حصوں یعنی فرانکوفون یعنی فرانسیسی
بولنے والے زیریں کینیڈا اور اینگلوفون یعنی انگریزی بولنے والے بالائی کینیڈا میں
1791 میں تقسیم کر دیا گیا۔

کینیڈا امریکہ اور برطانوی راج کے درمیان ہونے والی جنگ میں شامل تھا اور اس کے
کامیابی نے کینیڈا پر طویل المدتی اثرات مرتب کیے جن میں قومی اتحاد و یگانگت اور
برطانوی نژاد شمالی امریکیوں کا جذبہ قومیت پرستی شامل ہے ۔ برطانیہ اور آئر لینڈ
سے 1815 میں کینیڈا میں بڑے پیمانے پر امیگریشن ہوئی۔ کئی معاہدوں کے نتیجے میں
امریکہ اور کینیڈا کے درمیان طویل المدتی امن قائم ہوا۔

جنگ بغاوت کی ناکامی کے بعد کالونیوں کے افسروں نے سیاسی صورتحال کا جائزہ لیا اور
1839 میں ڈرہم رپورٹ جاری کی۔ ایک وجہ، جو اینگلو فون یعنی انگریزی بولنے والوں اور
فرانکو فون یعنی فرانسیسی بولنے والے لوگوں کے لیے 1837 میں بغاوت کا سبب بنی،
فرانسیسی کینیڈینز کا برطانوی کلچر میں انضمام تھا۔ دونوں کینیڈا کو ملا کر ایک
وفاقی کالونی بنا دی گئی اور اسے متحدہ صوبہ ہائے کینیڈا کا نام دیا گیا۔ برطانیہ
اور امریکہ کے درمیان 1846 میں طے پانے والی اوریگان معاہدہ کا انجام اوریگان سرحدی
تنازعہ کی صورت میں ہوا۔ اس کی وجہ سے مغربی سرحد کو 49th parallel تک پھیلا دیا
گیا اور اوریگان کنٹری/کولمبیا ڈسٹرکٹ پر مشترکہ قبضہ ختم ہوگیا۔ اسی کی وجہ سے
وینکوور جزیرے کی کالونی 1849میں وجود میں آئی اور فریزر کھائیوں میں سونے کی تلاش
کے لیے دوڑ لگ گئی۔ برٹش کولمبیا کی کالونی میں یہ کام 1858میں شروع ہوا، اگرچہ یہ
دونوں کینیڈا کے متحدہ صوبے سے بالکل الگ تھلگ تھے۔ 1850 کے اواخر تک کینیڈا کے
رہنماؤں نے بہت سی تحقیقی مہمات اس نیت سے بنائیں کہ اس سے رُپرٹس لینڈ اور ارکٹک ک
علاقے کا قبضہ لیا جا سکے۔ بلند شرح پیدائش کی وجہ سے کینیڈا کی آبادی میں بہت تیزی
سے اضافہ ہوا، یورپی امیگریشن اسی دوران امریکہ منتقل ہونا شروع ہو گئی، خصوصا
فرانسیسی کینڈینز نیو انگلینڈ کی طرف منتقل ہوئے۔

عظیم اتحادکے فورا بعد چارلیٹ ٹاؤن کانفرنس اور پھر کیوبیک کانفرنس 1864میں اور پھر
1866کی لندن کانفرنس کے بعد تین کالونیوں کینیڈا، نووا سکوٹیا اور نیو برنزوک نے اس
کنفیڈریشن کا انتظام سنبھال لیا۔ برطانوی شمالی امریکہ ایکٹ نے کینیڈا کے نام سے
ایک ڈومینن بنا دی جس میں چار صوبے اونٹاریو، کیوبیک، نووا سکوٹیا اور نیو برنزوک
شامل تھے۔ جب کینیڈا نے رپرٹس لینڈ اور شمال مغربی علاقے کا انتظام سنبھالا جو 1870
میں ملا کر شمال مغربی علاقہ بنتے تھے تو ان کی توجہ میٹس سے ہٹ گئی اور اس کے
نتیجے میں سرخ دریائی بغاوت نے جنم لیا اور بالآخر مینیٹوبہ کا صوبہ تشکیل پایا اور
جولائی 1870 میں کنفیڈریشن میں شامل ہوا۔ برٹش کولمبیا اور جزائر وینکوور (جو
1866میں متحد ہوگئے) اور جزائر پرنس ایڈورڈ کی کالونی کنفیڈریشن کو بالترتیب 1871
اور 1873 میں شامل ہوئے۔ یونین کو آپس میں ملانے اور مغربی صوبوں پر اپنا انتظام
برقرار رکھنے کے لیے کینیڈا نے پورے براعظم کو ملانے والی ٹرین کی تین پٹریاں
بچھائیں جن میں سب سے اہم کینیڈین پیسیفک ریلوے تھی۔ اس کی مدد سے ڈومینن لینڈز
ایکٹ کے تحت امیگرینٹس کی چراگاہوں کی طرف منتقل ہونے کی حوصلہ افزائی ہوئی۔ اس کی
وجہ سے نارتھ ویسٹ ماؤنٹڈ پولیس کو قائم کیا گیا۔ ان علاقوں میں آباد اصل باشندوں
کو علاقہ مخصوصیہ منتقل کیا گیا۔ جوں جوں آباد کار چراگاہوں کی طرف ٹرینوں کی مدد
سے منتقل ہوئے تو آبادی بڑھتی چلی گئی، شمال مغربی علاقوں کو صوبے کا درجہ دے دیا
گیا جس سے البرٹا اور ساسکاچیوان 1905میں بنے۔

1914 میں جب برطانیہ نے پہلی جنگ عظیم میں شمولیت کا اعلان کیا تو کینیڈا خود بخود
جنگ میں شریک ہو گیا۔ اس نے رضاکاروں پر مبنی ڈویژنز بھیجیں تاکہ مغری محاذ پر قومی
ذمہ داری کا دفاع کیا جاسکے۔ ہلاکتیں اتنی بڑھ گئیں کہ وزیر اعظم رابرٹ بورڈن کو
1917 میں عام لام بندی یعنی جبری فوجی بھرتی کا حکم دینا پڑا جس کی کیوبیک میں شدت
سے غیر مقبولیت پیدا ہوئی اور اس کی کنزرویٹو پارٹی نے اپنی حمایت کھودی۔ اگرچہ
آزادی پسند جبری بھرتی کی وجہ سے بہت منقسم تھے لیکن پھر بھی وہ ایک نمایاں سیاسی
پارٹی بن کر ظاہر ہوئے۔

1919 میں کینیڈا نے لیگ آف نیشنز میں اپنی مرضی سے شمولیت اختیار کی اور 1931 میں
ویسٹ منسٹر کے دفتر نے تصدیق کی کہ اس کی مرضی کے بغیر برطانوی پارلیمان کینیڈا پر
کوئی بات نہیں کر سکتی۔ اسی دوران عظیم معاشی بحران جو 1929 میں ہوا، نے کینیڈا کو
ہر طرح سے متائثر کیا۔ البرٹا اور سسکیچوان میں جنم لینے والی باہمی دولت مشترکہ
فیڈریشن نے ٹومی ڈوگلس کی فلاحی ریاست والی بات کا اشارہ دیا جس کی 1940سے 1950 میں
داغ بیل پڑی۔ 1930 کے اواخر میں جرمنی سے تسلی بخش جواب ملنے کے بعد لبرل وزیر اعظم
ولیم لوئن میکنزی کنگ نے پارلیمنٹ کے فیصلے کی توثیق کردی کہ کینیڈا 1939 میں دوسری
جنگ عظیم میں شامل ہوں اور انہوں نے اپنے فوجی دستوں کو جرمنی کے پولینڈ پر حملے سے
قبل متحرک کیا۔ جنگ کے دوران کینیڈا کی معیشت نے بہت تیزی سے ترقی کی جس کی بڑی وجہ
کینیڈا، برطانیہ، چین اور روس کے لیے جنگی ہتھیاروں کی تیاری تھی۔ جنگ کے اختتام پر
کینیڈا کی فوجی طاقت کا شمار دینا کی بڑی فوجی طاقتوں میں ہوا۔ 1949 میں نیو فاؤنڈ
لینڈ کی ڈومینن نے کنفیڈریشن میں شمولیت اختیار کی اور کینیڈا کا دسواں صوبہ بنا۔

کینیڈا کے سو سال مکمل ہونے پر 1967 میں جنگ کے بعد مختلف یورپی ممالک سے امیگریشن
کا تانتا بندھ گیا۔ اس سے کینیڈا کی جمہوری شکل تبدیل ہوئی۔ اس کے ساتھ ساتھ ویت
نام کی جنگ کے دوران امریکہ سے جنگ کے باغی بھی کینیڈا کے مختلف حصوں میں آکر آباد
ہوئے۔ بڑھتی ہوئی امیگریشن، شرح پیدائش میں اضافہ اور مضبوط معیشت کی وجہ سے 1960کے
عشرے کے دوران کینیڈا کا شمار امریکہ کے برابر ہونے لگا۔ اس کے رد عمل کے طور پر
کیوبیک میں خاموش انقلاب برپا ہوا اور ایک نئے قوم پرست جذبے کی ابتدا ہوئی۔

نومبر 1981کے دوران ہونے والی وزرا کی میٹنگ میں صوبائی اور وفاقی حکومت نے یہ طے
کیا کہ آئین سے رجوع کیا جائے تاکہ اس میں ترمیم کا طریقہ کار طے کیا جائے۔ اگرچہ
کیوبیک کی حکومت نے اس کی مخالفت کی، پھر بھی 17 اپریل 1982کو کینیڈا نے ملکہ
الزبتھ دوم کی منظوری سے اپنے آئین کو برطانوی آئین سے علاحدہ کر لیا اور اپنے آپ
کو ایک آزاد مملکت کا درجہ دے دیا اگرچہ دونوں ممالک ابھی بھی مشترکہ علامتی
بادشاہت کے ماتحت تھے۔

کینیڈا میں ملکہ الزبتھ کے ساتھ آئینی بادشاہت کا نظام قائم ہے جو کینیڈا کے سربراہ
مملکت کا کام سر انجام دیتی ہیں اور وفاقی طرز کی پارلیمانی جمہوریت کا نظام بھی ہے
اور اس کی سیاسی روایات بہت مضبوط ہیں۔

کینیڈا کا آئین ملک کے قانونی ڈھانچے کی روح ہے اور یہ تحاریر اور غیر تحریری
روایات اور رسموں پر مشتمل ہے۔ آئین میں کینیڈا کا آزادی اور حقوق کا چارٹر شامل ہے
جو کینیڈا کے باشندوں کو بنیادی انسانی حقوق اور آزادی دیتا ہے اور اس کو کوئی بھی
حکومت کسی بھی قانون کے تحت ختم نہیں کر سکتی۔ تاہم اس میں ایک ایسی ناقابل قبول شق
شامل ہے جس سے وفاقی پارلیمان اور صوبائی قانون ساز اسمبلیوں کو اجازت دی گئی ہے کہ
وہ اس چارٹر کے کچھ حصوں کو عارضی طور پر زیادہ سے زیادہ پانچ سال تک کے لیے ختم کر
سکتے ہیں۔

کینیڈا کی عدلیہ قانون کی توجیہ اور وضاحت میں اہم کردار ادا کرتی ہے اور آئین سے
متصادم قوانین کو ختم کرنے کی طاقت بھی رکھتی ہے۔ سپریم کورٹ آف کینیڈا یہاں کی سب
سے بڑی عدالت اور آخری فیصلہ کن اتھارٹی ہے۔ اس کی سربراہی جنابہ میڈم چیف جسٹس
بیورلے میک لاچلین، پی سی ہیں۔ اس عدالت کے کل نو ممبران ہوتے ہیں جن کا تقرر گورنر
جنرل وزیر اعظم کے مشورے سے کرتا ہے۔ اسی طرح تمام اعلٰی اور اپیل کی عدالتوں کے
ججوں کا تقرر وزیر اعظم اور وزیر انصاف اور دیگر غیر حکومتی قانون سے متعلقہ اداروں
کے مشورے سے ہوتا ہے۔ وفاقی کابینہ صوبائی اور ریاستی لیول پر اعلٰی عدالتوں میں
ججوں کی تقرری کرتی ہے۔ ماتحت عدالتوں کی تقرری صوبائی اور ریاستی حکومتیں خود سے
کرتی ہیں۔

کینیڈا کے امریکہ سے بہت گہرے تعلقات ہیں۔ دونوں کے بیچ دنیا کی سب سے بڑے مشترکہ
سرحد ہے جس کی نگرانی نہیں کی جاتی، بعض اوقات فوجی مشقوں اور مہموں میں تعاون کیا
جاتا ہے اور دونوں ایک دوسرے کے سب سے بڑے تجارتی حلیف ہیں۔ اسی طرح کینیڈا برطانیہ
اور فرانس سے پرانے اور تاریخی تعلقات رکھتا ہے اور یہی دو ممالک اس کی بنیاد کا
سبب بنے ہیں۔ اسی طرح برطانیہ اور فرانس کے دوسرے سابقہ مقبوضہ علاقوں سے بھی
کینیڈا کے تعلقات ہیں۔ یہ تعلقات دولت مشترکہ اور لا فرانکوفونی کی ممبرشپ سے بنے
ہیں۔

دوسری بوئر جنگ، پہلی جنگ عظیم، دوسری جنگ عظیم اور کورین جنگ میں شمولیت کے علاوہ
کینیڈا نے بین الاقوامی مشنز میں اقوام متحدہ اور نیٹو کے لیے بھی اپنی فوجی قوت کو
1950 سے برقرار رکھا ہوا ہے جن میں امن مشن، یوگو سلاویہ میں ہونے والے مختلف مشنز
اور پہلی خلیجی جنگ میں اتحادی افواج میں شرکت شامل ہے۔ 2001 سے اب تک کینیڈا کے
فوجی دستے افغانستان میں امریکی افواج برائے استحکام اور اقوام متحدہ کی زیر
نگرانی، نیٹو کی زیر نگرانی انٹرنیشنل سکیورٹی اسسٹینس فورس میں بھی کم کر رہے ہیں۔
کینیڈا کی ڈیزاسٹر اسسٹینس ریسپانس ٹیم نے گزشتہ دو سال میں تین بڑے آپریشن کیے ہیں
جن میں ستمبر 2005 کے کترینا ہری کین طوفان، اکتوبر 2005 میں کشمیر کے زلزلے اور
دسمبر 2004 میں جنوبی ایشیا کے سونامی شامل ہیں۔

کینیڈا دس صوبوں اور تین ریاستوں کا مجموعہ ہے۔ صوبہ جات کے نام البرٹا، برٹش
کولمبیا، مینی ٹوبہ، نیو برنزوک، نیو فاؤنڈ لینڈ اور لیبریڈار، نووا سکوشیا،
اونٹاریو، پرنس ایڈورڈ آئی لینڈ، کیوبیک اور ساسکچیوان ہیں۔ ریاستوں میں نارتھ ویسٹ
ریاست، نُناوُت اور یوکون ریاست شامل ہیں۔ صوبوں کو وفاق کی جانب سے بہت زیادہ خود
مختاری حاصل ہے اور ریاستوں کو کچھ کم آزادی حاصل ہے۔ اسی طرح ہر ایک کی اپنے
صوبائی اور ریاستی علامات ہیں۔

کینیڈا بر اعظم شمالی امریکہ کے شمالی بڑے حصے پر مشتمل ہے۔ جنوب میں اس کی سرحد
امریکہ سے ملتی ہے اور شمال مغرب میں امریکی ریاست الاسکا واقع ہے۔ مشرق میں بحر
منجمد شمالی سے لے کر مغرب میں بحرالکاہل تک کینیڈا پھیلا ہوا ہے۔ اس کے شمال میں
بحر منجمد شمالی موجود ہے۔ 1925 سے لے کر اب تک قطب شمالی کا 60 ڈگری سے لے کر
141ڈگری طول بلد کی ملکیت کا یک طرفہ دعوٰی کینیڈا کرتا ہے اگرچہ اسے عالمی طور پر
مانا نہیں جاتا۔ روس کے بعد کینیڈا دنیا کا رقبے کے لحاظ سے دوسرا بڑا ملک ہے۔

ذریعہ:کینیڈا کا ماحول
http://www.climate.weatheroffice.ec.gc.ca/climate_normals/index_e.html

کینیڈا اس وقت دنیا کی امیر ترین قوموں میں سے ایک ہے۔ کینیڈا آرگنائزیشن فار
اکنامک کواپریشن اینڈ ڈیویلپمنٹ OECD اور گروپ آف ایٹ G-8 کا ممبر ہے۔ کینیڈا فری
مارکیٹ اکانومی ہے اور اس کی حکومت کا امریکہ کی نسبت تھوڑا سا زیادہ عمل دخل ہے
لیکن یورپی یونین کی نسبت بہت کم دخل دیتی ہے۔ کینیڈا کی فی کس جی ڈی پی امریکہ سے
نسبتا کم ہے لیکن اکثر مغربی یورپی ممالک سے زیادہ ہے۔ گزشتہ دہائی میں بحران کے
بعد کینیڈا کی معیشت تیزی سے ترقی کر رہی ہے اور بے روزگاری کی شرح کم ہوتی جا رہی
ہے اور حکومت کا سرپلس وفاقی سطح پر بڑھتا جا رہا ہے۔ آج کا کینیڈا معاشی حوالے سے
امریکہ سے بہت ملتا جلتا ہے۔ جولائی 2006 میں کینیڈا کی شرح بے روز گاری چھ اعشاریہ
چار فیصد (6.4%) تھی جو سابقہ تیس سالوں میں کم ترین ہے، صوبائی بے روزگاری کی شرح
البرٹا میں تین اعشاریہ چھ (3.6%) سے نیو فاؤنڈ لینڈ اور لیبریڈار میں چودہ اعشاریہ
چھ (14.6%) تک فرق ہے۔

کینیڈا ان چند ترقی یافتہ ممالک سے ایک ہے جو توانائی برآمد کرتے ہیں۔ کینیڈا میں
قدرتی گیس کے وسیع ذخائر مشرقی ساحل پر موجود ہیں اور تیل اور مزید گیس البرٹا،
برٹش کولمبیا اور ساسکچیوان میں موجود ہیں۔ اسی طرح اتھابسکا ٹار سینڈز کینیڈا کو
تیل کے ذخائر کے اعتبار سے دنیا کا دوسرا بڑا ملک بناتے ہیں۔ کیوبیک، برٹش کولمبیا،
نیو فاؤنڈ لینڈ اور لیبرے ڈار، اونٹاریو اور مینیٹوبا میں پن بجلی سستے اور ماحول
دوست طریقے سے پیدا ہوتی ہے۔

غیر سرکاری زبانیں بھی اہمیت رکھتی ہیں اور ان کے بولنے والے پانچ ملین (5,202,245)
سے زائد ہیں۔ ان میں چینی، اطالوی، جرمن اور پنجابی زبانیں شامل ہیں۔



https://ur.wikipedia.org/wiki/%D9%85%D9%84%D8%A7_%D9%86%D8%B5%D8%B1%D8%A7%D9%84%D8%AF%DB%8C%D9%86

, البینین زبان میں نسترادین ہوکزا یا نصترادینی، ازیری زبان میں ملا نصردین،
بوسنیہ زبان میں نصردین ہودزا، ازبک زبان میں نصردین آفندی یا صرف آفندی،قزاقی زبان
میں حوزانصیر، ایگھر زبان میں ناصردین آفنتی ) کے نام سے مشہور ہیں۔ ملا نصرالدین
ایک صوفی بزرگ تھے۔ ان کا دور 13ویں سنہ عیسوی تھا۔عہد وسطی کے سلجک دور میں، یہ
شہر اکسیہیر اور قونیہ میں زندگہ بسر کی۔ ان کے القاب ملا، آفندی، حوجا وغیرہ تھے۔
بہت سارے ممالک مثلاَ افغانستان، ترکی, ، ایران ازبک )، کا یہ دعویٰ رہا کہ ملا ان
کے ملک سے تعلق رکھتے ہیں۔ . یہ اپنے مزاحیہ مزاج کے لیے مشہور تھے۔

نصرالدین اناطولیہ میں زندگی بسر کی، 13ویں عیسوی میں، اسکسہر کے سوریہسار گاؤں میں
پیدا ہوئے۔ اکسہر کو قیام گاہ بنا لیا۔ ان کی وفات جون 1275ء یا جون 1285ء کو ہوئی۔

جیسے دور گذرتے گئے، نئی کہانیوں ک اندراج ہوتا گیا، اور چند کہانیوں میں ردوبدل
پیش آیے۔ یہ کہانیاں، دنیا کے کئی خطوں میں داخل ہوئیں۔ ان کہانیوں کا مرکزی خیال،
علاقائی کہاوتوں، روایتوں، محاوروں میں مروج ہوتا گیا۔ ان کی کہانیاں مختلف تہذیبوں
کا ایک حصہ بن گئیں۔ ملا نصرالدین کی کہانیوں کا سب سے قدیم مسودہ 1571ء میں دستیاب
ہوا۔ آج کلا ملا کے لطیفے دنیا کے مختلف علاقوں میں عام ہیں، اور بہت ساری زبانوں
میں ترامیم ہوئی ہیں۔ ملا، اسلامی تہذیب یا مسلمانوں کی تہذیب کا ایک حصہ مانے جاتے
ہیں، اور ان کے قصے مسلمانی علاقوں کے ادبی گوشہ کا ایک حصہ بن چکی ہیں۔ صرف اسلامی
تہذیب ہی نہیں بلکہ دیگر تہاذیب کے ادب میں بھی ان کے لطیفے، لطیفے، کہانیاں اور
محاوروں کی شکل میں دیکھنے کو ملتی ہیں۔ ان کے لطیفے عام انسان کی روزمرہ زندگی سے
اچھا خاصہ رابطہ رکھنے کی وجہ سے مشہور ہوئے۔ ملا کا نام ایک اہم کردار کے روپ میں،
البینین، ازیری، بنگالی، بوسنین، بلغاریہ، یونان، ہندی، اطالوی، پشتو، ایرانی،
رومانی، سربی، ترکی، اردو دہقانی، وگنیٹی تہذیبوں میں مشہور ہے۔ اور گریک تہذیب میں
بھی کافی مشہور ہے۔ چین میں ملا کے نام سے کےی کارٹون، کارٹون فلمیں، فلمیں اور
ناول وغیرہ عام ہیں۔ شہر اکسہیر میں ہر سال جولائی 5-10 تواریخ کو “بین الاقوامی
نصرالدین حجا جلسہ“ منایا جاتا ہے۔

ملا نصرالدین کی کہانیاں، وسط مشرق اور دیگر ممالک میں کافی مشہور ہیں۔ ان کی
کہانیاں کہانیوں، لطیفوں کے روپ میں کافی دلچسپی سے استعمال کی جاتی ہیں۔ یوں کہا
جائے کہ حکایتوں اور اخلاقی محاوروں کی شکل میں بھی ان کے لطیفے عام ہیں۔ خودی کا
شعور، فلسفہ، منطق اور معارفت سے بھرے ان کے لطیفے ادب کا ایک حصہ بنے ہوئے ہیں۔

عثمانیہ سلطنت کے کئی ممالک جسیے بلغاریہ، مقدونیہ اور سسلی میں بھی ملا نصرالدین
جانے پہچانے جاتے ہیں۔ چند لوگوں کا خیال ہے کہ ملک سسلی میں ملا کو منفی نظریہ سے
دیکھا جاتا ہے۔

ملا کے لطیفوں سے ان کی کردار نویسی کرتے ہوئے کئی کہانیاں اور ناول لکھے گئے۔ ایک
اینی میشن فلم چور اور موچی|The Thief and the Cobbler بھی بنائی گئی۔

روس میں لیونید سولوویف کی ناول"Tale of Hodja Nasreddin" (English translation
"The Beggar in the Harem: Impudent Adventures in Old Bukhara") کی وجہ سے کافی
مشہور ہیں۔

ازبک باشندوں کے لیے ملا نصرالدین ایک عام شخصیت ہیں۔ ان کی روز مرہ زندگی میں ملا
کا کذکرہ عام ہے۔ ملا کی کہانیاں لطیفوں کے نام سے مشہور ہیں۔ بالخصوص آفندی لطیفوں
کے نام سے مشہور ہیں ملا نصرالدین کی کہانیوں کی کتب دو دستیاب ہیں۔

ایک مرتبہ ملا اپنے گدھے پر انگور سے بھری دو ٹوکریوں کو لادے، انگور کے باغ سےآرہے
تھے۔ چند بچے ملا کے اطراف گھیر لیے اور انگور مانگنے لگے۔ ملا تھوڑے انگور نکالے
اور بچوں میں تقسیم کئے۔ بچوں نے ملا سے شکایت کرتے ہوئے کہا کہ ‘ آپ کے پاس ڈھیر
سارے انگور ہیں، مگر ہمیں تھوڑے ہی دئے!‘ تو ملا نے جواب دیا، ‘ بچو انگور جتنے بھی
ہوں مزہ تو ایک ہی جیسا ہوتا ہے!‘



https://ur.wikipedia.org/wiki/%D9%85%D8%AF%DB%8C%D9%86%DB%81_%D9%85%D9%86%D9%88%D8%B1%DB%81

مدینہ منورہ عربی: اَلْمَدِينَة اَلْمَنَوَّرَة‎ مغربی سعودی عرب کےخطہ حجاز کا
شہر،جہاں حضرت محمد صلی اللہ علیہ و آلہ وسلم کا روضہ مبارک ہے۔ یہ شہر اسلام کا
دوسرا مقدس ترین شہر ہے۔ شہر کی آبادی 2004ءکی مردم شماری کےمطابق 9 لاکھ 18 ہزار
889 ہے۔ شہر کا اصل نام یثرب تھا لیکن حضرت محمد صلى الله عليه وسلم کی ہجرت مبارکہ
کےبعد اس کا نام مدینۃ النبی رکھ دیا گیا جو بعد ازاں مدینہ بن گیا۔اسکی بنیاد
اسلام پر ہے-

قبل از اسلام شہر مدینہ یثرب کہلاتا تھا ۔ یہ ایک اہم تجارتی قصبہ تھا اور یہاں
کےبت پرست باشندےہر سال زیارت مکہ کیا کرتےتھےاور دونوں شہروں کا بت ”منات“ تھا۔ یہ
شہر عرب یہودیوں کا بھی مرکز تھا۔

مدینہ : مدینہ عربی لفظ ہے جس کا لفظی مطلب شہر ہے۔ طابہ: مدینہ منورہ کو طابہ بھی
کہا جاتا تھا۔طابہ اور طیب ہم معنی الفاظ ہیں ،، لفظی معنی پاک کے ہے۔ایک حدیث میں
بھی ذکر ملتا ہے کہ رسولﷺ نے فرمایا:"اللہ تعالیٰ نے اس شہر کا نام طابہ رکھا ہے۔"
یثرب:یثرب مدینہ کا قدیم نام ہے۔رسولﷺ نے شہر کا نام یثرب سے تبدیل کر کے مدینہ رکھ
دیا ۔ تبدیلی کی وجہ یہ ہوسکتی ہے کہ لغت میں یثرب کے معنی "ملامت، فساد اور خرابی"
ہیں۔ مدینۃ النبوی:مدینۃ النبوی کا مطلب نبیﷺ کا شہر ہے۔کافی عرصے تک یہ لفظ لوگ اس
شہر کے لیے استعمال کرتے رہے۔ مدینہ المنورہ: لفظ منورہ کے معنی "روشن ہوا،پُر نور
ہوا یا نور سے سرشار" ہیں۔رسول ﷺ کی آمد کے بعد لوگوں نے اسے مدینہ منورہ (یعنی وہ
شہر جو منور ہوا ہے) کا نام دیا۔



https://ur.wikipedia.org/wiki/%D9%81%D9%84%D8%B3%D9%81%DB%81

لفظ فلسفہ یونانی لفظ فلوسوفی یعنی حکمت سے محبت سے نکلا ہے۔ فلسفہ کو تعریف کے
کوزے میں بند کرنا ممکن نہیں، لہذا ازمنہ قدیم سے اس کی تعریف متعین نہ ہوسکی۔
فلسفہ کا موضوع وجود ہے۔ پس کائنات کی ہر شیء اس علم میں داخل ہے۔ لیکن وجودِ عام
سے بحث کرتا ہے۔ فلسفہ کسی بھی شیء کے متعلق اٹھنے والے بنیادی سوالات کا جواب
فراہم کرتا ہے۔ اب اگر وہ دین ہو تو فلسفہ دین، اگر تاریخ ہو توفلسفہ تاریخ، اگر
اخلاق ہو تو فلسفہ اخلاق، اگر وجود ہوتو فلسفہ وجود کہا جاتا ہے وغیرہ۔

فلسفہ علم و آگہی کا علم ہے، یہ ایک ہمہ گیر علم ہے جو وجود کے اعراض اور مقصد
دریافت کرنے کی سعی کرتا ہے۔ افلاطون کے مطابق فلسفہ اشیا کی ماہیت کے لازمی اور
ابدی علم کا نام ہے۔ جبکہ ارسطو کے نزدیک فلسفہ کا مقصد یہ دریافت کرنا ہے کہ وجود
بذات اپنی فطرت میں کیا ہیں۔ کانٹ اسے ادراک و تعقل کے انتقاد کا علم قرار دیتا ہے۔

فلسفہ کو ان معنوں میں ’’ام العلوم‘‘ کہہ سکتے ہیں کہ یہ موجودہ دور کے تقریباًًً
تمامی علوم کا منبع و ماخذ ہے۔ ریاضی، علم طبیعیات، علم کیمیا، علم منطق، علم
نفسیات، معاشرتی علوم سب اسی فلسفے کے عطایا ہیں۔



https://ur.wikipedia.org/wiki/%DA%A9%D9%88%DB%81%D8%A7%D9%B9

خیبر پختونخوا پاکستان کا ایک شہر جو ضلع کوہاٹ میں واقع ہے ۔ کوہاٹ (انگریزی:
Kohat) اپنے ہيڈکوارٹر کوہاٹ کے نام سے پکارا جاتاہے۔ یہ برِصغير کا ايک پرانا ضلع
ہے جس کا ذکر بدھ مت کی قديم کتابوں ميں بھی ملتا ہے۔ عصرحاضر ميں بھی، پاکستان کی
سب سے پرانی چھاؤنی، ائربیس (جنگی بیس زیرتعمیر)، گھنڈیالی اور تانڈا ڈیمز، انڈس
ھائی وے، فرینڈ شپ ٹنل، فضائیہ اور سگنل ٹریننگ سنٹر کی وجہ سے اس ضلع کو دفاعی اور
جغرافیاعی لحاظ سے اہم مقام حاصل ہے.اسکی سرحديں صوبہ پنجاب، ضلع نوشہرہ، اورکزئی
ایجنسی، ضلع ھنگو اور ضلع کرک سے ملتی ہیں۔

سارا سال رواں چشموں کی یہ سرزمین مختلف اجناس اور پھلوں کیلۓ کافی زرخیز ہے. امرود
کا پھل یہاں کی خصوصی پیدوار میں شامل ہے۔ کوھاٹ روائیتی لحاظ سے ایک تجارتی مرکز
ہے جو قبائلی علاقہ جات اور پنجاب کيلئے ايک اہم منڈی کی حيثيت رکھتاہے۔ اکثریئتی
بنگش قبائل کے یہ محنتی، بہادراورذھین لوگ سروسز، ٹرانسپورٹ، کاروباراوردفاعی
امورمیں کافی ماہر ہیں۔ اردو کے بین الاقوامی شہرت یافتہ شاعر احمد فراز کا تعلق
بھی اسی ضلع سے ہے۔ کوہاٹ میں ہندکو اور پشتو زبان بولی جاتی ہے۔

1. ہندکو تاریخی اعتبار سے یہ پنجابی زبان کی ایک شاخ ہے جو پوٹھواری اور سرائکی
زبانوں سے بہت حد تک ملتی جلتی ہے کوہاٹ کے مقامی باشندگان آپسی بول چال کے لیے
استعمال کرتے ہیں.یہ زبان تھوڑے بہت فرق کے ساتھ پشاور، ہری پور ، ہزارہ، ایبٹ آباد
اور مانسہرہ کے علاقوں میں بھی بولی جاتی ہے. کوہاٹ کے شہری علاقوں کے علاوہ مغرب
میں (شاہپور، بڈھ اور جبی تک) جنوب میں (،قمر ڈھنڈ، سورگل تک)، جنوب مشرق میں
(خیرماتو، کوٹ، سیاب) اور مکمل مشرقی علاقوں (توغ،بلی ٹنگ سے خوشحال گڑھ) میں بولی
جاتی ہے.

2. پشتو کوہاٹ کی دوسری بڑی زبان ہے جو شہری علاقہ جنگل خیل میں بولی جاتی ہے اس
کےعلاوہ مغرب میں (محمدزئی سے رئیسان) ، مشرق میں (توغ پایاں، پشتو گھنڈیالی،
تولج)،جنوب میں (تپئی جرمااور مسلم آباد سے لیکر شکردرہ تک) اور شمال کے علاقوں میں
بولی جاتی ہے. افغان مہاجرین اور قبائلی لوگوں کے آمد سے حالیہ دہائیوں میں
آبادیاتی خصوصیات میں تبدیلی کے بعد، پشتو زبان بولنے والے اکثریت میں ہیں.

[[اردو] ]"' قومی ذبان ہونے کی وجہ سے اردو میں بھی بات کی جاتی ہے اور سمجھی جاتی
ہے. سرکاری کالونیوں کے علاوہ شہر میں بھی بعض گھرانوں میں بولی جاتی ہے.ایک طرح سے
اردو یہاں کی تیسری بڑی زبان ہے۔

'سڑکیں ' کوہاٹ اپنے چاروں اطراف سے سڑک کے ذریعے سے ملک کے باقی علاقوں سے جڑا ہوا
ہے۔ انڈس ہائی وے(پشاور کراچی ہائی وے ) کی بدولت اس علاقے کی کافی ترقی ہوئی ہے۔
اس شاہراہ پر واقع ہوٹلز اور بس اسٹینڈ ز اور ان سے جڑے ہوئے کاموں کی وجہ سے
روزگار کے مواقع میں اضافہ ہوا ہے۔ کوہاٹ یونیورسٹی کے پاس انڈس ہائی وے پر بہت سے
کاروبار کھلے ہیں۔

شہر کے اندر بھی موجود سڑکوں کی جانب کافی توجہ دی گئی ہے۔ اور ان کی حالت بھی پہلے
سے کافی بہتر ہو گئی ہے۔



https://ur.wikipedia.org/wiki/%DA%A9%D9%85%D9%BE%DB%8C%D9%88%D9%B9%D8%B1

ادارۂ فروغِ قومی زبان آن لائن قومی انگریزی اُردو لُغت کے مطابق کمپیوٹر کی تعریف
یوں ہے۔

عام بول چال اور تحریر میں اسے کمپیوٹر ہی لکھا اور بولا جاتاہے۔ اسے (عربی:
كمبيوتر اور حاسوب ، فارسی:کامپیوتر اور رایانہ، فرانسیسی: Ordinateur، انگریزی:
computer، سونسکا: Dator ) کہا جاتاہے۔ یہ ایک برقیاتی آلہ ہے جو حساب کے سوال اور
پیچیدہ شماریاتی مسئلے، مقررہ اور پروگرامی یعنی مہیا کی گئی ہدایات کے مطابق آسانی
سے حل کر لیتا ہے، پھر ان حسابات کے نتائج یا تو ظاہر کر دیتا ہے یا اپنے پاس محفوظ
کر لیتا ہے۔آج کی زندگی میں کمپیوٹر کی حیثیت عمومی مقاصد میں استعمال ہونے والے
ایک ایسے پرزہ (tool) کی ہے جو بنیادی طور پر ایک خورد عامل (microprocessor) پر
انحصار کرتا ہے۔ یہاں عمومی مقاصد سے مراد کمپیوٹر کے شعبہ زندگی کے مختلف آلات میں
استعمال سے ہے ، کیونکہ آج کمپیوٹر نہ صرف ایک ذاتی کمپیوٹر (PC) میں بلکہ گھریلو
بجلی کے آلات اور صنعتی اور دفتری مقامات سمیت ہر جگہ پائے جانے والے آلات میں کسی
نہ کسی طور پر موجود ہوتا ہے۔

کمپیوٹر یونانی زبان کا لفظ ہے جس کا مطلب کمپیوٹ کرنا یا حساب کرنا ہوتا ہے۔ ماضی
میں اس لفظ کو حسابگر (انگریزی: Calculator) کے لیے بھی استعمال کیا جاتا تھا لیکن
حالیہ دور میں یہ اصطلاح ایک ایسے آلہ (انگریزی: Machine) کے لیے اختیار کی جاتی ہے
جو معلومات کو اپنے اندر داخل کرنے کے بعد، ایک مقرر شدہ حکمت عملی کے مطابق انکا
تجزیہ کرسکتا ہو۔ یعنی اسکا مطلب دوسرے الفاظ میں یہ ہوا کہ عموماً کمپیوٹر بذاتِ
خود كچھ نہیں كرسكتا، بلكہ اسے بتانا اور سمجھانا پڑتا ہے كہ وہ ہماری بہم پہنچائی
گئی معلومات اور ہدایات پر كیا اور كیسے كام كرے۔

کمپیوٹر ہماری جانب سے بہم پہنچائی گئی معلومات کو اکھٹا کرتا ہے، انہیں ذخیرہ کرتا
ہے اور آپس میں مربوط و ہم بستہ (انگریزی: correlate) کرتا ہے ۔ حسابگر اور کمپیوٹر
میں اہم ترین فرق یہ ہے کہ کمپیوٹر پیچیدہ کمپیوٹر پروگرام کو اپنے اندر ذخیرہ
کرسکتا ہے اور اسی خصوصیت کے باعث انسان کی مدد کے بغیر منطقی تجزیات (logical
analysis) انجام دینے کی اہلیت کا حامل ہوتا ہے۔

یوں تو یک کمپیوٹر کے وہ حصے جنکے ذریعہ وہ اپنے افعال انجام دیتا ہے وہ سارے اجزاء
ہوتے ہیں جو ایک کمپیوٹر میں موجود ہوں۔ مگر بنیادی طور پر یوں کہا جاسکتا ہے کہ
کمپیوٹر کے اہم افعالی حصے وہ ہوتے ہیں کہ جن کی مدد سے مرکزی عملی اکائی (CPU)
اندرونی طور پر اپنے افعال انجام دیتي ہے اور یاداشتی پتے (memory address) تک
رسائی حاصل کرسکتی ہے۔ ان فعالی اجزاء کو تین بڑے گروہوں میں تقسیم کیا جاسکتا ہے۔

کسی بھی ایک اختراع یا ڈیوائس کے بارے میں یہ نہیں کہا جاسکتا کہ یہ کمپیوٹر کی
پہلی شکل تھی۔ اسکی سب سے بڑی وجہ یہ ہے کہ کمپیوٹر کی تعریف تاریخ کے ساتھ ساتھ
کچھ تبدیل ہوتی رہی ہے اور اسی وجہ سے یہ ناممکن ہے کہ کسی ایک کمپیوٹر کو پہلا
کمپیوٹر کہا جاسکے۔ مثلا کئی اختراعات جن کو کبھی کمپیوٹر تسلیم کیا جاتا تھا آج وہ
کمپیوٹر تسلیم نہیں کی جاتیں۔

اصل میں کمپیوٹر کی اصطلاح تو ایک ایسے شخص کے لیے استعمال کی جاتی تھی کہ جو حساب
کتاب رکھ سکتا ہو (دیکھیےانسانی کمپیوٹر) اور اکثر وہ شخص ایسا کسی ریاضیاتی اختراع
مثلا حسابگر یا کسی اور بنیادی پیمائشی آلے وغیرہ کی مدد سے کرتا تھا یا ہے۔

کچھ آلاتی اختراعات ایسی بھی استعمال کی جاتی رہی ہیں جن کو کمپیوٹر کی انتہائی
ابتدائی شکل یا اسکی جانب پیشرفت تو کہا جاسکتا ہے مگر انکو آج کی تعریف کے مطابق
کمپیوٹر تصور نہیں کیا جاسکتا کیونکہ ان میں کوئی قابل پروگرام (programmable) طرز
ناپید تھی۔ ان کی مثالوں میں گنتارا (abacus)، حسابی پیمانہ (slide rule)، اسطرلاب
، انٹیکتیرا آلیہ (antikythera mechanism) اور مسلمان سائنسدانوں کے بنائے ہوئے
متعدد آلات بھی شامل کیئے جاسکتے ہیں ، (دیکھیےمسلم سائنسدان)۔

ذخیرۂ پروگرام (program storage) کسی بھی کمپیوٹر کی ہدایات اور پروگرامز کو ذخیرہ
کرنے کی استعداد کو کہا جاتا ہے اور ایک کمپیوٹر کی سب سے اہم خصوصیت ہی یہ تسلیم
کی جاتی ہے کہ اس کو برمجہ (programmed) کیا جاسکتا ہے۔ یعنی اس سے مراد یہ ہے کہ
ان آلات (کمپیوٹروں) میں ہدایات (پروگرامز) کی ایک فہرست کو ڈالا جاسکتا ہے اور یہ
اس کو اپنے اندر ذخیرہ کرلیتے ہیں تاکہ مستقبل میں ان ہی کو استعمال کیا جاسکے اور
بار بار یہ عمل دہرانا نہ پڑے۔

ایک جانب تو اکثر کمپیوٹروں کو دی جانے والی یہ ہدایات سادہ اور عمومی نوعیت کی
ہوتی ہیں: مثال کے طور پر کسی ایک عدد میں کوئی عدد جمع کرنا، کوئی ایک بیان (data)
ایک جگہ سے دوسری جگہ منتقل کرنا، کوئی ایک پیغام کمپیوٹر سے کسی بیرونی اختراع
(device) تک بھیجنا وغیرہ۔ کمپیوٹر ان ہدایات کو کمپیوٹر یاداشت (memory) کی مدد سے
پڑھتا ہے اور پھر انکا اس ہی ترتیب میں اجراء (execution) کرتا ہے کہ جس میں انکو
دیا گیا ہو۔ دوسری جانب کمپیوٹر کو دی جانے والی ایسی ہدایات اختصاصی نوعیت کی بھی
ہوتی ہیں مثال کے طور پر برنامج یا پروگرامز میں ایسی ہدایات کہ جو کمپیوٹرکو
پروگرام کے کسی ایک حصے سے چھلانگ (جست) لگا کر دوسرے حصے پر پہنچنے کا اور وہاں سے
مزید کام شروع کرنے کا کہتی ہیں، ان کو جستی ہدایات (jump instructions) یا شاخیں
(branches) کہا جاتا ہے۔ ایک اہم بات ان شاخوں میں یہ ہوتی ہے کہ یہ مشروط
(conditional) ہوا کرتی ہیں یعنی اسکا مطلب یہ ہوا کہ ہدایات کے مختلف متوالیات
(sequences) کو اس طرح استعمال کیا جاسکتا ہے کہ انکے فعل و نتائج کو گذشتہ کیئے
گئے تجزیات و حسابات یا کسی بیرونی واقعہ کے ساتھ مشروط کیا جاسکتا ہے۔ بہت سے
کمپیوٹر براہ راست ذیلی معمول (subroutine) کو حمایت فراہم کرتے ہوئے اس مقام کو
بھی یاد رکھتے ہیں کہ جہاں سے انہوں نے کسی برنامج میں جست (jump) لگائی ہو اور پھر
وہ ہدایت بھی یاد رکھتے ہیں کہ کب انہیں اس مقام پر واپس آنا ہے۔

اوپر جست کے تصور کو آسان انداز میں سمجھنے کے لیے یوں کہا جاسکتا ہے کہ جیسے کوئی
قاری ایک کتاب کا مطالعہ کر رہا ہو، وہ اگر ضرورت پڑے تو جست لگا کر کسی پچھلے صفحے
پر واپس بھی آسکتا ہے اور اگر کتاب کا کوئی حصہ غیر متعلقہ محسوس ہو تو اس کو نظر
انداز کرتے ہوئے اگلے صفحات کی جانب بھی جست لگا سکتا ہے۔ بالکل اسی طرح ایک
کمپیوٹر بھی برنامج کے کسی گذشتہ حصے پر واپس جست لگا سکتا ہے اور وہاں سے اپنے
اجراء کو ایک بار پھر دہرا سکتا ہے اسے کمپیوٹر کی زبان میں کسی بھی برنامج کا
روانِ کار (flow of work) کہا جاتا ہے اور اسی خصوصیت کے باعث ایک کمپیوٹر انسانی
عمل دخل کے بغیر بھی کوئی طے شدہ کام انجام دیتا رہتا ہے۔ عام طور پر اگر کوئی سادہ
سا حسابی عمل ہو تو اس کو تو حسابگر (calculator) کی مدد سے باآسانی کیا جاسکتا ہے
لیکن اگر حسابی عمل طویل اعداد سے متعلق ہو تو پھر اس کو اگر حسابگر یا روایتی
طریقہ سے کیا جائے تو بہت اضافی وقت درکار ہوتا ہے مثال کے طور پر اگر 1 تا 1000
تمام اعداد کی جمع کا عمل ہو تو اسکے لیے قریبا ایک ہزار سے زائد بار تو حسابگر کی
گھنڈیاں دبانی پڑیں گی اور وقت بھی زیادہ درکار ہوگا ، لیکن ایک کمپیوٹر کو اگر ایک
بار اس عمل کا تجزیہ کرنے کی ہدایات فراہم کر دی جائیں تو وہ انکو اپنے اندر ذخیرہ
کر لیگا اور اگلی بار سے انہی کو استعمال میں لاکر یہ حسابی عمل انجام دے سکے گا جس
میں چند لمحات ہی درکار ہوں گے۔ اس قسم کی ہدایات کا ایک نمونہ درج ذیل ہوگا۔

ایک دلچسپ بات یہ ہے کہ اس تمام سرعت اور حسن کار کے باوجود کمپیوٹرہے ایک آلہ اور
جو خود کار طور پر منطق بھی لاگو نہیں کرسکتا اور سوچ بھی نہیں سکتا۔ مثال کے طور
پر اوپر والے کام کی ہدایات کو پاکر ایک کمپیوٹر اس حسابی عمل کو شائد ایک ثانیئے
کے بھی کئی ہزار حصے سے قبل مکمل تو کردیگا مگر وہ کبھی بھی اسی حسابی عمل کو کسی
اور نسبتا آسان انداز میں کرنے کے بارے میں نہیں سوچے گا۔ جبکہ اگر یہی کام ایک
انسان کو دے دیا جائے تو وہ اپنی سوچ استعمال کرتے ہوئے یہی حسابی عمل کسی سہل
طریقے سے انجام دینے کے بارے میں سوچ سکتا ہے، مثال کے طور پر وہ کوئی ریاضیاتی
صیغہ استعمال کرنے کے بارے میں سوچ سکتا ہے جس کو لاگو کر کہ یہی کام جلد اور سہولت
سے انجام دیا جس کے، جیسے ایک انسان ہوگا تو وہ مندرجہ ذیل مساوات استعمال کرنے کا
سوچ سکتا ہے

کمپیوٹر پر ہم جو بھی کام کرتے ہیں اسکے پیچھے ایک برنامج یا پروگرام موجود ہوتا ہے
جس میں وہ ہدایات دی گئی ہوتی ہیں جن پر چل کر کمپیوٹر ہمارے مطلوبہ کام انجام دیتا
ہے۔ یہ ہدایات مختصر یا درجن بھر سے ہزاروں تک ہو سکتی ہیں۔ عہد حاضر کا ایک
کمپیوٹر ایک ثانیئے میں ایک ارب ہدایات پر کام کرسکتا ہے یا انکا اجراء کرسکتا ہے
اور برسوں اس عالجے (operation) میں کوئی ایک غلطی بھی نہیں کرتا۔

بڑے ش کمپیوٹر پروگرام کو تیار کرنے یا لکھنے میں شمارندی مبرمج (computer
programmer) کی ایک پوری جماعت کو کام کرنا ہوتا ہے جس میں کئی سال لگ جاتے ہیں پھر
بھی اس بات کا امکان باقی رہ جاتا ہے کہ شائد پروگرام توقعات کے مطابق کامل نہ
ہوسکا ہو اور اس میں کوئی خامی رہ گئی ہو۔ اور اس طرح کی کوئی خامی جو کسی کمپیوٹر
پروگرام میں اسکی تیاری کے دوران رہ گئی ہو اسے کھٹمل (bug) کہا جاتا ہے۔ بعض اوقات
یہ کھٹمل ایسے ہوتے ہیں کہ انکی موجودگی کے باوجود پروگرام کی کارکردگی پر کوئی اثر
نہیں پڑتا ایسے کھٹملوں کو حلیم (benign) کہا جاتا ہے۔ جبکہ دوسری صورت ایسے
کھٹملوں کی ہوتی ہے کہ جن کی موجودگی کسی بھی پروگرام کو مکمل طور پر ناکارہ اور
منہدم (crash) کردیتی ہے۔ کھٹمل ، کمپیوٹر کی کوئی خرابی نہیں ہوتی بلکہ یہ کمپیوٹر
برنامج میں رہ جانے والی کوئی خامی ہوتی ہے۔

کمپیوٹر میں انفرادی ہدایات ، ایک آلی رمز (machine code) کی صورت میں موجود ہوتی
ہیں اس طرح کہ ہر ہدایت کو ایک مخصوص عدد دیا گیا ہوتا ہے جس کو اسکا عالجہ رمز
(operation code) کہا جاتا ہے۔ مثال کے طور پر دو اعداد کو جمع کرنےکی ہدایت کے لیے
ایک الگ عالجہ رمز ہوگا اور ان کو آپس میں ضرب دینے کی ہدایت کے لیے ایک الگ عالجہ
رمز ہوگا۔

چونکہ شمارندی یاداشت اعداد کو ہی ذخیرہ کرتی ہے اس لیے یہ ہدایات بھی اعداد میں ہی
دی جاتی ہیں اور اسی وجہ سے تمام شمارندی برنامج (یعنی ہدایات کا مجموعہ) دراصل ایک
قسم کا اعدادی بیان ہی ہوتا ہے۔ کمپیوٹر میں یہ برنامجات کا ذخرہ ان بیانات (data)
کے ساتھ بھی رکھا جاسکتا ہے کہ جن پر عمل کر کہ وہ کمپیوٹر کام کرتا ہے اسے اِشکالِ
فون نیومان (crux of the von Neumann) سے تشبیہ دیتے ہیں۔ بعض اوقات ان برنامجات کے
لیے بیانات سے الگ جگہ مخصوص ہوتی ہے اور ایسی صورت میں اسے ہاورڈ مارک 1 کمپیوٹر
کی مناسبت سے تعمیر ہاورڈ (Havard architecture) کہا جاتا ہے۔

گویا کہ شمارندی برنامجات (کمپیوٹر پروگرامز) کو اعداد کی ایک طویل فہرست کی صورت
میں بھی لکھا جاسکتا ہے جس کو آلاتی زبان (machine language) کہتے ہیں اور ایسا
پرانے شمارندوں میں کیا جاتا تھا۔ مگر یہ ایک بہت تھکا دینے والا کام ہوتا ہے جسے
آج کل کے پیچیدہ کمپیوٹر میں انجام دینا نہایت دشوار گزار ہے ، اس مشکل پر قابو
پانے کے لیے ایک اسم حفظی (mnemonic) کی طرز پر ایک طریقہ اپنایا گیا جس میں کسی
بھی ایک قسم کی کمپیوٹر ہدایت کے لیے کوئی ایک لفظ چن دیا جاتا ہے ، مثال کے طور پر
ADD, SUB اور JUMP وغیرہ کے اسم حفظی۔ اور ان اسماء حفظی کو جو شمارندی پروگرام
لکھنے کے لیے استعمال کیئے جاتے ہیں ، اجتماعی زبان (assembly language) کہا جاتا
ہے۔ اب اسکے بعد ہوتا یوں ہے کہ اجتماعی زبان میں برنامجات (programs) کو لکھ کر
ایک سوفٹویئر (soft ware) کے ذریعہ آلاتی زبان میں تبدیل کر لیا جاتا ہے تاکہ ایک
کمپیوٹر اس کو سمجھ لے اور اس قسم کی تبدیلی کرنے والا پروگرام ، اجتماع ساز
(assembler) کہلایا جاتا ہے۔



https://ur.wikipedia.org/wiki/%D9%BE%DB%81%D9%84%DB%8C_%D8%AC%D9%86%DA%AF_%D8%B9%D8%B8%DB%8C%D9%85

پہلی جنگ عظیم (World War I) کا آغاز 28 جون 1914ء کے اس واقعہ سے ہوا کہ کسی سلاو
دہشت پسند نے آسٹریاـہنگری کے ولی عہدشہزادہ فرانسس فرڈی ننڈ (منڈ) کو 28 جون کو
گولی مار کر ہلاک کر دیا۔ 28 جولائی کو آسٹریا نے سربیا کے خلاف اعلان جنگ کر
دیا۔اور 3 اگست کو جرمنی نے بیلجیم اور لکسمبرگ پر حملہ کردیا۔

اگست15 کو آسٹریا کے رفیق جرمنی کی فوجیں ہالینڈ ، بیلجیم کے ممالک کو روندتی ہوئی
فرانس کی سرزمین تک پہنچنے کی کوشش کر رہی تھیں۔جرمنوں نے فرانس پر حملہ آور ہونے
کے لیے جو منصوبہ تیار کیا تھا۔ اس میں یہ قرار پایا تھا کہ فرانس کے شمالی ساحل کے
ساتھ ساتھ ہو کر فرانس کے دارلخلافہ پیرس پر اس طرح حملہ کیا جائے جیسے پھیلے ہوئے
بازو کی درانتی وار کرتی ہے۔ فرانسیسی فوج کا اعلی کمان اس منصوبے کو بھانپ نہ سکا
اور اس نے اپنی مشرقی سرحد پر سے جرمنوں پر 14 اگست کو حملہ کر دیا۔ یہ حملہ تدبیر
و منصوبہ کے تحت نہیں ہوا تھا- لہٰذا جرمنوں نے جو پہلے ہی گھات لگائے بیٹھے تھے،
ایک بھرپور وار کیا اور فرانسیسی واپس ہٹنے پر مجبور ہوگئے۔

اس کے بعد جرمنوں نے اپنے حملے کی سکیم کو ، جسے شلفن منصوبہ کہتے ہیں اور جو 1905ء
سے تیار پڑا تھا ۔ عملی جامہ پہنانا شروع کر دیا۔ جلد ہی فرانس کے دارالحکومت کو
خطرہ لاحق ہوگیا۔ فرانس کی بدقسمتی سے اس وقت اس کی بے نظیر افواج کی قیادت جافرے
کے ہاتھوں میں تھی۔ جو مدبر سپہ سالار ثابت نہ ہوا۔ انگریزوں کا جرنیل ہیگ بھی
جرمنوں کے جرنیلوں کا مقابلہ نہیں کر سکتا تھا۔ لہذا ایسا معلوم ہونے لگا کہ پیرس
چند دنوں میں ہی ہار جائے گا۔ مگر عین اس وقت ایک ہوشمند فرانسیسی جرنیل گلینی
نمودار ہوا۔ جس نے جرمنوں پر وہ کاری وار کیا کہ انھیں پریشانی کے عالم میں پیچھے
ہٹتے ہی بنی۔ اس کے بعد جرمنوں کی پیش قدمی رک گئی اور آئندہ چار برسوں تک بھی
تھوڑا جرمن بڑھ آتے تو کبھی فرانسیسی ۔ مگر انگریزوں نے کوئی خاص کارنمایاں انجام
نہ دیا۔ نہ انھوں نے س وقت تک فاش جیسا جرنیل پیدا کیا تھا جس کے زیر قیادت
اتحادیوں کو بالآخر فتح نصیب ہوئی ۔ نہ ان کے سپاہیوں نے وردن جیسی خونریز لڑائی
لڑی جس میں فرانس کے 315000 آدمی بڑی بہادری سے لڑتے ہوئے مارے گئے۔ جرمن جرنیلوں
میں سب سے زیادہ نام جن اشخاص نے پایا وہ لوڈنڈارف اور ہنڈنبرگ تھے۔ فرانسیسی
جرنیلوں میں فاش اور پتیان قابل ذکر ہیں۔ انگرزیوں میں لارڈ ایلن بائی ہے۔



https://ur.wikipedia.org/wiki/%D8%B1%D9%88%D9%85

روم (انگریزی :روم ۔ English : Rome) ۔ ( اطالوی : روما۔ Italiano : Roma) اٹلی کا
دار الحکومت، ملک کا سب سے بڑا شہر اور مرکزی مشرقی اٹلی کے علاقہ لازیو(لا تسیو)
(Lazio) کا صدر مقام ہے۔ شہر کی آبادی تقریبا پچیس لاکھ اور پورے صوبہ روم کی آبادی
اڑتیس لاکھ ہے۔ شہر دریائے آنیینے اور دریائے تیبر کے سنگم پر آباد ہے۔

روم کی بنیاد روایتوں اور داستانوں میں ملتی ہے، تاہم جدید تحقیقات اس نظریہ کو
تقویت دیتی ہیں کہ شہر کی بنیاد آٹھویں صدی قبل مسیح میں پڑی۔ شہر روم، رومی
بادشاہت کا دار الحکومت بنا (جس پر روایات کے مطابق بادشاہوں کی سات پشتوں نے حکومت
کی) اور پھر رومی جمہوریہ کا دار الحکومت بنا (جس میں ایوان بالا یا سینیٹ کو زیادہ
اختیارات حاصل ہوتے تھے) اور بالآخر رومی سلطنت کا دار الحکومت بنا (جس پر شہنشاہ
حکومت کرتے تھے)۔ یہ کامیابی اور برتری فوجی طاقت کے ساتھ ساتھ اقتصادی غلبہ کی وجہ
سے بھی تھی جس نے اپنے اندر ہمسایہ تہذیبوں خاص کر ایسٹروسکن (ایٹرسکن) (قدیم مقامی
باشندے) اور یونانی تہذیبوں کو جذب کر لیا۔ روم کی برتری پورے یورپ اور بحیرہ روم
کے ساحلوں پر بڑھتی گئي جبکہ اسکی آبادی دس لاکھ سے تجاوز کر گئي۔ تقریبا ایک ہزار
سال تک روم مغربی دنیا کا سب سے اہم سیاسی مرکز، امیر ترین اور سب سے بڑا شہر رہا،
اور یہ برتری سلطنتوں کے اتار چڑھاؤ سے متاثر نہ ہوئی حتی کہ اس کا دار الحکومت
ہونے کا اعزاز بھی چھن گیا اور اسکی جگہ مشرقی دار الحکومت قسطنطنیہ نے لے لی۔

410ء میں ہونے والی تبدیلیوں اور اسکے بعد 476ء میں رومی سلطنت کی تباہی کے بعد روم
بازنطینی حکمرانوں اور جرمینک (Germanic) بربریوں کے زیر تسلط رہا۔ آبادی بیس ہزار
نفوس تک کم ہو گئي، اور شہر کھنڈر کا نقشہ پیش کرنے لگا۔ عیسائیت کے اوائلی طلوع کے
ساتھ روم کے لاٹ پادری کو مذہب کے ساتھ ساتھ سیاسی اہمیت بھی حاصل ہونے لگی، جو آخر
کار پاپاۓ روم کہلاۓ اور جنہوں نے روم کو کیتھولک گرجاؤ‎ں کا مرکز اور پاپاۓ روم کی
ریاست کا دار الحکومت بنا دیا۔ عہد وسطی میں شہر مذہبی زائرین کے لیے مرکز قرار
پایا اور اسکے ساتھ ساتھ پاپاۓ روم اور مقدس رومی سلطنت (جس کا آغاز چارلس
اعظمCharlemagne یا Charles the Great نے کیا تھا اور روم کو مرکز قرار دیا تھا) کی
درمیانی کشمکش کا مرکز بھی بنا۔

عہد وسطی کے کچھ عرصے کے لیے آزاد شہر رہنے کے علاوہ روم صدیوں مقدس شہر اور پاپاۓ
روم کی ریاست کا دارلحکومت رہا، حتی کہ پاپاۓ روم کچھ عرصہ (1330ء تا 1337ء)کے لیے
آوینیان (Avignon)(اوین یوں) میں بھی مقیم رہے۔ 1527ء کے بعد جب پوپ کی سیاسی طاقت
ختم ہو گئی تو شہر تہذیب اور فنون لطیفہ کے اعیاء کا مرکز بنا (عہد وسطی میں
چودھویں صدی عیسوی سے سولہیوں صدی تک یورپ میں علوم و فنون کے اعیاء کا زمانہ جس کو
تاریخ میں Renaissance کہتے ہیں)۔ آبادی بڑھنے لگی اور ایک بار پھر سترہویں صدی
عیسوی میں ایک لاکھ تک پہنچ گئي۔ تاہم روم اسی دور ترقی میں دوسرے یورپی
دارالحکومتوں سے پیچھے رہا جس کی بڑی وجہ کیتھولک گرجا کی اندرونی ترتیب نو قرار دی
جاتی ہے۔

روم مرکزی اٹلی کے لازیو کے علاقہ میں دریائے آنیینے اور دریائے تیبر کے سنگم پر
واقع ہے۔ گرچہ مرکز شہر بحیرہ روم سے 24 کلو میٹر کے فاصلے پر واقع ہے، شہر کا ساحل
سمندر تک پھیلا ہوا ہے جہاں جنوب مغربی شہر اوستیہ واقع ہے۔ سطح سمندر سے شہر کی
بلندی پیاتسا دیل پوپولو (Piazza del Popolo) میں 13 میٹر سے بڑھتی ہوئی مونتے
ماریو (Monte Mario) کی چوٹی پر 120 میٹر تک پہنچتی ہے۔ شہر کا رقبہ 1285 مربع کلو
میٹر ہے جو اسے یورپ کے بڑے دارالحکومتوں میں سے بناتی ہے۔

روم بحیرہ روم کے ساحل پر واقع ہے اور سمندر سے قربت اسکی آب و ہوا کو معتدل بناتی
ہے۔ تاہم گزشتہ چند دہائيوں میں موسم گرم ہونے کے اشارے ملے ہیں۔ اپریل سے جون تک
موسم خوشگوار ہوتا ہے اور ایسا ہی وسط ستمبر سے اکتوبر تک ہے، خاص کر "اوتوبراتا
(ottobrata)" جس کا مطلب اکتوبر کا مہینہ لیا جاتا ہے اپنے خوشگوار اور دھوپ دار
دنوں کے لیے مشہور ہے۔ اگست کے دنوں میں گرمی بڑھ جاتی ہے اور دن کا درجہ حرارت 35
درجہ سینٹی گریڈ تک بھی چڑھ جاتا ہے۔ روایتی طور پر اگست میں کاروبار بند کر دیے
جاتے ہیں رومی لوگ چھٹیاں گزارنے تفریحی مقامات کا رخ کرتے ہیں۔ وقت گزرنے کے ساتھ
اس روایت میں تبدیلی ہو رہی ہے اور اب شہراگست کے مہینہ میں بھی کھلا رہتا ہے، جس
کی بڑی وجہ سیاحت میں اضافہ ہے۔ دسمبر کے دنوں کا زیادہ سے زیادہ درجہ حرارت 13
درجہ سینٹی گریڈ ہے۔

اٹلی میں روم کو کمونے (اطالوی comune) کا درجہ دیا گیا ہے، اسکے علاوہ روم اٹلی کے
بیس علاقوں میں سے علاقہ لازیو (لاتسیو)(Lazio) کا صدر مقام اور لازیو کے پانچ
صوبوں میں سے صوبہ روم کا صدر مقام بھی ہے۔ روم کے موجودہ میئر والتر ویلترونی
(Walter Veltroni) ہیں جو پہلی بار 2001ء میں منتخب ہوئے اور دوسری بار 2006ء میں
دوبارہ منتخب ہوئے ہیں۔ اٹلی میں جاری موجودہ سیاسی بحث میں روم کو خصوصی اختیارات
دینے کی تجویز زیر غور ہے، اور اس کو ریاست ہاۓ متحدہ امریکہ کے دار الحکومت
واشنگٹن کی طرز پر ایک الگ شہر یا داراحکومتی ڈسٹرک بنانے کی تجویز بھی زیر غور ہے۔

روم کی خصوصیات میں ایک جو اس کو دوسرے شہروں سے منفرد کرتی ہے وہ شہر کے اندر
موجود دو خودمختار ریاستیں ہیں۔ ان میں سے ایک ویٹیکن سٹی(واتی کان) (Vatican City)
ہے جس پر ہولی سی (Holy See) حکومت کرتی ہے اور دوسری ایس ایم او ایم SMOM یا ساورن
ملٹری آرڈر آف مالٹا (انگریزی Sovereign Military Order of Malta) (اطالوی Sovrano
Militare Ordine Ospedaliero di San Giovanni di Gerusalemme di Rodi e di Malta )
ہے، جنہوں نے 1798ء میں نپولین کے ہاتھوں مالٹا کھونے کے بعد 1834ء میں روم میں
پناہ لی۔

روم روایتی طور پر یورپی سیاست میں سرگرم کردار ادا کرتا رہا ہے۔ 1957ء میں شہر نے
معاہدہ روم کی میزبانی کی جس میں یورپی معاشیاتی کمیونٹی (European Economic
Community) کی بنیاد ڈالی اور جس نے بعد میں موجودہ یورپی یونین (European Union)
کی داغ بیل ڈالی۔ اسکے علاوہ شہر کو جولائی 2004ء میں یورپی قانون (European
constitution) کے باضابطہ دستخط کے اجلاس کی میزبانی کا شرف بھی حاصل ہے۔ شہر میں
کئی بین الاقوامی تنظیموں کے مرکزی دفاتر بھی ہیں مثلا اقوام متحدہ کی تنظیم برائے
خوراک و زراعت (ادارہ برائے خوراک و زراعت) وغیرہ۔

زمانہ قدیم میں مذہب رومی یا اطالوی میں ریلیجیو رومانا (قدیم روم میں مذہب) ہی اہم
مذہب تھا۔ لیکن بعد میں کئی دوسرے مذاہب بھی شامل ہوتے گئے،جیسا کہ یہودیت جس کی
موجودگی رومی معاشرہ میں زمانہ قدیم سے ہی ثابت ہے اور جسے کسی دور میں علاقہ رومن
گیتّو (Roman Ghetto) میں محصور کر دیا گیا تھا۔ اور پھر عیسایئت، جسے ابتدا میں
مخالفت کا سامنا کرنا پڑا تھا لیکن چوتھی صدی عیسوئی کے اوائل میں عیسائیت خاصی
پھیل چکی تھی اور 313ء، عہد قونستنتائن اول (قسطنطین اعظم) میں اسے قانونی تحفظ
حاصل ہوا اور 380ء، عہد تھیوڈوسیوس اول (Theodosius I) میں عیسایئت کو رومی سلطنت
کے باضابطہ مذہب کا درجہ دے دیا گیا۔ جس سے اسے مزید پھیلنے اور ختم ہوتے ہوئے رومی
مذہب کی جگہ پر کرنے کا موقع ملا۔

روم عیسایئت کا پہلا مرکز قرار پایا، جہاں روایات ےک مطابق پہلی صدی عیسوئی میں
سینٹ پیٹر (پطرس) اور سینٹ پاول (پولس) کا مذہبی بنیاد پر قتل کیا گیا۔ روم کے لاٹ
پادری یا بشپ (Bishop) نے بعد میں پوپ (Pope) یا پاپاۓ روم کا کا لقب اپنایا اور اس
کو باقی تمام گرجاؤ‎ں کے لاٹ پادریوں پر برتری حاصل ہوئی اور تمام عیسائیوں پر بھی
اس بنیاد پر کہ وہ سینٹ پیٹر کے جانشین ہیں۔ 313ء سے عیسائي حکمرانوں اور پیروکاروں
کی جانب سے دیے جانے والے عطیوں سے پاپاۓ روم کے اثاثوں میں اضافہ ہونے لگا۔ ان
اثاثوں میں لیٹرن پیلس (Lateran Palace) اور بازیلیکا (basilicas) بھی شامل تھے،
اسکے ساتھ ساتھ ناکام ہوتے ہوئے سماجی نظام پر گرجا کے اثرورسوخ میں بھی اضافہ ہونے
لگا۔ جس کے بعد آنے والی کئي صدیوں تک پاپاۓ روم کا سکہ ہی چلا۔

روم اعلی تعلیم کا قومی مرکز ہے، جہاں پہلی جامعہ، جامعہ لا ساپیئنزا (La Sapienza)
کی بنیاد 1303ء رکھی گئی اور جو اس وقت یورپ کی سب سے بڑی جامعہ ہے جہاں 15,000
طلبا زیر تعلیم ہیں۔ دو مزید قومی جامیعات بعد میں بنائی گئيں جن میں سے جامعہ تور
ورگاتا (Tor Vergata)، سن 1982ء میں اور جامعہ روما ترے (Roma Tre) سن 1992ء میں
تعمیر کی گئيں۔ شہر میں اسکے علاوہ کئي نجی جامیعات بھی ہیں جنکی تفصیل درج ذیل ہے۔

ہوائی سفر کی سہولیات کے لیے شہر کو تین ہوائی اڈوں کی خدمات حاصل ہیں۔ لیوناردو دا
ونچی بین الاقوامی ہوائی اڈا (Leonardo Da Vinci International Airport) اٹلی کا
اہم ہوائي اڈا ہے جس کو مقامی مقامی لوگ روم کے قریبی کمونے فیومی چینو میں واقع
ہونے کی وجہ سے فیومیچینو ہوائی اڈا کہتے ہیں۔ قدرے پرانہ جیوان باتستہ پاستینے بین
الاقوامی ہوائی اڈا (Giovan-Battista Pastine International Airport) قریبی جنوب
مشرقی کمونے چامپینو میں واقع ہونے کی وجہ سے چامپینو ہوائی اڈا کے نام سے مشہور
ہے۔ یہ ہوائی اڈا عام شہری استعمال کے علاوہ فوجی ضروریات کے لیے بھی استعمال کیا
جاتا ہے۔ تیسرا ہوائی اڈا دیل اربے (Aeroporto dell'Urbe) قدرے چھوٹا ہے جو مرکز
شہر سے صرف 6 کلو میٹر کی دوری پر ہے۔ اسے زیادہ تر ہیلی کاپٹروں کی آمدورقت یا نجی
ہوائی جہازوں کے لیے استعمال کیا جاتا ہے۔ ان تین ہوائی اڈوں کے علاوہ چوتھا ہوائی
اڈا چنتوچیلّے (Aeroporto di Centocelle) ہے جو اب ہوا بازی کے لیے قابل استعمال
نہیں ہے، اور اطالوی فوج کے زیر استعمال ہے۔ اس ہوائی اڈا کے زیادہ تر حصہ کو عوامی
پارک میں تبدیل کیا جا رہا ہے۔

روم ترین اطالیہ (Trenitalia) یا اطالوی ریلوے کا مرکز ہے۔ ایسکوایلینے پہاڑی
(Esquiline Hill) پر روم کا مرکزی ریلوے اسٹیشن واقع ہے، جو روما ترمینی (Roma
Termini) کے نام سےجانا جاتا ہے۔ اسٹیشن کا افتتاع 1867ء میں کیا گيا تھا جس کو گرا
کر دوبارہ 1939ء اور 1951ء تعمیر کیا گیا۔ اس کو یورپ کا سب سے بڑا ریلوے اسٹیشن
(غیر مصدقہ) قرار دیا جاتا ہے جس کو روزانہ تقریبا چھ لاکھ مسافر (غیر مصدقہ)
استعمال کرتے ہیں۔ اسٹیشن کے چوبیس پلیٹ فارم ہیں، انکے علاوہ اس میں ایک خریداری
مرکز (shopping centre) اور فنون لطیفہ کی نمائش گاہ (art gallery) بھی بناۓ گئے
ہیں۔ شہر کا دوسرا اہم ریلوے اسٹیشن روما تیبورتینا (Roma Tiburtina) ہے جس کو تیز
رفتار ریل گاڑیوں کی آمدورفت کے لیے بنایا جا رہا ہے۔ شہر کے دیگر ریلوے اسٹیشنوں
میں روما اوستی اینسے (Roma Ostiense)، روما تراستے ویرے (Roma Trastevere)، روما
تسکولانا (Roma Tuscolana)، روما سان پی ایترو (Roma San Pietro)، اور روما
کازیلینا (Roma Casilina) شامل ہیں۔

اندرون شہر آمدورفت کے لیے دو رویہ زیر زمیں ریل کا نظام بنایا گيا ہے جس کو
میتروپولیتانا (Metropolitana) یا روم میٹرو (Rome Metro) کہتے ہیں۔ پہلی شاخ پر
کام کا آغاز 1930ء میں کیا گيا تھا، جس کا مقصد اہم ریلوے اسٹیشن روما ترمینی کو
جنوب میں نۓ منصوبہ بند علاقہ ای بیالیس (E42) سے ملانا تھا۔ اس علاقہ کو 1942ء کی
عالمی نمائش (1942 World Fair) کے لیے تیار کیا جا رہا تھا۔ لیکن یہ نمائش دوسری
عالمی جنگ کی وجہ سے نہ ہو سکی اور اس علاقہ کو بعد میں روم عالمی نمائش کا نام دیا
گيا جو 1950ء سے جدید کاروباری علاقہ کے طور پر استعمال ہو رہا ہے۔ آمدورفت کی اس
شاخ کا باقاعدہ افتتاع 1950ء میں کیا گيا، اور اس کو اب بی لائن (B line)کہا جاتا
ہے۔ اے لائن کا افتتاع 1980ء میں کیا گيا، جو اوتاویانو سے شروع ہو کر انانیانا پر
ختم ہوتی ہے۔ اب لائن بی سے ایک اور شاخ لائن بی ون کے نام سے زیر تعمیر جس کو بعد
میں لائن سی بنے گی۔ اسی طرح لائن ڈی بھی زیر تعمیر ہے۔ زیر زمین ان گزر گاہوں کی
کل لمبائی 2005ء تک 38 کلومیٹر ہے۔ لائن اے اور لائن بی صرف روما ترمینی اسٹیشن پر
ایک دوسرے کا کاٹتی ہیں۔

زیرزمین ریل کا نظام سطحی ریل گاڑیوں یا ٹراموں کے نظام کا حصہ ہے جن کا جال پورے
روم میں بچھا ہوا ہے۔ ترین ایطالیہ کی ریل گاڑیاں بھی شہر کے اندر 20 سٹیشنوں کے
درمیان آمدورفت کی سہولیات فراہم کرتیں ہیں۔ اندرون شہر ریل گاڑیوں کے ان نظاموں کے
علاوں شہر کو ایک مکمل بس نظام بھی میسر ہے۔



https://ur.wikipedia.org/wiki/%D9%85%D8%AD%D9%85%D8%AF_%D8%A8%D9%86_%D9%82%D8%A7%D8%B3%D9%85

محمد بن قاسم (عربی: محمد بن القاسم الثقفي) کا پورا نام عماد الدین محمد بن قاسم
تھا جو بنو امیہ کے ایک مشہور سپہ سالار حجاج بن یوسف کے بھتیجا تھے۔ محمد بن قاسم
نے 17 سال کی عمر میں سندھ فتح کرکے ہندوستان میں اسلام کو متعارف کرایا۔ ان کو اس
عظیم فتح کے باعث ہندوستان و پاکستان کے مسلمانوں میں ایک ہیرو کا اعزاز حاصل ہے
اور اسی لئے سندھ کو "باب الاسلام" کہا جاتا ہے کیونکہ ہندوستان پر اسلام کا دروازہ
یہیں سے کھلا۔

محمد بن قاسم 694ء میں طائف میں پیدا ہوئے۔ ان کے والد خاندان کے ممتاز افراد میں
شمار کئے جاتے تھے۔ جب حجاج بن یوسف کو عراق کا گورنر مقرر کیا گیا تو اس نے ثقفی
خاندان کے ممتاز لوگوں کو مختلف عہدوں پر مقرر کیا۔ ان میں محمد کے والد قاسم بھی
تھے جو بصرہ کی گورنری پر فائز تھے۔ اسطرح محمد بن قاسم کی ابتدائی تربیت بصرہ میں
ہوئی۔ تقریباًً 5 سال کی عمر میں ان کے والد کا انتقال ہوگیا۔

15 سال کی عمر میں 708ءکو ایران میں کردوں کی بغاوت کے خاتمے کے لئے سپہ سالاری کے
فرائض سونپے گئے۔ اس وقت بنو امیہ کے حکمران ولید بن عبدالملک کا دور تھا اور حجاج
بن یوسف عراق کا گورنر تھا۔ اس مہم میں محمد بن قاسم نے کامیابی حاصل کی اور ایک
معمولی چھاؤنی شیراز کو ایک خاص شہر بنادیا۔اس دوران محمد بن قاسم کو فارس کے دار
الحکومت شیراز کا گورنر بنایا گیا،اس وقت اس کی عمر 17 برس تھی،اپنی تمام خوبیوں کے
ساتھ حکومت کرکے اپنی قابلیت و ذہانت کا سکہ بٹھایااور 17 سال کی عمر میں ہی سندھ
کی مہم پر سالار بنا کر بھیجا گیا۔ محمد بن قاسم کی فتوحات کا سلسلہ 711ء میں شروع
ہوا اور 713ء تک جاری رہا۔ انہوں نے سندھ کے اہم علاقے فتح کئے اور ملتان کو فتح
کرکے سندھ کی فتوحات کو پایۂ تکمیل تک پہنچایا لیکن شمالی ہند کی طرف بڑھنے کی
خواہش حالات نے پوری نہ ہونے دی۔

محمد بن قاسم ایک نو عمر نوجوان تھے۔ اس کم عمری میں انہوں نے سندھ کی مہم پر سپہ
سالار کی حیثیت سے جو کارنامے انجام دیے وہ ان کے کردار کی پوری طرح عکاسی کرتے
ہیں۔ وہ زبردست جنگی قابلیت اور انتظامی صلاحیتوں کا مالک تھے۔ ان کی ان صلاحیتوں
کے ثبوت کے لئے سندھ کی مہم کی کامیابی ہی کافی ہے۔ ان کے اخلاق و کردار کا اندازا
اس بات سے بھی لگایا جاسکتا ہے کہ ایک غیر قوم ان کی گرویدہ ہوگئی تھی۔ سندھ کے
عوام ان سے حد درجہ چاہت کا اظہار کرنے لگے تھے۔ تاریخ سندھ کے مصنف اعجاز الحق
قدوسی تحریر کرتے ہیں

ملتان کی فتح کے بعد محمد بن قاسم نے شمالی ہند کر سر سبز و شاداب علاقے کی جانب
متوجہ ہونے کے لئے قدم بڑھائے۔ پہلے قنوج کے راجہ کو دعوت اسلام دی لیکن اس نے قبول
نہ کی تو محمد بن قاسم نے قنوج پر حملے کی تیاری شروع کردی۔ اس دوران 95ھ میں حجاج
بن یوسف کا انتقال ہوگیا جس پر محمد بن قاسم نے قنوج پر فوج کشی کے بجائے واپس
آگیا۔

حجاج بن یوسف کے انتقال کے کچھ ہی عرصے بعد ولید بن عبدالملک نے مشرقی ممالک کے
تمام گورنروں کے نام احکامات جاری کئے کہ وہ تمام فتوحات اور پیشقدمی روک دیں۔ محمد
بن قاسم کی شمالی ہند کی فتوحات کی خواہش پوری کرنے کی حالات نے اجازت نہ دی اور
کچھ ہی ماہ بعد خلیفہ ولید بن عبدالملک کا بھی 96ھ میں انتقال ہوگیا۔

اموی خلیفہ ولید بن عبدالملک کے انتقال کے ساتھ ہی فاتح سندھ محمد بن قاسم کا زوال
شروع ہوگیا کیونکہ ولید کے بعد اس کا بھائی سلیمان بن عبدالملک جانشیں مقرر ہوا جو
حجاج بن یوسف کا سخت دشمن تھا۔ حجاج کا انتقال اگرچہ اس کی خلافت کے آغاز سے قبل ہی
ہوگیا لیکن اس عداوت کا بدلہ اس نے حجاج کے تمام خاندان سے لیا اور محمد بن قاسم کی
تمام خدمات اور کارناموں کو نظر انداز کرتے ہوئے انہیں حجاج کے خاندان کا فرد ہونے
کے جرم میں عتاب کا نشانہ بنایا۔

سلیمان نے یزید بن ابی کبشہ کو سندھ کا والی بناکر بھیجا اور حکم دیا کہ محمد بن
قاسم کو گرفتار کرکے بھیجو۔ محمد بن قاسم کے ساتھیوں کو جب ان گرفتاری کا پتہ چلا
تو انہوں نے محمد بن قاسم سے کہا کہ ہم تمہیں اپنا امیر جانتے ہیں اور اس کے لئے آپ
کے ہاتھ پر بیعت کرتے ہیں، خلیفہ کا ہاتھ ہرگز تم تک نہیں پہنچنے دیں گے لیکن محمد
بن قاسم نے خلیفہ کے حکم کے سامنے اپنے آپ کو جھکادیا۔ یہ ان کی عظمت کی سب سے بڑی
دلیل ہے کہ اگر وہ ایسا نہ کرتا تو ان کی امداد کے لئے سندھ کے ریگستان کا ہر ذرہ
آگے آتا لیکن انہوں نے اپنے آپ کو ابی کبشہ کے سپرد کردیا۔ محمد بن قاسم کو گرفتار
کرنے کے بعد دمشق بھیج دیا گیا۔ سلیمان نے انہیں واسط کے قید خانے میں قید کروادیا۔
7 ماہ قید کی صعوبتیں جھیلنے کے بعد وہ اس دنیا سے رخصت ہوگئے۔ اس طرح محسن سلطنت
کی خلیفہ نے قدر نہ کی اور ایک عظیم فاتح محض خلیفہ کی ذاتی عداوت و دشمنی کی بناء
پر اپنی زندگی سے ہاتھ دھو بیٹھا۔ لیکن انہوں نے جنگي صلاحیتوں، جرات اور حسن تدبر
و اخلاق کے باعث ہندوستان میں جو کارنامے انجام دیے وہ تاریخ میں سنہری حروف سے
لکھے گئے۔ ان کی موت سے دنیائے اسلام کو عظیم نقصان پہنچا۔



https://ur.wikipedia.org/wiki/%D8%B7%D8%A7%D8%B1%D9%82_%D8%AC%D9%85%DB%8C%D9%84

طارق جمیل (معروف بہ مولانا طارق جمیل) ایک پاکستانی مبلغ اور عالمِ دین ہیں۔ اُن
کا تعلق خانیوال، صوبہ پنجاب کے شہر تلمبہ سے ہے جو میاں چنوں کے قریب واقع ہے۔ وہ
تبلیغی جماعت کے رکن ہیں اور فیصل آباد، پاکستان میں ایک مدرسہ چلاتے ہیں۔ اُن کی
تبلیغی کوششوں کے باعث بہت سے گلوکار، اداکار اور کھلاڑی دینِ اسلام کی طرف راغب
ہوئے۔اس کے علاوہ ان کی تقاریر ہر مکتب فکر سنتا ہے ۔

طارق جمیل کا تعلق ایک زمیندار گھرانے سے ہے اور ان کی پیدائش ضلع خانیوال کے مياں
چنوں علاقے میں ہوئی۔ اُنھوں نے ابتدائی تعلیم کے حصول کے بعد لاہور کی کنگ ایڈورڈ
میڈیکل یونیورسٹی میں ایم بی بی ایس کے لیے داخلہ لیا۔ دورانِ تعلیم وہ تبلیغی
جماعت سے متعارف ہوئے اور پھر اُس سے متاثر ہوکر مذہبی تعلیم کے حصول کے لیے جامعہ
عربیہ رائے ونڈ میں داخلہ لیا۔

مولانا طارق جمیل اپنے اندازِ بیان کے باعث مشہور ہیں۔ انہوں نے تبلیغی جماعت کے
ساتھ 6 براعظموں کا سفر کیا ہے۔ اُن کے مقتدین کی جانب سے اُن کے بیانات انٹرنیٹ پر
مختلف ویب سائٹوں پر پیش کیے جاتے ہیں۔



https://ur.wikipedia.org/wiki/%D8%A8%D9%88%DB%81%D8%B1%DB%8C_%D9%81%D8%B1%D9%82%DB%81

بوہری فرقہ شیعہ فرقے سے ملتا جلتا ایک فرقہ ہے شیعہ حضرا ت بارہ امام کو مانتے ہیں
جبکہ بوہری فرقے کے لوگ امام جعفر صادق رضی اللہ عنہ کے بعد کسی بھی امام کو نہیں
مانتے وہاں سے ان کا سلسلہ منقطع ہوجاتا ہے ۔

عبارت نمبر1:گجراتی زبان میں شائع کردہ اپنے ایک کتا بچے میں کہا ہے کہ سورہ النجم
میں ”والنجم اذاھوی“کہہ کر اللہ تعالٰیٰ نے داعی سیدنا نجم الدین کی بزرگی اور عظمت
کسی قسم کھائی ہے اور انہیں نجم کا لقب دیا ہے واضح رہے کہ نجم الدین موجودہ پیشوا
برھان الدین کا دادا تھا ۔(معاذاللہ )

عبارت نمبر 2:مجھے حضرت محمد صلی اللہ علیہ وسلم کے اختیارات حاصل ہیں اور میں بھی
شارع ہونے کے وہ جملہ اختیارات رکھتا ہوں جو رسول اللہ صلی اللہ علیہ وسلم کو حاصل
تھے ۔(معاذاللہ )

عبارت نمبر 3:برھان الدین لکھتا ہے کہ میں اختیار کلّی رکھتا ہوں کہ قرآنِ مجید کے
احکام و تعلیمات اور شریعت کے اصول و قوانین میں جب اور جس وقت چاہوں ترمیم کرتا
رہوں ۔(معاذاللہ )

عبارت نمبر 4:میرے تمام ماننے والے میرے ادنیٰ غلام ہیں اور اُن کے جان و مال ،ان
کی پسند نا پسند اور ان کی جملہ مرضیات کا مالک میں اور صرف میں ہوں ۔

عبارت نمبر5خیرات و صدقات کے نام سے وصول ہو نیوالی جملہ اقوم کو خود اپنی ذات اور
اپنے خاندان پر خرچ کرنے کا بلا شر کت غیر مجازہوں اورکسی کو یہ حق نہیں کہ وہ اس
سلسلے میں مجھ سے کچھ پوچھے کوئی سوال کرے ۔

عبارت نمبر 6:میں کسی بھی ملک میں حکومت کے اندر حکومت ہوں اور میرا حکم ہر ملک میں
میرے ماننے والوں کے لئے اس ملک کے مرو جہ قانون سے افضل ہے جس کی پابندی ضروری ہے
خواہ وہ میرا حکم اس ملک کے آئین و قانون کے منافی ہی کیوں نہ ہو ۔ ' عبارت
نمبر7:میں تمام مساجد ،قبرستان خیرات و زکوٰۃ اور بیت المال کا مطلق مالک ہوں بلکہ
نیکی بھی میری ملکیت ہے میری طاقت و قدرت عظیم اور مطلق ہے میری اجازت اور میرے آگے
سر تسلیم کئے بغیر کسی کا بھی کوئی نیک عمل بارگاہ خداوندی میں قابل قبول نہیں۔

عبارت نمبر8:جس کسی کو میں مجاز نہیں ہوا اس کی نمازیں بھی فضول ہیں ۔میری اجازت کے
بغیر حج درست نہیں ۔



https://ur.wikipedia.org/wiki/%DA%A9%D8%A7%D8%BA%D8%B0%DB%8C_%DA%A9%D8%B1%D9%86%D8%B3%DB%8C

ساڑھے تین سال کی مدت میں 5600 میل کا سفر طے کر کے جب مئی، 1275ء میں مارکو پولو
پہلی دفعہ چین پہنچا تو چار چیزیں دیکھ کر بہت حیران ہوا۔ یہ چیزیں تھیں: جلنے والا
پتھر( کوئلہ)، نہ جلنے والے کپڑے کا دسترخوان (ایسبسٹوس) ،کاغذی کرنسی اور شاہی ڈاک
کا نظام۔ مارکو پولو لکھتا ہے "آپ کہہ سکتے ہیں کہ ( قبلائ ) خان کو کیمیا گری (
یعنی سونا بنانے کے فن ) میں مہارت حاصل تھی۔ بغیر کسی خرچ کے خان ہر سال یہ دولت
اتنی بڑی مقدار میں بنا لیتا تھا جو دنیا کے سارے خزانوں کے برابر ہوتی تھی۔ لیکن
چین سے بھی پہلے کاغذی کرنسی جاپان میں استعمال ہوئی ۔ جاپان میں یہ کاغذی کرنسی
کسی بینک یا بادشاہ نے نہیں بلکہ پگوڈا نے جاری کی تھی۔

کہا جاتا ہے کہ کاغذی کرنسی موجودہ دنیا کا سب سے بڑا دھوکا ہے۔ جولائی، 2006ء کے
ایک جریدہ وسہل بلور کے ایک مضمون کا عنوان ہے کہ ڈالر جاری کرنے والا امریکی
سینٹرل بینک "فیڈرل ریزرو اس صدی کا سب سے بڑا دھوکا ہے"۔ مشہور برطانوی ماہر
معاشیات جان کینز نے کہا تھا کہ مسلسل نوٹ چھاپ کر حکومت نہایت خاموشی اور رازداری
سے اپنے عوام کی دولت کے ایک بڑے حصے پر قبضہ کر لیتی ہے۔ یہ طریقہ اکثریت کو غریب
بنا دیتا ہے مگر چند لوگ امیر ہو جاتے ہیں۔ 1927ء میں بینک آف انگلینڈ کے گورنر
جوسیہ سٹیمپ ( جو انگلستان کا دوسرا امیر ترین فرد تھا ) نے کہا تھا کہ"جدید
بینکاری نظام بغیر کسی خرچ کے رقم (کرنسی) بناتا ہے۔ یہ غالباً آج تک بنائی گئی سب
سے بڑی شعبدہ بازی ہے۔ بینک مالکان پوری دنیا کے مالک ہیں۔ اگر یہ دنیا ان سے چھن
بھی جائے لیکن ان کے پاس کرنسی بنانے کا اختیار باقی رہے تو وہ ایک جنبش قلم سے
اتنی کرنسی بنا لیں گے کہ دوبارہ دنیا خرید لیں۔۔۔ اگر تم چاہتے ہو کہ بینک مالکان
کی غلامی کرتے رہو اور اپنی غلامی کی قیمت بھی ادا کرتے رہو تو بینک مالکان کو
کرنسی بنانے دو اور قرضے کنٹرول کرنے دو۔ بنجمن ڈی اسرائیلی نے کہا تھا کہ یہ بڑی
اچھی بات ہے کہ ملک کےعوام بینکاری اور مالیاتی نظام کےبارے میں کچھ نہیں جانتے
کیونکہ اگر وہ یہ سب کچھ جانتے تو مجھے یقین ہے کہ کل صبح سے پہلے بغاوت ہو جاتی۔
روتھسچائلڈ نے 1838 میں کہا تھا کہ مجھے کسی ملک کی کرنسی کنٹرول کرنے دو۔ پھر مجھے
پروا نہیں کہ قانون کون بناتا ہے۔

کرنسی کو زر یا زرمبادلہ بھی کہتے ہیں۔ روپیہ کی ایجاد سے پہلے لین دین اور تجارت
"چیز کے بدلے چیز" (یعنی بارٹر نظام) کے تحت ہوتی تھی مثلاً گندم کی کچھ بوریوں کے
عوض ایک گائے خریدی جا سکتی تھی۔ اسی طرح خدمت کے بدلے خدمت یا کوئی چیز ادا کی
جاتی تھی۔ لیکن گندم اور گائے کی صورت میں لمبی مدت کے لئے بچت ممکن نہیں ہوتی۔ اس
لئے کسی دوسری کرنسی کی ضرورت موجود تھی جس میں بچت بھی آسان ہو۔

روپیہ، ڈالر یا کسی بھی کرنسی کو اگرچہ تبادلے کا وسیلہ (Medium of Exchange) سمجھا
جاتا ہے مگر کرنسی محض ایک خیال کا نام ہے جس پر سب کو اعتماد ہو (Money is an
Idea, backed by confidence)۔ لوگوں کا یہ اعتماد ہی کاغذ، پلاسٹک، دھات یا کریڈٹ
کارڈ کو کرنسی کا درجہ دیتا ہے۔ فروری 2010ء میں امریکی فیڈرل ریزرو کے چیرمین بن
برنانکے نے سینٹ کی فائینینس کمیٹی کے سامنے یہ بیان دیا تھا کہ "کرنسی محض بے معنی
سماجی رواج ہے" جبکہ حقیقت یہ ہے کہ کاغذی کرنسی کا رواج قانونی جبر کے ذریعے
نافذکیا گیا۔ قانونی اعتبار سے کرنسی دو طرح کی ہوتی ہیں۔

ماضی میں بہت ساری مختلف اشیا رقم یا کرنسی کے طور پر استعمال ہوتی رہی ہیں جن میں
مختلف طرح کی سیپیاں، چاول، نمک، مصالحے، خوبصورت پتھر، اوزار، گھریلو جانور اور
انسان (غلام، کنیز) شامل ہیں۔

سونے چاندی یا دوسری دھاتوں کے ذریعہ کی جانے والی لین دین مقایضہ نظام (Barter
System) ہی کی ایک شکل ہوتی ہے جس میں ادائیگی مکمل ہو جاتی ہے (یعنی قوت خرید
منتقل ہوتی ہے)۔ کاغذی کرنسی سے کی جانے والی ادائیگی درحقیقت ادائیگی نہیں بلکہ
محض آئندہ ادائیگی کا وعدہ ہوتی ہے جو کبھی پورا نہیں ہوتا۔ یعنی کاغذی کرنسی میں
ادائیگی دراصل قرض کی منتقلی ہوتی ہے۔ اس قرض کی ادائیگی کا ضامن سینٹرل بینک ہوتا
ہے جس کی پشت پناہی حکومت کرتی ہے ۔بینک کے قوانین ہر چند سال بعد تبدیل ہوتے
رہتےہیں لیکن سونا ہزار سال بعد بھی تبدیل نہیں ہوتا۔ جب بارٹر سسٹم کے تحت لین دین
ہوتی ہے تو خریدنے اور بیچنے والے کے درمیان کوئی بینکر نہیں ہوتا۔ لیکن جب کاغذی
کرنسی کے تحت ادائیگی کی جاتی ہے تو نظر نہ آنے کے باوجود خریدنے اور بیچنے والے کے
درمیان نہ صرف بینکر موجود ہوتا ہے بلکہ اپنے حصے کا منافع وصول بھی کرتا ہے۔

دھاتی کرنسی یا بارٹر سسٹم کے ذریعے اجنبیوں کے درمیان بھی لین دین ہو سکتی ہے۔ قرض
اور ادائیگی کے وعدے کے ذریعے اجنبی اُس وقت تک آپس میں خرید و فروخت نہیں کر سکتے
جب تک درمیان میں کوئی ضامن نہ ہو۔ یعنی اگر کرنسی ہارڈ ہو تو ضامن قدر کھو دیتا
ہے۔ اس لئے سینٹرل بینک ہارڈ کرنسی کی سخت مخالفت کرتے ہیں۔ سرمایہ دارانہ نظام
(capitalism) کی بنیاد امید ہے۔ امید کہ انویسٹر کو اپنی سرمایہ کاری پر زیادہ سود
ملے گا۔ اور اسی امید پر ہی لوگ اپنی اصل دولت بینکاروں کے حوالے کر دیتے ہیں جو
رقم بڑھا کر ادائیگی کا وعدہ کرتا ہے۔

ہر پونزی اسکیم کا لازمی جز ادائیگی کا وعدہ ہوتا ہے۔ اگر ادائیگی فوری ہو (spot
trade) تو کوئی بھی پونزی اسکیم پنپ نہیں سکتی۔

پانچ ہزار سال قبل چاندی کے خام ڈلے بطور کرنسی استعمال ہوئے۔ هيرودوت کے مطابق سب
سے پہلے ترکی کے صوبے مانیسہ کے ایک علاقے لیڈیا میں سونے اور چاندی پر مہر لگا کر
سکّے بنانے کا کام 600 صدی قبل از مسیح شروع کیا گیا تھا۔ سکے بنانے سے تولنے کی
ضرورت ختم ہو گئی اور محض گن کر کام چلایا جانے لگا۔ سکوں پر موجود مہر اس کے وزن
اور خالصیت کی ضمانت ہوتی تھی۔

ہزاروں سال پہلے جو رقم کے طور پر استعمال ہوتا تھا۔ مگر ایسی چیزوں کو رقم کے طور
پر استعمال کرنے میں یہ خرابی تھی کہ انہیں عرصے تک محفوظ نہیں رکھا جا سکتا تھا اس
لئے دھاتوں کا رقم کے طور پر استعمال شروع ہوا جو لمبے عرصے تک محفوظ رکھی جا سکتی
تھیں۔ سونے میں یہ خوبی ہوتی ہے کہ یہ موسمی حالات سے خراب نہیں ہوتا ( جیسے زنگ
لگنا ) اور یہ کمیاب بھی ہے۔ اسی وجہ سے دنیا بھر میں اسے دولت کو ذخیرہ کرنے کے
لئے (یعنی بچت کرنے کے لئے) چُنا گیا۔

کرنسی بننے کے لئے ایسی چیز موزوں ہوتی ہے جو پائیدار ہو، کمیاب ہو، اور ضخیم نہ
ہو۔ یہی وجہ ہے کہ پچھلی کچھ صدیوں میں سونے چاندی تانبے کانسی وغیرہ کے سکّے
استعمال ہوتے رہے۔ دھاتوں کی اپنی قیمت ہوتی ہے اور ایسے سکّے کو پگھلا کر دھات
دوبارہ حاصل کی جا سکتی ہے۔ ایسے سکّے نہ کسی حکومتی یا ادارتی سرپرستی کے محتاج
ہوتے ہیں نہ کسی سرحد کے پابند۔ یہ زرِ کثیف یعنی ہارڈ کرنسی کہلاتے ہیں۔ اس کے
برعکس کاغذی کرنسی کی اپنی کوئی قیمت نہیں ہوتی بلکہ یہ حکومت کی سرپرستی کی وجہ سے
وہ قدر رکھتی ہے جو اس پر لکھی ہوتی ہے۔ یہ زرِ فرمان یعنی fiat کرنسی کہلاتی ہے
اور جیسے ہی حکومتی سرپرستی ختم ہوتی ہے یہ کاغذ کے ڈھیر میں تبدیل ہو جاتی ہے۔

بنگلہ دیش کے قیام کے وقت وہاں پاکستانی کرنسی رائج تھی جو اپنی قدر کھو چکی تھی۔
اسی طرح صدام حسین کے ہاتھوں سقوط کوِیت کے بعد کویتی دینار کی قدر آسمان سے زمین
پر آ گئی تھی۔ اس سے پتہ چلتا ہے کہ ہر کاغذی کرنسی کے پیچھے ایک فوجی طاقت کتنی
ضروری ہے۔

8 نومبر 2016 کو نریندر مودی کے بھارت میں 500 اور 1000 کے نوٹوں کے اسقاط زر کے
اعلان سے ہندوستان میں زیر گردش 86 فیصد کرنسی محض چند گھنٹوں میں کاغذی ردی میں
تبدیل ہو گئی تھی۔ اگر ہندوستان کی کرنسی ماضی کی طرح سونے چاندی کے سکوں پر مشتمل
ہوتی تو عوام اپنی ہی حکومت کے ہاتھوں یوں ذلیل و خوار نہ ہوتے۔ دیکھیے کیش کے خلاف
جنگ

سکّوں کے نظام سے دنیا کا روزمرہ کا کاروبار نہایت کامیابی سے چل رہا تھا مگر اس
میں یہ خرابی تھی کہ بہت زیادہ مقدار میں سکّوں کی نقل و حمل مشکل ہو جاتی تھی۔
وزنی اور ضخیم ہونے کی وجہ سے بڑی رقوم چور ڈاکووں کی نظروں میں آ جاتی تھیں اور
سرمایہ داروں کی مشکلات کا سبب بنتی تھیں۔ اسکا قابل قبول حل یہ نکالا گیا کہ سکّوں
کی شکل میں یہ رقم کسی ایسے قابل اعتماد شخص کی تحویل میں دے دی جائے جو قابل
بھروسا بھی ہو اور اس رقم کی حفاظت بھی کر سکے۔ ایسا شخص عام طور پر ایک امیر سونار
ہوتا تھا جو ایک بہت بڑی اور بھاری بھرکم تجوری کا مالک بھی ہوتا تھا اور اسکی
حفاظت کے لئے مناسب تعداد میں محافظ بھی رکھتا تھا۔ اس شخص سے اس جمع شدہ رقم کی
حاصل کردہ رسید (نوٹ) کی نقل و حمل آسان بھی ہوتی تھی اور مخفی بھی۔ سونار کی ان
رسیدوں پر بھی ادائیگی کا ایسا ہی وعدہ لکھا ہوتا تھا جیسے اب بھی بہت سے بینک
نوٹوں پر لکھا ہوتا ہے۔ اگر ایسا شخص بہت ہی معتبر ہوتا تھا تو اسکی جاری کردہ رسید
کو علاقے کے بہت سے لوگ سکّوں کے عوض قبول کر لیتے تھے اور ضرورت پڑنے پر وہی رسید
دکھا کر اس سونار سے اپنے سکّے وصول کر لیتے تھے۔ اس زمانےمیں سنار لوگوں سے رقم کی
حفاظت کرنے کا معاوضہ وصول کیا کرتے تھے۔ اس طرح رسید کے طور پر کاغذی کرنسی (بینک
نوٹ) کا قیام عمل میں آیا جبکہ سنار معتبر ادارے کے طور پر بینکوں میں تبدیل ہو
گئے۔ ایسی رسیدیں زر نمائندہ کہلاتی ہیں کیونکہ ان کی پشت پناہی کے لئے بینکوں میں
اتنا ہی سونا موجود ہوتا ہے جتنی رسیدیں بینک جاری کرتا ہے۔ ایسے بینکوں میں کبھی
'بینک رن' نہیں ہوتا۔

اس نمائندہ کاغذی کرنسی (زرکاغذ نمائندہ) کا تصور نیا نہیں تھا بلکہ ہزاروں سال
پہلے بھی موجود تھا۔ جاپان اور آس پاس کے علاقوں میں مذہبی عبادت گاہوں (پگوڈا) میں
اناج ذخیرہ کرنے کے بڑے بڑے گودام موجود ہوا کرتے تھے جن میں لوگ اپنا اناج جمع
کرکے کاغذی رسید حاصل کر لیتے تھے اور پھر منڈی میں لین دین کے لئے ان ہی رسیدوں کا
آپس میں تبادلہ کر لیتے تھے۔ پگوڈا میں اناج جمع کرانے والے کو بھی اجرت ادا کرنی
پڑتی تھی۔

شروع شروع میں تو بینک اتنی ہی رسیدیں جاری کرتے رہے جتنی رقوم دھاتی سکّوں کی شکل
میں ان کے پاس جمع کی جاتی تھیں مگر بعد میں جب لوگوں کا اعتماد ان رسیدوں پر بڑھتا
چلا گیا اور بینک سے اپنے سکّے طلب کرنے کا رجحان کم ہوتا چلا گیا تو بینک اپنے پاس
جمع شدہ دھات سے زیادہ مالیت کی رسیدیں جاری کرنے لگے جو انکی اپنی اضافی آمدنی بن
جاتی تھیں۔ اس طرح ماضی میں بینکوں نے خوب خوب لُوٹا اور مناسب وقت آنے پر وہ ساری
دولت سمیٹ کر منظر عام سے غائب ہو گئے۔ امریکا کی تاریخ ایسے بینک فراڈوں سے بھری
پڑی ہے (11 دسمبر 1930 کو نیویارک کا تیسرا سب سے بڑا بینک، بینک آف یونائیٹڈ
اسٹیٹ، بند ہو گیا۔ اگلے سال ستمبر اکتوبر کے دو مہینوں میں 800 مزید بینک بند
ہوئے۔)۔ صرف بینکوں نے ہی نہیں بلکہ حکومتوں نے بھی عوام اور دوسرے ممالک کی
حکومتوں کو خوب اُلّو بنایا۔ اسکی تازہ ترین مثال پہلے تو حکومت امریکہ کا 24 جون
1968 کو سلور سرٹیفیکٹ کے بدلے چاندی واپس کرنے سے انکار کرنا اور پھر اگست 1971
میں 35 ڈالر میں ایک اونس سونا واپس کرنے کے وعدے سے مُکرنا تھا۔

ہزاروں سال سے کرنسی سونے چاندی کے سکّوں پر مشتمل ہوا کرتی تھی کیونکہ لوگ اپنی
مرضی کی چیز بطور کرنسی استعمال کرنے کا حق رکھتے تھے۔ لیکن بعد میں حکومتیں قانون
بنا کر لوگوں کو مخصوص کرنسی استعمال کرنے پر مجبور کرنے لگیں۔ یہ سلسلہ آج بھی
جاری ہے۔

جب بینکاری کو عروج ہوا تو بینکوں کو اندازا ہوا کہ کاغذی کرنسی کے رواج کو فروغ
دینے سے بینکوں کو کس قدر زیادہ منافع ہو سکتا ہے۔ مرکزی بینک چونکہ سونا اور چاندی
بنا نہیں سکتے اس لئے وہ سونے چاندی سے بنی کرنسی کو کنٹرول بھی نہیں کر سکتے۔ اسی
وجہ سے مرکزی بینک سونے چاندی کو بطور کرنسی استعمال کرنے کے سخت خلاف ہوتے ہیں۔
مرکزی بینک ہمیشہ ایک ایسی کرنسی چاہتے ہیں جسے وہ پوری طرح کنٹرول کر سکیں تاکہ بے
حد امیر اور طاقتور بن سکیں اور یہ کرنسی صرف کاغذی کرنسی ہو سکتی تھی کیونکہ کاغذی
کرنسی جتنی چاہیں اتنی چھاپی جا سکتی ہے۔ اس طرح دولت تخلیق کرنے کا اختیار
بینکاروں کے ہاتھ میں آ جاتا ہے۔ لیکن مشکل یہ تھی کہ برطانیہ میں تو بادشاہ نے
قانون بنا کر لوگوں کو بینک آف انگلینڈ کی چھاپی ہوی کاغذی کرنسی استعمال کرنے پر
مجبور کر دیا تھا جو بعد میں وہاں پوری طرح رائج بھی ہو گئی تھی لیکن دنیا کے کئی
ممالک میں کاغذی کرنسی مقبول نہ ہو سکی کیونکہ وہاں لوگ سونے چاندی پر زیادہ اعتبار
کرتے تھے اور کاغذی نوٹ کو شک کی نگاہوں سے دیکھتے تھے۔ اس میں چین ، ہندوستان اور
امریکہ بھی شامل تھے۔برطانیہ میں بینک آف انگلینڈ کی کاغذی کرنسی کو 1718 سے "لیگل
ٹینڈر" (قانونی کرنسی) کا درجہ حاصل تھا۔ ان بینکوں نے بہت آہستہ آہستہ لوگوں کو
کاغذی کرنسی کے استعمال کی عادت ڈال دی اور مختلف مواقع پر ایسے قوانین نافذ کروائے
جو لوگوں کو کاغذی کرنسی استعمال کرنے پر مجبور کریں۔ مختلف طلائی معیار (گولڈ
اسٹینڈرڈ) اِن ہی قوانین کی مثالیں ہیں۔

جب انگریز ہندوستان آیا تو یہاں کی دولت لوٹنے کے لیے کاغذی نوٹ کو رواج دینے کی
کوشش میں لگ گیا۔ ہندوستان باقی دنیا کو بہت زیادہ مالیت کا سامان تجارت برآمد کرتا
تھا جبکہ درآمدات کم تھیں۔ یعنی تجارت کا توازن ہندوستان کے حق میں تھا۔ انگریز کو
اس مال کے بدلے ہندوستان کے لوگوں کو سونا یا چاندی ادا کرنی پڑتی تھی جو وہ نہیں
دینا چاہتا تھا۔ انگریزوں کی خواہش تھی کہ اگر ہندوستان میں بھی کاغذی نوٹ کا رواج
پڑ جائے تو صرف کاغذ چھاپ چھاپ کر مال خریدا جا سکتا ہے۔ اس وقت ہندوستانیوں کو
بینکاری اور کاغذی نوٹوں کا بالکل تجربہ نہیں تھا جبکہ انگریز اس میں ماہر تھا۔
ہندوستان کے لوگوں کو بینکاری کی عادت ڈالنے کے لئے ایسٹ انڈیا کمپنی کے زمانے سے
ہی ڈاک خانوں میں پوسٹل سیونگ بینک بنائے گئے جن سے متوسط اور نچلے طبقے کے پاس
محفوظ سونا چاندی بٹورنا ممکن ہو گیا۔ 1879 میں ان پوسٹل سیونگ بینکوں کی جانب سے 4
فیصد سے زیادہ سود دیا جاتا تھا جو بعد میں کم ہوتا چلا گیا۔ اس زمانے میں افراط زر
بہت کم ہونے کی وجہ سے یہ ایک معقول منافع تھا۔

انگریز چونکہ ہندوستان سے سونا بٹورنا چاہتا تھا اس لئے اس نے صرف چاندی کے روپے کو
سرکاری کرنسی قرار دیا حالانکہ اس وقت برطانیہ میں گولڈ اسٹینڈرڈ نافذ تھا۔ 1835
میں انہوں نے معیارِ نقرہ کا قانون (سلور اسٹینڈرڈ) نافذ کیا جس کے مطابق چاندی کا
روپیہ سرکاری سکّہ بن گیا۔ یہ سکّہ پہلے ہی سے بمبئی اور مدراس میں رائج تھا۔ سونے
اور چاندی کے ان سکوں کا وزن ایک تولہ یعنی 180 گرین (grain) ہوتا تھا اور یہ 22
قیراط کے ہوتے تھے یعنی ان میں خالص چاندی کی مقدار 165 گرین تھی۔ ایسٹ انڈیا کمپنی
کے جاری کردہ ان چاندی کے سکوں نے (جن پر مغل بادشاہ کا نام نہیں لکھا گیا تھا) جلد
ہی مقبولیت حاصل کر لی اور پہلے سے رائج دو درجن طرح کے چاندی کے روپے معدوم ہو
گئے۔ حکومت عوام سے سونے کا سکّہ قبول تو کر لیتی تھی مگر عوام کو سونا دینے کی
پابند نہیں تھی۔ اسی قانون میں اشرفی (گولڈ مُہر) کی قیمت 15 چاندی کے روپے کے
برابرطے کی گئی مگر پھر بھی اس قانون کا نام گولڈ اسٹینڈرڈ نہیں رکھا گیا۔ یہ بات
بڑی حیران کن ہے کہ جس قانون نے چاندی کو کرنسی قرار دیا اسی قانون نے عوام کو
ٹکسالوں سے سونے کے سکے بنوانے کی اجازت بھی دی۔ اس قانون کے ذریعے لوگوں کی توجہ
چاندی پر مرکوز کروا کر انگریز حکومت نے بڑی مالیت میں زیر گردش سونے کے سکے اپنے
پاس ذخیرہ کر لیے جو بعد میں انگلستان بھجوا دیے گئے۔

اس وقت کاغذی کرنسی "پریزیڈنسی بینک آف بنگال" جاری کرتا تھا۔ در حقیقت یہ بینک
1809 سے کاغذی کرنسی جاری کر رہا تھا مگر وہ ہندوستان میں مقبول نہیں ہو رہی تھی
اور قانونی کرنسی کا درجہ نہیں رکھتی تھی۔ بمبئی میں کاغذی کرنسی 1840 میں اور
مدراس میں 1843 میں جاری کی گئی۔ اس وقت ایک علاقے کی کاغذی کرنسی دوسرے علاقے میں
نہیں چلتی تھی۔ 1903 میں پہلی دفعہ تجرباتی طور پر 5 روپے کے نوٹ کو (جو سب سے
چھوٹا نوٹ تھا) پورے ہندوستان میں قابل قبول بنایا گیا۔ پھر 1910 سے دس روپے اور
پچاس روپے کا نوٹ بھی پورے ہندوستان میں قبول کیا جانے لگا۔ 1911 میں سو روپے کا
نوٹ بھی ہر علاقے میں چلنے لگا۔ اُسی وقت سے ہی عالمی بینکاروں کی خواہش ہے کہ پوری
دنیا میں ایک ہی کرنسی رائج ہو جائے مگر یورپ کے علاوہ کہیں کامیابی نہیں ملی ہے۔
یورپ کے بھی سارے ممالک یورو اپنانے پر آمادہ نہیں ہیں۔

1861 میں ہندوستان میں کاغذی کرنسی کا قانون نافذ ہوا۔ اس قانون کے ذریعے دوسرے
بینکوں کا کاغذی نوٹ چھاپنے کا اختیار ختم کر دیا گیا اور اب یہ حق حکومت کے پاس
آگیا اور ہندوستانی حکومت مارچ 1935 تک نوٹ چھاپتی رہی۔ اسکے بعد پہلی اپریل 1935
سے نوٹ چھاپنے کا اختیار نئے بنے ریزرو بینک آف انڈیا کو بخش دیا گیا جو ایک نجی
مرکزی بینک تھا اور عملی طور پر بینک آف انگلینڈ کی ہندوستانی شاخ تھا۔ اس کے بعد
ہندوستان کی برطانوی حکومت کے پاس صرف ایک روپے کے نوٹ چھاپنے کا اختیار باقی رہا۔

چاندی کا روپیہ بنانے میں برطانوی حکومت کو 42 فیصد منافع (Seigniorage) ہوتا تھا۔
1913 میں جان مینارڈ کینز نے لکھا کہ یہ روپیہ بینک نوٹ ہی تھا مگر کاغذ کی بجائے
چاندی پر چھاپا جاتا تھا۔ لیکن صرف 4 سال بعد پہلی جنگ عظیم کے دوران چاندی مہنگی
ہو جانے کی وجہ سے صورتحال بالکل بدل چکی تھی۔ 1848 سے 1855 کے درمیان امریکہ میں
کیلیفورنیا کے مقام سے 2200 ٹن سونا نکالا گیا جس سے سونے کی قیمتیں عارضی طور پر
گر گئیں۔ دوسرے ممالک میں بھی سونے کی کانیں دریافت ہوئیں اور صرف 20 سالوں میں
(1851 سے 1870 کے درمیان) دنیا میں اتنا سونا نکلا جتنا پچھلے 350 سالوں میں نکلا
تھا۔ اس طرح سونے کی دستیابی دوگنی ہو گئی۔ لیکن بعد کے سالوں میں چاندی کی بے شمار
کانیں دریافت ہوئیں۔ 1873 سے چاندی کی قیمت گرنے لگی کیونکہ جرمنی اور امریکہ نے
بھی گولڈ اسٹینڈرڈاپنا لیا تھا اور بطور کرنسی چاندی ترک کر دی تھی۔ 1892 میں
امریکہ نے چاندی کا قانونی کرنسی کا درجہ ختم کر کے صرف سونے کو قانونی کرنسی قرار
دیا۔ اسکے پیچھے بینک آف انگلینڈ کا ہاتھ تھا۔

کاغذی کرنسی کو فروغ دینے کے لیے 26 جون، 1893ء میں ہندوستان کی برطانوی حکومت نے
چاندی کا سکّہ بنانے والی ساری ٹکسالیں عوام کے لیے بند کروا دیں تاکہ نہ چاندی کا
سکہ مناسب مقدار میں دستیاب ہو نہ لوگ اسے استعمال کر سکیں۔ سونے کا سکہ (اشرفی)
انگریز پہلے ہی سمیٹ کر غائب کر چکا تھا۔ اب ہندوستان میں لوگوں کے پاس لین دین کے
لئے کاغذی کرنسی استعمال کرنے کے سوا کوئی چارہ نہ رہا۔ اس طرح 1835ء میں سرکار کا
بنایا ہوا سلور اسٹینڈرڈ 1893ء میں بحقِ کاغذی کرنسی ختم کر دیا گیا۔ اس کے باوجود
عوام میں سونے اور چاندی کے سکوں کی طلب برقرار رہی۔ حکومت کی طرف سے کئی بار یہ
عندیہ دیا گیا کہ حکومت چاندی کا سکہ بحال کرنے کا ارادہ رکھتی ہے مگر اس پر عمل نہ
کیا گیا۔ ٹکسالوں کی بندش سے پہلے ٹکسالیں 2 فیصد اجرت کے عوض عوام سے چاندی لے کر
اسے سکوں میں تبدیل کر دیا کر تی تھیں اور اسے Free silver کہتے تھے کیونکہ سکے
بنوانے کی کوئی حد مقرر نہ تھی۔ بندش کے بعد یہ سہولت عوام سے چھین لی گئی لیکن
حکومت کے پاس یہ حق برقرار رہا۔ جب تک عوام کو حکومت کی ٹکسالوں سے چاندی کے سکے
بنوانے کی سہولت دستیاب تھی اس وقت تک عوام کا بھی کرنسی کے معاملات میں عمل دخل
تھا۔ یہ سہولت ختم ہونے کے بعد کرنسی کے معاملات پر حکومت پوری طرح قابض ہو گئی اور
عوام بے بس ہو گئے۔ اس طرح حکومت کا چاندی کی قیمت گرانا ممکن ہو گیا۔ درحقیقت عوام
کے لیے ٹکسالیں بند کر کے حکومتوں نے آزاد منڈی (فری مارکیٹ اکنومی) کی پشت میں
چُھرا گھونپ دیا۔

جب تک حکومتی ٹکسالیں عوام کو سکے بنوانے کی سہولت دیتی ہیں اس وقت تک حکومت کے لیے
ممکن نہیں ہوتا کہ وہ سکے میں سونے یا چاندی کی مقدار کم کر سکے۔لیکن جب عوام سے یہ
سہولت چھن جاتی ہے تو حکومت کے لیے یہ ممکن ہو جاتا ہے کہ وہ سکے میں قیمتی دھات کی
مقدار کم کر دے۔ اس طرح سکے کو devalue کر کے حکومت اپنے عوام کی کچھ دولت اپنی جیب
میں منتقل کر لیتی ہے۔

ٹکسالوں کی بندش کی وجہ سے چاندی کے روپے کی دستیابی کم ہو گئی اور اس کے نتیجے میں
پاونڈ کے مقابلے میں روپیہ مہنگا ہونے لگا۔ اس طرح ہندوستانی مال برطانیہ کے لیے
مہنگا ہونے لگا۔ روپے کی قدر گرانے کے لیے 1898ء تک پانچ سالوں میں حکومت نے 4 کروڑ
چاندی کے روپے جاری کیئے۔ لیکن اس طرح مسئلہ حل نہیں ہو پا رہا تھا۔ اس لیے 1899 سے
1907ء کے دوران حکومت ہند کو ایک ارب 20 کروڑ چاندی کے روپے جاری کرنے پڑے تھے۔
لیکن 1908ء میں پہلی دفعہ لنڈسے اسکیم پر عمل کرتے ہوئے حکومت نے ریورس کونسل بل
جاری کیئے جس کے بعد نئے چاندی کے سکے جاری کرنے کی ضرورت یکدم ختم ہو گئی اور پہلی
جنگ عظیم شروع ہونے تک حکومت صرف پرانے سکے پگھلاتی رہی۔ 1913 تک حکومت 70 کروڑ
کاغذی روپےجاری کرنے میں کامیاب ہو چکی تھی جو کُل زیر گردش کرنسی کا لگ بھگ
چوتھائی حصہ بنتا تھا۔ ہندوستان میں سونے چاندی کی طلب بہت زیادہ تھی۔ ہندوستان کی
برطانوی حکومت نے روپے کی قیمت 16 پنس (یعنی 15 روپے کا ایک پاونڈ) پر برقرار رکھنے
کا ایک نیا طریقہ دریافت کیا جس میں سونا درآمد یا برآمد نہیں کرنا پڑتا تھا۔روپے
کی قیمت کو بڑھنے سے روکنے کے لیے حکومت کونسل بل (بینک ڈرافٹ) فروخت کرتی تھی اور
روپے کی قیمت گرنے سے روکنے کے لیے ریورس کونسل بل بیچتی تھی۔ ریورس کونسل بل پہلی
دفعہ 6 مہینے کی مدت کے لیے بیچے گئے جب 1908 میں قحط کی وجہ سے حالات خراب ہوئے۔
اس دوران 80 لاکھ پاونڈ (12 کروڑ روپے) کے ریورس کونسل بل بکے۔ دوسری دفعہ جنگ عظیم
اول کی وجہ سے اگست 1914ء سے جنوری 1915 کے درمیان 90 لاکھ پاونڈ (ساڑھے 13 کروڑ
روپے) کے ریورس کونسل بل بیچنے پڑے جس سے عوام کا کاغذی کرنسی پر اعتماد بڑھا۔
کونسل بل کی قیمت گھٹا بڑھا کر برطانیہ چاندی کی قیمت گرانے میں کامیاب ہو جاتا تھا
۔ اس طرح خطیر تجارتی منافع کے باوجود ہندوستان غریب ہوتا رہا جبکہ خطیر تجارتی
خسارے کے باوجودبرطانیہ امیر ہوتا رہا۔ 1851 سے 1938 کے درمیان صرف دو سال ایسے
گزرے تھے جب ہندوستان کو تجاتی خسارہ رہا تھا۔ یہ اپریل 1920 سے مارچ 1922 کا عرصہ
تھا۔

پہلی جنگ عظیم شروع ہوتے ہی ہندوستان میں لوگوں کا کاغذی کرنسی پر شک بڑھ گیا اور
اگست 1914 میں صرف چار دنوں میں حکومت کو کاغذی نوٹوں کے بدلے 20 لاکھ پاونڈ (3
کروڑ روپے) کی مالیت کے سونے کے سکے عوام کو ادا کرنے پڑے۔ اسکے بعد سونے میں
ادائیگی روک دی گئی لیکن چاندی کی ادائیگی جاری رہی۔ صرف پانچ سالوں میں حکومت ہند
کو دوسرے ممالک سے 53 کروڑ اونس (16600 ٹن) چاندی خریدنی پڑی اور دیڑھ ارب چاندی کے
روپے جاری کرنے پڑے۔ کاغذی کرنسی کو مزید مقبول بنانے اور چاندی پر سے بوجھ ہٹانے
کے لئے 1917 میں حکومت ہند نے ایک روپے اور ڈھائی روپے کے نوٹ جاری کیے۔ اس سے پہلے
سب سے چھوٹا نوٹ پانچ روپے کا تھا۔ ستمبر 1917 میں چاندی کی قیمت (جو 1893 سے 34
پنس فی اونس سے کم رہی تھی) بڑھ کر 55 پنس فی اونس ہو گئی اور لوگوں نے سکے پگھلا
کر چاندی کے برتن اور زیورات بنانے شروع کر دیے۔ 1835 سے اِس وقت تک پانچ ارب (یعنی
60 ہزار ٹن) چاندی کے سکے بنائے جا چکے تھے جن کے پگھلا دیے جانے کا خطرہ موجود
تھا۔ اس لئے حکومت کو مجبوراً ہندوستانی روپے کی قیمت میں اضافہ کرنا پڑا اور اس
طرح ایک پاونڈ 15 روپے سے گر کر 10 روپے کےبرابر ہو گیا۔ 23 اپریل 1918 کو امریکی
حکومت نے Pittman Act بنا کر امریکی عوام کی تقریباً 52 کروڑ اونس چاندی ضبط کر لی
(بہ عوض کاغذی کرنسی) اور اسے ہندوستان بھیج دیا تاکہ ہندوستان میں کاغذی نوٹ کی
چاندی کے روپے میں تبدیلی کا عمل (convertibility) متاثر نہ ہو اور کاغذی کرنسی کی
ساکھ بہتر ہوتی جائے ۔

برطانیہ میں 1821 سے سونے کے سکّے قانونی کرنسی کا درجہ رکھتے تھے۔ امریکہ آسٹریلیا
اور کینیڈا میں بھی یہ بہت مقبول تھے۔ فرانس اور جرمنی کی جنگ (1870–1871) میں
فرانس کی شکست کے بعد جرمنی نے فرانس سے تاوان جنگ 5 ارب فرانک کا لگ بھگ 20 فیصد
(تقریباًًً 325 ٹن) سونے کی شکل میں وصول کیا اور اپنی کرنسی کو چاندی سے ہٹا کر
سونے کی کرنسی اختیار کی کیونکہ چاندی کی مقبولیت گِرانی تھی۔ لیکن اسی دوران
ہندوستان میں برطانوی راج صدیوں سے رائج سونے کی کرنسی ہٹا کر چاندی کی اور پھر
کاغذ کی کرنسی نافذ کرنے میں مصروف رہا۔ جولائی 1926 میں حکومت ہی کے بنائے ہوئے
Hilton Young Commission نے بھی ہندوستان میں حقیقی گولڈ اسٹینڈرڈ کی سفارش کی مگر
حکومت نے نظر انداز کر دی۔

چاندی کی کرنسی کی موجودگی میں مرکزی بینکاروں کو کاغذی کرنسی کا رواج عام کرنے میں
سخت دشواری کا سامنا تھا۔ بینکار جانتے تھے کہ صدیوں سے لوگ چاندی میں بچت کرتے آئے
ہیں۔ 1869 میں بیرون الفانسو ڈی روتھشیلڈ نے کہا تھا کہ "ہمیں چاندی کی کرنسی کو
مکمل طور پر ختم کرنا پڑے گا تاکہ دنیا کے سرمائے (capital) کا بڑا حصہ برباد کیا
جا سکے۔یہ بہت بڑی تباہی ہو گی۔" اس کے بعد جرمنی میں چاندی کی ٹکسالیں 1871 میں
بند کی گئیں۔ امریکہ میں یہ 1873 میں بند ہوئیں جس کے بعد 1874 سے چاندی کی قیمت
گرنا شروع ہوئی۔ 1879 میں یورپ میں Latin Monetary Union نے بھی چاندی کی آخری
ٹکسال بند کر دی اور اسی سال امریکہ میں حکومت نے کاغذی کرنسی کے بدلے چاندی کی
بجائے سونا واپس کرنا شروع کیا۔ ہندوستان میں چاندی کی ٹکسالوں کو 1893 میں بند کیا
گیا۔ چین نے چاندی کی ٹکسالیں بند کرنے سے انکار کر دیا اور وہاں چاندی کی ٹکسالیں
1935 تک سکے بناتی رہیں۔ 1879 سے 1935 تک چاندی کی قیمت سونے کے مقابلے میں پانچ
گنا کم ہو گئی۔ چاندی کی کرنسی کو ختم کر کے کاغذ کو کرنسی بنانے میں ایک خفیہ
تنظیم The Pilgrims Society نے نہایت اہم کردار ادا کیا تھا۔

پہلی جنگ عظیم کے بعد 1932 میں ہندوستان کی برطانوی حکومت نے ہندوستان کی ساری
چاندی جمع کر کے یک لخت بین الاقوامی مارکیٹ میں چھوڑ دی جس سے چاندی کی قیمت بہت
گر گئی۔ لیکن چین نے پھر بھی نہ سلور اسٹینڈرڈ ترک کیا نہ کاغذی کرنسی اپنائی۔ اس
پر امریکہ نے مہنگے داموں بڑی مقدار میں چاندی خریدنے کا قانون بنایا۔اس کے نتیجے
میں چین کے چاندی کے سکے پگھلانا یا اسمگل کرنا بڑا منافع بخش کاروبار بن گیا۔جب
چین میں چاندی کی شدید قلت ہو گئی تو چین کو بھی ٹکسالیں بند کرنے پر مجبور کیا جا
سکا۔

گولڈ اسٹینڈرڈ سے مراد ایسی کاغذی کرنسی تھی جسےپہلے ہی سے طے شدہ مقدارکے سونے میں
تبدیل کیا جا سکے۔ یا دوسرے الفاظ میں گولڈ اسٹینڈرڈ مالیاتی نظام کی ایک قسم تھی
جس میں ایک کاغذی روپیہ،(یا ڈالر، پاونڈ وغیرہ) سونے کی ایک مخصوص مقدار کی
نمائندگی کیا کرتا تھا۔ یعنی کاغذی روپیہ سونے کے سکے کی رسید یا ٹوکن کی حیثیت
رکھتا تھا نہ کہ fiat کرنسی کی۔ گولڈ اسٹینڈرڈ کا قانون مرکزی بینکوں کی جانب سے ان
سونے کے سکّوں کی بجائے کاغذی کرنسی کا استعمال زیادہ سے زیادہ قابل قبول بنانے کی
غالباً پہلی اور بڑی حد تک کامیاب کوشش تھی۔ لوگ یہ سمجھ کر کاغذی کرنسی قبول کرنے
لگے کہ اسکے بدلے جب چاہیں بینک سے سونے کے سکّے حاصل کر سکتے ہیں۔

لگ بھگ 500 سال قبل تک گولڈ اسٹینڈرڈ سے مراد وہ قوانین ہوتے تھے جو سونے کے سکے کا
صرف وزن اور خالصیت (قیراط) بیان کرتے تھے۔ لیکن بعد میں گولڈ اسٹینڈرڈ کے نام سے
ایسے قوانین بنائے جانے لگے جو کاغذی کرنسی کو سونے کا متبادل قرار دیتے تھے۔

ہندوستان میں قانون تو گولڈ اسٹینڈرڈ کا بنا تھا لیکن چند سالوں بعد ہی عملی طور پر
"گولڈ ایکسچینج اسٹینڈرڈ" رواج دے دیا گیا اور حقیقی گولڈ اسٹینڈرڈ کے تقاضے کبھی
بھی پورے نہ ہو سکے۔ حقیقی طلائی معیار میں سونا چاندی بغیر کسی روک ٹوک کے عوام کی
دسترس میں ہوتا ہے کیونکہ سونے چاندی کے سکے گردش میں ہوتے ہیں۔ برطانیہ میں طلائی
معیار کا قانون 1816 میں بنا تھا جس کے بعد اگلے سال سونے کا سکہ "سوورین"
(sovereign) جاری کیا گیا جو 22 قیراط سونے سے بنا تھا اور اس میں 7.322 گرام خالص
سونا ہوتا تھا۔ یہ ایک پاونڈ یعنی 20 چاندی کے شلنگ کے برابر تھا۔ ان نئے سکوں نے
پرانے سونے کے سکے "گنی" (Guinea) کی جگہ لی۔ نومبر 1864 میں سوورین کی قیمت 10
ہندوستانی روپے کے مساوی قرار دی گئی تھی۔ (یعنی سوورین کی شکل میں 24 قیراط سونے
کی قیمت لگ بھگ 15.93 روپیہ فی تولہ تھی )۔ 26 جون 1893 کو سوورین کی قیمت بڑھا کر
15 روپے قرار دی گئی۔ (یعنی لگ بھگ 24 روپے فی تولہ)

برطانیہ میں اس نظام کو لانے کی وجہ یہ تھی کہ پہلی جنگ عظیم کے بعد برطانیہ پہ 85
کروڑ پاونڈ کا قرضہ چڑھ چکا تھا اور حکومت کے اخراجات کا 40 فیصد سود ادا کرنے پر
خرچ ہوتا تھا۔ (سو سال بعد آج برطانیہ پہ 31 ارب پاونڈ کا قرضہ ہے)۔ برطانیہ میں یہ
نظام صرف 6 سال (1925 سے 1931 تک) چل سکا کیونکہ یورپی ممالک نے برطانیہ سے سونا
خریدنا شروع کر دیا اور برطانوی سونے کے ذخائر میں تیزی سے کمی آنے لگی۔ مئی 1931
میں آسٹریا کے سب سے بڑے بینک میں بینک رن ہوا اور وہ بینک فیل ہو گیا۔ یہ بینک رن
اسی سال جرمنی اور برطانیہ تک پہنچ گیا۔ 19 ستمبر 1931 میں برطانیہ نے یہ نظام ختم
کر دیا جس سے برطانوی پاونڈ کی قیمت بڑی تیزی سے گری۔ چونکہ ہندوستانی روپیہ پاونڈ
سے منسلک تھا اس لئے روپے کی قدر بھی بہت کم ہو گئی اور برطانیہ کے جرم کی ساری سزا
ہندوستان کو بھگتنی پڑی۔ صرف تین چار مہینوں میں ہندوستان میں سونے کی قیمت 45 فیصد
اضافہ کے بعد لگ بھگ 32 روپے تولہ ہو گئی۔ یہ سب مرکزی بینکوں کی جانب سے ذخیرہ شدہ
سونے کی مالیت سے کہیں زیادہ نوٹ چھاپنے کا نتیجہ تھا۔ اس سارے بحران میں مرکزی
بینکوں نے خوب خوب کمایا۔ جیمز ریکارڈز اپنی کتاب “کرنسی کی موت“ میں گولڈ ایکسچینج
اسٹینڈرڈ کے بارے میں لکھتے ہیں: گولڈ ایکسچینج اسٹینڈرڈ ایک جانب حقیقی گولڈ
اسٹینڈرڈ کی سنہری نقل تھا تو دوسری جانب ایک بہت ہی بڑا فراڈ بھی تھا۔ …

مالیات کی دنیا میں مبہم اور ذو معنی اصطلاحات کا استعمال بہت عام ہے۔ گولڈ
ایکسچینج اسٹینڈرڈ میں لفظ ایکسچینج سے مراد بل آف ایکسچینج تھا جو ایک بینک ڈرافٹ
ہوتا تھا اور اس زمانے میں بین الاقوامی ادائیگیوں میں بہت استعمال ہوتا تھا۔ گولڈ
ایکسچینج اسٹینڈرڈ کا لب لباب یہ تھا کہ سونے کے بدلے کاغذ لے لو۔ عوام کو اگرچہ
کاغذی رسید کے بدلے سونا نہیں دیا جاتا تھا مگر اب بھی عوام کا سونے پر حق تسلیم
کیا جاتا تھا۔

بعد میں ریزرو بینک آف انڈیا کے گورنر بننے والے سر چنتا من راو دیشمکھ نے ہندوستان
میں برطانوی حکومت کی پالیسیوں پر تنقید کرتے ہوئے کہا تھا کہ "ایسی اصلاحات کے بعد
انڈیا آفس اس طرح کا نا ممکن کاروبار ہو سکنے کے بارے میں اندھا ہے اور بے چارے
مالیاتی حکام کو اسمبلی میں کھڑے ہو کر اُن پالیسیوں کا دفاع کرنا پڑتا ہے جنہیں وہ
خود بھی غلط سمجھتے ہیں اور جنکے نقصانات بڑے واضح ہوتے ہیں"۔ سرکاری اعداد و شمار
کے مطابق اپریل 1931 سے مارچ 1941 تک ہندوستان کی برطانوی حکومت نے 1337.5 ٹن سونا
برطانیہ بھیجا جس کی اُس وقت مالیت 375 کروڑ روپے تھی۔ اُس وقت اس سونے کی اوسط
قیمت 33 روپے فی تولہ سے بھی کم تھی۔ اس سونے سے بینک آف انگلینڈ کو سونے کا ذخیرہ
بنانے میں بڑی مدد ملی۔ اگر آج کے سونے کے نرخ سے دیکھا جائے تو یہ 50 ارب ڈالر سے
زیادہ مالیت کا سونا تھا۔ 1900ء میں سیکریٹری آف اسٹیٹ کی ہدایت پر Gold Standard
Reserve کا سارا سونا پہلے ہی ہندوستان سے لندن منتقل کیا جا چکا تھا۔

مشہور ماہر معاشیات Ludwig von Mises (1881–1973) اپنی تصنیف Beware the Alchemists
(دولت بنانے والوں سے ہوشیار)میں لکھتے ہیں کہ حکومت کو یہ حق ہے کہ وہ جسے چاہے
گھوڑا کہے۔ وہ چوزے کو بھی گھوڑا کہہ سکتی ہے۔ اس وقت تو لوگ حکومت کو پاگل یا کرپٹ
سمجھیں گے۔ لیکن تین صدیوں میں حکومتیں کاغذ کے ٹکڑے کو کرنسی باور کرانے میں
کامیاب ہو چکی ہیں۔ اور یہی مہنگائی کی اصل وجہ ہے۔

اپنی کتاب A Tract on Monetary Reform میں جان مینارڈ کینز نے لکھا تھا "حکومت جو
بھی خرچے کرتی ہے اس کا بل عوام بھرتے ہیں۔ صریح خسارہ کوئی چیز نہیں ہوتی۔"

Gresham's law معیشت کا ایک بنیادی اصول ہے جو بتاتا ہے کہ اچھی (مہنگی) کرنسی
ہمیشہ بُری (سستی) کرنسی سے شکست کھا جاتی ہے۔(Bad money drives out good, because
good and bad coin cannot circulate together)۔ یہی اصول بتاتا ہے کہ سونےیا چاندی
کی کرنسی اور کاغذی کرنسی ایک ساتھ نہیں چل سکتے۔ چونکہ کرنسی کی شکست ملک کی شکست
ہوتی ہے اس لئے دوسرے الفاظ میں اگر کسی ملک میں اچھی کرنسی (مثلاً ہارڈ کرنسی)
رائج ہو اور پڑوس کے ملک میں کاغذی کرنسی رائج ہو تو ہارڈکرنسی والے ملک کی شکست
یقینی ہے۔ اگر ہم تاریخ پر نظر ڈالیں تو پتہ چلتا ہے کہ پہلے گولڈ اسٹینڈرڈ نے ہارڈ
کرنسی کو مات دی۔ پھر فی ایٹ کرنسی نے گولڈ اسٹینڈرڈ کو اُکھاڑ پھینکا۔ اسکے بعد
debt money نے فی ایٹ منی کو شکست دی۔ اور اگر مستقبل میں debt money سے بھی بدتر
کوئی کرنسی ایجاد ہو گئی تو وہ دنیا بھر میں چھا جائے گی مثلاً ڈیجیٹل
کرنسی۔(دیکھیے کیش کے خلاف جنگ) گریشام کے اصول کو موثّر بننے کے لیے ضروری ہے کہ
حکومت دو قانون بنائے۔

ابتدا ہی سے امریکہ میں دو دھاتی نظام (bimetallic standard) قائم تھا یعنی 1792ء
سے ڈالر کی قیمت سونے اور چاندی دونوں کے وزن اور خالصیت (قیراط) کے لحاظ سے بیان
کی جا سکتی تھی اور ڈالر کا سکہ سونے کا بھی ہوتا تھا اور چاندی کا بھی۔ 1789 کے
آئین میں چودھویں شق میں واضح لکھا تھا کہ حکومت کی ٹکسالیں عوام کے سونے چاندی کو
بغیر کسی اجرت کے سکوں میں تبدیل کر دیا کریں گی جسے free coinage کہا جاتا تھا۔
گیارہویں شق میں سونے کو چاندی سے 15 گنا مہنگا قرار دیا گیا تھا جو ایک بہت بڑی
غلطی تھی کیونکہ قیمتیں وقت کے ساتھ تبدیل ہو جاتی ہیں۔

اس وقت امریکہ میں چاندی کی قیمت 1.293 ڈالر فی اونس تھی اور سونا چاندی سے 15 گنا
مہنگا تھا۔ لیکن اس وقت باقی دنیا میں سونا چاندی سے پندرہ کی بجائے ساڑھے پندرہ
گنا مہنگا تھا۔ دوسرے الفاظ میں امریکہ میں سونا باقی دنیا سے سستا تھا اور اسی وجہ
سے سونے کے امریکی ڈالر کا سکہ بڑی مقدار میں دوسرے ممالک میں چلا گیا اور امریکہ
میں عملاً چاندی کے ڈالر کا سکہ گردش میں رہا۔ اس خامی کو دور کرنے کے لئے 1834 میں
امریکی سونے کے ڈالر کے سکے میں سونے کی مقدار گھٹا دی گئی اور اب یہ سکہ چاندی سے
16 گنا مہنگا کر دیا گیا۔ اب چونکہ چاندی کا ڈالر سستا ہو گیا تھا اس لئے امریکہ سے
چاندی باہر جانے لگی اور سونا واپس آنے لگا۔ امریکہ میں سونے کی نئی کانیں بھی
دریافت ہوئیں اور سونے کی فراوانی مزید بڑھ گئی۔ ایک وقت ایسا بھی آیا جب چاندی کے
سکے بالکل ہی نایاب ہو گئے۔ نوبت یہاں تک آ گئی کہ دکاندار ریزگاری واپس کرنے سے
قاصر ہو گئے۔ اس مشکل کو دور کرنے کے لئے 1853 میں چاندی کے ایسے سکے جاری کیے گئے
جن میں چاندی تو کم ہوتی تھی مگر ان پر قدر زیادہ لکھی ہوتی تھی تاکہ ریزگاری بھی
واپس کی جا سکے اور سکہ اسمگل ہو کر ملک سے باہر بھی نہ جائے۔ ایسے سکے ٹوکن منی
کہلاتے ہیں اور دھاتی ہونے کے باوجود fiat کرنسی ہوتے ہیں۔ 1859 میں نیویڈا ،
امریکہ میں ایک چاندی کی بہت بڑی کان Comstock Lode دریافت ہوئی جہاں سے 1874 تک
بڑی مقدار میں چاندی نکالی گئی۔

امریکہ کی سول وار کے دوران (1862) حکومت نے ایسی کاغذی کرنسی جاری کی جس کی پشت
پناہی کے لئے نہ سونا ہوتا تھا نہ چاندی۔یہ "گرین بیک" کہلاتی تھی۔ یورپی بینکار اس
پر سخت مضطرب ہوئے اور انہوں نے اپنے امریکی بینکار دوستوں کو Hazard Circular نامی
مراسلے میں لکھا کہ"غلاموں کے مالک کو اپنے مزدوروں کی دیکھ بھال کرنی پڑتی ہے،
جبکہ انگلینڈ کا "یورپی منصوبہ" یہ ہے کہ کیپیٹل (کاغذی کرنسی) کے ذریعے تنخواہیں
کنٹرول کر کے مزدوروں کو کنٹرول کیا جائے (اور یہ غلام اپنی دیکھ بھال خود کریں)۔
یہ کرنسی کو کنٹرول کر کے کیا جا سکتا ہے۔جنگ کے ذریعے کیپیٹلسٹ بہت بڑا قرضہ دے
سکتے ہیں پھر اس قرض کو کرنسی کی مقدار کنٹرول کرنے کے لیے استعمال کرنا چاہیے۔ اس
کے لیے حکومتی بونڈز کو بینکاری کی بنیاد بنانا چاہیے۔۔۔اور کسی بھی صورت میں گرین
بیک کو بطور کرنسی زیر گردش نہیں ہونا چاہیے کیونکہ ہم اسے کنٹرول نہیں کر سکتے"۔
اسی سال امریکہ میں پہلی دفعہ انکم ٹیکس نافذ کیا گیا۔

برطانیہ 1819 میں , کینیڈا 1853 میں اور نیو فاونڈ لینڈ 1865 میں گولڈ اسٹینڈرڈ
اپنا چکے تھے۔ جرمنی نے 1871 میں گولڈ اسٹینڈرڈ اپنا لیا تھا۔ امریکہ میں 1873 میں
سکوں سے متعلق قانون میں ترمیم کر کے چاندی کا لفظ ہٹا دیا گیا اور عملاً گولڈ
اسٹینڈرڈ اپنا لیا گیا جسے عوام نے crime of 1873 کا نام دیا۔ (اور جسے عین سو سال
بعد ترک کر دیا گیا)۔ اس قانون سے امریکہ میں سرکاری سطح پر دو دھاتی نظام کا خاتمہ
ہو گیا۔

1879 میں امریکہ بظاہر دوبارہ دھاتی کرنسی پر واپس آ گیا لیکن اس دفعہ چاندی کو
کرنسی نہیں قرار دیا گیا بلکہ صرف سونے کو کرنسی قرار دیا گیا۔ عوام کو کاغذی نوٹوں
کے بدلے سونے کے سکے دیے جانے لگے جس سے عوام کا کاغذی کرنسی پر اعتبار بحال ہو گیا
اور اکثریت نے کاغذی نوٹوں کو ہی استعمال کرنے کو ترجیح دی۔ عوام کا بڑی شدت سے
اصرار رہا کہ چاندی کو بھی کرنسی بنایا جائے مگر 1900 میں دوبارہ صرف سونے کو ہی
قانوناً کرنسی قرار دیا گیا۔ 1862 سے پہلے ہارڈ کرنسی کے اُس دور میں بھی امریکہ
میں سونے چاندی کے سکوں کے ساتھ ساتھ کاغذی نوٹ بھی بڑی مقدار میں گردش کرتے رہے۔
ان نوٹوں کی حیثیت سونے چاندی کی رسید یا representative money جیسی تھی۔ یہ نوٹ
بہت سے مختلف پرائیوٹ بینکوں کی طرف سے بھی جاری ہوتے تھے اور حکومت کے محکمہ خزانہ
کی طرف سے بھی لیکن ان میں سے کسی کو بھی لیگل ٹینڈر کی حیثیت حاصل نہ تھی۔ 8000 سے
زیادہ مختلف نجی بینک کاغذی کرنسی جاری کرتے تھے۔ 25 فروری 1863 کو صدر ابراھم لنکن
نے نیشنل کرنسی ایکٹ منظور کیا جس کے بعد بینکوں کا یہ اختیار ختم ہو گیا اور اب یہ
حق صرف حکومت کے پاس آ گیا ۔ ۔ (ہندوستان کی برطانوی حکومت نے یہی کام 1861 میں کیا
تھا)۔ چونکہ اس زمانے میں "بینک رن" بہت عام تھے اس لئے 1913 میں فیڈرل ریزرو سسٹم
بنایا گیا تاکہ چیک اور نوٹ کے بدلے عوام کو سونے چاندی کی ادائیگی کو یقینی بنایا
جا سکے لیکن جو کچھ ہوا وہ اسکے عین برعکس تھا۔ 1933 میں امریکی عوام سے سونا رکھنے
کا حق ہی چھین لیا گیا اور ان کا سونا ضبط کر لیا گیا (بہ عوض کاغذی کرنسی)۔ 1934
میں سلور پرچیز ایکٹ بنا کر چاندی بھی بحساب پچاس سینٹ فی اونس ضبط کر لی گئی۔ سونا
جو چاندی سے 16 گنا مہنگا ہوا کرتا تھا اب 27 گنا مہنگا کر دیا گیا۔ جس طرح 1918
میں امریکہ میں بننے والے پِٹ مین ایکٹ (Pittman Act) نے ہندوستان میں ڈگمگاتی ہوئی
کاغذی کرنسی کو نہایت مضبوط سہارا مہیا کیا تھا بالکل اُسی طرح 19 جون 1934ء کے
سلور پرچیز ایکٹ نے چین کی کمر توڑ دی کیونکہ وہ سلور اسٹینڈرڈ پر تھا۔ 1929 کے
گریٹ ڈپریشن میں چین ترقی کرتا رہا مگر 1934 اور 1935 میں سکوں کی قلت کی وجہ سے
چین میں سخت کساد بازاری چھائی رہی جس کی وجہ سے نومبر 1935 میں چین کو بھی سلور
اسٹینڈرڈ ترک کرنا پڑا۔ اب دنیا بھر میں کاغذی کرنسی کی راہ بالکل ہموار ہو گئی۔اس
قانون کی آڑ میں امریکہ نے دنیا بھر کی چاندی کا بہت بڑا حصہ صرف کاغذ کے ٹکڑوں
(سلور سرٹیفیکٹ) کے عوض ہتھیا لیا۔ اس طرح لگ بھگ 44 ہزار ٹن چاندی امریکہ کو مفت
مل گئی۔

1934 سے 1965 تک امریکہ میں داخلی سطح پر سلور اسٹینڈرڈ اور خارجی سطح پر گولڈ
اسٹینڈرڈ نافذ رہا۔ 1934 سے 1973 تک گولڈ اسٹینڈرڈ کے نام پر جو سسٹم چلانے کی کوشش
کی گئی وہ ہرگز گولڈ اسٹینڈرڈ نہ تھا۔ امریکہ میں 1930 تک سونے کے سکے زیر گردش رہے
جبکہ چاندی کے سکے 1970 تک گردش میں تھے۔ امریکہ میں 173 سالوں تک ڈالر سونے یا
چاندی میں تبدیل کیا جا سکتا تھا۔ 1965 کے بعد سے ڈالرصرف ایک حساب کی اکائی (unit
of account) بن کر رہ گیا ہے۔

انگلینڈ کے سنار لوگوں کے سونے کی حفاظت کرنے کی ہزار سالہ شہرت رکھتے تھے۔ انکی
جاری کردہ رسیدیں ان کے علاقے کی کرنسی بن جاتی تھیں۔ وہ فریکشنل ریزرو بینکنگ کے
سارے گُر جانتے تھے۔ سب سے پہلے انہوں نے یہ راز جان لیا کہ اگر چاندی کا کرنسی کا
درجہ ختم کر دیا جائے تو سونے کی بجائے سونے کی رسید سے ہی کام چل سکتا ہے کیونکہ
چاندی روزمرہ کی لین دین میں استعمال ہونے والی دھاتی کرنسی ہے جبکہ سونے کا سکہ
کبھی کبھار ہی استعمال ہوتا ہے۔ اس طرح ہارڈ کرنسی کی جگہ کاغذی کرنسی کا نظام لایا
جا سکتا ہے جس سے انکی دولت اور اقتدار میں بے انتہا اضافہ ہو سکتا ہے۔ 1780 سے
انگلینڈ میں سکوں کی قلت بڑھتی چلی گئی جس سے کاغذی کرنسی کو پھلنے پھولنےکا خوب
موقع ملا۔نپولین کی جنگوں کی وجہ سے سکوں کی قلت میں اور بھی اضافہ ہوا۔ 1796 سے
برطانوی ٹکسالوں نے سکے ڈھالنے بالکل بند کر دیے اور اگلے 20 سالوں تک یہ کام بند
رہا۔

انگلینڈ میں 1377 سے 1816 تک سونا چاندی سے 16 گنا مہنگا ہوا کرتا تھا جبکہ اس وقت
فرانس (جو اس زمانے میں سپر پاور تھا) اور باقی یورپ میں سونا چاندی سے ساڑھے پندرہ
گنا مہنگا تھا۔ اس طرح سونا انگلینڈ آنے لگا اور چاندی باہر جانے لگی۔ 1816 تک بینک
آف انگلینڈ اتنا سونا جمع کر چکا تھا کہ اس نے دنیا میں سب سے پہلے گولڈ اسٹینڈرڈ
نافذ کر لیا اور اس طرح قانونی طور پر چاندی کا کرنسی کا درجہ ختم کر دیا۔ یہ
بینکار اس راز سے اچھی طرح واقف تھے کہ گولڈ اسٹینڈرڈ آخر کار کاغذی اسٹینڈرڈ میں
تبدیل ہو جاتا ہے (دیکھیے گریشام کا قانون)۔

انگلینڈ نے سونے کے مقابلے میں چاندی میں لیے گئے قرض پر شرح سود بڑھا دی جس سے
دوسرے ممالک جو چاندی کے اسٹینڈرڈ پر تھے ان پر بھی گولڈ اسٹینڈرڈ اپنانے اور چاندی
کو ترک کرنے کے لئے دباو بڑھ گیا ورنہ ان کی تجارت متاثر ہوتی۔ 1815 میں فرانس کی
واٹر لو میں شکست کے بعد انگلینڈ کو کرنسی کے معاملات میں واضح برتری حاصل ہو گَئی
اور وہ ساری دنیا کو قرضے جاری کرنے کی پوزیشن میں آگیا۔اس طرح تجارتی خسارے کے
دنوں میں بھی انگلینڈ کاغذی کرنسی (کیپیٹل) ایکسپورٹ کر کے سونا حاصل کرتا رہا۔

1834 سے 1914 تک ایک برٹش پاونڈ 4.867 امریکی ڈالر کے برابر تھا۔ 1914 میں امریکہ
میں فیڈرل ریزرو بننے سے دنیا بھر کو قرض دینے کا حق انگلینڈ کے ہاتھ سے نکل کر
امریکہ کے ہاتھ میں چلا گیا اور 1933 تک پاونڈ کی قیمت گر کر 2.214 ڈالر رہ گئی جو
اگست 2008 کو محض 1.853 ڈالر ہو گئی۔ Brexit کے بعد پاونڈ کی قیمت میں مزید کمی آئی
اور 21 دسمبر 2016 کو ایک پاونڈ محض 1.24 ڈالر کے برابر تھا۔

کاغذی کرنسی پہلے تو حکومت کے پاس موجود سونے چاندی کی مالیت کے برابر مقدار میں
چھاپی جاتی تھی لیکن 1971 میں بریٹن ووڈ معاہدہ ٹوٹنے کے بعد ایسی کوئی روک ٹوک
باقی نہیں رہی ہے۔ یہی وجہ ہے کہ کرنسی کنٹرول کرنے والے ادارے اور حکومتیں اپنی
آمدنی بڑھانے کے لئے زیادہ سے زیادہ کرنسی چھاپنے کے خواہشمند ہوتے ہیں۔ لیکن اگر
کرنسی زیادہ چھاپی جائے تو افراط زر کی وجہ سے اس کی قدر لامحالہ کم ہو جاتی ہے (
یعنی اس کی قوت خرید کم ہو جاتی ہے) اس طرح لوگوں کا اور باقی دنیا کا اعتبار اس
کرنسی پر کم ہونے لگتا ہے۔ جو کرنسی چھاپنے والے ادارے یا حکومت کے لئے نقصان دہ
ثابت ہوتا ہے کیونکہ لوگ اب دوسری کرنسی کی طرف رجوع کرنے لگتے ہیں۔ اس لئے حکومتیں
ایک حد سے زیادہ کرنسی نہیں چھاپ پاتیں۔ اسکی مثال سونے کا انڈا دینے والی مرغی کی
طرح ہے جسے ذبح نہ کرنا ہی سود مند رہتا ہے۔ لیکن تھوڑی تھوڑی مقدار میں بھی مسلسل
کاغذی کرنسی چھپتے رہنے سے اس کرنسی کی قوت خرید کم ہوتی چلی جاتی ہے۔ اس کے بر عکس
دھاتی کرنسی کی قدر وقت کے ساتھ بڑھتی چلی جاتی ہے۔ اسی لئے بین الاقوامی مالیاتی
فنڈ اپنے رکن ممالک کو اس بات پر مجبور کرتا ہے کہ وہ اپنی کرنسی کو سونے سے منسلک
نہ کریں۔ اگر کوئی کرنسی سونے سے منسلک ہو گی تو آئی-ایم-ایف کے لئے اسکی شرح
تبادلہ اپنی مرضی کے مطابق کنٹرول کرنا مشکل ہو جائے گا۔

پچھلی دہائی میں زمبابوے کی حکومت نے اپنی بقا کے لئے بے تحاشہ کاغذی کرنسی چھاپ کر
اپنی آمدنی میں اضافہ کیا۔ اس کے نتیجہ میں 2008 میں زمبابوے کے 1200 ارب ڈالر صرف
ایک برطانوی پاونڈ کے برابر رہ گئے۔ اسقدر افراط زر کی وجہ سے زمبابوے میں شرح
سود %800 تک جا پہنچی تھی۔

کاغذی کرنسی کا کمال یہ ہے کہ کسی کو اپنی بڑھتی ہوئی غربت کا احساس نہیں ہوتا۔ اگر
کسی مزدور کی تنخواہ پانچ فیصد کم کر دی جائے تو اسے شدید اعتراض ہوتا ہے۔ لیکن جب
افراط زر کی وجہ سے اسکی تنخواہ کی قوت خرید دس فیصد کم ہو جاتی ہے تو وہ اتنا
اعتراض نہیں کرتا۔ جتنے سالوں میں کسی کی تنخواہ دوگنی ہوتی ہے اتنی ہی مدت میں
سونے کی قیمت ( اور مہنگائی ) تین گنی ہو چکی ہوتی ہے۔ پچھلے 255 سالوں میں قیمتیں
دوگنی ہونے میں ابتدائی 185 سال لگے حالانکہ اس عرصے میں دنیا کو دو جنگ عظیم بھی
جھیلنا پڑیں۔ لیکن بریٹن ووڈز کے معاہدے کے بعد کے 70 سالوں میں قیمتیں 50 گنا بڑھ
گئیں۔ 1930 تک سونے کی قیمت تقریباًًً 20 ڈالر فی اونس تھی۔ یہ قیمت پچھلے دیڑھ سو
سال سے برقرار تھی۔ اتنے لمبے عرصہ تک قیمت مستقل رہنے کی وجہ یہی تھی کہ ڈالر
کاغذی نہیں بلکہ دھاتی تھا۔ برطانیہ میں عام استعمال کی اشیاء کی قیمت ستروھیں صدی
سے 1914 تک مستحکم تھی۔ قیمتوں کا بڑھنا کاغذی کرنسی کا لازمی جُز ہے۔ 1717 سے 1945
تک یعنی سوا دو سو سال تک برطانیہ میں سونے کی سرکاری قیمت 4.25 پاونڈ فی اونس تھی۔
بریٹن ووڈ کے معاہدے کے بعد برطانیہ میں سونے کی سرکاری قیمت ختم کر دی گئی۔ 1927
میں ایک برطانوی پونڈ کی قیمت ساڑھے تیرہ ہندوستانی روپے تھی۔ 1925 میں ہندوستان
میں سونے کی قیمت لگ بھگ 26 روپیہ فی تولہ تھی۔ دوسری جنگ عظیم سے قبل یہ 30 روپیہ
فی تولہ تھی۔ اس وقت ایک عام فوجی سپاہی کی تنخواہ 60 روپے ہوا کرتی تھی۔

علاء الدین خلجی کے دور حکومت (1296–1316 عیسوی) میں ہر چیز کی قیمت پر انتہائی
سختی سے کنٹرول رکھا جاتا تھا۔ اس زمانے میں ایک عام فوجی سپاہی کی تنخواہ لگ بھگ
20 تنکا ماہانہ ہوا کرتی تھی جبکہ ایک تنکے میں 10 من چاول بکتا تھا۔ اس وقت کا ایک
تنکہ بعد کے شیر شاہ سوری کے ایک روپیہ کے بالکل برابر تھا۔ 1871 میں چاول دیڑھ
روپے من تھا جو 1893 میں دو روپے من ہو چکا تھا۔ 1947 میں پاکستان میں ایک امریکی
ڈالر لگ بھگ تین روپے کا تھا جبکہ سونا 80 روپے تولہ تھا۔ 1965 میں سونے کی قیمت
127 روپیہ فی تولہ تھی۔

سونا ایک غیر علانیہ بین الا اقوامی زرِ کثیف (ہارڈ کرنسی) ہے۔ اسکی قیمت کے بڑھنے
سے کسی ملک کی کاغذی کرنسی میں ہونے والے افراط زر (مہنگائی) کا بخوبی اندازا ہو
جاتا ہے۔ 18 نومبر 2011 تک سونے کی قیمت میں ہونے والا سالانہ فیصد اضافہ مختلف
کرنسی میں مندرجہ ذیل ہے۔

اگر پہلی جنوری 2001 سے پہلی جنوری 2014 تک کی سونے کی قیمتوں کا جائیزہ لیا جائے
تو پتہ چلتا ہے پچھلے تیرہ سالوں میں پاکستانی کرنسی کی قیمت میں ساڑھے سات گنا اور
ہندوستانی کرنسی کی قیمت میں پانچ گنا کمی آئی ہے جبکہ اسی دوران ایران میں مہنگائی
لگ بھگ 60 گنا بڑھ چکی ہے۔

اگر کرنسی دھاتی ہو اور سکّے اپنی مالیت خود رکھتے ہوں تو افراط زر ناممکن ہو جاتا
ہے۔ دھاتی کرنسی میں افراط زر صرف اسی صورت میں ممکن ہوتا ہے جب اس دھات کی اتنی
بڑی کان دریافت ہو جائے کہ دنیا بھر کی ضرورت سے زیادہ ہو کیونکہ دھاتی کرنسی عالمی
قبولیت رکھتی ہے۔ اسکے برعکس کاغذی کرنسی چھاپ کے حکومتیں اپنی آمدنی تو بڑھا لیتی
ہیں لیکن اپنے عوام کو غریب بنا دیتی ہیں۔ اس طرح وہ اپنے عوام سے خفیہ طور پر
انفلیشن ٹیکس وصول کرتی ہیں۔ 1945–46 میں ہنگری میں اتنی زیادہ کاغذی کرنسی چھاپی
گئی کہ ہر چیز کی قیمت اربوں کھربوں پینگو تک جا پہنچی۔ حکومت نے ایسے کرنسی نوٹ
جاری کیئے جن پر مالیت نہیں لکھی ہوتی تھی اور روزانہ صبح ریڈیو پر اعلان ہوتا تھا
کہ آج اس کی مالیت کیا ہو گی۔ 18 اگست 1946 کو پرانی کرنسی پینگو کی جگہ نئی کرنسی
فورنٹ جاری کی گئی۔ ایک فورنٹ 400,000,000,000,000,000,000,000,000,000 پینگو کے
برابر تھا (یعنی 400 ارب ارب ارب پینگو کے برابر)۔

1919 میں ایک امریکی ڈالر 9 جرمن مارک کے برابر تھا۔ صرف چار سال بعد نومبر 1923
میں ایک ڈالر 4200 ارب کاغذی مارک کے برابر ہو چکا تھا۔ ایک ڈبل روٹی کی قیمت 400
ارب مارک ہو چکی تھی۔ لیکن یہ زوال صرف کاغذی مارک پر آیا تھا۔ سونے کے مارک کی قوت
خرید میں کوئی کمی نہیں آئی تھی۔ 15 نومبر 1923 کو جرمنی میں نئی کرنسی رینٹن مارک
جاری کی گئی۔ ایک نیا مارک پرانے 1000 ارب مارک کے برابر قرار دیا گیا۔ پرانا مارک
پیپیر مارک کہلاتا تھا۔

منڈی کی دوسری ساری چیزوں کی طرح سونے چاندی کی قیمت بھی طلب و رسد کے قانون کے
مطابق ہونی چاہیے۔ جب بھی بینکوں اور بچت اسکیموں کی شرح سود میں کمی آتی ہے تو
سونے کی قیمت بڑھنے لگتی ہے کیونکہ اگر خاطر خواہ منافع کی امید نہ رہے تو لوگ
افراط زر کے نقصان سے بچنے کے لئے اپنی جمع پونجی سونے کی شکل میں رکھنا پسند کرتے
ہیں جسے صدیوں سے "محفوظ جنت" تصوّر کیا جاتا ہے۔ لیکن اگر بہت سارے لوگ اپنی کاغذی
کرنسی کے بدلے سونا لے لیں گے تو کاغذی کرنسی کی وقعت میں کمی آجائے گی اور سونے کی
قیمت چڑھ جائے گی اس لئے بڑے بڑے مرکزی بینک سونے چاندی کی قیمت گرانے کی کوشش کرتے
ہیں۔ انڈریو میگاری نامی ایک سونے کے تاجر نے 29 مارچ 2010 کو ریڈیو پر ایک انٹرویو
دیا جو اپریل 2010 کو نشر ہوا۔ اس میں اس نے انکشاف کیا کہ فیڈرل ریزرو کی ہدایت پر
کس طرح جے پی مارگن چیز اور ایچ ایس بی چیز سونے کی قیمتیں گرانے میں کردار ادا
کرتے ہیں۔ اس سے پہلے 3 فروری 2010 کو انڈریو میگاری نے کموڈٹی فیوچر ایکسچینج
کمیشن کو بتا دیا تھا کہ چاندی کی قیمت کس طرح تبدیل کی جائے گی اور دو دن بعد
بالکل ویسا ہی ہوا۔ جس دن یہ معلوم ہوا کہ یہ راز انڈریو میگاری نے فاش کیے ہیں
اسکے دوسرے دن یعنی 26 مارچ 2010 کو ایک تیز رفتار گاڑی نے انڈریو میگاری اور اسکی
بیوی کو ٹکر ماری اور فرار ہو گئی۔ لندن کی پولیس ہیلی کاپٹر سے پیچھا کر کے اس
ڈرائیور کو گرفتار کرنے میں کامیاب ہو گئی مگر بعد میں اسکا نام ظاہر کیے بغیر اسے
برائے نام سزا دیکر چھوڑ دیا گیا۔ انڈریو میگاری کا خیال ہے کہ یہ اسے قتل کرنے کی
ناکام کوشش تھی۔

1970 میں چاندی کی قیمت 1.63 ڈالر اور سونے کی قیمت 35 ڈالر فی اونس تھی۔ جنوری
1980 میں چاندی کی قیمت بڑھ کر لگ بھگ 50 ڈالر فی اونس ہو گئی تھی اور کاغذی کرنسی
پر لوگوں کا اعتماد ڈگمگانے والا تھا۔ سونے کی قیمت بھی صرف دیڑھ مہینے میں دگنی ہو
کر 850 ڈالر فی اونس تک پہنچ گئی تھی۔ کاغذی کرنسی کا مستقبل بچانے کے لئے فیڈرل
ریزرو نے شرح سود بڑھا کر 20 فیصد کر دی (جو کبھی تاریخ میں نہیں رہی) اور نیویارک
مرکنٹائل ایکسچینج سے نئے قاعدے قانون نافذ کروائے۔ اسکے نتیجے میں چاندی کے بڑے
تاجر (Hunt Brothers) دیوالیہ ہو گئے لیکن دو مہینوں میں چاندی کی قیمتیں 80 فیصد
تک گر گئیں۔ اسکے بعد دوبارہ کسی ایسے گولڈ رن سے بچنے کے لئے عالمی سطح پر سونے کی
لیزنگ شروع کی گئی تاکہ سونے کی قیمتیں کنٹرول کی جا سکیں۔ 1990 کی دہائی میں سونے
کی قیمتیں گرنے کی وجہ یہی سونے کی لیزنگ تھی۔ اسکی وجہ سے سونا برآمد کرنے والے
ممالک (جنوبی افریقا، چین اور روس) بڑے خسارے میں رہے۔ اپریل 2013 سے سونے کی قیمت
اچانک گرنے کی وجہ کومیکس میں کاغذی سونے کے کنٹریکٹ (Gold Future) کی بڑے پیمانے
پر فروخت تھی جو امریکہ کی جے پی مورگن سیکوریٹیز اور HSBC سیکوریٹیز نے بیچے تھے۔
اسی طرح 28 نومبر 2014 کو نیویارک کومیکس میں 50 ٹن کاغذی سونے کے کنٹریکٹ یک لخت
بیچ کر قیمت گرائی گئی تھی۔

امریکی فیڈرل ریزرو کے بارہویں اور مشہور چیر مین مسٹر ووکر (Mr. Volcker) نےایک
دفعہ کہا تھا کہ "سونا میرا دشمن ہے اور میں ہمیشہ نظر رکھتا ہوں کہ میرا دشمن کیا
کر رہا ہے"۔ َ مسٹر ووکر 1979 سے 1987 تک فیڈرل ریزرو کا چیرمین رہا تھا اور 1980
میں سونے کی بے قابو ہوتی ہوئی قیمتوں کو لگام دینے میں اسکا بڑا ہاتھ تھا۔ 1971
میں جب وہ ٹریژری کا انڈر سیکریٹری تھا اس نے بریٹن ووڈز کا معاہدہ توڑنے میں مرکزی
کردار ادا کیا تھا اور اسے اس پر فخر تھا۔

1997 میں جب سونے کی قیمتیں بہت گری ہوئی تھیں سوئیزرلینڈ نے اپنے 2600 ٹن سونے میں
سے 1400 ٹن سونا بیچنے کا ارادہ ظاہر کیا جسے 2004 تک مکمل کر لیا۔ اس سے سونے کی
قیمت گر کر 309 ڈالر فی اونس رہ گئی۔ اسی دوران برطانیہ نے اعلان کیا کہ وہ 415 ٹن
سونا 1999–2000 کے دوران بیچے گا۔ اسی عرصے میں آئی ایم ایف نے بھی 435 ٹن سونا
بیچا۔ اس طرح سونے کی قیمت مزید گر کر 258 ڈالر تک آ گئی جو پچھلے 22 سالوں کی کم
ترین قیمت تھی۔ اس کا فائدہ اٹھاتے ہوئے بینکاروں نے افریقہ میں سونے کی کانیں
کوڑیوں کے داموں خرید لیں۔ شبہ کیا جاتا ہے کہ مرکزی بینکوں کی طرف سے بیچا جانے
والا بیشتر سونا مرکزی بینک کے ہی مالکان نجی حیثیت سے خرید لیتے ہیں۔ لندن بُلین
مارکیٹ کچھ اس طرح کام کرتی ہے کہ عام طور پر خریدار کی شناخت ممکن نہیں ہوتی۔

سن 2012 تک پچھلے پونے تین سالوں میں سنٹرل بینکوں نے 1100 ٹن سونا خریدا جبکہ اس
سے پہلے کے تین سالوں میں انہوں نے 1143 ٹن سونا بیچا تھا۔ روس اور چین کئی سالوں
سے سونا جمع کر رہے ہیں۔ 1911 میں میکسیکو نے 100 ٹن سونا خریدا۔ 2012 تک چین کے
عوام نے پچھلے پانچ سالوں میں 4800 ٹن سونا سکوں اور بسکٹ (پانسا) کی شکل میں
خریدا۔ 2013 میں چین نے 2200 ٹن سونا خریدا۔ چین اب دنیا میں سب سے زیادہ سونا
کانوں سے نکالتا ہے مگر ایک تولہ بھی بیچنے کو تیار نہیں۔ سونے کی اس طرح خریداری
مغربی ممالک کے لئے ایک بڑا درد سر بن گئی ہے کیونکہ یہ اس بات کی طرف واضح اشارہ
ہے کہ کاغذی کرنسی پر اعتبار نہ کرنے والوں کی تعداد تیزی سے بڑھتی جا رہی ہے۔ یہ
مشرقی ممالک کا کاغذی کرنسی پر اعتبار تھا جس نے انیسویں اور بیسویں صدی میں مغربی
ممالک کو فوجی و تجارتی برتری اور خوشحالی عطا کی تھی۔

جب کوئی ایک ملک کسی دوسرے ملک کی کاغذی کرنسی پر کنٹرول حاصل کر لیتا ہےتو وہ بڑے
پوشیدہ طریقے سے اُس دوسرے ملک کی معیشت، صنعت، تجارت اور دولت پرحاوی ہو جاتا
ہے۔بریٹن اوڈز سسٹم بنانے کا اصل مقصد بھی اسی طرح سے دنیا بھر پر امریکی بینکاروں
کی حکمرانی قائم کرنا تھا۔ جس سال بریٹن ووڈز کا معاہدہ طے پایا اسی سال معاہدے سے
پہلے ماہر معاشیات Friedrich Hayek (جسے 1974 میں نوبل انعام ملا) نے اپنی کتاب
"غلام مملیکت کا رستہ" (The Road to Serfdom) میں لکھا :

بریٹن وڈز کانفرنس سے پہلے خود کینیز نے فریڈرک ہائیک کو خط لکھ کر کہا کہ میں
اخلاقی طور پر تمہاری ہر بات سے اتفاق کرتا ہوں لیکن تم یہ توقع مت رکھنا کہ میں
(سب کے سامنے) تمہاری ہر بات تسلیم بھی کر لوں گا۔

دوسری جنگ عظیم تک دنیا بھر کے عوام میں کاغذی کرنسی کا رواج مستحکم ہو چکا تھا
لیکن مشکل یہ تھی کہ مرکزی بینک آپس میں کس طرح لین دین (بزنس) کریں۔ کوئی بھی
مرکزی بینک کسی دوسرے مرکزی بینک کی چھاپی ہوئی کاغذی کرنسی قبول کرنے کو تیار نہیں
تھا اور سونے کا مطالبہ کرتا تھا۔ اس مشکل کو حل کرنے کے لئے دوسری جنگ عظیم کے
دوران جولائی 1944 میں بریٹن ووڈز، نیو ہیمپشائر، امریکہ کے مقام پر ایک کانفرنس
منعقد کی گئی۔ اس کانفرنس کے نتیجے میں بین الاقوامی مالیاتی فنڈ (المعروف
آئی-ایم-ایف) اور ورلڈ بینک وجود میں آئے۔ اس کانفرنس میں 44 اتحادی ممالک کے 730
مندوبین نے شرکت کی تھی جس میں روس بھی شامل تھا مگر جاپان شامل نہیں تھا۔ اسکے ایک
سال بعد ہیروشیما پر ایٹم بم گرایا گیا۔ اس کانفرنس کے انعقاد کے وقت دنیا بھر کے
مرکزی بینکوں کے پاس موجود کل سونے کا %75 امریکہ کے پاس تھا۔

اس کانفرنس کے دوران ہندوستان کے مندوب نے سوال پوچھا کہ gold convertible exchange
سے کیا مراد لیا جائے گا۔ اسکا گول مول جواب دیا گیا کہ امریکی ڈالر سے جتنا چاہیں
سونا خریدا جا سکتا ہے اس لئے اس ایکسچینج سے ڈالر ہی مراد لیا جائے۔ روسی وفد
اگرچہ مذاکرات میں شامل تھا مگر اس نے اس معاہدے کی توثیق سے یہ کہہ کر انکار کر
دیا کہ یہ ادارے (ورلڈ بینک، آئی ایم ایف) وال اسٹریٹ کی شاخیں ہیں۔

اس معاہدے کے مطابق 35 امریکی ڈالر ایک اونس سونے کے برابر طے پائے تھے اور امریکا
35 ڈالر کے عوض اتنا سونا دینےکا پابند تھا۔ دنیا کی دیگر کرنسیوں کی قیمت امریکی
ڈالر کے حساب سے طے ہوتی تھی۔ اس معاہدے میں بڑی چالاکی سے سونے چاندی کی بجائے
ڈالر کو کرنسی کا معیار مقرر کیا گیا یعنی سونے کی بجائے معیار سونا کی آڑ میں
"معیار ڈالر" لایا گیا۔ اس کانفرنس کے معاہدے کا مسودہ انگریز ماہر معاشیات جان
مینارڈ کینز نے بنایا تھا جو بینک آف انگلینڈ کا ڈائریکٹر تھا۔ وہ چاہتا تھا کہ ایک
ہی عالمی کرنسی (بینکور) ہو جو نہ سونے سے منسلک ہو نہ سیاسی دباو کے تحت آئے مگر
وہ مندوبین کو اس پر قائل نہ کر سکا۔ صاف ظاہر ہوتا ہے کہ کینیز اپنے آقاوں کے لئے
کام کر رہا تھا۔ دو سال بعد اسکا انتقال ہو گیا۔ خود کینیز کے مطابق بریٹن وڈز کا
یہ معاہدہ گولڈ اسٹینڈرڈ کا عین اُلٹ تھا۔ فرانسیسی صدر ڈیگال کے مشیر Jacques
Rueff کے مطابق بریٹن وڈز کا یہ گولڈ ایکسچینج اسٹینڈرڈ "مغربی ممالک کا مالیاتی
گناہ" تھا۔ اُس نے دس سال پہلے یہ پیشنگوئی کر دی تھی کہ یہ سسٹم چل نہیں سکتاَ۔

اس معاہدے کے بعد دوسرے ممالک اپنی کرنسی کو امریکی ڈالر سے ایک مقررہ نسبت پر
رکھنے پر مجبور ہو گئے چاہے اس کے لئے انہیں ڈالر خریدنے پڑیں یا بیچنے۔ اس اسکیم
کی خاص بات یہ تھی کہ اب دنیا بھر میں کاغذی ڈالر زیر گردش آنے والا تھا۔ اس معاہدے
سے امریکی بینکاروں کی پانچوں انگلیاں گھی میں اور سر کڑھائ میں آ گیا۔ اس معاہدے
کے ذریعے دنیا بھر کے ممالک نے نادانستہ طور پر اپنی اپنی کرنسی کےکنٹرول سے رضا
کارانہ دستبرداری منظور کر لی تھی۔ پہلے جو کچھ فوجی طاقت سے چھینا جاتا تھا اب وہ
سب کچھ شرح تبادلہ کا کھیل بن گیا کیونکہ سونے کی رکاوٹ درمیان سے ہٹ چکی تھی۔

اس معاہدے نے غلامی کی ایک نئی قسم کی بنیاد رکھی جو پہلے ہارڈ کرنسی کے دور میں
ممکن نہ تھی۔ اس نئی قسم کی غلامی میں انسان غلام نہیں ہوتے بلکہ ان کی کرنسی غلام
ہوتی ہے۔ اور جب کرنسی غلام ہوتی ہے تو پوری معیشت غلام ہوتی ہے۔ قابل تخلیق کرنسی
اپنے تخلیق کنندہ کی غلام ہوتی ہے لیکن سونے چاندی کی کرنسی کبھی غلام نہیں بن
سکتی۔ بریٹن وڈز کے معاہدے نے پوری دنیا کو امریکی بینکاروں کا معاشی غلام بنا دیا۔
غالباً دوسری جنگ عظیم شروع کرنے کا اصل مقصد بھی یہی سب کچھ حاصل کرنا تھا۔

آسٹریلیا کے وزیر محنت Eddie Ward نےبریٹن اووڈز کی سازش کے بارے میں جو کچھ کہا
تھا وہ سب کچھ آنے والے سالوں میں بالکل سچ ثابت ہوا۔

اس معاہدے کے بعد اب چونکہ نوآبادیاتی نظام کی ضرورت باقی نہیں رہی تھی اس لیے دنیا
کی ساری کالونیوں کو آزاد کر دیا گیا اورمزاحمتی لیڈروں کو اقتدار سونپ دیا گیا۔
برصغیر کی آزادی گاندھی کا کارنامہ نہیں تھی بلکہ بریٹن ووڈز معاہدے کا خاموش نتیجہ
تھی۔

اس معاہدے کی کامیابی کا میڈیا میں بڑے زور و شور سے چرچا کیا گیالیکن تصویر کا
صحیح رُخ آج تک چھپایا جاتا ہے۔ اور جس بات کا چرچا نہیں کیا گیا وہ یہ تھی کہ 35
ڈالر میں ایک اونس سونا خریدنے کا حق عوام کو نہیں دیا گیا تھا بلکہ یہ حق امریکہ
کی طرف سے صرف اور صرف دوسرے ممالک کے سینٹرل بینکوں کو دیا گیا تھا۔ گویا عوام کے
لئے صرف کاغذی کرنسی اور امیروں کے لئے سونے کی کرنسی طے پائی۔ اُس وقت امریکی عوام
کو سونا رکھنے کی اجازت نہیں تھی۔ چین میں بھی 1950 سے 2003 تک عوام پر خام سونا
رکھنے کی پابندی تھی۔ ہندوستان کی برطانوی حکومت اور آزادی کے بعد مورار جی دیسائی
نے ہندوستان میں سونے کی درآمد کو روکے رکھا۔ اور اسی وجہ سے بریٹن اوڈز کا معاہدہ
لگ بھگ دو دہائیوں تک چل سکا۔

1971 میں ویتنام کی جنگ کی وجہ سے امریکی معیشت سخت دباو کا شکار تھی اور افراط زر
تیزی سے بڑھ رہا تھا۔ اپریل 1971 میں جرمنی نے امریکی دباؤ میں آ کر پانچ ارب ڈالر
خریدے تا کہ امریکی ڈالر کو سہارا مل سکے۔ اس وقت 5 ارب ڈالر 4400 ٹن سونے کے مساوی
تھے۔ اگر جرمنی نے ڈالر کی بجائے امریکہ سے سونا طلب کیا ہوتا تو امریکی مالیاتی
نظام کی کمر ٹوٹ جاتی۔ صرف ایک مہینے بعد 10 مئی 1971 میں جرمنی نے بریٹن ووڈ
معاہدے سے ناتا توڑ لیا کیونکہ وہ گرتے ہوے امریکی ڈالر کی وجہ سے اپنےجرمن مارک کی
قیمت مزید نہیں گرانا چاہتا تھا۔ اسکے صرف تین مہینوں بعد جرمنی کی معیشت میں بہتری
آ گئی اور ڈالر کے مقابلے میں مارک کی قیمت %7.5 بڑھ گئی۔ امریکی ڈالر کی گرتی ہوئی
قیمت دیکھتے ہوئے دوسرے ممالک نے امریکا سے سونے کا مطالبہ شروع کر دیا۔ سویزر لینڈ
نے جولائی 1971 میں پانچ کروڑ ڈالر کا 44 ٹن سونا امریکہ سے وصول کیا۔ امریکہ نے
سفارتی دباو ڈال کر دوسرے ممالک کو سونا طلب کرنے سے روکنا چاہا مگر Jacques Rueff
کے مشورے پر فرانس نے جارحانہ انداز اپناتے ہوئے 19.1 کروڑ ڈالر امریکہ سے 170ٹن
سونے میں تبدیل کروائے۔ اس طرح امریکہ اور فرانس کے تعلقات خراب ہو گئے جو آج تک
بہتر نہ ہو سکے۔ 12 اگست 1971 کو برطانیہ نے بھی 75 کروڑ ڈالر کے سونے کا مطالبہ کر
دیا۔ سرکاری اعداد و شمار کے مطابق اسوقت امریکہ اپنے پاس موجود سونے سے تین گنا
زیادہ ڈالر چھاپ چکا تھا۔ حقیقی اعداد و شمار اس سے بھی زیادہ رہے ہوں گے۔ 1971 تک
امریکہ کے پاس موجود سونے کی مالیت صرف 15 ارب ڈالر تھی جبکہ دوسرے ممالک کے پاس 50
ارب امریکی ڈالر کے ذخائر جمع ہو چکے تھے۔ اگر سارے قرضے شامل کر کے حساب لگایا
جائے تو اس وقت امریکہ ہر ایک ڈالر کے سونے کے عوض 44 ڈالر کا مقروض ہو چکا تھا۔ 15
اگست 1971 کو امریکا اپنے بریٹن ووڈز کے وعدے سے یک طرفہ مکر گیا جسے نکسن دھچکا
کہتے ہیں۔ امریکی صدر نکسن نے اعلان کیا کہ اب امریکہ ڈالر کے بدلے سونا نہیں دے
گا۔ اس وقت تک امریکہ کاغذی ڈالر چھاپ چھاپ کر اس کے بدلے عربوں سے اتنا تیل خرید
چکا تھا کہ عرب اگر ڈالر کے بدلے سونے کا مطالبہ کر دیتے تو امریکا اپنا پورا سونا
دے کر بھی یہ قرض نہ چکا سکتا تھا۔ 1971 کے اس امریکی اعلان سے عربوں کے اربوں ڈالر
کاغذی ردّی میں تبدیل ہو گئے۔ قانون قدرت یہ ہے کہ ایک کا نقصان کسی دوسرے کا فائدہ
ہوتا ہے۔ دنیا بھر میں ہونے والے اس نقصان کا سارہ فائدہ امریکہ کو ہوا۔

بریٹن ووڈز کے معاہدے کے خاتمے کا اعلان کرتے ہوئے امریکی صدر نکسن نے اگرچہ اپنی
تقریر میں کہا تھا کہ یہ ایک عارضی اقدام ہے اور یہ کہ آپکے ڈالروں کی قوت خرید کل
بھی اُتنی ہی ہو گی جتنی آج ہے لیکن وقت نے ثابت کر دیا کہ یہ صرف ایک اور سفید
جھوٹ تھا۔ ڈالر سے سونے کا تعلق ٹوٹنے کے بعد 1972 میں جب ایران اور سعودی عرب نے
اپنے ڈالروں سے امریکی کمپنیاں خریدنے کا ارادہ ظاہر کیا تو امریکی حکام نے دھمکی
دی متنبہ کیا کہ امریکہ اسے اقدام جنگ سمجھے گا۔ حالانکہ پہلی جنگ عظیم کے بعد خود
امریکہ نے بڑے پیمانے پر جرمن کمپنیاں خریدی تھیں۔

بریٹن ووڈز کا معاہدہ ٹوٹنے کے بعد ہر ملک کو اپنی مرضی کے مطابق کاغذی کرنسی
چھاپنے کا اختیار مل گیا۔ امیر ممالک نے فوراً بہت بڑی مقدار میں کاغذی کرنسی چھاپی
اور مختلف ترقیاتی منصوبوں کے بہانے غریب ممالک کو قرض دے دی جسے اب وہ کئی نسلوں
تک نہیں اتار سکتے۔ سونے کی رکاوٹ ہٹتے ہی مغربی ممالک کی بے تحاشہ کرنسی کی تخلیق
کی وجہ سے 1970ء کی دہائی میں stagflation آیا لیکن طالب علموں کو یہی پڑھایا گیا
کہ یہ سب تیل کی قیمتیں بڑھنے کی وجہ سے ہوا تھا۔کرنسی کی گرتی ہوئی قیمت کی وجہ سے
سونا مہنگا ہونے لگا جسے روکنے کے لیے شرح سود بڑھانی پڑی جو 20 فیصد تک پہنچ گئی۔
اس سے غریب ممالک کے لیے قسطیں ادا کرنا انتہائی مشکل ہو گیا اور وہاں غربت مزید
بڑھ گئی۔ 1971 کے بعد ہارڈ کرنسی یا زر کثیف کا دور ختم ہو گیا اور زر فرمان (Fiat
currency) نے مستقل جگہ بنا لی۔ لیکن ان 27 سالوں میں امریکہ کا کاغذی ڈالر بین
الاقوامی کرنسی بن چکا تھا۔ امریکی بینکار 1944 میں بریٹن ووڈز کے معاہدے میں جو
کچھ حاصل نہیں کر سکے تھے وہ اب بڑی حد تک انہیں حاصل ہو گیا۔ سوئزر لینڈ وہ آخری
ملک تھا جس نے سنہ 2000 میں اپنی کاغذی کرنسی کا سونے سے ناتا توڑا۔ بریٹن وڈز کا
معاہدہ ٹوٹنے کے بعد امریکی ایما پر Smithsonian معاہدہ طے پایا جس کے مطابق
کرنسیوں کا فکسڈ ایکسچینج ریٹ مقررکیا گیا جو سونے کی قیمت سے بالکل آ زاد تھا۔ 18
دسمبر 1971 کو امریکی صدر نکسن نے اسے "دنیا کی تاریخ کا سب سے بڑا مالیاتی معاہدہ"
قرار دیا۔ مگر لگ بھگ صرف ایک سال بعد ہی یہ معاہدہ بھی پاش پاش ہو گیا۔ اس کے بعد
ستمبر 1976 میں جمیکا معاہدے (The Jamaica Agreement) میں یہ طے پایا کہ سونے کا
تعلق کرنسی یا ایس ڈی آر سے نہیں رکھا جائے گا۔ اس کے باوجود سوئزر لینڈ کو اپنی
کرنسی کا سونے سے تعلق ختم کرنے میں 24 سال لگے۔

جب تک کرنسی کا سونے سے تعلق برقرار تھا اس وقت تک حکومتی قرضوں (ٹریژری بونڈز) پر
سٹے بازی (speculation) بالکل نہیں ہوا کرتی تھی۔ کرنسی کا سونے سے تعلق ٹوٹنے کے
بعد بونڈز میں سٹے بازی بے انتہا بڑھ گئی جس کا خمیازہ محنت کشوں کو برداشت کرنا پڑ
رہا ہے۔ ڈیری ویٹو مارکیٹ بونڈز پر سٹے بازی کی بنیادپر قائم ہے ۔2003ء میں وارن
بوفے نے ڈیری ویٹو کو 'بے انتہا تباہی پھیلانے والے مالیاتی ہتھیار'( "financial
weapons of mass destruction") قرار دیا تھا۔

جب ہندوستان پر برطانیہ کا راج تھا تو اگرچہ ہندوستان میں مقامی کرنسی روپیہ ہی تھی
لیکن یہ پاونڈ اسٹرلنگ کی غلام تھی۔ برطانوی حکومت اپنی مرضی سے شرح تبادلہ مقرر
کرتی تھی اور ہندوستانی تاجر اسے قبول کرنے پر مجبور تھے۔اسکاٹ لینڈ اور آئر لینڈ
میں بھی ایسی ہی صورتحال تھی۔ اسی طرح فرانس کے زیر تسلط نوآبادیوں (کالونیوں )میں
فرنچ فرانک آقا کرنسی کی حیثیت رکھتا تھا۔ بریٹن اوڈز کا معاہدہ درحقیقت اُس وقت کے
ہندوستانی کرنسی نظام کی عین نقل تھا۔ فرق صرف اتنا تھا کہ پاونڈ کی جگہ ڈالر نے لے
لی تھی اور اب صرف ہندوستان کی بجائے پوری دنیا کا استحصال ہونا تھا۔ چونکہ برطانیہ
اپنی کرنسی کی برتری (monetary hegemony) کھونے پر خوش نہیں تھا اس لیے اس معاہدے
میں پاونڈ کو مارکیٹ ریٹ سے زیادہ ریٹ عطا کیا گیا (ایک پاونڈ برابر $4.86)۔ دوسری
جنگ عظیم کے نتیجے میں برطانیہ امریکہ کا اتنا مقروض ہو چکا تھا کہ اسے امریکی
ہدایات ماننی پڑیں۔ بریٹن اوڈز کے معاہدے کے بعد ڈالر آقا کرنسی بن گیا تھا اور
ساری دنیا کی کرنسیاں اسکی غلام بن کر رہ گئی تھیں(جسے اُس زمانے میںBenign neglect
کہا جاتا تھا)۔ 1960 کی دھا ئی میں فرانس کے فائیننس منسٹر گسکارڈنے اسے حد سے
زیادہ مراعت (exorbitant privilege) کہہ کر تنقید کری جبکہ امریکہ کی ٹریژری کے
سیکریٹری جوہن کونالی کا کہنا تھا کہ ‘the dollar is our currency and your
problem’ ۔ بین الاقوامی تجارت میں آقا کرنسی کو ہمیشہ واضح برتری حاصل ہوتی ہے۔
آقا کرنسی کو ہی ریزرو کرنسی کا درجہ حاصل ہوتا ہے اور اسے جاری کرنے والا ملک
تجارتی خسارے کے باوجود بھی درآمدات جاری رکھ سکتا ہے۔

1966 میں ایلن گرین اسپان (جو 1887 سے 2006 تک فیڈرل ریزرو کا چیرمین رہا تھا) نے
کہا تھا کہ “تجارتی خسارے کے باوجود اخراجات میں اضافہ ہونا دراصل دوسروں کی دولت
پر قبضہ کرنا ہے۔ سونا اس خفیہ طریقہ کار کے آڑے آتا ہے“۔ یورپی ممالک نے اپنی اس
مشکل کا حل یہ نکالا کہ ڈالر سے سونا خریدنا شروع کر دیا جس پر امریکہ کو آخیر کار
گھٹنے ٹیک دینے پڑے۔ 1971میں جب امریکہ نے اپنے تیزی سے سکڑتے ہوئے سونے کے ذخیرے
کو بچانے کے لیے خود ہی بریٹن اوڈز کا یہ سسٹم توڑا تو اسے چند دوسری بڑی کرنسیوں
کو بھی اپنی حکمرانی میں شریک کرنا پڑا۔ اس طرح SDR وجود میں آیا جس نے کرنسی کے
ذریعے ہونی والی عالمی لوٹ کھسوٹ میں بڑے کھلاڑیوں کا حصہ طے کر دیا۔ اس کے بعد ان
ممالک نے حکومتی سطح پر سونا خریدنا بند کر دیا۔ ایس ڈی آر ڈالر کی مدد سے آج کی
آقا کرنسی ہے اور حکومتوں کی سطح پر استعمال ہوتی ہے مگر عوام کی سطح پربالکل
استعمال نہیں ہوتی۔ دو ڈھائی سو سال قبل یورپ میں کاغذی کرنسی بھی حکومتوں کی سطح
پر استعمال ہوتی تھی جبکہ عوام ہارڈ کرنسی استعمال کرتے تھے۔ بریٹن ووڈز کا معاہدہ
توڑنے سے پہلے امریکہ نے چھ بڑے صنعتی ملکوں سے یہ وعدہ لیا تھا کہ یہ ممالک بیرونی
ممالک سے سونا نہیں خریدیں گے تاکہ سونے کی قیمتوں کو بڑھنے سے روکا جا سکے۔ ڈالر
کی عالمی مانگ بڑھانے کے لیے سعودی عرب کو بھی ہدایت کی تھی کہ تیل صرف ڈالر کے عوض
فروخت ہو گا اور حکومتی اخراجات کے بعد بچنے والے ڈالر صرف امریکی بینکوں میں
سرمائیہ کاری کیئے جائیں گے تاکہ سعودی عرب بھی سونا نہ خریدے۔ اگر قیمت کے لحاظ سے
دیکھا جائے تو دنیا میں ہر سال جتنا سونا نکلتا ہے اس کا دس گنا تیل نکلتا ہے۔ اس
طرح پیٹرو ڈالر کی مدد سے گولڈ اسٹینڈرڈ کی جگہ عملی طور پر بلیک گولڈ اسٹینڈرڈ
یعنی کروڈ آئیل اسٹینڈرڈ اپنایا گیا۔ بیرون ملک ڈالر کی مانگ مزید بڑھانے کے لیے
1981 میں شکاگو مرکنٹائل ایکسچینج (CME) میں یورو ڈالر فیوچر کونٹریکٹ کا کاروبار
شروع کیا گیا جو ایک کیش سیٹیلڈ ڈیریویٹو ہے اور LIBOR پر انحصار رکھتا ہے۔

آئی ایم ایف، ورلڈ بینک اور ڈبلو ٹی او (WTO) جیسے عالمی مالیاتی ادارے بریٹن اوڈز
سسٹم کو چلانے کے لیے بنائے گئے تھے۔ہونا تو یہ چاہیے تھا کہ بریٹن اوڈز سسٹم ٹوٹنے
کے بعد ان اداروں کو بھی ختم کر دیا جاتا۔مگر تیسری دنیا کا خون چوسنے والے یہ نجی
ادارےکرنسی چھاپ چھاپ کر روزبروز طاقتور ہوتے چلے گئے۔2011ء کے اختتام پر دنیا بھر
میں ریزرو کرنسی کی مقدار 12000 ارب ڈالر سے تجاوز کر چکی تھی۔ 1971ء تک کرنسی کا
سونے سے ربط قائم تھا اور اُس وقت یہ مقدار ہزار گنا کم تھی۔

ایس ڈی آر یعنی Special drawing rights میں چار کرنسیاں شامل تھیں۔ امریکی ڈالر کا
حصہ 41.9 فیصد، یورو کا حصہ 37.4 فیصد، پاونڈ اسٹرلنگ کا حصہ 11.3 فیصد اور جاپانی
ین کا حصہ 9.4 فیصد تھا۔ آخری تینوں کرنسیاں بہت بڑی حد تک ڈالرکی دوست کرنسیاں
ہیں۔ بین الاقوامی تجارت میں چین کا بہت بڑا حصہ ہے مگر پھربھی چینی یوان کا ایس ڈی
آر میں کوئی حصہ نہیں تھا۔ لیکن جب چین نے بھی بڑی مقدار میں سونا خریدنا شروع کر
دیا تو 30 نومبر 2015 کو آئی ایم ایف نے یوان کو ایس ڈی آر میں شامل کرنے کا اعلان
کر دیا جس پر عمل درآمد یکم اکتوبر 2016 کو ہوا۔ یوان کا حصہ 10.92 فیصد ہے یعنی
اسے پاونڈ اسٹرلنگ اور جاپانی ین سے بڑی کرنسی مانا گیا ہے۔ روس کی کرنسی روبل
“ڈالر دشمن“ کرنسی ہے اور ایس ڈی آر کا حصہ نہیں بن سکتی۔

ڈالر کا کبھی سونے چاندی سے تعلق ہوا کرتا تھا۔ جب 1969 میں ایس ڈی آر پہلی دفعہ
متعارف کیا گیا تو یہ بھی 0.888671 گرام سونے کے برابر تھا جو اسوقت ایک ڈالر کا
ہوتا تھا۔ 1974 میں ایس ڈی آر کا تعلق سونے سے ختم کر کے 16 کرنسیوں کی باسکٹ سے کر
دیا گیا۔ 1981 میں اس باسکٹ سے 11 کرنسیاں نکال دی گئیں اور صرف پانچ باقی
بچیں۔1999 میں یورو بننے کے بعد جرمن مارک اور فرانسیسی فرانک کی جگہ یورو کو مل
گئی۔ اب ایس ڈی آر صرف آئی ایم ایف کے ممبر ممالک کے “اعتبار“ پر انحصار رکھتا ہے۔
ڈالر پر تھوڑا بہت امریکی حکومت کا عمل دخل ہے۔ لیکن ایس ڈی آر مکمل طور پر نجی
ادارے کی جاری کردہ بین الاقوامی کرنسی ہے۔ آئی ایم ایف نے 1981 تک صرف 21.4 ارب
ایس ڈی آر جاری کیئے تھے۔2008 کے بڑے مالی بحران کے بعد 182.7 ارب ایس ڈی آر تخلیق
کر کے مالی بحران کو سنبھالا دیا۔ اسکے جواب میں چین، روس، ہندوستان، میکسیکو اور
ترکی نے بڑی مقدار میں سونا خریدنا شروع کر دیا ہے۔ چین کا تسلیم شدہ سونا
1,823.3ٹن ہے مگر ماہرین کا خیال ہے کہ چین کے پاس کم از کم اسکا دُگنا سونا ہے ۔

اگر یونان کے لوگ اس بات سے واقف ہوتے کہ “کرنسی یونین“ دراصل ایک پھندا ہے اور
یورو میں شریک نہ ہوئے ہوتے تو آج اتنی ابتر حالت میں نہ ہوتے۔ جو کچھ آج یونان میں
ہوا وہ کل بہت سے دوسرے ملکوں میں بھی ہونے والا ہے

بلا شُبہ سونا تخلیق نہیں کیا جا سکتا نہ چاندی تانبہ پیتل اور کانسی۔ مگر محنت کر
کے اچھی فصل حاصل کی جا سکتی ہے جسے دھاتی کرنسی میں تبدیل کیا جا سکتا ہے۔ اسی طرح
محنت کر کے طرزیات میں ترقی کر کے ایسی اشیا بنائ جا سکتی ہیں جو منڈی میں اچھی
قیمت دے جائیں۔ محنت کر کے سونے چاندی وغیرہ کی کانوں سے دولت حاصل کی جا سکتی ہے۔
یعنی دولت محنت سے تخلیق ہوتی ہے اور محنت کرنے والے مزدور ہی ہمیشہ سے دولت کے
تخلیق کرنے والے رہے تھے کیونکہ انکی محنت سے ہی خام مال قابل استعمال چیز کی شکل
پاتا ہے اور استعمال کی جگہ تک پہنچتا ہے۔ دولت سے جو بھی چیز خریدی جاتی ہے اس پر
کوئی محنت کر چکا ہوتا ہے۔ مزدور کےلئے دولت خون پسینے کی کمائ یا خون جگر کی کمائی
ہے۔ مگر ڈالر چھاپنے میں کوئی خاص محنت صرف نہیں ہوتی اور چھاپنے والوں کو یہ دولت
بغیر محنت کے مل جاتی ہے۔ یعنی ہوا میں سے دولت تخلیق کی جا سکتی ہے۔ محنت کر کے
دولت حاصل کرنا دولت کمانا کہلاتا ہے اور یہ حق ہر ایک کو حاصل ہے۔ مگر بغیر محنت
کے دولت تخلیق کرنے کی نا جائز مراعت محض چند لوگوں کو حاصل ہے جو بےحد امیر ہو چکے
ہیں۔ یہ لوگ مرکزی بینکوں کے مالکان ہیں۔ تقریباً سو سال پہلے کسی مصنف نے بینک
مالکان کے بارے میں لکھا تھا کہ (دنیا میں) "جتنا سونا ہے اس سے زیادہ کرنسی ہے اور
جتنی کرنسی ہے اُس سے زیادہ دولت ہے۔ سونا کرنسی کی بنیاد ہے۔ کرنسی دولت کو منتقل
کرتی ہے۔ جو کوئی بھی کرنسی کو کنٹرول کرتا ہے وہ دنیا بھر کی دولت کی منتقلی کو
کنٹرول کرتا ہے۔"

اگر دنیا کی تاریخ پر نظر ڈالی جائے تو پتہ چلتا ہے کہ پچھلے دو ہزار سالوں میں
اٹھارہ سو سالوں تک دنیا کا سب سے امیر ملک ہندوستان رہا ہے اس کے بعد چین کا نمبر
آتا تھا۔ ان ممالک میں محنت کرنے کے بھر پور مواقع موجود تھے اور خطیر مقدار میں
پیداوار ہوتی تھیں۔ ان ممالک کا تجارتی سامان دنیا کے دور دراز علاقوں تک پہنچتا
تھا۔ لیکن یہ اس وقت کی بات ہے جب کرنسی دھاتی ہوتی تھی اور مرکزی بینکوں کا عالمی
گروہ موجود نہیں تھا۔ کاغذی کرنسی کے نظام نے محنت کرنے والوں کو افراط زر اور شرح
تبادلہ کی شعبدہ بازی کی وجہ سے نہایت غریب کر دیا ہے۔جبکہ کاغذی کرنسی چھاپنے والے
اور اس کے سہارے شرح تبادلہ کنٹرول کرنے والے ممالک نہایت ہی امیر ہو گئے ہیں۔ یہ
تیسری دنیا سے دولت کی منتقلی تھی جس نے مغربی ممالک کو خوشحالی عطا کی۔

1997 میں ایک سازش کے تحت ملیشیا کی کرنسی رنگٹ کی قدر اچانک گر کر تقریباًًً آدھی
رہ گئی۔ اس پر ملیشیا کے وزیراعظم مہاتیر محمد نے یہ تجویز پیش کی تھی کہ سارے
اسلامی ممالک سونے کا دینار خود بنائیں اور آپس کی لین دین کے لئے امریکی ڈالر کی
بجائے سونے کا دینار استعمال کریں۔ مہاتیر محمد نے اعلان کیا تھا کہ 2003 کے وسط تک
وہ یہ دینار جاری کر دیں گے۔ ظاہر ہے کہ اگر ایسی سونے کی کرنسی میں لین دین کا
رواج آ گیا تو شرح تبادلہ کی ضرورت ختم ہو جائے گی جس پر مغربی ممالک کی ثروت کا
انحصار ہے۔ اس لئے 2003 میں مہاتیر محمد کو 22 سالہ وزارتِ اعظمی سے ہٹا کر عبداللہ
احمد بداوی کو وزیر اعظم بنایا گیا جس نے ملکی سطح پر دینار جاری ہونے رکوا دیے۔
ملیشیا کی ایک اسٹیٹ کیلانتن نے پھر بھی 20 ستمبر 2006 کو سونے کے دینار جاری کیے
جنکا وزن 4.25 گرام ہے اور یہ 22 قیراط سونے سے بنے ہوئے ہیں۔ صدام حسین نے بھی
ایسی ہی جسارت کی تھی۔ اس نے یہ کوشش کی تھی کہ عراق کو تیل کا معاوضہ امریکی ڈالر
کی بجائے کسی اور کرنسی میں دیا جائے۔ یہ امریکی ڈالر کی مقبولیت پر براہ راست وار
تھا۔ اسکا یہ ناقابل معافی جرم آخر کار اسے لے ڈوبا۔ لیبیا کے معمر قذافی نے صدام
حسین کے انجام سے کوئی سبق نہیں سیکھا اور افریقہ میں تجارت کے لئے سونے کا دینار
نافذ کرنے کا ارادہ کیا اس لئے اسکا بھی وہی حشر کرنا پڑا۔ 2007 سے ایران نے بھی
اپنے تیل کی قیمت امریکی ڈالر میں وصول کرنا بند کر دی ہے ایران یہ واضح کر چکا ہے
کہ ہم پر حملہ ہونے کی صورت میں اسرائیل بھی میدان جنگ بن جائے گا۔ اگر آج بھی
کاغذی کرنسی کی جگہ سونے چاندی کو خرید و فروخت کے لیے کرنسی کی طرح استعمال کیا
جائے تو ہندوستان، چین اور تیل پیدا کرنے والے ممالک شائید امیر ترین ممالک بن
جائیں۔ اس لئے بین الاقوامی مالیاتی فنڈ اس بات کا سب سے بڑا مخالف ہے۔ خیال رہے کہ
آئی-ایم-ایف (بین الاقوامی مالیاتی فنڈ) ایک نجی ادارہ ہے اور کسی حکومت کے ماتحت
نہیں ہے۔ پاکستان کے پاس لگ بھگ 65 ٹن سونا ہے اور پاکستان پر آئی-ایم-ایف کا شدید
دباو ہے کہ یہ سونا بیچ کر کاغذی فورین ریزرو میں اضافہ کیا جائے جبکہ اسوقت زیادہ
تر ممالک اپنے سونے کے ذخیرے میں اضافہ کرنے میں مصروف ہیں۔ اب تک پاکستان اپنا
سونا بیچنے پر آمادہ نہیں ہوا ہے۔ پاکستان اپنے بجٹ کا 52 فیصد قرضوں کے سود کی
ادائیگی پر خرچ کرتا ہے۔ ہٹلر نے بڑے واضح الفاظ میں کہا تھا کہ (اگر کرنسی آزاد ہو
تو)کسی ملک کی دولت وہ سونا چاندی یا فورین ریزرو نہیں ہوتا جو مرکزی بینکوں کی
تجوریوں میں بند پڑا ہوتا ہے یا مرکزی بینکوں کی ضمانت سے جاری ہوتا ہے۔کسی ملک کی
اصل دولت اس ملک کی پیداواری صلاحیت ہے۔ ملکی کرنسی کی قوت خرید اس وقت بڑھتی ہے جب
تک پیداوار میں اضافہ ہوتا رہے ۔اور اس وقت گرتی ہے جب پیداوار میں کمی آتی ہے۔
بریٹن اوڈز سسٹم بنا کر ڈالر نے دوسری کرنسیوں کی آزادی چھین لی۔

ان اعداد سے پتہ چلتا ہے کہ صرف امریکہ کی ڈیری ویٹو مارکیٹ پوری دنیا کی مجموعی
پیداوار کا تین گنا ہو چکی ہے۔

1913 میں امریکہ میں فیڈرل ریزرو کے قیام سے آٹھ بینکار خاندانوں کا امریکی حکومت
سے گٹھ جوڑ ہو گیا۔ اب یہ بینکار اپنے غیر ملکی نادہندگان کے خلاف امریکی افواج
استعمال کرنے کی پوزیشن میں آ چکے تھے۔ مورگن، چیز اور سٹی بینک اب بین الاقوامی
قرض جاری کرنے والے ادارے میں تبدیل ہو گئے۔ اب یہ بالکل واضح ہو چکا ہے کہ دونوں
بڑی عالمی جنگوں کا مقصد برٹش پاونڈ کو بین الاقوامی ریزرو کرنسی کے درجے سے اکھاڑ
پھینکنا تھا۔ پہلی جنگ عظیم کے دوران ڈالر بین الاقوامی کرنسی کے میدان میں پاونڈ
کا حریف بن کر اترا اور پاونڈ کمزور ہوتا چلا گیا جبکہ ڈالر مضبوط ہوتا رہا۔ دوسری
جنگ عظیم کے بعد ڈالر نے پاونڈ کو پوری طرح برطرف کر دیا۔ جرمنی میں جب 1933 میں
نازی پارٹی الیکشن جیت کر حکومت میں آئی تو جرمنی کی معیشت بالکل تباہ و برباد ہو
چکی تھی۔ 60 لاکھ لوگ بے روزگار تھے۔ پہلی جنگ عظیم میں شکست کے بعد جرمنی کو بھاری
تاوان جنگ ادا کرنا پڑ رہا تھا۔ بیرونی سرمائیہ کاری کے امکانات بالکل صفر تھے۔
جرمنی کی ساری نو آبادیاں اس سے چھین لی گئیں تھیں۔ صرف چند سالوں میں سوا دو لاکھ
افراد خودکشی کر چکے تھے۔ صورتحال کچھ ایسی تھی کہ ہر جرمن فرد پر 6000 مارک کا
قرضہ تھا جبکہ اسکی جیب میں 14 مارک بھی نہیں تھے۔ لیکن صرف چار سال میں ہٹلر نے
جرمنی کو دوبارہ یورپ کی مضبوط ترین معیشت بنا دیا۔ اس وقت تک جرمنی نے بڑے پیمانے
پر اسلحہ سازی بھی شروع نہیں کی تھی۔ 1935 سے ہٹلر نے پرائیوٹ بینکوں سے قرض لینے
کی بجائے حکومت کی جانب سے خود کرنسی چھاپنی شروع کر دی جیسا کہ کمیونسٹ حکومتیں
کرتی ہیں۔ہٹلر کی یہ کرنسی MEFO bill کہلاتی تھی ۔ 1945 تک جرمنی یہ کرنسی چھاپتا
رہا جس کی پشت پر نہ کوئی سونا تھا نہ کوئی قرض۔ جس وقت امریکہ اور دوسرے یورپی
ممالک میں لاکھوں لوگ بے روزگار تھے، جرمنی میں بے روزگاری ختم ہو چکی تھی۔ معیشت
مضبوط ہو چکی تھی۔ عالمی بینکاروں کی طرف سے لگائی جانے والی معاشی پابندیوں اور
بائیکاٹ کے باوجود جرمنی بارٹر سسٹم کی مدد سے دوسرے ممالک سے تجارت بحال کرنے میں
کامیاب ہو چکا تھا۔ ایک طرف جرمنی میں کرنسی چھاپنے کا اختیار حکومت نے پرائیوٹ
بینکوں سے چھین لیا تھا دوسری طرف جاپان میں بھی کرنسی حکومت چھاپ رہی تھی۔ اور ان
دونوں ممالک میں ترقی کی رفتار نہایت تیز تھی ۔ یہ صورتحال مرکزی بینکاروں کی
برداشت سے باہر تھی۔ اگر دوسرے ممالک کے عوام بھی حکومتی کرنسی چھاپنے کا مطالبہ کر
دیتے تو بینکاروں کا صدیوں پرانا کھیل ہمیشہ کے لئے ختم ہو جاتا۔ اس لئےجرمنی اور
جاپان کے خلاف دوسری جنگ عظیم شروع کی گئی۔ 1945 میں جنگ عظیم دوم میں جاپان کو
ایٹمی ہتھیاروں سے شکست دینے کے بعد وہاں سب سے پہلا کام کاغذی کرنسی کی تخلیق کے
بلا سودی بینکاری نظام کو "درست" کیا گیا تھا اور امریکا برطانیہ، اٹلی اور فرانس
کی طرح پرائیوٹ سنٹرل بینک قائم کیا گیا تھا۔ اس جنگ سے پہلے جاپان کا سینٹرل بینک
حکومتی ملکیت میں تھا اور نوٹ چھپنے پر حکومت کو نہ قرض لینا پڑتا تھا نہ سود دینا
پڑتا تھا۔ 1940 میں ایک ڈالر 4.27 جاپانی ین کے برابر تھا۔ 1950 میں ایک ڈالر 361.1
ین کے برابر ہو چکا تھا۔

آج جاپان پر قرضے 23,000 ارب ڈالر سے تجاوز کر چکے ہیں جو جی ڈی پی کا 245 فیصد
ہیں۔ اسی طرح دوسری جنگ عظیم میں جرمنی کو شکست دینے کے بعد امریکہ وہاں اپنا کرنسی
کا نظام لانا چاہتا تھا مگر روس آڑے آگیا۔ اس لئے امریکہ برطانیہ اور فرانس کے زیر
کنٹرول جرمن علاقوں میں فیڈرل ریزرو کی طرز پر ایک نیا سنٹرل بینک Bank deutscher
Länder بنایا گیا اور نئی کرنسی ڈوئچے مارک نافذ کی گئی جبکہ روس نے اپنے زیر
کنٹرول جرمن علاقے میں اپنی کرنسی نافذ کی۔ اگر روس امریکہ کا کرنسی پلان مان لیتا
تو شائید نہ جرمنی دو حصوں میں تقسیم ہوتا نہ سرد جنگ شروع ہوتی۔

دوسری جنگ عظیم کے دوران سوئیزرلینڈ کے ایک طرف جرمنی اور اسکے حامی تھے اور دوسری
جانب اتحادی افواج۔ اس لحاظ سے سوئیزرلینڈ کو تو محاذ جنگ ہونا چاہیے تھا۔ مگر جب
سارا یورپ جنگ کی آگ میں جل رہا تھا اس وقت سوئیزرلینڈ میں نہ صرف کوئی جنگ نہ ہوئی
بلکہ وہ دونوں متحارب فوجوں کو سامان جنگ بھی فروخت کرتا رہا۔ جنگ کے دوران امریکہ،
برطانیہ، کینیڈا، جرمنی، اٹلی اور فرانس نے سوئیس نیشنل بینک کو 3.8 ارب سوئیس
فرانک کا سونا بیچا یعنی لگ بھگ 784.4 ٹن ۔ بیسل، سوئیزرلینڈ میں بینک فار
انٹرنیشنل سیٹلمنٹ کا مرکزی دفتر تھا جو سارے بڑے مرکزی بینکوں کا محور تھا اور یہ
بینک ہی دونوں طرف کی فوجوں کو سامان جنگ کی خریداری کے لئے کاغذی سرمایہ سود پر
فراہم کر رہے تھے۔ 1940 سے 1950 کے دوران امریکہ اور فرانس پر قرضے 600 گنا بڑھے
جبکہ جاپان پر 1348 گنا بڑھے۔ اس طرح مرکزی بینکوں کا منافع بھی خوب بڑھا اسی طرح
پہلی جنگ عظیم کے نتیجے میں امریکہ، جو ایک مقروض ملک تھا، وہ 1919 تک نوٹ چھاپ
چھاپ کر قرضہ دینے والا سب سے بڑا ملک بن چکا تھا۔ پہلی جنگ عظیم شروع ہونے کے بعد
ایک سال کے اندر امریکی ایکسپورٹ میں تین گنا اضافہ ہو چکا تھا اور امریکی تجارتی
منافع تاریخ میں پہلی بار ایک ارب ڈالر سے تجاوز کر چکا تھا۔

7 اکتوبر 2001 میں افغانستان میں جنگ شروع ہوئی۔ جنگ جب عروج پر تھی اس وقت بون
جرمنی میں مغربی مرکزی بینکوں کے ایک اجلاس میں افغانستان کے لئے ایک نئی کاغذی
کرنسی تجویز کی گئی اور صرف تین مہینوں کے اندر افغانستان میں ایک نیا مرکزی بینک
بنا کر 2 جنوری 2002 تک اس نئی کرنسی کو پوری طرح نافذ کر دیا گیا۔ اسی طرح 20 مارچ
2003 کو عراق کی جنگ شروع ہوئی اور ایک سال کے اندر اندر عراق میں نیا مرکزی بینک
بنا دیا گیا اور نئی کاغذی کرنسی نافذ کر دی گئی۔ یہی سب کچھ لیبیا میں بھی ہوا۔
لیبیا میں 1956 سے مرکزی بینک حکومت کی ملکیت میں تھا۔ جاہل "انقلابیوں" نے محض چند
ہفتوں میں نیا مرکزی بینک بنا دیا جو نجی تھا اور امریکی فیڈرل ریزرو کے مالکان کی
ملکیت میں تھا۔ لیبیا کے پاس 150 ٹن سونا تھا جو جنگ کے بعد غائب ہے۔ جنگ اور کاغذی
کرنسی کا یہ رشتہ بہت پرانا ہے۔ اگلا ہدف ایران اور شمالی کوریا ہونگے تاکہ وہاں
بھی کرنسی پر مغربی بینکار اپنا تسلط قائم کر سکیں۔ چین کا سنٹرل بینک (پیپلز بینک
آف چائنا) پرائیوٹ نہیں بلکہ حکومتی ملکیت میں ہے اور چین کو کرنسی چھپنے پر نہ قرض
لینا پڑتا ہے اور نہ سود دینا پڑتا ہے۔ اسی وجہ سے چین پر آج کوئی قرضہ نہیں ہے اور
اسکی معیشت ترقی کر رہی ہے۔ اگر چین آئی ایم ایف کا مقروض ہوتا تو اسے بھی کئی
ناجاِئز شرائط قبول کرنی پڑتیں۔ چین اپنی کرنسی کو float کرنے کا بھی شدت سے مخالف
ہے کیونکہ بہت سے ممالک یہ غلطی کر کے کنگال ہو چکے ہیں۔ اگر چین کے پاس جوہری
ہتھیار نہ ہوتے تو عالمی بینکار چین کو بھی کسی تیسری عالمگیر جنگ برپا کر کے اسی
طرح تہس نہس کر دیتے جس طرح کرنسی چھاپنے کے جرم میں دوسری جنگ عظیم میں جرمنی اور
جاپان کو کیا گیا تھا۔ امریکی بحریہ کے اعلیٰ ترین میجر جنرل اسمیڈلے بٹلر کو بحریہ
کی تاریخ میں سب سے زیادہ اعزازات ملے۔ اس نے 1935 میں ایک کتاب لکھی جس کا عنوان
تھاWar Is a Racket۔ وہ لکھتا ہے "جنگ صرف ایک ریکٹ ہوتی ہے۔ ریکٹ سے مراد ایسی چیز
ہوتی ہےجو ویسا نہیں ہوتی جیسا کہ اکثریت سمجھ رہی ہوتی ہے۔ صرف اندر کے چند لوگوں
کو ہی پتہ ہوتا ہے کہ دراصل کیا ہو رہا ہے۔جنگ صرف اس لیے کی جاتی ہے تاکہ اُن چند
لوگوں کو فائدہ پہنچے اگرچہ کہ اس میں لاکھوں لوگوں کا نقصان ہوتا ہے۔

امریکہ کے چوتھے صدر جیمز میڈیسن نے کہا تھا کہ "تاریخ میں محفوظ ہے کہ منی چینجروں
نے کرنسی کو کنٹرول کر کے حکومت پر اپنا کنٹرول برقرار رکھنے کے لیے ہر طرح کا ظلم،
سازش، دھوکا اور پُر تشدد کاروائ کا استعمال کیا ہے"

امریکہ کے تیسرے صدر تھامس جیفرسن نے1788 میں کاغذی کرنسی کے بارے میں کہا تھا کہ
یہ محض غربت ہے، یہ صرف رقم کا بھوت ہے رقم نہیں ہے۔

امریکہ کے ساتویں صدر اینڈریو جیکسن نے فروری 1834 میں ایک تقریر کے دوران کہا تھا
"میں بڑے غور سے مشاہدہ کر رہا ہوں کہ بنکِ ریاستہائے متحدہ کیا کر رہا ہے۔ میرے
آدمی کافی عرصے سے تم پر نظر رکھے ہوئے ہیں اور اب میں قائل ہو چکا ہوں کہ تم لوگوں
نے بینک میں جمع شدہ رقم سے اشیاء خوردونوش پر سٹہ کھیلا۔ جب تم جیتے تو تم نے
منافع آپس میں بانٹ لیا۔ اور جب تمہیں نقصان ہوا تو تم نے اسے بینک کے کھاتے میں
ڈال دیا۔ تم مجھے بتاتے ہو کہ اگر میں تمہارے بینک کا سرکاری اجازت نامہ منسوخ کر
دوں تو دس ہزار گھرانے برباد ہو جائینگے۔ معززین، ہو سکتا ہے یہ درست ہو لیکن یہ
تمہارا گناہ ہے۔ اور اگر میں نے تمہیں اسی طرح کام کرنے دیا تو تم لوگ پچاس ہزار
خاندان تباہ کر دو گے اور یہ میرا گناہ ہو گا۔ تم لوگ زہریلے سانپوں اور چوروں کا
گروہ ہو اور میں تمہیں ہر حال میں ختم کر کے رہوں گا" اگرچہ کانگریس نے بینکِ
ریاستہائے متحدہ کی دوبارہ بحالی کا بل منظور کر لیا تھا مگر بعد میں اینڈریو جیکسن
نے اسے ویٹو کر دیا تھا۔ 30 جنوری 1835 کو اینڈریو جیکسن پر قاتلانہ حملہ ہوا لیکن
اس پر چلائی گئی دونوں گولیاں اسے نہیں لگیں۔

امریکہ کے بیسویں صدر جیمز گارفیلڈ نے کہا تھا کہ جو کوئی بھی کسی ملک میں کرنسی کو
کنٹرول کرتا ہے وہ دراصل ساری معیشت اور ساری صنعت کا مالک ہوتا ہے۔ اس صدر کو
صدارت کے ساتویں مہینے میں 2 جولائی 1881 کو گولی مار دی گئی تھی۔ کوئی بھی حکومت
زرِ کثیف کو پوری طرح کنٹرول نہیں کر سکتی جبکہ کاغذی کرنسی کو کنٹرول کرنا نہایت
آسان ہوتا ہے۔

کاغذی کرنسی نے تقسیم دولت کا توازن انتہائ حد تک بگاڑ کر غربت کو تیزی سے دنیا بھر
میں پھیلا دیا ہے۔ دولت بڑی سرعت سے محض چند لوگوں کے ہاتھوں میں مرتکز ہوتی جا رہی
ہے اور طبقۂ وسطی سکڑتا جا رہا ہے۔ امریکہ کے سولہویں صدر ابراھم لنکن نے 21 نومبر
1864 کو اپنے ایک خط میں عین اسی بات کی واضح پیشنگوئ کی تھی۔

مارکو پولو نے کاغذی کرنسی کے بارے میں لکھا تھا کہ چین کی سلطنت کے بہترین خاندان
تباہ و برباد ہو گئے اور عوام کے معاملات کنٹرول کرنے والے نئے لوگ آ گئے اور ملک
قتل و غارت گری، جنگ اور انتشار کا شکار ہو گیا۔

تاریخ کا جائزہ لینے سے پتہ چلتا ہے کہ سونے چاندی کے سکوں پر مشتمل کرنسی کے رواج
کو ختم کر کے کاغذ کو کرنسی بنانےکے لیے بتدریج یہ مراحل اختیار کیئے گئے تھے۔

1694 سے پہلے انگلستان میں اپنے پاس جمع شدہ سونے سے زیادہ کی رسیدیں ( نوٹ )
چھاپنا (یعنی فریکشنل ریزرو بینکنگ) قانوناً جرم تھا۔ فرانس سے جنگ کی وجہ سے
بادشاہ ولیم آف آرینج شدید مالی مشکلات کا شکار تھا۔ چند امیر سناروں نے بادشاہ کو
12 لاکھ پاونڈ کی خطیر رقم 8 فیصد سود پر اس شرط کے ساتھ قرض دینے کا وعدہ کیا کہ
انہیں اپنے پاس جمع شدہ سونے سے زیادہ مالیت کی رسیدیں ( نوٹ ) چھاپنے کا حق دیا
جائے۔ اس طرح 1694 میں ولیم پیٹرسن کو بینک آف انگلینڈ بنانے کی اجازت ملی۔ یہ
حکومت کی طرف سے جعلی نوٹ چھاپنے کا پہلا اجازت نامہ تھا۔ اسی طرز پہ مئی 1716میں
فرانس میں جنرل بینک اور دسمبر 1913 میں امریکہ میں فیڈرل ریزرو (سینٹرل بینک)
بنایا گیا۔

دنیا کے تقریباًًً ہر چھوٹے ملک میں وہاں کی کاغذی کرنسی وہیں کی حکومت جاری کرتی
ہے تا کہ حکومتی آمدنی میں اضافہ ہو مگر حیرت کی بات ہے کہ دنیا کی سب سے بڑی کاغذی
کرنسی یعنی امریکی ڈالر امریکی حکومت جاری نہیں کرتی بلکہ یہ ایک نجی ادارے کی طرف
سے جاری ہوتا ہے۔ فیڈرل ریزرو کو عام طور پر حکومتی ادارہ سمجھا جاتا ہے جبکہ
حقیقتاً یہ ایک نجی ادارہ ہے جو ڈالر چھاپ کر حکومت امریکہ کو نہ صرف قرض دیتا ہے
بلکہ اس پر سود بھی وصول کرتا ہے۔ اپنی بے تحاشہ دولت کے باعث یہودیوں کا یہ ادارہ
امریکی حکومت پر حکومت کرتا ہے۔

"there is no other agency of government which can overrule actions that we take"
Alan Greenspan

اس ادارے کے پس پردہ روتھشیلڈ خاندان کی دولت کا اندازا پانچ ہزار ارب ڈالر ہے جبکہ
دنیا کے امیر ترین سمجھے جانے والے شخص بل گیٹس کی دولت صرف چالیس ارب ڈالر ہے۔
اپنے نام فیڈرل ریزرو کے برعکس یہ ادارہ نہ تو فیڈرل ہے اور نہ ہی ریزرو۔

امریکی صدر تھامس جیفرسن نے کہا تھا کہ "میرے خیال میں بینکاری کے ادارے ہماری
آزادی کے لئے زیادہ خطرناک ہیں بہ نسبت سر پہ کھڑی (دشمن کی) فوج کے" بینک آف
انگلینڈ کے مالک ناتھن روتھشیلڈ کا کہنا تھا کہ مجھے کوئی پروا نہیں کہ انگلستان کے
تخت پر کون سا پُتلا بیٹھا سلطنت چلا رہا ہے۔۔۔۔۔جو برطانیہ کی کرنسی کو کنٹرول
کرتا ہے وہی برطانوی سلطنت کو کنٹرول کرتا ہے اور یہ کرنسی میں کنٹرول کرتا ہوں۔
امریکی سیکریٹری آف اسٹیٹ ہنری کیسنگر کا کہنا تھا کہ جو خوراک کو کنٹرول کرتا ہے
وہ لوگوں کو کنٹرول کرتا ہے، جو توانائی کو کنٹرول کرتا ہے وہ سارے براعظموں کو
کنٹرول کرتا ہے اور جو کرنسی کو کنٹرول کرتا ہے وہ پوری دنیا کو کنٹرول کرتا ہے۔

صدر کینیڈی نے فیڈرل ریزرو کی اس اجارہ داری کو محسوس کر کے اس کے خلاف اقدام
اٹھانے کی کوشش کی تھی۔اس نے 4 جون 1963 کو ایک فرمان جاری کیا تھا جس کے مطابق
امریکی حکومت اپنے پاس موجود چاندی کے عوض خود امریکی ڈالر چھاپہ کرے گی۔ امریکہ کے
ڈالر چھاپنے والے نجی ادارے کے کرتا دھرتاوں نے فوراً خطرہ بھانپ لیا اور 22 نومبر
1963 کو صدر کینڈی کو اس جسارت پر قتل کروا دیا گیا۔ قتل سے صرف چھ دن پہلے صدر
کینیڈی نے محکمہ خزانہ کو امریکی ڈالر چھاپنے کاحکم دیا تھا۔ اسوقت پاکستانی نوٹوں
کی طرح امریکی ڈالر پر بھی ادائیگی کا وعدہ لکھا ہوتا تھا۔ صدر کینیڈی کے قتل کے
صرف چار دن بعد فیڈرل ریزرو نے جو نوٹ جاری کیے ان پر ایسا کوئی وعدہ نہ تھا۔ صدر
کینیڈی کے قاتل لی ہاروے اوسوالڈ کو جیک روبی نے سرعام قتل کر دیا اور بعد میں خود
جیل میں بیمار ہو کر مرگیا۔( یا شائید زہر دے دیا گیا)

صدر کینیڈی کا وہ فرمان 9 ستمبر 1987 تک قانون کا حصہ رہا مگر اس پر عمل نہ ہوا۔
اسکے بعد صدر رونالڈ ریگن نے اسے منسوخ کر دیا۔ صدر کینیڈی کے قتل سے لگ بھگ سو سال
پہلے مقبول امریکی صدر ابراھم لنکن کو 14 اپریل 1865 کو بھی اسی وجہ سے گولی مار دی
گئی تھی کہ اس نے کاغذی نوٹ چھاپنے کا اختیار نجی بینکوں سے لیکر حکومت کے محکمہ
خزانہ کو دے دیا تھا۔

ماضی میں لوگ کاغذی کرنسی کو کئی بار ڈوبتا دیکھ چکے تھے اور اس پر اتنا اعتبار
نہیں کرتے تھے۔ لوگوں کو کاغذی کرنسی کی طرف راغب کرنے کے لئے با قاعدہ قوانین
بنائے گئے جن کے مطابق کاغذی نوٹ وصول کرنے سے انکار کرنا یعنی دھاتی سکے طلب کرنا
جرم قرار دیا گیا تھا۔ لگ بھگ ساڑھے سات سو سال قبل قبلائی خان نے بھی چین میں اپنی
کاغذی کرنسی نافذ کرنے کے لئے ایسا ہی قانون بنایا تھا کہ جو کوئی بھی اسکے ملک میں
یہ کرنسی قبول کرنے سے انکار کرے گا اسے قتل کر دیا جائے گا۔ امریکہ کے اس متنازع
قانون کو آٹھ سال بعد ہی 1870 میں چیف جسٹس سالمن چیز نے امریکی آئین کے خلاف قرار
دیا۔ امریکی صدر الیسیز گرانٹ نے اسی دن دو نئے جج بھرتی کیے جنہوں نے مخالفت میں
ووٹ دے کر چیف جسٹس کے فیصلے کو پلٹ دیا۔

1930 میں امریکی معیشت سخت کساد بازاری کا شکار تھی۔ فیڈرل ریزرو نے کرنسی کی
فراہمی بڑھانے کی بجائے کم کر دی تھی۔ ڈالر کی گرتی ہوئی قیمت دیکھتے ہوئے بینکوں
سے کاغذی کرنسی کے بدلے اپنا سونا چاندی واپس لینے کا رجحان آہستہ آہستہ بڑھتا جا
رہا تھا۔ امریکی صدر روزویلٹ، جو ایک بینکار خاندان سے تعلق رکھتا تھا، نے 4 مارچ
1933 کو امریکہ میں اپنی صدارت کا آغاز کیا اور دوسرے ہی دن سے 9 دنوں کے لیے بینک
کی تعطیلات کا اعلان کیا تا کہ لوگ فیڈرل ریزرو سے اپنا سونا نہ نکلوا سکیں۔ صدر
روزویلٹ سونے کی قیمت بڑھانا چاہتا تھا لیکن اس طرح سارا منافع عوام کی جیب میں چلا
جاتا اور حکومت کو کچھ نہ ملتا۔ اس لیے 5 اپریل 1933 کو، یعنی صرف ایک مہینے بعد
روزویلٹ نے ایک صدارتی فرمان جاری کیا جس کے تحت امریکی شہریوں کو 100 ڈالر سے
زیادہ مالیت کا سونا رکھنے پر پابندی عائید ہو گئی اور وہ اپنا زائد سونا فیڈرل
ریزرو (جو ایک پرائیوٹ ادارہ ہے) کو ایک مہینے کے اندر اندر بحساب 20.67 کاغذی ڈالر
فی ٹرائے اونس بیچنے پر مجبور ہو گئے۔ خلاف ورزی کی سزا دس ہزار ڈالر جرمانہ یا /
اور دس سال قید تھی۔ اس زمانے کے دس ہزار ڈالر مئی ء2011 کے حساب سے سوا سات لاکھ
ڈالر کے برابر تھے (بلحاظ سونے کی قیمت)۔ اس زمانے میں امریکہ میں سونے کے سکّے
چلتے تھے جنہیں لوگوں سے لے کر فیڈرل ریزرو نے کاغذ کے نوٹ تھما دیے۔ جب لوگوں کا
سونا ہتھیا لیا گیا تو اگلے سال سونے کی سرکاری قیمت 20.67 سے بڑھا کر 35 ڈالر فی
اونس کر دی گئی۔ ایک اندازے کے مطابق اسطرح 8000 ٹن سونا لوگوں سے چھن گیا۔ اسکے
چند دن بعد 23 مئی 1933 کو کانگرس کے ایک رکن مک فیڈن نے فیڈرل ریزرو اور محکمہ
خزانہ کے کئی اعلیٰ عہدیداران کے خلاف اربوں ڈالر کے غبن کے الزامات عائد کیے لیکن
معاملہ دبا دیا گیا اور ان الزامات کا آج تک جواب نہیں دیا گیا ہے۔ میک فیڈن پر دو
بار قاتلانہ حملہ ہوا مگر وہ بچ نکلا۔ 1936 میں وہ پراسرار موت مارا گیا۔

8 نومبر 2002 کو فیڈرل ریزرو کے گورنر بن برنانکے نے جامعہ شکاگو میں ایک تقریر کے
دوران یہ تسلیم کیا کہ 1930 کے کساد عظیم کی اصل وجہ فیڈرل ریزرو تھا۔

فیڈرل ریزرو کے پاس موجود 8133.5 ٹن سونے کی پچھلے کئی سال سے کوئی جانچ پڑتال نہیں
ہوئی ہے۔

یہ بھی واضح نہیں ہے کہ اس سونے کے مالکان کون کون ہیں۔ کہا جاتا ہے کہ نیویارک کے
فیڈرل ریزرو میں موجود 5890 ٹن سونے میں سے 93 فیصد سونا غیر ملکیوں کا ہے۔اسی طرح
بینک آف انگلینڈ کے 5130 ٹن سونے کا صرف 6 فیصد برطانوی حکومت کی ملکیت ہے۔ جرمنی
کا 1500 ٹن سونا فیڈرل ریزرو کے پاس بطور امانت رکھا ہوا ہے جسے اب فیڈرل ریزرو
واپس کرنے پر آمادہ نہیں۔ اعداد و شمار بتاتے ہیں کہ چین کا بھی کم از کم 600 ٹن
سونا فیڈرل ریزرو کے پاس محفوظ ہے۔ 1981 میں امریکی صدر رونالڈ ریگن نے ایک گولڈ
کمیشن تشکیل دیا تاکہ معلوم ہو سکے کہ امریکی حکومت کے پاس کتنا سونا موجود ہے۔ اس
کمیشن نے تحقیقات کر کے بتایا کہ امریکی حکومت کے پاس کوئی سونا نہیں ہے۔ فورٹ نوکس
میں محفوظ سونا تو فیڈرل ریزرو کے پاس رہن رکھا گیا ہے جو قرضہ واپس کرنے پر ہی ملے
گا۔ شبہ کیا جاتا ہے کہ مرکزی بینکوں کے پاس اب اتنا سونا نہیں بچا ہے جتنا کہ وہ
دعویٰ کرتے ہیں۔ فیڈرل ریزرو پہلے تو ہر سال ایسے اعداد و شمار جاری کرتا تھا جس سے
پتہ چل سکے کہ اس نے کتنے ڈالر چھاپے ہیں۔ اگرچہ کہ یہ اعداد و شمار کبھی بھی شک و
شبہ سے بالاتر نہیں رہے لیکن اب اس ادارے نے اعداد و شمار جاری کرنے سے ہی صاف
انکار کر دیا ہے۔ دوسرے الفاظ میں ہماری مرضی ہم جتنے چاہیں ڈالر چھاپیں۔ تم کون
ہوتے ہو پوچھنے والے؟ 2007 کے بعد جب فیڈرل ریزرو کے اکاونٹ سے 9000 ارب ڈالر غائب
ہوئے تو امریکی حکومت کوئی تفتیش نہیں کر سکی۔

فیڈرل ریزرو کے پاس موجود 8133.5 ٹن سونے کی کل مالیت 291.3 ارب ڈالر ہے (30 ستمبر
2015 کی قیمت) جبکہ صرف چین کے عوام کے پاس 1850 ارب ڈالر کے مساوی رقم بینکوں کے
سیونگ اکاونٹ میں جمع ہو چکی ہے۔ کاغذی کرنسی کی گرتی ہوئی قوت خرید اور بڑھتے ہوئے
عدم اعتماد کی وجہ سے اگر چینی عوام اپنی بچت کا صرف پانچواں حصہ سونے کی شکل میں
محفوظ کرنے کا فیصلہ کریں تو امریکہ اور برطانیہ کے سینٹرل بینک بالکل کنگال ہو
جائیں گے۔ امریکی حکومت پر قرضے 19,000 ارب ڈالر سے زیادہ ہو چکے ہیں جو عوام نے
ٹیکس کی صورت میں ادا کرنے ہیں۔جب کرنسی سونے چاندی کے سکوں پر مشتمل ہوتی ہے تو
بینکوں کے لیے ناممکن ہو جاتا ہے کہ وہ حکومت اور عوام پر اتنا قرضہ چڑھا سکیں لیکن
قابل تخلیق کرنسی نے حکومت اور عوام کو سینٹرل بینک کے مالکان کے ہاتھوں یرغمال بنا
دیا ہے۔ اگر اندرونی قرضے (جیسے میڈیک ایڈ، میڈیکیئر، سوشل سیکیورٹی) بھی شامل کر
کے حساب لگایا جائے تو قرض کی یہ رقم 62,000 ارب ڈالر سے تجاوز کر جاتی ہے۔ صاف
ظاہر ہے کہ امریکی حکومت کبھی بھی یہ قرض ادا نہیں کر سکتی (قرض کبھی مزید قرض سے
ادا نہیں ہوتا)۔ اور نہ ہی فیڈرل ریزرو کبھی اتنی رقم کا مالک رہا تھا جو اس نے قرض
دی ہے۔ فیڈرل ریزرو نے یہ ساری رقم چھاپ کر قرض دی ہے۔ سوال یہ پیدا ہوتا ہے کہ اگر
فیڈرل ریزرو یہ ساری رقم چھاپ سکتا ہے تو امریکی حکومت خود کیوں نہیں چھاپ لیتی؟
اگر حکومت خود چھاپے تو نہ قرض ادا کرنا پڑے گا نہ سود دینا پڑے گا۔ اسکی وجہ سو
سال پرانا اور دھوکے سے بنایا گیا ایک غلط قانون ہے جس کے مطابق صرف فیڈرل ریزرو کو
کرنسی چھاپنے کا اختیار دیا گیا ہے(دیکھیے جزیرہ جیکل کا عفریت) اور جو کوئی بھی اس
قانون کی منسوخی کی بات کرتا ہے اسے ہمیشہ کے لئے خاموش کرا دیا جاتا ہے۔ ایسے ہی
کالے قوانین برطانیہ فرانس اور اٹلی میں بھی پہلے ہی سے موجود ہیں جو صرف پرائیوٹ
سینٹرل بینکوں کو نوٹ چھاپنے کا حق دیتے ہیں۔کیپیٹل ازم اور جمہوریت میں چولی دامن
کا ساتھ ہے۔کیمونسٹ حکومتیں پرائیوٹ سینٹرل بینک کو کرنسی چھاپنے نہیں دیتیں اور
اپنی کرنسی خود چھاپتی ہیں۔ امریکی حکومت نے 2013 میں اپنے اس سارے قرضوں پر 2.4
فیصد سود ادا کیا ہے یعنی 416 ارب ڈالر عوام سے بطور اضافی ٹیکس وصول کر کے فیڈرل
ریزرو کے مالکان کو بطور ذاتی منافع ادا کیا ہے جبکہ اسی سال ڈیفنس کا بجٹ 640 ارب
ڈالر تھا۔ یعنی اگر یہ صرف نوٹ چھاپنے کا معاوضہ ہے تو پھر یہ کروڑوں گنا زیادہ ہے۔
خیال رہے کہ 416 ارب ڈالر کی رقم پاکستان کے 2012–2013 کے بجٹ کا 6 گنا ہے۔۔ اس طرح
عوام کی دولت کو امیر بینکاروں تک منتقل کرنے میں جمہوری حکومت کلیدی کردار ادا
کرتی ہے۔ اگر سینٹرل بینک سرکاری ملکیت میں ہوں تو عوام اس اضافی ٹیکس سے با آسانی
بچ سکتے ہیں۔ It is a conspiracy between the U.S. Treasury and the Federal
Reserve to defraud the general public.

فیڈرل ریزرو کا کہنا ہے کہ اب اس کے پاس جمع شدہ سونے کی مالیت کے اعتبار سے ڈالر
چھاپنے کی ضرورت نہیں رہی ہے بلکہ وہ اقتصادی سرگرمی کے لحاظ سے ڈالر چھاپ رہا ہے۔
ڈالر چھاپ چھاپ کر ہوتی یہ عیاشی دیکھ کر یورپ والوں کو بھی مزے لوٹنے کا خیال آیا۔
چونکہ یورپ کا کوئی ملک اتنا مضبوط نہیں تھا کہ اکیلا امریکی ڈالر کا مقابلہ کر سکے
اس لئے انہوں نے مل کر یورو جاری کیا جس کے بعد ڈالر کی اجارہ داری میں قدرے زوال
آیا۔ یورو کو اصل سہارا جرمنی کے مضبوط مارک سے ملا ہے۔ یورپ کے صرف دو ممالک
(ناروے اور برطانیہ) خاطر خواہ مقدار میں خام تیل کی پیداوار رکھتے ہیں اور ان
دونوں ممالک نے یورو کرنسی نہیں اپنائی۔

2007 سے شروع ہونے والے زبردست مالی بحران نے امریکہ اور یورپ کو ہلا کر رکھ دیا ہے
اور ان ممالک کی معیشتوں کے بالکل بیٹھ جانے کا خطرہ ہو گیا ہے۔ ڈر اس بات کا بھی
ہے کہ لوگوں کا کاغذی کرنسی سے اعتبار ہی نہ اٹھ جائے جیسا کہ سونے کی بڑھتی ہوئی
قیمتوں سے اندازا ہو رہا ہے۔ ستمبر 2008 کے وسط میں امریکہ کے 13 بڑے مالیاتی
اداروں میں سے 12ادارے صرف دو ہفتوں میں ڈوبنے کے نزدیک پہنچ چکے تھے۔ حالانکہ صرف
ایک سال پہلے فیڈرل ریزرو کے گورنر بن برنانکے نے بیان دیا تھا کہ رہن اور قرض کی
کنگالی (mortgage defaults) سے امریکی معیشت کو کوئی بڑا خطرہ نہیں ہے۔ اس بدترین
بحران کے بعد امریکہ میں فیڈرل ریزرو ، انگلستان میں بینک آف انگلینڈ , یورپ میں
یورپی مرکزی بینک، جاپان میں بینک آف جاپان اور چین میں پیپلز بینک آف چائنا نے
کاغذی کرنسی بڑی مقدار میں چھاپ کر قرض دینا اور دوسرے بینکوں سے مال خریدنا شروع
کر دیا ہے تا کہ زیر گردش نوٹوں کی تعداد میں اضافہ ہو اور معیشت رواں رہے۔ اس حکمت
عملی کو "مقداری تسہیل" کا نام دیا گیا ہے۔

امریکہ میں پہلی مقداری تسہیل نومبر 2008 سے مئی 2010 تک جاری رہی۔ دوسری مقداری
تسہیل نومبر 2010 سے جون 2011 تک جاری رہی۔ تیسری مقداری تسہیل 13 ستمبر 2012 سے
شروع کی گئی ہے جس میں شروع میں ہر ماہ 40 ارب ڈالر چھاپے گئے لیکن بعد میں ہر ماہ
85 ارب ڈالر چھاپے جانے لگے۔ یعنی ہر گھنٹے میں ساڑھے گیارہ کروڑ ڈالر۔ یہ مقدار
دنیا بھر میں ہر گھنٹے میں بازیاب ہونے والے سونے کی مالیت سے دس گنا زیادہ ہے۔
دنیا کی دوسری کاغذی کرنسیاں اس کے علاوہ ہیں۔ دسمبر 2008 سے دسمبر 2013 تک کے پانچ
سالوں میں دنیا بھر میں کاغذی کرنسی میں ہونے والا اضافہ 35 فیصد سے زیادہ ہے۔
امریکہ میں تیسری مقداری تسہیل 29 اکتوبر 2014 تک جاری رہی ۔

یہ مرکزی بینک اپنے صوابدیدی اختیارات استعمال کرتے ہوئے وفاقی ذخائر کی شرح سود
(Federal Fund Rate) میں اضافہ نہیں ہونے دے رہے جو ٹیلر کے اصول کے مطابق نوٹ
زیادہ چھاپنے کا قدرتی نتیجہ ہوتا ہے ۔ اندازا ہے کہ امریکہ میں5000 ارب ڈالر اس
عرصہ میں مقداری تسہیل کے نام پر چھاپے گئے۔ یہ اتنی بڑی مقدار ہے کہ بچے بوڑھے
سمیت ہر امریکی کو 17000 ڈالر دیے جا سکتے تھے۔ 85 ارب ڈالر ماہانہ کی رقم سے دو
کروڑ لوگوں کو سالانہ 50,000 ڈالرتنخواہ دے کر کوئی ملازمت دی جا سکتی ہے اور بے
روزگاری بڑی آسانی سے ختم کی جا سکتی ہے مگر امریکہ میں بے روزگاری میں پھر بھی
اضافہ ہو رہا ہے۔ اتنی رقم سے امریکہ کا ہر طالب علم چار سال یونیورسٹی میں پڑھ
سکتا ہے یا دنیا سے بھوک 30 دفعہ ختم کی جا سکتی ہے۔ مگر یہ ساری رقم عوام تک نہیں
پہنچ رہی بلکہ بینکاروں کو مزید امیر بنا رہی ہے۔ مرکزی بینکوں کا تخلیق کردہ یہ
سرمائیہ صرف اسٹاک مارکیٹ میں تیزی لا رہا ہے۔ نوٹ چھاپ کر سرمائیہ معیشت کو مہیا
کرنے کی بجائے مالیاتی منڈیوں کو مہیا کرنا بالکل ایسا ہی ہے جیسے گاڑی چلانے کے
لیے پٹرول ٹینکی کی بجائے ریڈی ایٹر میں ڈالا جائے۔ اگر جی ڈی پی کی بجائے وصول
ہونے والے ٹیکس سے موازنہ کیا جائے تو جاپان کے قرضےجی ڈی پی کا 9 گنا،یونان کے5
گنا اور امریکہ کے4 گنا ہو چکے ہیں۔

منطقی بات یہ ہے کہ اگر زبوں حال معیشت کے لئے مقداری تسہیل اتنی ہی کارآمد چیز ہے
تو اسے مستقل بنیادوں پر کیوں نہیں اپنا لیا جاتا ؟ صرف برے وقت میں ہی کیوں اس سے
استفادہ کیا جاتا ہے؟ وجہ صاف ہے کہ مقداری تسہیل سے ملنے والا سہارا عارضی ہوتا ہے
اور بعد میں اسکی قیمت زبردست افراط زر ( مہنگائ ) کی شکل میں چکانی پڑتی ہے۔ نجی
شعبے کے قرض نہ لینے کے باوجود امریکہ قانونی ضرورت سے 15 گنا زیادہ اور جاپان 26
گنا زیادہ ریزرو بنا چکا ہے۔ دنیا کے بڑے بڑے مرکزی بینکوں کے مالکان حکومتوں کی
مدد سے عوام کو نچوڑ رہے ہیں۔

نوبل انعام یافتہ امریکی ماہر معاشیات ملٹن فریڈمین کا کہنا تھا کہ آج کا ناقابل حل
معاشی مسئلہ یہ ہے کہ فیڈرل ریزرو سے کیسے جان چھڑائ جائے۔

ایک بہت بڑے بینکار کا کہنا ہے کہ مقداری تسہیل صرف اس وقت کارآمد ہو سکتی ہے جب
دنیا کا صرف ایک ملک اسے اپنائے۔ لیکن جب بہت سارے ممالک مقداری تسہیل شروع کر دیں
تو اسےکرنسیوں کی جنگ یا beggar thy neighbor پالیسی کہا جاتا ہے۔

“Never in the course of history has a country’s economy failed because its
currency was too strong…The view that a weak currency is desirable is so absurd
that it could only have been devised to serve the political agenda of those
engineering the descent.

سوئزرلینڈ کے ایک بینک کریڈٹ سوئیس کی ایک نئی رپورٹ کے مطابق دنیا بھر میں دولت کی
تقسیم بگڑتی جارہی ہے۔ دنیا کے امیر ترین ایک فیصد لوگ دنیا بھر کی نصف سے زیادہ
دولت کے مالک بن چکے ہیں جبکہ باقی 99 فیصد آبادی نصف سے کم دولت کی مالک ہے۔دنیا
میں صرف 123,800 لوگ ایسے ہیں جن میں سےہر ایک 5 کروڑ ڈالر سے زائد کا مالک ہے اور
ان میں سے نصف امریکہ میں رہتے ہیں۔ دنیا میں 5200 افراد ایسے ہیں جن کی انفرادی
دولت 50 کروڑ ڈالر سے زیادہ ہے۔ یہ لوگ حکومتوں اور عالمی اداروں کو کنٹرول کرتے
ہیں۔

اگر یہ فرض کر لیا جائے کہ کبھی کرنسی چھاپنے والے مرکزی بینکوں کو یہ اندازا ہو
جائے کہ صورتحال بے قابو ہونے والی ہے اور ان کی کرنسی ڈوبنے والی ہے تو وہ کیا
کریں گے؟ ظاہر ہے کہ وہ زیادہ سے زیادہ کرنسی چھاپ کر اور عوام کی بے خبری کا
فائیدہ اٹھا کر اُس کرنسی کو اثاثوں میں تبدیل کر لیں گے تاکہ بحران گزرنے کے بعدجو
بھی نیا مالیاتی نظام آئے، اپنے اثاثوں کی مدد سے وہ اُس نئے نظام پر بھی حاوی ہو
سکیں۔ اور اِس وقت مقداری تسہیل کے نام پر عین یہی عمل جاری ہے۔

اس بات کا امکان بڑھتا جا رہا ہے کہ "Soroi" کا اب سعودی عرب،عمان اور بحرین کی
کرنسی پر حملہ ہو گا تاکہ ان کا ڈالر سے پیگ ٹوٹ جائے۔

مشہور فرانسیسی فلاسفر وولٹیر کا کہنا تھا کہ کاغذی دولت انجام کار اپنی اصلی قدر
تک پہنچتی ہے جو صفر ہے۔ دنیا کی 775 کاغذی کرنسیوں میں سے 599 ڈوب چکی ہیں۔

سن 2008 میں آئس لینڈ کا سینٹرل بینک فیل ہو گیا جس کے نتیجے میں امریکہ اور یورپ
میں ایک بڑا مالیاتی بحران آیا۔بحران سے محض چند دن پہلے امریکی ٹریژری کے سیکریٹری
پالسن نے یقین دہانی کرائی تھی کہ ہماری معیشت کی بنیاد بہت مضبوط ہے۔ 2010 میں
آئرلینڈ اور 2013 میں قبرص کے سینٹرل بینک فیل ہو گئے۔ فیل ہونے سے کچھ ہی دن قبل
حکام نے stress tests کے بعد انہیں محفوظ قرار دیا تھا۔ دسمبر 2014 کے وسط میں روس
کے سینٹرل بینک نے اچانک اپنی شرح سود 10.5 سے بڑھا کر 17 فیصد کر دی۔ سوئزرلینڈ کے
سینٹرل بینک نے کئی یقین دہانیوں کے باوجود کہ وہ کرنسی peg نہیں ٹوٹنے دے گا، 15
جنوری 2015ء کو اچانک کرنسی پیگ توڑ دیا جس سے فرانک کی قیمت یکدم بڑھ گئی جس کی
وجہ سے ہنگری اور آسٹریا کے بہت سے لوگ اپنے گھر کے قرضے کی قسطیں چُکانے کے قابل
نہ رہے کیونکہ ان کا قرض سوئس فرانک میں لیا گیا تھا۔ چین کے سینٹرل بینک نے 2015
میں اپنی کرنسی کی قیمت غیر متوقع طور پر 3 فیصد گرا دی۔فیڈرل ریزرو نے 9 سالوں کے
بعد آخر کار 16 دسمبر، 2015ء کو شرح سود میں اضافہ کیا مگر صرف 0.25 فیصد۔جون
2014سے یورپیئن سینٹرل بینک نے شرح سود منفی کر رکھی ہے۔ ڈنمارک اور سوئزرلینڈ میں
بھی شرح سود منفی ہو چکی ہے۔سوئیڈن نے 12 فروری 2015 کو شرح سود منفی کر دی اور 18
مارچ 2015 کو شرح سود منفی 0.1 سے گرا کر منفی 0.25 فیصد کر دی۔ جنوبی افریقا کے
سینٹرل بینک نے تسلیم کر لیا ہے کہ وہ کرنسیوں کی جنگ (currency war) میں بے بس ہو
چکا ہے۔ وینیزویلا میں آئی ایم ایف کے مطابق صرف 2015 میں 159 فیصد افراط زر ہوا۔
17 فروری 2016 کو وینیزویلا میں پٹرول کی قیمت میں 60 گنا اضافہ کر دیا گیا۔ وہاں
پٹرول کی سابقہ قیمت پچھلے 20 سال سے برقرار تھی۔وینیزویلا میں اب خوراک کے لیے بڑے
پیمانے پر فسادات پھوٹ پڑے ہیں۔ وینیزویلا نے دس سال پہلے نہ صرف آئی ایم ایف سے
اپنے روابط ختم کر دیے تھے بلکہ اپنا سارا سونا ( 365 ٹن) بھی مغربی ممالک کے
بینکوں سے نکلوا کر اپنی سرزمین پر منتقل کر لیا تھا۔ ایسے ناقابل معافی جرائم کی
سزا تو اسے ہر صورت میں ملنی ہی تھی۔ جرمنی کے ڈوئیچے بینک کے پاس 55 ارب یورو کے
derivatives جمع ہو چکے ہیں جو جرمنی کی جی ڈی پی سے بھی 20 گنا زیادہ ہیں۔ اگر یہ
بینک فیل ہوتا ہے تو حکومت کے لیے اسے بیل آوٹ کرنا ناممکن ہے۔ 30 جون 2016 کو آئی
ایم ایف نے ڈوئچے بینک کو مالیاتی نظام کے لیے سب سے بڑا خطرہ قرار دیا۔

تاریخ بتاتی ہے کہ 1922–1923 کے دوران جرمنی کے بونڈ پر منافع منفی ہو گیا تھا۔ اس
کے فوراً بعد جرمنی میں بد ترین افراط زر آیا تھا اور چیزوں کی قیمت کروڑوں گنا
مہنگی ہو گئی تھی۔

یہ صورتحال ظاہر کرتی ہے کہ اب کنٹرول مرکزی بینکوں کے ہاتھ سے نکلتا جا رہا ہے۔
2008-2009ء کے بحران کو گزرے 8 سال ہو چکے ہیں اور اب بھی دنیا بھر کے سینٹرل بینک
ہر مہینے 200 ارب ڈالر چھاپ رہے ہیں۔

"کسی معیشت میں بینکوں کی بالا دستی صرف اس وقت تک برقرار رہ سکتی ہے جب تک معیشت
کو بڑی مقدار میں قرضے دیئے جا سکیں"۔

29 جنوری، 2016ء کو جاپان کے مرکزی بینک نے بھی شرح سود گرا کر منفی 0.1 فیصد کر دی
ہے حالانکہ صرف آٹھ دن پہلے اس نےپارلیمنٹ میں بیان دیا تھا کہ ایسا کوئی ارادہ
نہیں ہے۔ اس طرح دنیا کی 20 فیصد جی ڈی پی اب ایسے سینٹرل بینکوں کے کنٹرول میں ہے
جہاں شرح سود منفی ہو چکی ہے۔ سنہ 2008 میں ڈوبنے سے پہلے بیئر اسٹرن، مورگن اسٹنلے
اور لہیمن بردارز جیسے عظیم بینک بھی اسی طرح جھوٹ بولتے رہے تھے۔ لگزمبرگ کے وزیر
اعلیٰ اور یورپی یونین کے پرانے لیڈر Jean-Claude Juncker نے واضح بیان دیا تھا کہ
"جب معاملہ سنگین ہو تو جھوٹ بولنا پڑتا ہے"۔ "When it becomes serious, you have
to lie,"

پچھلے دو سالوں میں کینیڈا، قبرص، نیوزی لینڈ، امریکہ اور برطانیہ نے ایسے قوانین
بنائے ہیں جو بینکوں کو یہ اختیار دیتے ہیں کہ وہ اپنے کھاتے داروں کی جمع شدہ رقم
منجمد کر دیں اور پھر ضبط کر لیں۔ حال ہی میں جرمنی نے بھی ایسے قوانین منظور کر
لیے ہیں۔

10 اپریل 2016 کو آسٹریا کے ایک بینک Heta Asset Resolution AG نے اپنے سینیئر
کھاتے داروں کے اکاونٹ سے 54 فیصد کٹوتی (bail in) کا اعلان کیا ہے تا کہ بینک کو
درپیش 8.5 ارب ڈالر کے خسارے کا ازالہ کیا جا سکے۔ جون 2016 میں جب بیلجیئم کا
آپٹما بینک فیل ہوا تو نہ میڈیا میں کوئی خبر آئی نہ بیلجیئم کے ریگولیٹر اور ECB
کی ویب سائٹ پر اس کا تذکرہ ہوا۔

مشہور ماہر معاشیات جان مینارڈ کینز کا کہنا تھا کہ کاغذی کرنسی میں پوشیدہ عیاری
اور مکاری کو دس لاکھ لوگوں میں ایک آدمی بھی سمجھ نہیں پاتا۔

مشہور جرمن فلسفی گوئٹے کا کہنا تھا کہ “بد ترین غلامی وہ ہے جس میں غلاموں کو خوش
فہمی ہو کہ وہ آزاد ہیں“۔



https://ur.wikipedia.org/wiki/%D9%88%DB%8C%D8%A8_%D8%A8%D8%B1%D8%A7%D8%A4%D8%B2%D8%B1

ویب براؤزر (انگریزی: Web Browser) ایک ایسا سوفٹویئر اطلاقیہ (software
application) ہے جو متن، تصاویر اور دیگر معلومات کو ڈسپلے (display) کرنے کے لئے
استعمال کیا جاتا ہے؛ یہ تمام معلومات ورلڈ وائڈ ویب یا www پر موجود کسی بھی ویب
سائٹ کے ویب پیج پر بھی موجود ہوسکتی ہیں یا پھر کسی لین (local area network) پر۔
اور ویب پیج پر نظر آنے والے متن یا عکس پر ورائی ربط ہوتے ہیں جو جو اس کو کسی
دوسرے صفحہ یا کسی دوسرے ویب سائٹ سے مربوط کرتے ہیں۔ اس طرح ایک ویب براؤزر صارف
کے لیے بآسانی اور سرعت سے، ان معلومات تک رسائی کو ممکن بناتا ہے جو ورلڈ وائڈ ویب
کے مختلف صفحات پر پھیلی ہوتی ہیں۔

گوگل کروم، اوپیرا، موزیلا فائرفاکس، انٹرنیٹ ایکسپلورر، ایپل سفاری وغیرہ مختلف
اور جدا جدا سہولیات کے ساتھ دستیاب ہیں۔



https://ur.wikipedia.org/wiki/%D9%85%DA%A9%DB%81

مکہ (مکمل نام: مکہ مکرمہ، عربی: مَكَّةُ الْمُكَرّمَةْ‎، ترکی: Mekke) تاریخی خطہ
حجاز میں سعودی عرب کے صوبہ مکہ کا دارالحکومت اور مذہب اسلام کا مقدس ترین شہر ہے
۔ شہر کی آبادی 2004ء کے مطابق 12 لاکھ 94 ہزار 167 ہے ۔ مکہ جدہ سے 73 کلومیٹر دور
وادی فاران میں سطح سمندر سے 277 میٹر بلندی پر واقع ہے ۔ یہ بحیرہ احمر سے 80
کلومیٹر کے فاصلے پر ہے ۔

یہ شہر اسلام کا مقدس ترین شہر ہے کیونکہ روئے زمین پر مقدس ترین مقام بیت اللہ
یہیں موجود ہے اور تمام باحیثیت مسلمانوں پر زندگی میں کم از کم ایک مرتبہ یہاں کا
حج کرنا فرض ہے ۔

انگریزی زبان میں Mecca کا لفظ کسی بھی خاص شعبہ یا گروہ کے مرکزی مقام کے لیے
استعمال ہوتا ہے۔ 1980ء کی دہائی میں حکومت سعودی عرب نے شہر کا انگریزی نام Mecca
سے بدل کر Makkah کردیا۔

معروف مؤرخ ابن خلدون کے مطابق مکہ پہلے بکہ کے نام سے جانا جاتا تھا تاہم مؤرخین
کے درمیان اس امر پر اختلاف ہے: ابراہیم النخعی نے بکہ کو کعبہ اور مکہ کو شہر سے
منسوب کیا جبکہ امام ُزہری بھی اسی کے حامی ہیں۔ مجاہد رحمہ اللہ کا کہنا ہے کہ بکہ
میں استعمال ہونے والا ب دونوں آوازوں کے درمیان قربت کے باعث بعد ازاں م میں تبدیل
ہوگیا۔ مکہ کو ”ام القری“ کے نام سے بھی جانا جاتا ہے۔

مسجد حرام کے اندر قائم خانۂ کعبہ حضرت ابراہیم اور حضرت اسماعیل علیهم السلام نے
تعمیر کیا ۔ مؤرخین کے مطابق حضرت محمد صلی اللہ علیہ و آلہ وسلم سے قبل ہی مکہ
عبادت اور کاروبار کا مرکز تھا۔ مؤرخین کا کہنا ہے کہ مکہ جنوبی عرب سے شمال میں
رومی و بازنطینی سلطنتوں کے لیے زمینی راستے پر تھا اور ہندوستان کے مصالحہ جات
بحیرہ عرب اور بحر ہند کے راستے سے یہیں سے گزرتے تھے۔

کعبة الله کی تعمیری تاریخ عہد ابراہیم اور اسماعیل علیهم السلام سے تعلق رکھتی ہے
اور اسی شہر میں نبی آخر الزماں محمد صلی اللہ علیہ و آلہ وسلم پیدا ہوئے اور اسی
شہر میں نبی صلی اللہ علیہ و آلہ وسلم پر وحی کی ابتدا ہوئی۔ یہی وہ شہر ہے جس سے
اسلام کا نور پھیلا اور یہاں پرہی مسجد حرام واقع ہے جوکہ لوگوں کی عبادت کے لیے
بنائی گئی جیسا کہ اللہ سبحانہ وتعالیٰ کا فرمان ہے :

”اللہ تعالٰی کا پہلا گھر جولوگوں کے لئے مقرر کیا گیا وہ وہی ہے جومکہ مکرمہ میں
ہے جوتمام دنیا کے لئے برکت و ہدایت والا ہے“ ( آل عمران:96 )

570ء یا 571ء میں یمن کا فرمانروا ابرہہ ساٹھ ہزار فوج اور تیرہ ہاتھی (بعض روایات
کے مطابق نو ہاتھی) لے کر کعبہ کو ڈھانے کے لیے مکہ پر حملہ آور ہوا۔ اہل مکہ اس
خیال سے کہ وہ اتنی بڑی فوج سے لڑ کر کعبے کو بچانے کی طاقت نہیں رکھتے ، اپنے
سردار عبدالمطلب کی قیادت میں پہاڑوں پر چلے گئے ۔ اس پر اللہ تعالٰیٰ کے حکم سے
ہزاروں پرندے جنہیں عام طور پر ابابیل کا نام دیا جاتا ہے چونچوں اور پنجوں میں
سنگریزے لیے ہوئے نمودار ہوئے اور انہوں نے ابرہہ کے لشکر پر ان سنگریزوں کی بارش
کر دی چنانچہ یہ سارا لشکر منیٰ کے قریب وادی محسر میں بالکل کھائے ہوئے بھوسے کی
طرح ہو کر رہ گیا۔

"کیا آپ نے یہ نہیں دیکھا کہ آپ کے رب نے ہاتھی والوں کے ساتھ کیا کیا؟ کیا ان کی
سازش و مکر کو بے کار نہیں کردیا ؟ اور ان پر پرندوں کے جھنڈ کے جھنڈ بھیج دئیے ،
جو انہیں مٹی اور پتھر کی کنکریاں مار رہے تھے ، پس انہیں کھائے ہوئے بھوسے کی طرح
کردیا" ( سورة الفیل)

بالآخر 10 رمضان المبارک 8ھ بمطابق 630ء میں مسلمان حضور صلی اللہ علیہ و آلہ وسلم
کی قیادت میں اس شہر میں دوبارہ داخل ہوئے ۔ مدینہ ہجرت جانے کے بعد رسول اللّہ صلی
اللہ علیہ و آلہ وسلم کی قیادت میں مسلمانوں کی دوبارہ اس شہر مکّہ میں آمد کو فتح
مکہ کے نام سے بھی یاد کیا جاتا ہے۔ اس موقع پر حضور صلی اللہ علیہ و آلہ وسلم نے
تمام اہلیان شہر کے لیے عام معافی کا اعلان کیا۔

خلافت اسلامیہ کے عروج پر پہنچنے کے بعد مکہ مکرمہ مسلم دنیا کے معروف علمائے کرام
اور دانشوروں کا مسکن بن گیا جو کعبة الله سے زیادہ سے زیادہ قریب رہنا چاہتے تھے۔
اس زمانے میں سفر حج کی مشکلات اور اخراجات کے باعث حجاج کرام کی تعداد اتنی زیادہ
نہیں تھی جتنی آج کل ہے ۔ 18 ویں اور 19 ویں صدی کے نقشہ جات اور تصاویر سے ظاہر
ہوتا ہے کہ یہ ایک چھوٹا سا شہر تھا جس میں مسجد حرام کے گرد ایک شہر قائم تھا۔

مکہ کبھی بھی ملت اسلامیہ کا دارالخلافہ نہیں رہا۔ اسلام کا پہلا دارالخلافہ مدینہ
تھا جو مکہ سے 250 میل دوری پر واقع ہے۔ خلافت راشدہ کے زمانے میں بھی مدینہ ہی
دارالخلافہ رہا اور پھر حضرت علی رضی اللہ کے زمانے میں پہلے کوفہ اور اس کے خاتمے
کے بعد دمشق اور بعد ازاں بغداد منتقل ہوگیا۔

1926ء میں سعودیوں نے شریف مکہ کی حکومت ختم کرکے مکہ کو سعودی عرب میں شامل کرلیا۔

مسلمانوں کے لیے بیت اللہ کا حج کرنا اسلام کے پانچ بنیادی اراکین میں سے ایک ہے ۔
حالیہ سالوں میں ماہ ذوالحجہ میں 20 سے 30 لاکھ مسلمان ہر سال حج بیت اللہ کے لیے
مکہ مکرمہ تشریف لاتے ہیں۔ علاوہ ازیں لاکھوں مسلمان عمرے کی سعادت حاصل کرنے کے
لیے بھی سال بھر مکہ آتے ہیں۔

شہر مکہ میں بنیادی حیثیت بیت اللہ کو حاصل ہے جو مسجد حرام میں واقع ہے ۔ حج و
عمرہ کرنے والے زائرین اس کے گرد طواف کرتے ہیں، حجر اسود کو بوسہ دیتے ہیں اور
زمزم کے کنویں سے پانی پیتے ہیں۔ علاوہ ازیں صفا اور مروہ کی پہاڑیوں کے درمیان سعی
اور منیٰ میں شیطان کو کنکریاں مارنے کا عمل بھی کیا جاتا ہے ۔ حج کے دوران میدان
عرفات میں بھی قیام کیا جاتا ہے ۔

سعودی عرب کے دوسرے شہروں کے برعکس مکہ کا موسم سردیوں میں بھی نسبتاً گرم رہتا ہے۔
سردیوں میں رات کا درجہ حرارت 17 سینٹی گریڈ اور دوپہر کے وقت 25 سینٹی گریڈ تک
رہتا ہے۔ گرمیوں میں یہاں شدید گرمی پڑتی ہے اور دوپہر کو درجہ حرارت عام طور پر 40
سینٹی گریڈ سے اوپر چلا جاتا ہے جبکہ رات کو بھی 30 درجے تک رہتا ہے۔ نومبر سے
جنوری کے درمیان عموماً ہلکی بارشیں ہوتی ہیں۔



https://ur.wikipedia.org/wiki/%D9%85%D8%B4%D8%AA%D8%B1%DB%8C

مشتری (انگریزی: Jupiter) ہمارے نظام شمسی کا سورج سے پانچواں اور سب سے بڑا سیارہ
ہے۔ گیسی دیو ہونے کے باوجود اس کا وزن سورج کے ایک ہزارویں حصے سے بھی کم ہے لیکن
نظام شمسی کے دیگر سیاروں کے مجموعی وزن سے زیادہ بھاری ہے۔ زحل، یورینس اور نیپچون
کی مانند مشتری بھی گیسی دیو کی درجہ بندی میں آتا ہے۔ یہ سارے گیسی دیو ایک ساتھ
مل کر جووین یعنی بیرونی سیارے کہلاتے ہیں۔

قدیم زمانے سے لوگ مشتری کو جانتے تھے اور مختلف ثقافتوں اور مذاہب میں مشتری کو
نمایاں حیثیت دی گئی تھی۔ رومنوں نے اس سیارے کو اپنے دیوتا جیوپیٹر کا نام دیا
تھا۔ زمین سے دیکھا جائے تو رات کے وقت آسمان پر چاند اور زہرہ کے بعد مشتری تیسرا
روشن ترین اجرام فلکی ہے۔

مشتری کا زیادہ تر حصہ ہائیڈروجن سے بنا ہے جبکہ ایک چوتھائی حصہ ہیلیئم پر بھی
مشتمل ہے۔ عین ممکن ہے کہ اس کے مرکزے میں بھاری دھاتیں بھی پائی جاتی ہوں۔ تیز
محوری حرکت کی وجہ سے مشتری کی شکل بیضوی سی ہے۔ بیرونی فضاء مختلف پٹیوں پر مشتمل
ہے۔ انہی پٹیوں کے سنگم پر طوفان جنم لیتے ہیں۔ عظیم سرخ دھبہ نامی بہت بڑا طوفان
سترہویں صدی سے دوربین کی ایجاد کے بعد سے مسلسل دیکھا جا رہا ہے۔ مشتری کے گرد
معمولی سا دائروی نظام بھی موجود ہے اور اس کا مقناطیسی میدان کافی طاقتور ہے۔
مشتری کے کم از کم 63 چاند ہیں جن میں چار وہ ہیں جو 1610 میں گلیلیو نے دریافت کئے
تھے۔ ان میں سے سب سے بڑا چاند عطارد یعنی مرکری سے بھی بڑا ہے۔

مشتری پر خودکار روبوٹ خلائی جہاز بھیجے گئے ہیں جن میں سے پائینیر اور وائجر اہم
ترین ہیں جو اس کے قریب سے ہو کر گذرے تھے۔ بعد میں اس پر گلیلیو نامی جہاز بھیجا
گیا تھا جو اس کے گرد محور میں گردش کرتا رہا۔ اس وقت تک کا سب سے آخری جہاز نیو
ہورائزن ہے جو فروری 2007 میں اس کے قریب سے گذرا تھا اور اس کی منزل پلوٹو ہے۔
مشتری کی کشش ثقل کی مدد سے اس جہاز نے اپنی رفتار بڑھائی ہے۔ مستقبل کے منصوبوں
میں برف سے ڈھکے مائع سمندروں والے چاند یوروپا کی تحقیق شامل ہے۔

مشتری کی بالائی فضاء کا 88 سے 92 فیصد حصہ ہائیڈروجن سے جبکہ 8 سے 12 فیصد ہیلیئم
سے بنا ہے۔ چونکہ ہیلیئم کے ایٹم کا وزن ہائیڈروجن کے ایٹم کی نسبت 4 گنا زیادہ
ہوتا ہے اس لئے مختلف جگہوں پر یہ گیسیں مختلف مقداروں میں ملتی ہیں۔ بحیثیت مجموعی
فضاء کا 75 فیصد حصہ ہائیڈروجن جبکہ 24 فیصد ہیلئم سے بنا ہے۔ باقی کی ایک فیصد میں
دیگر عناصر آ جاتے ہیں۔ اندرونی حصے میں زیادہ وزنی دھاتیں پائی جاتی ہیں اور ان
میں 71 فیصد ہائیڈروجن، 24 فیصد ہیلیئم اور 5 فیصد دیگر عناصر بحساب وزن موجود ہیں۔
فضاء میں میتھین، آبی بخارات، امونیا اور سیلیکان پر مبنی مرکبات ملتے ہیں۔ اس کے
علاوہ کاربن، ایتھین، ہائیڈروجن سلفائیڈ، نیون، آکسیجن، فاسفین اور گندھک بھی
انتہائی معمولی مقدار میں ملتی ہیں۔ سب سے بیرونی تہہ میں جمی ہوئی امونیا کی قلمیں
ملتی ہیں۔ زیریں سرخ اور بالائے بنفشی شعاعوں کی مدد سے کی گئی پیمائشوں میں بینزین
اور دیگر ہائیڈرو کاربن بھی دیکھی گئی ہیں۔

ہائیڈروجن اور ہیلیئم کی فضائی خصوصیات قدیم شمسی نیبولا سے بہت ملتی جلتی ہیں۔
تاہم نیون گیس کی مقدار دس لاکھ اجزاء میں محض 20 ہے جو سورج پر موجود مقدار کا محض
دسواں حصہ ہے۔ ہیلیئم کی مقدار بھی اب کم ہو رہی ہے تاہم اب بھی اس کی مقدار سورج
کی نسبت محض 80 فیصد باقی رہ گئی ہے۔ اس کے علاوہ مشتری کی فضاء میں انرٹ گیس کی
مقدار سورج کی نسبت دو سے تین گنا زیادہ ہے۔

سپیکٹرو سکوپی کے مشاہدے کی بناء پر یہ سمجھا جاتا ہے کہ سیٹرن کی ساخت مشتری سے
مماثل ہے لیکن دیگر گیسی دیو یورینس اور نیپچون پر ہائیڈروجن اور ہیلیئم کی مقدار
بہت کم ہے۔ تاہم چونکہ مشتری سے آگے کسی سیارے کی سطح پر مشاہداتی خلائی جہاز نہیں
اتارے گئے اس لئے ان کی فضائی ساخت کے متعلق تفصیل سے کچھ بتانا مشکل ہے۔

مشتری کی کمیت نظام شمسی کے دیگر تمام سیاروں کے مجموعی وزن سے اڑھائی گنا زیادہ
ہے۔ زمین کی نسبت مشتری گیارہ گنا زیادہ بڑا دکھائی دیتا ہے لیکن اسی نسبت سے اگر
وہ زمین جتنا بھاری ہوتا تو اسے زمین کی نسبت 1321 گنا زیادہ بھاری ہونا چاہئے تھا
لیکن یہ سیارہ محض 318 گنا زیادہ بھاری ہے۔مشتری کا قطر سورج کے قطر کا دسواں حصہ
ہے, اور اس کی کمیت سورج کی کمیت کے صفر اعشاریہ صفر صفر ایک فیصد کے برابر ہے۔ اس
لئے سورج اور مشتری کی کثافت برابر ہے۔ مشتری کی کمیت کو پیمائش کی اکائی بنا کر
بین النظام الشمسی سیاروں اور بونے ستاروں کی پیمائش کی جاتی ہے۔

مختلف سائنسی مفروضات کے مطابق اگر مشتری کی کمیت زیادہ ہوتی تو یہ سیارہ سکڑ جاتا۔
اگر مشتری کی کمیت میں معمولی سا بھی رد و بدل کر دیا جائے تو اس کے قطر پر کوئی
فرق نہیں پڑے گا۔ تاہم اگریہ اضافہ ایک اعشاریہ چھ گنا ہو جائے تو مرکزہ اپنی کشش
کے باعث سکڑ نے لگے گا اور کمیت میں اضافے کے باوجود سیارے کا قطر کم ہوتا جائے گا۔
نتیجتاً یہ کہا جاتا ہے کہ مشتری کی طرح کے سیارے دراصل زیادہ سے زیادہ مشتری جتنے
ہی بڑے ہو سکتے ہیں۔ تاہم اگر مشتری کی کمیت 50 گنا بڑھ جائے تو پھر یہ بھورا بونا
ستارہ بن جائے گا جیسا کہ بعض کثیر الشمسی نظاموں میں ہوتا ہے ۔

اگرچہ مشتری کو ستارہ بننے کے لئے 75گنا زیادہ کمیت درکار ہوگی تاکہ وہ ہائیڈروجن
کے ملاپ سے ستارہ بن سکے۔ سب سے چھوٹا سرخ بونا ستارہ دراصل مشتری کےقطر سے محض تیس
فیصد بڑا ہےخطا در حوالہ: Closing </ref> missing for <ref> tag۔ اس وجہ سے مشتری
ہر سال دو سینٹی میٹر جتنا سکڑ رہا ہے۔ جب مشتری پیدا ہوا تھا تو بہت زیادہ گرم اور
موجودہ حجم سے دو گنا بڑا تھا۔

مشتری کے مرکزے میں مختلف عناصر پائے جاتے ہیں جن کے گرد دھاتی ہائیڈروجن بشمول کچھ
ہیلیئم کے مائع شکل میں موجود ہے جس کے باہر مالیکیولر ہائیڈروجن ہے۔ اس کے علاوہ
مزید باتیں ابھی یقین سے نہیں کہی جا سکتیں۔ مرکزے کے بارے کہا جاتا ہے کہ وہ
پتھریلا ہے لیکن مزید تفصیلات معلوم نہیں۔ 1997 میں کشش ثقل کی پیمائش سے مرکزے کی
موجودگی کا ثبوت ملا ہے جس سے پتہ چلتا ہے کہ مرکزہ زمین سے 12 تا 45 گنا زیادہ
بھاری ہے اور مشتری کے کل کمیت کے 4 سے 14 فیصد کے برابر۔ تاہم یہ پیمائشیں سو فیصد
قابل اعتبار نہیں ہوتیں اور عین ممکن ہے کہ مرکزہ سرے سے ہو ہی نہ۔

حجم کے اعتبار سے مشتری ہمارے نظام شمسی کا سب سے بڑا کرہ فضائی رکھتا ہے جو 5000
کلومیٹر تک بلند ہے ۔

مشتری پر امونیا کی قلموں یعنی کرسٹل اور ممکنہ طور پر امونیم ہائیڈرو سلفائیڈ کے
بادل مستقل طور پر چھائے رہتے ہیں۔ بعض جگہوں پر 100 میٹر فی سیکنڈ یعنی 360
کلومیٹر فی گھنٹہ تک کی ہوا عام پائی جاتی ہے۔

بادلوں کی یہ تہہ تقریباً 50 کلومیٹر موٹی ہے اور اس میں دوتہیں ہیں۔ اوپری تہہ
ہلکی جبکہ نچلی تہہ گہری اور بھاری ہے۔ مشتری پر چمکنے والی آسمانی بجلی سے اندازا
ہوتا ہے کہ ان بادلوں کی تہہ کے نیچے پانی کے بادلوں کی بھی ہلکی تہہ موجود ہوگی۔
یہ بجلی زمینی بجلی کی نسبت ہزار گنا زیادہ طاقتور ہو سکتی ہے۔ بادلوں کے رنگ
نارنجی اور بھورے ہونے کی وجہ یہ ہے کہ یہ جس مادے سے بنے ہیں، وہ سورج کی بالائے
بنفشی شعاعوں میں اپنا رنگ بدلتے ہیں۔ اندازا ہے کہ یہ بادل فاسفورس، گندھک اور
شاید ہائیڈرو کاربن سے بنے ہوں۔ مشتری اپنے محور کے گرد اس طرح گھومتا ہے کہ اس کے
قطبین پر سورج کی روشنی نسبتاً کم پڑتی ہے۔

مشتری کا سب سے نمایاں نشان اس کا عظیم سرخ دھبہ ہے جو خط استوا سے 22 ڈگری جنوب
میں موجود ایک اینٹی سائکلونک طوفان ہے اور اس کا رقبہ زمین سے بڑا ہے۔ 1831 سے اس
کے بارے معلومات ہیں اور عین ممکن ہے کہ اسے پہلی بار 1665 میں دیکھا گیا
ہو۔ریاضیاتی ماڈلوں سے پتہ چلتا ہے کہ ممکنہ طور پر یہ طوفان مشتری کی مستقل خاصیت
ہو۔ 12 سینٹی میٹر یا اس سے زیادہ قطر کے عدسے والی دوربین سے اس طوفان کا بخوبی
مشاہدہ کیا جا سکتا ہے۔

بیضوی جسم گھڑیال مخالف سمت گھومتا ہوا چھ دن میں ایک گردش مکمل کرتا ہے۔ عظیم سرخ
دھبے کی لمبائی اور چوڑائی 24000 سے 40000 ضرب 12000 سے 14000 کلومیٹر ہے اور
نزدیکی بادلوں کے بالائی سرے سے آٹھ کلومیٹر اونچا ہے۔ اس طرح کے طوفان دیگر گیسی
دیوؤں پر بھی عام پائے جاتے ہیں۔ مشتری پر سفید اور بھورے طوفان بھی ہیں لیکن ان کو
زیادہ اہمیت نہیں دی جاتی۔ یہ طوفان نسبتاً ٹھنڈے بادلوں سے بنے ہیں۔

مشتری کے گرد مدھم حلقے پائے جاتے ہیں جس کے تین حصے ہیں۔ ایک اندرونی، ایک درمیانی
نسبتاً روشن اور ایک بیرونی۔ یہ حلقے گرد سے بنے ہیں اور زحل کے حلقوں کی مانند سے
برف سے نہیں بنے۔ اصل حلقہ شاید مشتری کے اپنے چاندوں ایڈریاسٹا اور میٹس سے خارج
شدہ مادے سے بنا ہے۔ عام طور پر خارج ہونے والا مادہ جو واپس اسی چاند میں جا گرنا
چاہئے، مشتری کی طاقتور کشش کی وجہ سے مشتری پر جا گرتا ہے۔

مشتری کا مقناطیسی میدان زمین کی نسبت 14 گنا زیادہ طاقتور ہے اور اس کی پیمائش 4.2
سے 10-14 گاز تک ہے۔ یہ مقدار ہمارے نظامِ شمسی میں سورج کے دھبوں کے بعد سب سے
زیادہ طاقتور ہے۔ مشتری کے چاند آئی او کے آتش فشاں سلفر ڈائی آکسائیڈ کی بہت بڑی
مقدار خارج کرتے ہیں۔ مشتری کی 75 جسامتوں کے فاصلے پر اس کا مقناطیسی میدان اور
شمسی ہوا ٹکراتے ہیں۔ مشتری کے چاروں بڑے چاند اس کے مقناطیسی میدان میں ہی حرکت
کرتے ہیں جس کی وجہ سے وہ شمسی ہوا سے بچے رہتے ہیں۔

مشتری واحد سیارہ ہے جو سورج کے مرکزثقل سے صرف 7٪ دوری پر ہے، یہ سورج کے حجم کے
باہر اس کے ساتھ ہے۔مشتری کا مدار سورج سے 77 کروڑ 80 لاکھ کلومیٹر دور ہے جو زمین
اور سورج کے درمیانی فاصلے کا 5 گنا ہے۔ اس کے علاوہ سورج کے گرد اس کا ایک چکر
11.86 زمینی سالوں میں پورا ہوتا ہے۔ مشتری کے محوری جھکاؤ نسبتا چھوٹا ہے: صرف
3.13 °۔ جس کے نتیجے میں مشتری پر زمین اور مریخ کے برعکس زیادہ موسمی تبدیلیاں
نہیں آتیں۔ مشتری کی اپنے محور پر گردش پورے نظامِ شمسی میں سب سے تیز ہے جو دس
گھنٹے سے بھی کم وقت میں مکمل ہو جاتی ہے۔ زمین سے اچھی دوربین کی مدد سے مشتری کو
دیکھا جا سکتا ہے۔ اس کی شکل بیضوی ہے جس کی وجہ سے اس کا نصف قطر خطِ استوا پر
قطبین کی نسبت بڑا ہے۔ اسی وجہ سے قطبین پر نصف قطر خطِ استوا کی نسبت 9275 کلومیٹر
کم ہے۔ کیونکہ مشتری ایک ٹھوس جسم نہیں ہے، اس کی بالائی فضا میں متفاوت گردش رونما
ہوتی ہیں۔مشتری کے قطبی فضا کی گردش استوائی فضا سے تقریبا 5 منٹ طویل ہے۔

مشتری آسمان پر سورج، چاند اور زہرہ کے بعد چوتھا روش ترین اجرام فلکی ہے۔ تاہم بعض
اوقات مریخ اس سے زیادہ روشن دکھائی دیتا ہے۔ مشتری کے مقام کا دارومدار زمین کی
نسبت سے ہے، اس کا وہ نظارہ جو نظر آتا ہے حقیقت میں اس سے مختلف ہو سکتا ہے، یہ
سورج کے عطف سے−2.9 سے −1.6 تک نیچے ہو سکتا ہے۔ اسی طرح مشتری کے زاویاتی قطر 50.1
سے 29.8 آرک سیکنڈ پر مختلف ہوتی ہے۔ زمین اپنے مدار میں گردش کرتے وقت ہر 398.9 دن
بعد مشتری کو پیچھے چھوڑ دیتی ہے۔ اس وجہ سے جب زمین آگے نکلتی ہے تو ایسا لگتا ہے
جیسے مشتری نے اچانک ہی اپنی حرکت کی سمت الٹ دی ہو۔مشتری کی سورج کے گرد بارہ سال
میں ایک چکر علم نجوم میں اہمیت رکھتا ہے اور شاید برجوں کا سلسلہ اسی کے مشاہدے سے
شروع ہوا تھا۔ چونکہ مشتری کا مدار زمین کے مدار سے باہر کی جانب ہے، اس لئے مشتری
ہمیشہ زمین سے روشن دکھائی دیتا ہے۔ خلائی جہاز سے کھینچی گئی تصویر میں مشتری ہلال
کی شکل میں بھی دکھائی دے سکتا ہے۔ایک چھوٹی دوربین عام طور پر مشتری کی فضا میں،
مشتری کے چار گلیلی چاند اور نمایاں بادلوں کی پٹی دکھائے گی۔ جب کہ ایک بڑی دوربین
مشتری کا عظیم سرخ داغ بھی دکھائے گی۔

عہد بابل کے لوگوں نے 7ویں یا 8ویں صدی قبل مسیح میں مشتری کا مشاہدہ کیا تھا ۔
چینی فلکیاتی تاریخ دان ژی زیزنگ نے دعویٰ کیا ہے کہ ایک چینی فلکیات دان نے مشتری
کے ایک چاند کو 362 ق م میں بغیر کسی آلے کے دریافت کر لیا تھا۔ اگر یہ بات سچ ہے
تو یہ دریافت گلیلیو کی دریافت سے 2000 سال پہلے ہوئی ہوگی۔ دوسری صدی میں بقراط نے
مشتری کا ماڈل بنایا تھا جس کے مطابق مشتری سورج کے گرد ایک چکر 11.86 سال میں پورا
کرتا ہے۔ 499 عیسوی میں آریا بھاتا نامی ہندوستانی فلکیات دان اور ریاضی دان نے بھی
لگ بھگ یہی نتیجہ نکالا تھا۔

1610 میں گلیلیو گلیلی نے دوربین کی مد سے مشتری کے چار بڑے چاند آئی او، یوروپا،
گائنامیڈ اور کالیسٹو (جنہیں گلیلین چاند بھی کہا جاتا ہے) دریافت کئے۔ دوربین کی
مدد سے زمین کے علاوہ کسی بھی سیارے کے چاند کو پہلی بار تبھی دیکھا گیا تھا۔
گلیلیو کا یہ مشاہدہ ثابت کرتا تھا کہ کسی بھی اجرام فلکی کی حرکت اس حساب سے نہیں
ہو رہی کہ زمین کو مرکز مانا جائے۔ کوپرنیکس کے نظریے کے حق میں یہ مشاہدہ بہت اہم
ثابت ہوا۔ کوپرنیکس کے نظریے کی کھلی حمایت کی وجہ سے گلیلیو کو مواخذے کا سامنا
کرنا پڑا۔

1660 کی دہائی میں کسینی نے ایک نئی دوربین کی مدد سے مشتری پر دھبوں اور دیگر
نشانات کو دریافت کیا اور بتایا کہ مشتری گول نہیں بلکہ بیضوی شکل کا ہے اور اس کے
قطبین نسبتاً پچکے ہوئے ہیں۔ 1690 میں کسینی نے دریافت کیا کہ مشتری کی پوری فضاء
یکساں رفتار سے حرکت نہیں کرتی۔

مشتری کا عظیم دھبہ جو کہ مشتری کی اہم اور مستقل نشانی ہے، کو پہلی بار 1664 میں
رابرٹ ہک نے اور پھر 1665 میں جیوانی کسینی نے الگ الگ دیکھا۔ 1831 میں فارماسیسٹ
ہنرچ شوابے نے اس عظیم دھبے کی شکل پہلی بار بنا کر پیش کی۔

1665 سے 1708 کے دوران یہ دھبہ مشاہدے سے اوجھل رہا اور پھر 1878 میں پھر واضح
دکھائی دینے لگا۔ 1883 اور پھر 20ویں صدی کے آغاز میں پھر یہ دھندلا ہوتا دکھائی
دیا۔

جیوانی بوریلی اور کسینی نے مشتری کے بڑے چاندوں کی گردش کے جدول بنائے کہ کب کون
سا چاند مشتری کے سامنے آئے گا اور کب اس کے پیچھے چھپ جائے گا۔ تاہم 1670 میں جب
یہ بات پتہ چلی کہ مشتری زمین سے سورج کی دوسری جانب ہے تو یہ حرکات توقع سے 17 منٹ
زیادہ تاخیر سے ہوں گی، کیسنی نے پہلے ہی اسے مسترد کر دیا تھا.اور اس وقت کے
اختلاف سے روشنی کی رفتار کا اندازہ لگانے کے لئے استعمال کیا گیا۔

1892 میں برنارڈ نے 36 انچ دوربین کی مدد سے کیلیفورنیا کی لِک رصد گاہ سے مشتری کا
پانچواں چاند دریافت کیا۔ اس چھوٹے چاند کو دیکھنے کی وجہ سے اس کی شہرت جلد ہی ہر
طرف پھیل گئی۔ بعد میں اس چاند کو امالتھیا کا نام ملا۔ براہ راست انسانی آنکھ سے
دریافت ہونے والا یہ آخری سیاراتی چاند تھا۔ دیگر آٹھ چاند وائجر اول کے 1979 کے
چکر سے قبل دریافت ہو گئے۔

1932ء میں، روپرٹ والڈ نے مشتری کے طیف میں امونیا اور میتھین کے بینڈ کی نشاہدہی
کی۔ 1938 سے تین اینٹی سائیکلون جنہیں سفید بیضے کہا جاتا تھا، مشتری پر دیکھے جاتے
رہے اور کئی دہائیوں تک یہ ایک دوسرے کے قریب تو آتے رہے، لیکن ایک دوسرے میں ضم
نہیں ہوئے۔ اخرکار 1998 میں دو اور پھر 2000 میں تیسرا بھی ضم ہو کر ایک بڑا بیضہ
بنے۔

1955 میں برنارڈ برک اور کینیتھ فرینکلن نے مشتری سے 22.2 میگا ہرٹز کے سگنل وصول
کئے جو اس کی محوری گردش کے ساتھ منسلک ہے۔ اسی کی بنیاد پر مشتری کی محوری گردش کی
رفتار معلوم کی گئی ہے۔ یہ سگنل دو طرح کے دورانیئے کے ہوتے ہیں۔ لمبے سگنل کئی
سیکنڈ تک جبکہ مختصر سگنل ایک سیکنڈ کے سوویں حصے سے بھی کم عرصے کے لئے آتے ہیں ۔

1973 سے کئی خودکار خلائی جہاز مشتری تک پہنچ چکے ہیں جن میں سے پاینئر 10 سب سے
زیادہ مشہور ہے کیونکہ یہ سب سے پہلے مشتری کے قریب پہنچا تھا اور نظامِ شمسی کے سب
سے بڑے سیارے کے بارے معلومات دی تھیں۔ عموماً دوسرے سیاروں کو جانے والے راکٹوں پر
توانائی پر سب سے زیادہ خرچہ آتا ہے۔ زمین کے نچلے مدار سے مشتری کو جانے کے لئے
درکار رفتار 6.3 کلومیٹر فی سیکنڈ درکار ہوتی ہے جبکہ زمین کی کشش پر قابو پانے کے
لئے خلائی جہازوں کو 9.7 کلومیٹر فی سیکنڈ کی رفتار درکار ہوتی ہے۔ اس کے علاوہ
گریوٹی اسسٹ نامی تکنیک کی مدد سے دیگر سیاروں کی کشش سے رفتار کم کرتے ہوئے خلائی
جہاز آسانی سے مشتری کو جا سکتے ہیں لیکن اس سے کل درکار وقت بہت بڑھ جاتا ہے۔

1973 سے مختلف خلائی جہاز مشتری کے اتنے قریب سے گذرے ہیں کہ اس کا مشاہدہ کر سکیں۔
پاینئر مشن نے پہلی بار مشتری کی فضاء اور اس کے کئی چاندوں کی قریب سے کھینچی ہوئی
تصویریں زمین کو بھیجی ہیں۔ انہی سے پتہ چلا ہے کہ مشتری کے قطبین پر موجود
مقناطیسی میدان توقع سے کہیں زیادہ طاقتور ہے تاہم یہ جہاز بچ نکلنے میں کامیاب
رہے۔

چھ سال بعد وائجر جہازوں کی وجہ سے مشتری کے چاندوں اور اس کے دائروں کو سمجھنے میں
بہت مدد ملی۔ اس کے علاوہ یہ بھی ثابت ہوا کہ عظیم سرخ دھبہ اینٹی سائیکلونک ہے۔ اس
کے علاوہ مختلف اوقات میں لی گئی تصاویر سے یہ بھی واضح ہوتا ہے کہ پاینئر مشنز کے
بعد سے اس دھبے کا رنگ بدل رہا ہے اور نارنجی سے گہرا بھورا ہو چکا ہے۔ اس کے علاوہ
آئی او پر آتش فشاں بھی موجود ہیں جن میں سے کئی لاوا اگل رہے ہیں۔ مشتری کے پیچھے
جب خلائی جہاز گئے تو تاریک حصے میں چمکتی آسمانی بجلیاں بھی دکھائی دی ہیں۔

مشتری کو جانے والا اگلا مشن الائسیس کا سورج کو جانے والا خلائی جہاز سورج کے گرد
اپنا مدار قائم کرنے کے لئے مشتری کے پاس سے گذرا۔ چونکہ اس پر کوئی کیمرہ نصب
نہیں، اس لئے تصاویر نہیں لی جا سکیں۔ دوسری بار یہ خلائی جہاز چھ سال بعد بہت دور
سے گذرا۔ پہلی بار گذرتے ہوئے اس خلائی جہاز نے مشتری کے مقناطیسی میدان پر کافی
تحقیق کی۔

زحل کو جانے والا کسینی خلائی جہاز 2000 میں مشتری کے پاس سے گذرا اور اب تک کی
بہترین تصاویر بھیجیں۔ 19 دسمبر 2000 کو اس نے ہمالیہ نامی چاند کی تصاویر لیں لیکن
دھندلے ہونے کی وجہ سے سطح کے بارے کچھ خاص معلومات نہیں مل سکیں۔

نیو ہورائزنز خلائی جہاز جو پلوٹو کو جا رہا ہے، گریوٹی اسسٹ نامی تکنیک سے فائدہ
اٹھانے مشتری کے قریب سے گذرا تھا۔ 28 فروری 2007 کو مشتری کے قریب سے گذرا اور اس
نے آئی او کے آتش فشانوں اور دیگر چار بڑے چاندوں پر تحقیق کی اور بہت دور سے
ہمالیہ اور ایلارا کی بھی تصاویر کھینچیں۔ چار بڑے چاندوں کی تصویر کشی 4 ستمبر
2006 میں شروع ہوئی۔

تاحال مشتری کے مدار میں پہنچنے والا واحد خلائی جہاز گلیلیو ہے۔ یہ جہاز 7 دسمبر
1995 کو مدار میں پہنچا اور سات سال تک کام کرتا رہا۔ اس نے کئی بار تمام چاندوں کے
گرد بھی چکر لگائے۔ اسی خلائی جہاز کی مدد سے شو میکرِلیوی 9 نامی دمدار ستارے کو
مشتری پر گرتے دیکھا گیا جو ایک انتہائی نادر واقعہ ہے۔ اگرچہ گلیلیو سے بہت قیمتی
معلومات ملیں لیکن ایک خرابی کی وجہ سے اس کا اصل اینٹینا کام نہیں کر سکا جس کی
وجہ سے ڈیٹا بھیجنے کا عمل سخت متائثر ہوا۔

جولائی 1995 کو گلیلیو نے ایک مشین نیچے اتاری جو پیراشوٹ کی مدد سے 7 دسمبر کو
مشتری کی فضاء میں اتری۔ اس نے کل 57.6 منٹ تک کام کیا اور 150 کلومیٹر نیچے اتری
اور آخرکار انتہائی دباؤ کی وجہ سے ناکارہ ہو گئی۔ اس وقت اس پر پڑنے والا فضائی
دباؤ زمین سے 22 گنا زیادہ اور درجہ حرارت 153 ڈگری سینٹی گریڈ تھا۔ اندازا ہے کہ
پگھلنے کے بعد شاید تبخیر کا شکار ہو گئی ہو۔ 21 ستمبر 2003 کو گلیلیو کو بھی اسی
مقصد کے لئے مشتری کے مدار سے سطح کی طرف گرایا گیا۔ اس وقت اس کی رفتار 50 کلومیٹر
فی سیکنڈ تھی۔ اس کی وجہ یہ تھی کہ ناسا نے یوروپا کو کسی قسم کی ملاوٹ سے پاک
رکھنے کے لئے یہ فیصلہ کیا تاکہ خلائی جہاز راستے میں ہی تباہ ہو جائے۔ سائنسدانوں
کا خیال ہے کہ یوروپا پر زندگی کے امکانات ہیں۔

مشتری کے قطبین کے بہتر مطالعے کے لئے ناسا جونو نامی کلائی جہاز 2011 میں بھیجنے
لگا تھا جو 2016ء میں واپس آتا۔

یوروپا جیوپیٹر سسٹم مشن ناسا اور یورپی خلائی ادارے کا مشترکہ منصوبہ ہے جس میں
مشتری اور اس کے چاندوں کے لئے مہم بھیجی جائے گی۔ فروری 2009 میں ناسا اور یورپی
خلائی ادارے نے اعلان کیا کہ اس مہم کو ٹائٹن سیٹرن سسٹم مشن پر ترجیح دی ہے۔ یہ
مہم 2020 کے آس پاس بھیجی جائے گی۔ اس مہم میں ناسا مشتری اور یوروپا کے لئے جبکہ
یورپی خلائی ادارہ مشتری اور گینی میڈ کے گرد گردش کرنے والا خلائی جہاز بھیجے گا۔

چونکہ مشتری کے چاندوں یوروپا، گینی میڈ اور کالیسٹو کی سطح پر مائع سمندر پائے
جانے کا امکان ہے اس لئے ان کے تفصیلی مشاہدے کا منصوبہ ہے۔ تاہم سرمایہ کاری کی
کمی کی وجہ سے یہ منصوبے رکے ہوئے ہیں۔ ناسا کا جیمو یعنی جیوپیٹر آئسی مون آربیٹر
مشن 2005 میں منسوخ ہو گیا ہے۔

مشتری کے 67 قدرتی چاند ہیں۔ ان میں سے، 51 کا قطر 10 کلومیٹر سے چھوٹا ہے اور
انہیں 1975 کے بعد دریافت کیا گیا ہے۔ چار بڑے چاند جنہیں گلیلین چاند کہا جاتا ہے،
آئی او، یوروپا، گینی میڈ اور کلیسٹو ہیں۔

آئی او، یوروپا، گینی میڈ اور چند دیگر بڑے چاندوں کی گردش میں لیپلاس ریزونینس
پائی جاتی ہے۔ مثلاً آئی او کے مشتری کے گرد ہر چار چکر پر یوروپا اس وقت میں پورے
دو چکر کاٹتا ہے جبکہ اس کے مقابلے میں گینی میڈ صرف ایک۔ اس وجہ سے ہر چاند دوسرے
چاند کو ایک ہی مقام پر ملتا ہے جن کی باہمی کشش کی وجہ سے ان کے مدار گول کی بجائے
بیضوی ہیں۔

ایک اور درجہ بندی یہ ہے کہ اندرونی آٹھ چاندوں کو ایک گروہ میں رکھا جائے جن کے
مدار تقریباً گول اور خطِ استوا کے قریب ہیں اور خیال کیا جاتا ہے کہ وہ مشتری کے
ساتھ ہی پیدا ہوئے تھے۔ باقی سارے چاند ایک ہی درجہ بندی میں آتے ہیں اور خیال ہے
کہ وہ شہابیئے ہیں جنہیں مشتری نے اپنی طرف کھینچ لیا تھا۔ ان کی شکلیں اور مدار
ایک جیسے ہیں اور عین ممکن ہے کہ وہ کسی دوسرے چاند کے ٹوٹنے سے بنے ہوں۔

اپنی بہت زیادہ کششِ ثقل اور نظامِ شمسی کے اندر ہونے کی وجہ سے مشتری کو نظامِ
شمسی کا ویکیوم کلینر یا جمعدار کہا جاتا ہے۔ نظامِ شمسی کے سیاروں میں سب سے زیادہ
اسی کے ساتھ دمدار ستارے اور شہابیئے ٹکراتے ہیں۔ خیال کیا جاتا ہے کہ یہ سیارہ
نظامِ شمسی کے اندرونی سیاروں کو شہابیوں سے بچانے کے لئے ڈھال کا کام کرتا ہے۔
تاہم حالیہ کمپیوٹر سمولیشن کی مدد سے پتہ چلا ہے کہ مشتری جتنے شہابیئے یا دمدار
ستارے اپنے مدار میں کھینچتا ہے، اتنے ہی اس کی وجہ سے اپنے مدار سے نکل کر اندرونی
نظامِ شمسی کا رخ کرتے ہیں۔ بعض سائنس دانوں کا خیال ہے کہ مشتری اوورت بادل سے آنے
والے دمدار ستاروں سے بچاؤ کا کام کرتا ہے۔

16 جولائی سے 22 جولائی 1994 کے دوران شو میکر لیوی 9 دمدار ستارے کے 20 ٹکڑے مشتری
کے جنوبی نصف کرے سے ٹکرائے تھے اور نظامِ شمسی میں ایسا پہلی بار دیکھا گیا کہ
نظامِ شمسی کے دو اجسام ایک دوسرے سے ٹکرائے ہوں۔ اس ٹکراؤ کے مشاہدے سے ہمیں مشتری
کی فضاء کے بارے قیمتی معلومات ملی ہیں۔

19 جولائی 2009 کو ایک جگہ دمدار ستارے کے ٹکراؤ کے نشان ملے تھے جسے زیریں سرخ
روشنی سے دیکھنے پر پتہ چلا ہے کہ یہاں کا درجہ حرارت کافی بلند ہے۔

اسی طرح کا ایک اور چھوٹا نشان آسٹریلیا کے شوقیہ فلکیات دان نے 3 جون 2010 کو
دریافت کیا۔ اسے فلپائن میں ایک اور شوقین نے وڈیو پر ریکارڈ بھی کیا تھا۔

1953 میں ملر اُرے کے تجربات سے ثابت ہوا کہ اولین زمانے میں زمین پر موجود کیمیائی
اجزاء اور آسمانی بجلی کے ٹکراؤ سے جو آرگینک مادے بنے، انہی سے زندگی نے جنم لیا۔
یہ تمام کیمیائی اجزاء اور آسمانی بجلی مشتری پر بھی پائی جاتی ہے۔ تاہم تیز چلنے
والی عمودی ہواؤں کی وجہ سے ممکن ہے کہ ایسا نہ ہو سکا ہو۔

مشتری کے چاندوں پر زیرِ زمین سمندروں کی موجودگی سے یہ خیال پیدا ہوتا ہے کہ وہاں
زندگی کے پائے جانے کے بہتر امکانات ہوں گے ۔

خطا در حوالہ: <ref> tags exist for a group named "lower-alpha", but no
corresponding <references group="lower-alpha"/> tag was found, or a closing
</ref> is missing



https://ur.wikipedia.org/wiki/%D9%81%D9%84%D8%B3%D8%B7%DB%8C%D9%86

فلسطین دنیا کے قدیم ترین ممالک میں سے ایک ہے۔ یہ اس علاقہ کا نام ہے جو لبنان اور
مصر کے درمیان تھا جس کے بیشتر حصے پر اب اسرائیل کی ریاست قائم کی گئی ہے۔ 1948 سے
پہلے یہ تمام علاقہ فلسطین کہلاتا تھا۔ جو خلافت عثمانیہ میں قائم رہا مگر بعد میں
انگریزوں اور فرانسیسیوں نے اس پر قبضہ کر لیا۔ 1948 میں یہاں کے بیشتر علاقے پر
اسرائیلی ریاست قائم کی گئی۔ اس کا دارالحکومت بیت المقدس تھا جس پر 1967 میں
اسرائیل نے قبضہ کر لیا۔ بیت المقدس کو اسرائیلی یروشلم کہتے ہیں اور یہ شہر
یہودیوں، عیسائیوں اور مسلمانوں تینوں کے نزدیک مقدس ہے۔ مسلمانوں کا قبلہ اول یہیں
ہے۔

تاریخ جس زمانہ میں لوگ ایک جگہ رہنے کی بجائے تلاش معاش میں چل پھر کر زندگی
بسرکیا کرتے تھے۔ عربستان سے قبیلہ سام کی ایک شاخ جو کنعانی یا فونیقی کہلاتی تھی،
2500قبل مسیح میں یہاں آ کر آباد ہو گئی۔ پھر آج سے 4000سال پہلے یعنی لگ بھگ
2000قبل مسیح میں حضرت ابراہیم علیہ السلام عراق کے شہر ار (Ur) سے جو دریائے فرات
کے کنارے آباد تھا ہجرت کر کے یہاں آباد ہوئے۔ حضرت ابراہیم علیہ السلام نے اپنے
ایک بیٹے اسحاق علیہ السلام کو بیت المقدس میں، جبکہ دوسرے بیٹے اسمعٰیل علیہ
السلام کو مکہ میں آباد کیا۔ حضرت اسحق علیہ السلام، کے بیٹے حضرت یعقوب علیہ
السلام تھے جن کا نام اسرائیل بھی تھا۔ ان کی اولاد بنی اسرائیل کہلائی۔ حضرت یعقوب
علیہ السلام، حضرت یوسف علیہ السلام، حضرت دائودعلیہ السلام،حضرت سلیمان، حضرت
یحییٰ علیہ السلام، حضرت موسیٰ علیہ السلام، حضرت عیسیٰ علیہ السلام اور بہت سے
دیگر پیغمبر اسی سرزمین میں پیدا ہوئے یا باہر سے آ کر یہاں آباد ہوئے۔ اسی مناسبت
سے یہ خطہ زمین پیغمبروں کی سرزمین کہلایا۔

ان علاقوں میں عبرانی قومیت (Hebrews) کے لوگوں کی آمد کا نشان ولادت مسیح سے لگ
بھگ 1100 سال قبل میں ملتا ہے۔ حضرت سیموئیل جو اللہ کے نبی تھے، پہلے اسرائیلی
بادشاہ تھے۔ انہوں نے کافی عرصہ حکومت کی اور جب وہ بوڑھے ہو گئے تو انہوں نے اللہ
کے حکم سے حضرت طالوت علیہ السلام کو بادشاہ مقرر کیا۔ اس واقعہ کا ذکر قرآن مجید
کے پارہ دوم میں سورہ بقرہ کی آیات 247 تا 252 میں ملتا ہے۔

حضرت طالوت علیہ السلام کی وفات کے بعد حضرت دائود علیہ السلام بنی اسرائیل کے
بادشاہ بنے۔ انہوں نے پہلے حیبرون (Hebron) اور پھر بیت المقدس میں اپنا دارالحکومت
قائم کیا۔ بیت المقدس دنیا کا قدیم ترین شہر ہے۔ یہ دنیا کا واحد شہر ہے جو
یہودیوں، عیسائیوں اور مسلمانوں کے لئے یکساں مقدس اور محترم ہے۔ اس شہر کا موجودہ
نام ”یروشلم“ حضرت دائود علیہ السلام نے رکھا تھا۔

332 قبل مسیح میں یروشلم پر سکندراعظم نے قبضہ کر لیا۔ 168 قبل مسیح میں یہاں ایک
یہودی بادشاہت کا قیام عمل میں آیا۔ لیکن اگلی صدی میں روما کی سلطنت نے اسے زیر
نگین کر لیا۔ 135 قبل مسیح اور 70 قبل مسیح میں یہودی بغاوتوں کو کچل دیا گیا۔ اس
زمانے میں اس خطے کا نام فلسطین پڑ گیا۔

20 اگست 636ء کو عرب فاتحین نے فلسطین کو فتح کر لیا۔ یہ قبضہ پرامن طریقہ سے عمل
میں آیا۔ 463 سال تک یہاں عربی زبان اور اسلام کا دور دورہ رہا۔ تاہم یہودی ایک
اقلیت کی حیثیت سے موجود رہے۔ گیارہویں صدی کے بعد یہ علاقہ غیر عرب سلجوق، مملوک
اور عثمانی سلطنتوں کا حصہ رہا۔ 1189ءمیں سلطان صلاح الدین ایوبی نے بیت المقدس کو
فتح کیا اور یہاں مسلمانوں کی حکومت قائم ہو گئی۔

چار صدیوں تک عثمانیوں کی حکمرانی کے بعد 1917ء میں برطانیہ نے اس خطے کو اپنی
تحویل میں لے لیا اور اعلان بالفور کے ذریعہ یہودیوں کے لئے ایک قومی ریاست کے قیام
کا وعدہ کیا گیا۔

فلسطین کی جانب یہودیوں کی نقل مکانی 17 ویں صدی کے اواخر میں شروع ہو گئی۔ 1930ء
تک نازی جرمنی کے یہودیوں پر مظالم کی وجہ سے اس میں بہت اضافہ ہو گیا۔ 1920ء، 1921
ء، 1929ءاور 1936 ءمیں عربوں کی طرف سے یہودیوں کی نقل مکانی اور اِس علاقے میں آمد
کے خلاف پرتشدد مظاہرے ہوئے لیکن یہ سلسلہ جاری رہا۔

1947ءمیں اقوام متحدہ کی جنرل اسمبلی نے ایک قرارداد کے ذریعہ فلسطین کو تقسیم کر
کے ایک عرب اور ایک اسرائیلی ریاست قائم کرنے کا اعلان کر دیا ۔ برطانیہ نے اس
علاقے سے 1948ءمیں اپنی افواج واپس بلالیں اور 14 مئی 1948ءکو اسرائیل کی آزاد
حکومت کے قیام کا اعلان کر دیا گیا۔ ہونا تو یہ چاہئے تھا کہ اس کے ساتھ ہی فلسطینی
ریاست بھی قائم کر دی جاتی لیکن ایسا نہ ہوا۔ عربوں نے تقسیم کو نامنظور کر دیا اور
مصر، اردن، شام، لبنان، عراق اور سعودی عرب نے نئی اسرائیلی ریاست پر حملہ کر دیا،
تاہم وہ اسے ختم کرنے میں ناکام رہے۔ بلکہ اس حملے کی وجہ سے یہودی ریاست کے رقبے
میں اور اضافہ ہو گیا۔

1949ءمیں اسرائیل نے عربوں کے ساتھ الگ الگ صلح کے معاہدے کئے اس کے بعد اردن نے
غرب اردن کے علاقے پر قبضہ کر لیا جب کہ مصر نے غزہ کی پٹی اپنی تحویل میں لے لی۔
تاہم ان دونوں عرب ممالک نے فلسطینیوں کواٹانومی سے محروم رکھا۔

29 اکتوبر 1958ءکو اسرائیل نے صحرائے سینا پر حملہ کر کے اسے مصر سے چھین لیا۔ اس
حملے میں برطانیہ اور فرانس کی حکومتوں نے اسرائیل کا ساتھ دیا۔ 6 نومبرکو جنگ بندی
عمل میں آئی۔ عربوں اور اسرائیل کے درمیان ایک عارضی صلح کا معاہدہ اقوام متحدہ کی
نگرانی میں ہوا جو 19مئی 1967ءتک قائم رہا جب مصر کے مطالبے پر اقوام متحدہ کے فوجی
دستے واپس بلالئے گئے۔ مصری افواج نے غزہ کی پٹی پر قبضہ کر لیا اور خلیج عقبہ میں
اسرائیلی جہازوں کی آمد و رفت پر پابندی لگا دی۔

5جون 1967ء کو چھ روزہ عرب اسرائیل جنگ شروع ہو گئی۔ اسرائیلیوں نے غزہ کی پٹی کے
علاوہ صحرائے سینا پر قبضہ کر لیا۔ اس کے علاوہ انہوں نے مشرقی یروشلم کا علاقہ،
شام کی گولان کی پہاڑیاں اور غرب اردن کا علاقہ بھی اپنے قبضہ میں کر لیا۔ 10 جون
کو اقوام متحدہ نے جنگ بندی کرا دی اور معاہدے پر دستخط ہو گئے۔

6 اکتوبر 1973ء کو یہودیوں کے مقدس دن ”یوم کپور“ کے موقع پر مصر اور شام نے
اسرائیل پر حملہ کر دیا۔ اسرائیل نے جوابی کارروائی کرتے ہوئے شامیوں کو پسپائی پر
مجبور کر دیا اور نہر سویزعبور کر کے مصر پر حملہ آور ہو گیا۔ 24 اکتوبر 1973ءکو
جنگ بندی عمل میں آئی اور اقوام متحدہ کی امن فوج نے چارج سنبھال لیا۔ 18 جنوری
1974ء کو اسرائیل نہر سویز کے مغربی کنارے سے واپس چلا گیا۔



https://ur.wikipedia.org/wiki/%D8%B3%D9%84%D8%B7%D9%86%D8%AA_%D8%B9%D8%AB%D9%85%D8%A7%D9%86%DB%8C%DB%81

سلطنت عثمانیہ یا خلافت عثمانیہ (عثمانی ترک زبان: "دولت علیہ عثمانیہ"، ترک
زبان:Osmanlı Devleti) سن 1299ء سے 1922ء تک قائم رہنے والی ایک مسلم سلطنت تھی جس
کے حکمران ترک تھے۔ اپنے عروج کے زمانے میں (16 ویں – 17 ویں صدی) یہ سلطنت تین
براعظموں پر پھیلی ہوئی تھی اور جنوب مشرقی یورپ، مشرق وسطٰی اور شمالی افریقہ کا
بیشتر حصہ اس کے زیر نگیں تھا۔ اس عظیم سلطنت کی سرحدیں مغرب میں آبنائے جبرالٹر،
مشرق میں بحیرۂ قزوین اور خلیج فارس اور شمال میں آسٹریا کی سرحدوں، سلوواکیہ اور
کریمیا (موجودہ یوکرین) سے جنوب میں سوڈان، صومالیہ اور یمن تک پھیلی ہوئی تھی۔
مالدووا، ٹرانسلوانیا اور ولاچیا کے باجگذار علاقوں کے علاوہ اس کے 29 صوبے تھے۔

سلاجقہ روم کی سلطنت کے خاتمے کے بعد اناطولیہ میں طوائف الملوکی پھیل گئی اور
مختلف سردار اپنی اپنی خود مختیار ریاستیں بنا کر بیٹھ گئے جنہیں غازی امارات کہا
جاتا تھا۔ 1300ء تک زوال کی جانب گامزن بازنطینی سلطنت اناطولیہ میں واقع اپنے
بیشتر صوبے ان غازی امارتوں کے ہاتھوں گنوا بیٹھی۔ انہی امارتوں میں سے ایک مغربی
اناطولیہ میں اسکی شہر کے علاقے میں واقع تھی جس کے سردار عثمان اول تھے۔ کہا جاتا
ہے کہ جب ارطغرل ہجرت کر کے اناطولیہ پہنچے تو انہوں نے دو لشکروں کو آپس میں برسر
پیکار دیکھا جن میں سے ایک تعداد میں زیادہ اور دوسرا کم تھا اور اپنی فطری
ہمدردانہ طبیعت کے باعث ارطغرل نے چھوٹے لشکر کا ساتھ دیا اور 400 شہسواروں کے ساتھ
میدان جنگ میں کود پڑے۔ اور شکست کے قریب پہنچنے والا لشکر اس اچانک امداد سے جنگ
کا پانسا پلٹنے میں کامیاب ہو گیا۔ ارطغرل نے جس فوج کی مدد کی وہ دراصل سلاجقہ روم
کا لشکر تھا جو عیسائیوں سے برسرپیکار تھا اور اس فتح کے لیے ارطغرل کی خدمات کے
پیش نظر انہیں اسکی شہر کے قریب ایک جاگیر عطا کی۔ 1281ء میں ارطغرل کی وفات کے بعد
اس جاگیر کی سربراہی عثمان اول کے ہاتھ میں آئی جنہوں نے 1299ء میں سلجوقی سلطنت سے
خودمختاری کا اعلان کر کے عثمانی سلطنت کی بنیاد ڈالی۔ عثمان اول نے اس چھوٹی سی
سلطنت کی سرحدیں بازنطینی سلطنت کی سرحدوں تک پھیلا دیں اور فتح کے بعد دار الحکومت
بروصہ منتقل کر دیا۔ عثمان اول ترکوں میں انتہائی قدر کی نگاہ سے دیکھے جاتے ہیں۔
درحقیقت وہ بہت ہی اعلٰی اوصاف کے حامل تھے۔ دن کے مجاہد اور رات کے عابد کے ساتھ
ساتھ انتہائی شریف النفس، سادگی پسند، مہمان نواز، فیاض اور رحم دل انسان بھی تھے۔
ان کا دور حکومت سلطنت عثمانیہ کی بنیادوں کو مضبوط کرنے کا سبب بنا۔ یہ عثمان اول
کی ڈالی گئی مضبوط بنیادی ہی تھیں کہ ان کے انتقال کے بعد ایک صدی کے اندر عثمانی
سلطنت مشرقی بحیرہ روم اور بلقان تک پھیل گئی۔ سلطنت کی فتوحات کا یہ عظیم سلسلہ
عثمان کے جانشینوں نے جاری رکھا لیکن 1402ء میں تیمور لنگ نے اناطولیہ پر حملہ کر
دیا اور عثمانی سلطان بایزید یلدرم شکست کھانے کے بعد گرفتار ہو گیا لیکن یہ
عثمانیوں کی اولوالعزمی تھی کہ انہوں نے اپنی ختم ہوتی ہوئی سلطنت کو نہ صرف بحال
کیا بلکہ چند ہی عشروں میں فتح قسطنطنیہ جیسی تاریخ کی عظیم ترین فتح حاصل کی۔ اس
سے عثمانیوں کا وقار دنیا بھر میں بلند ہوا۔ سلطنت عثمانیہ کی دوبارہ بحالی کا سہرا
بایزید یلدرم کے بیٹے محمد اول کے سر جاتا ہے جو اپنے اعلٰی اخلاق و اوصاف کے باعث
ترکوں میں "محمد چلبی" کے نام سے جانے جاتے ہیں۔ فتح قسطنطنیہ ترکوں خصوصاً
عثمانیوں کی تاریخ کا سنہرا ترین باب ہے۔ 29 مئی 1453ء میں 21 سالہ نوجوان سلطان
محمد ثانی کی زیر قیادت اس لشکر نے محیر العقول کارنامے انجام دیتے ہوئے اس عظیم
شہر کو فتح کیا اور اسے اپنا دار الحکومت بنایا۔ اس طرح محمد قیصر روم بن گیا اور
یہ لقب اس کے ان ارادوں کو ظاہر کرتا تھا کہ عثمانی جلد روم پر بھی قبضہ کر لیں گے
اور انہی مقاصد کے حصول کے لیے 1480ء میں عثمانی افواج جزیرہ نما اطالیہ پر اتریں
اور اوٹرانٹو اور اپولیا کے شہروں پر قبضہ کر لیا لیکن 1481ء میں محمد فاتح کی وفات
کے ساتھ ہی فتح اطالیہ کی مہم کا خاتمہ ہوگیا۔

عثمانی تاریخ کا یہ دور دو مختلف ادوار میں تقسیم کیا جا سکتا ہے: ایک 1566ء تک
علاقائی، اقتصادی اور ثقافتی نمو کا دور جس کے بعد عسکری و سیاسی جمود کا دور۔

1453ء میں فتح قسطنطنیہ نے جنوب مشرقی یورپ اور بحیرہ روم کے مشرقی علاقوں میں
سلطنت عثمانیہ کے ایک عظیم قوت کے طور پر ابھرنے کی بنیاد رکھی اور پھر 1566ء تک
یورپ، مشرق وسطٰی اور شمالی افریقہ میں فتوحات کے ایک طویل دور کا آغاز ہوا۔ ان
فتوحات کا سبب فوج کا معیاری نظم و ضبط اور جدید عسکری قوت تھی جس میں بارود کے
استعمال اور مضبوط بحریہ کا کردار بہت اہم تھا۔ ریاست کی معیشت میں اہم ترین کردار
تجارت کا تھا کیونکہ یورپ اور ایشیا کے درمیان تجارت کے تمام زمینی و سمندری راستے
عثمانی سلطنت سے ہو کر گذرتے تھے۔ ایک کے بعد دیگر عظیم سلاطین نے سلطنت کی سرحدیں
پھیلانے میں اہم کردار ادا کیا جن میں سلیم اول کا نام نمایاں ہے جنہوں نے مشرقی و
جنوبی جانب توجہ کی اور صفوی سلطنت کے شاہ اسماعیل صفوی کو جنگ چالدران میں شکست دی
اور مصر میں عثمانی حکومت قائم کی۔ سلیم کے جانشیں سلیمان عالیشان (1520ء تا 1566ء)
نے مغرب میں سلطنت کو توسیع دی اور 1521ء میں بلغراد کی فتح کے بعد 1526ء میں جنگ
موہاکز کے ذریعے ہنگری اور دیگر وسطی یورپی علاقوں میں عثمانیوں کی دھاک بٹھا دی۔
اس کے بعد انہوں نے 1529ء میں ویانا کا محاصرہ کیا لیکن سرد موسم اور شہر کے باسیوں
کی زبردست مزاحمت کے باعث یہ محاصرہ ناکام ہوگیا اس طرح عثمانی طوفان کی موجیں
ویانا کی دیواروں سے ٹکرا کر واپس آ گئیں اور عثمانی سلطنت کی سرحدیں وسطی یورپ کے
اس شہر سے آگے کبھی نہ بڑھ سکیں۔ سلیمان کے ادوار میں ٹرانسلوانیا، ولاچیا اور
مالدووا سلطنت عثمانیہ کے باجگذار بنے۔ مشرق میں عثمانیوں نے ایران سے بغداد دوبارہ
حاصل کر لیا اور بین النہرین پر قبضہ کر کے خلیج فارس تک بحری رسائی حاصل کر لی۔

سلیم اور سلیمان کے ادوار میں عثمانی بحریہ دنیا کی عظیم ترین بحری قوت بنی جس نے
بحیرہ روم کے بیشتر علاقوں کو فتح کیا۔ ان فتوحات میں اہم ترین کردار عثمانی امیر
البحر خیر الدین پاشا باربروسا کا رہا جس نے سلیمان کے دور میں کئی شاندار عسکری
فتوحات حاصل کیں۔ جس میں اسپین کے خلاف تیونس اور الجزائر کی فتوحات اور سقوط
غرناطہ کے بعد وہاں کے مسلمانوں اور یہودیوں کی بحفاظت عثمانی سرزمین تک منتقلی اور
1543ء میں مقدس رومی سلطنت کے خلاف نیس کی فتح قابل ذکر ہیں۔ 16 ویں صدی میں مغربی
یورپی قوتوں خصوصاً پرتگیزیوں کی خلیج فارس اور بحر ہند میں بڑھتی ہوئی قوت نے
عثمانی بحریہ کے لیے شدید مشکلات پیدا کیں۔ عثمانیوں کی جانب سے مشرق اور جنوب کے
راستے بند کر دینے کے باعث یورپی قوتیں ایشیا کے لیے نئے راستوں کی تلاش میں نکل
پڑیں۔ اور ہند و چین کے لیے نئے راستے دریافت کیے۔

1566ء میں سلیمان کا انتقال علاقائی فتوحات کے خاتمے کا نقطۂ آغاز ثابت ہوا۔ مغربی
یورپ کی سلطنتوں کا بطور بحری قوت ابھرنا اور یورپ سے ایشیا کے لیے متبادل راستوں
اور "نئی دنیا" (امریکہ) کی دریافت نے عثمانی معیشت کو زبردست نقصان پہنچایا۔ ایسے
نازک وقت میں جب سلطنت عثمانیہ کو بیدار مغز حکمرانوں کی ضرورت تھی بدقسمتی سے اسے
نالائق حکمرانوں کے طویل دور کو سہنا پڑا جس نے داخلی و عسکری محاذ پر مملکت کو
شدید نقصان پہنچایا۔ ان تمام مشکلات کے باوجود 1683ء میں جنگ ویانا تک سلطنت کی
فتوحات کا سلسلہ جاری رہا تاہم اس جنگ کے بعد یورپ میں سلطنت کی توسیع کا مکمل
خاتمہ ہو گیا۔ مغربی یورپ کی جانب سے نئے تجارتی راستوں کی تلاش و دریافت کے علاوہ
"نئی دنیا" سے اسپین میں بڑی مقدار میں چاندی کی آمد عثمانی سکے کی قدر میں تیزی سے
بے قدری کا باعث بنی۔ سلیم ثانی کے دور میں صدر اعظم محمد پاشا صوقوللی نے معیشت کو
استحکام بخشنے کے لیے سوئز نہر اور ڈون-وولگا نہر کی تعمیر کے منصوبہ جات پیش کیے
لیکن ان پر عملدرآمد نہ ہوسکا۔

اسی دور میں جنوبی یورپ میں اسپین کے فلپ ثانی کی زیر قیادت کیتھولک قوتوں نے بحیرہ
روم میں عثمانی بحریہ کی قوت کو نقصان پہنچانے کے لیے گٹھ جوڑ کر لیا۔ 1571ء میں
جنگ لیپانٹو میں شکست بحیرہ روم میں سلطنت کی برتری کے فوری خاتمے کا باعث بنی۔ اس
لیے متعدد مورخوں نے جنگ لیپانٹو میں شکست کو عثمانی سلطنت کے زوال کا اشارہ قرار
دیا ہے۔ اس طرح 16 ویں صدی کے اختتام تک فتوحات و کامیابیوں کے سنہرے دور کا خاتمہ
ہوگیا۔

عثمانیوں کی ایک مخصوص مقام پر جاکر فتوحات کے رک جانے کی کئی وجوہات ہیں ایک تو
دور قدیم میں جغرافیائی خصوصیات کے باعث محدودیت جن کی وجہ سے بہار کے ابتدائی دور
سے خزاں کے آخری ایام تک کے جنگی موسم میں عثمانی فوج ویانا سے آگے نہیں جا سکتی
تھی۔ دیگر وجوہات میں سرحدوں کے دونوں جانب دو مختلف حریفوں (یورپ میں آسٹریا اور
ایشیا میں ایران کے صفوی حکمران) کے خلاف بیک وقت جنگ کرنا شامل ہیں۔ علاوہ ازیں
فکری، ذہنی و عسکری جمود نے عثمانیوں کے زوال پر مہر ثبت کر دیں کیونکہ عسکری طور
پر جدید ہتھیاروں کا استعمال ہی وسیع پیمانے اور تیزی سے فتوحات کا سبب تھا اور
مذہبی و دانشور طبقے کے بڑھتے ہوئے دقیانوسی خیالات نے یورپیوں کی جدید عسکری
طرزیات کے مقابلے میں عثمانیوں کو کافی پیچھے چھوڑ دیا۔ ینی چری، جن سے یورپ کی
تمام افواج کانپتی تھیں، آرام پسند ہو گئیں اور ملک کے سیاسی معاملات میں مداخلت کے
باعث ریاست کی تباہی کا سبب بنی۔ صفویوں سے یریوان (1635ء) اور بغداد (1639ء)
چھیننے والے مراد چہارم (1612ء تا 1640ء) اس دور کے واحد حکمران جنہوں نے سیاسی و
عسکری طور پر سلطنت کو مضبوط بنایا۔ مراد چہارم ہی وہ آخری سلطان تھے جنہوں بذات
خود افواج کی قیادت کی۔ 16 ویں صدی کے اواخر اور 17 ویں صدی کے اوائل میں جلالی
بغاوت (1519ء-1610ء) اور ینی چری بغاوت (1622ء) نے اناطولیہ میں بڑے پیمانے پر
لاقانونیت اور فسادات کو فروغ دیا اور متعدد حکومتوں کے خاتمے کا سبب بنا۔ اس طرح
17 ویں صدی عثمانیوں کے لیے جمود اور زوال کی صدی رہی۔ 1530ء سے 1660ء تک کے دور
میں حرم کی ملکی معاملات میں مداخلت اور اثرات سے بھی قطع نظر نہیں کیا جا سکتا جس
میں سب سے اہم کردار نوجوان سلطان کی ماؤں کا رہا۔ اس دور کی نمایاں خواتین میں خرم
سلطان، قصم سلطان اور تورخان خادج اور دیگر شامل ہیں۔

جمود کے دور میں بلقان کے کئی علاقے آسٹریا کے قبضے میں آ گئے۔ ریاست کے متعدد
علاقے، جیسے مصر اور الجزائر، مکمل طور پر خود مختار ہو گئے اور بالآخر سلطنت
برطانیہ اور فرانس کے قبضے میں چلے گئے۔ 17 ویں سے 19 ویں صدی کے دوران روس اور
سلطنت عثمانیہ کے درمیان کئی جنگیں بھی لڑی گئیں جنہیں ترک روس جنگیں کہا جاتا ہے۔
عثمانیوں کے جمود کے اس طویل دور کو مورخین ناکام اصلاحات کا دور بھی قرار دیا ہے۔
اس دور کے اواخر میں ریاست میں تعلیمی و تکنیکی اصلاحات بھی کی گئیں اور استنبول
تکنیکی جامعہ جیسے اعلٰی تعلیم کے ادارے قائم ہوئے۔ لیکن قدیم سوچ کے حامل مذہبی و
عسکری طبقے سے اصلاحات کی شدید ترین مخالفت کی حتٰی کہ چھاپہ خانوں تک کو "شیطانی
ایجاد" قرار دیا گیا جس کے باعث 1450ء میں یورپ میں چھاپہ خانے کی ایجاد کے بعد 43
سال تک سلطنت عثمانیہ چھاپے خانوں سے محروم رہی لیکن 1493ء میں اسپین سے بے دخل کیے
گئے یہودیوں نے استنبول میں پہلا چھاپہ خانہ قائم کیا۔ دور لالہ سلطان احمد ثالث کے
پرامن دور اور گل لالہ سے محبت کے باعث دور لالہ کہلاتا ہے۔ 1712ء میں روس کے خلاف
پرتھ مہم میں کامیابی اور اس کے بعد معاہدۂ پاسارووچ کے باعث 1718ء سے 1730ء تک کا
دور پرامن رہا۔ اس دور میں سلطنت نے یورپ کی پیشقدمی کے خلاف مضبوط دفاع کے پیش نظر
بلقان کے مختلف شہروں میں قلعہ بندیاں کیں۔ دیگر اصلاحات میں محصولات میں کمی؛
عثمانی سلطنت کے بیرون ممالک میں تصور کو بہتر بنانا اور نجی ملکیت و سرمایہ کاری
کی اجازت شامل ہیں۔ عثمانیوں میں عسکری اصلاحات کا آغاز سلیم ثالث (1789ء-1807ء) کے
دور میں ہوا جنہوں نے یورپی خطوط پر افواج کو جدید تر بنانے کے لیے اہم اقدامات
اٹھائے۔ حالانکہ ان اقدامات کی مذہبی قیادت اور ینی چری دستوں نے کھل کر مخالفت کی
اور اس کے نتیجے میں ینی چری نے بغاوت بھی کی۔ اور سلیم کو اپنی اصلاحات کا خمیازہ
حکومت اور جان دونوں سے ہاتھ دھونے کی صورت میں اٹھانا پڑا لیکن اس کے جانشیں محمود
ثانی نے ان تمام اصلاحات کو نافذ کر کے دم لیا اور 1826ء میں ینی چری کا مکمل خاتمہ
کر دیا گیا۔

عثمانیوں کا دور زوال کو مورخین جدید دور بھی قرار دیتے ہیں۔ اس دور میں سلطنت نے
ہر محاذ پر شکست کھائی اور اس کی سرحدیں سکڑتی چلی گئیں تنظيمات (اصلاحات) کے
باوجود مرکزی حکومت کی ناکامی کے باعث انتظامی عدم استحکام پیدا ہوا۔ 19 ویں صدی کے
دوران سلطنت عثمانیہ سمیت کئی ممالک میں قوم پرستی کو عروج نصیب ہوا۔ نسلی قوم
پرستی کی لعنت ان مغربی نظریات میں سب سے اہم تھی جو اس دوران سلطنت عثمانیہ میں
وارد ہوئیں۔ اس دوران کئی انقلابی سیاسی جماعتیں بھی وجود میں آ گئیں۔ مملکت میں
آئے دن بڑھتا ہوا بگاڑ کے جہاں دیگر کئی اسباب تھے وہیں زوال کی اہم ترین وجوہات
میں قوم پرستی کا پھیلاؤ بھی شامل ہے۔ اس عرصے میں 1892ء میں یونان نے آزادی حاصل
کی اور اصلاحات بھی ڈینیوب کی امارتوں میں قوم پرستی کو نہ روک سکیں اور 6 عشروں سے
نیم خود مختار ان علاقوں سربیا، مونٹی نیگرو، بوسنیا، ولاچیا اور مالدووا نے بھی
1875ء میں سلطنت سے آزادی کا اعلان کردیا اور 1877ء کی روس ترک جنگ کے بعد سربیا،
رومانیا اور مونٹینیگرو کو باقاعدہ آزادی مل گئیں اور بلغاریہ کو خود مختاری عطا کر
دی گئی البتہ بلقان کی دیگر ریاستیں بدستور عثمانی قبضے میں رہیں۔ زوال کے اسی دور
میں سربیا کے ایک یہودی یہودا سولمن الکلائی نے صیہون کی طرف واپسی اور اسرائیل کی
آزادی کا نظریہ پیش کیا۔

دور تنظیمات (1839ء تا 1876ء) میں آئینی اصلاحات کا ایک سلسلہ متعارف کرایا گیا جس
کے نتیجے میں ایک نسبتاً جدید فوج، بنکاری نظام کی اصلاحات نافذ ہوئیں اور جدید
کارخانے قائم ہوئے۔ 1856ء میں خط ہمایوں کے ذریعے نسل و مذہب سے بالاتر ہو کر تمام
عثمانی شہریوں کو برابری کا درجہ دینے کا اعلان کیا گیا۔ عیسائی اقلیتوں کو بھی
خصوصی حقوق عطا کیے گئے جیسے 1863ء میں آرمینیائی دانشوروں کی مرتب کردہ 150 شقوں
کے ضابطہ قانون کے تحت منظور شدہ دیوان نظام نامۂ ملت آرمینیان (Armenian National
Constitution) ۔ اصلاحات کے اس دور کی سب سے اہم بات وہ دستور تھا جو قانون اساسی
کہلاتا تھا جسے نوجوانان عثمان نے تحریر کیا اور 23 نومبر 1876ء کو نافذ کیا گیا۔
اس کے ذریعے تمام شہریوں کے لیے اظہار رائے کی آزادی اور قانون کی نظر میں برابری
عطا کی گئیں۔ سلطنت کا پہلا آئینی دور (عثمانی ترک زبان: برنجی مشروطیت دوری) مختصر
رہا لیکن اس کے نتیجے میں جو نظریہ فروغ پایا وہ مغربی جامعات میں تعلیم پانے والے
نوجوانان عثمان نامی اصلاح پسند گروہ کے مطابق یہ تھا کہ ایک آئینی بادشاہت مملکت
کے بڑھتے ہوئے مسائل کا خاتمہ کر سکتی ہے۔ 1876ء میں فوجی تاخت کے ذریعے سلطان
عبدالعزیز (1861ء تا 1876ء) مراد پنجم کے حق میں دستبردار ہو گئے۔ مراد پنجم ذہنی
معذور تھا اور چند ماہ میں ہی عہدے سے ہٹا دیا گیا۔ ان کے ممکنہ جانشین عبد الحمید
ثانی (1876ء تا 1909ء) کو اس شرط پر بادشاہت سنبھالنے کی دعوت دی گئی کہ وہ آئینی
بادشاہت کو تسلیم کریں گے جس پر انہوں نے 23 نومبر 1876ء کو عمل بھی کیا۔ لیکن
پارلیمان صرف دو سال قائم رہی اور سلطان نے اسے معطل کر دیا اور بعد ازاں پارلیمان
کو طلب کرنے کے لیے ان پر دباؤ ڈالا گیا۔ تاہم قانون اساسی کے اثرات کافی حد تک کم
ہو گئے۔ اس عرصے میں سلطنت کو بیرونی جارحیت اور قبضہ گیری کے خلاف اپنے دفاع کے
حوالے سے شدید خطرات کا سامنا رہا۔ 1798ء میں فرانس نے مصر پر قبضہ کر لیا۔ 1877ء
کی روس ترک جنگ میں شکست کے بعد برلن کانگریس میں حمایت کے صلے میں 1878ء میں ایالت
قبرص پٹے پر برطانیہ کے حوالے کرنا پڑا۔ سلطنت اپنے مسائل کو خود حل کرنے کے قابل
نہ رہی اور مختلف یورپی ممالک کی مداخلت و اتحاد کے ذریعے اس کے مسائل حل ہونے پڑے
مثال کے طور پر جنگ کریمیا جس میں عثمانیوں نے روس کے خلاف برطانیہ اور فرانس سے
اتحاد کیا۔ حالانکہ اس عرصے میں اسے "یورپ کا مرد بیمار" کہا گیا لیکن معاشی طور پر
سلطنت کی بد حالی کا سبب اس کی ترقی پزیر معیشت میں نہیں تھا بلکہ وہ ثقافتی خلا
تھا جو اسے یورپی قوتوں سے الگ کیے دیتا تھا۔ اقتصادی مسائل دراصل بیرونی سامراجیت
اور ابھرتی ہوئی داخلی قوم پرستی جیسے مسائل سے نہ نمٹ پانے کی وجہ سے تھے۔

دوسرا آئینی دور (عثمانی ترک زبان: اکنجی مشروطیت دوری) سلطنت عثمانیہ کی حتمی
تحلیل پر منتج ہوا۔ اس دور میں اتحاد و ترقی جمعیتی کی سیاست اور نوجوانان ترک (ترک
زبان: جون ترکلر) کا سبب بننے والی تحریک نمایاں ترین ہیں۔ نوجوانان ترک کے انقلاب
کا آغاز 3 جولائی 1908ء کو ہوا اور جلد ہی تحریک سلطنت بھر میں پھیل گئی اور
نتیجتاً سلطان کو 1876ء کے آئین کی بحالی کا اعلان اور پارلیمان کو طلب کرنا پڑا۔
آئینی دور میں 1909ء کے جوابی تاخت اور واقعہ 31 مارچ کے جوابی انقلاب کے دوران
رخنہ آیا جس کے ساتھ ہی سلطان عبد الحمید ثانی کے دور کا خاتمہ کر دیا گیا اور
انہیں جلاوطن کر دیا گیا اور ان کی جگہ ان کے بھائی محمد پنجم کو تخت پر بٹھایا
گیا۔ نوجوانان ترک کے انقلاب کے دوران سلطنت عثمانیہ کی داخلی صورتحال کا فائدہ
اٹھاتے ہوئے 1908ء میں آسٹریا-ہنگری نے مقبوضہ بوسنیا و ہرزیگووینا کا باضابطہ
الحاق کردیا۔ آسٹریا-ہنگری نے 1877ء کی روس ترک جنگ اور برلن کانگریس (1878ء) کے
بعد اس پر قبضہ کیا تھا۔ اطالیہ ترک جنگوں کے دوران سربیا، مونٹی نیگرو، یونان اور
بلغاریہ پر مشتمل بلقان لیگ نے سلطنت عثمانیہ کے خلاف اعلان جنگ کر دیا جس کے نتیجے
میں سلطنت عثمانیہ کو بلقان جنگ (1912ء-1913ء) کا سامنا کرنا پڑا اور اسے جزیرہ نما
بلقان کے کئی علاقوں سے ہاتھ دھونا پڑے۔ لیبیا اور جزیرہ نما بلقان میں جنگیں اتحاد
و ترقی جمعیتی کا پہلا بڑا امتحان تھیں۔ اطالیہ ترک جنگوں میں سلطنت کو لیبیا سے
بھی ہاتھ دھونا پڑے۔ یہ پہلی جنگ تھی جس میں دنیا میں پہلی بار میدان جنگ میں ہوائی
جہازوں کا استعمال بھی کیا گیا۔ 19 ویں صدی کے آخر میں قائم ہونے والی بلقان
ریاستیں نسلی و قومی بنیادوں پر البانیہ، مقدونیہ اور تھریس (تراقیا) کے عثمانی
صوبوں سے بھی اضافی علاقوں کے حصول کی خواہشمند تھیں۔ ابتدائی طور پر مارچ 1912ء
میں سربیا اور بلغاریہ اور مئی 1912ء میں یونان اور بلغاریہ کے درمیان معاہدے طے
پائے جس میں روس نے ثالث کا کردار ادا کیا۔ سرب-بلغاری معاہدے میں مقدونیہ کی تقسیم
کا مطالبہ کیا گیا تھا جو پہلی بلقان جنگ کا سب سے اہم سبب بنا۔ دوسری بلقان جنگ کے
آغاز کا اہم سبب سابق بلقان اتحادیوں میں نئے حاصل کردہ علاقوں کی تقسیم پر پیدا
ہونے والے تنازعات تھے جس سے سلطنت عثمانیہ نے بھرپور فائدہ اٹھایا اور تھریس میں
کئی علاقے دوبارہ فتح کر لیے۔ بلقان جنگ کے سیاسی نتائج 1913ء کے تاخت اور تین
پاشاؤں کی حکومت کا سبب بنے۔

پہلی جنگ عظیم میں بغداد ریلوے پر جرمن اختیار بین الاقوامی طور پر کشیدگی کا ایک
مسئلہ اہم تھا۔ سلطنت عثمانیہ نے پہلی جنگ عظیم کے مشرق وسطٰی میدان میں حصہ لیا جس
کا سبب ترک جرمن اتحاد تھا۔ عثمانیوں نے جنگ کے ابتدائی دور میں دو اہم فتوحات، جنگ
گیلی پولی اور محاصرۂ کوت، حاصل کیں لیکن اسے کئی دھچکے بھی پہنچے جیسے روس کے خلاف
تباہ کن قفقاز مہم۔ 1917ء کے روسی انقلاب نے عثمانیوں کو شکست کے داغ دھونے اور
کھوئے ہوئے علاقے حاصل کرنے کا موقع فراہم کیا اور عثمانی افواج جنگ کے اختتامی
مراحل میں آذربائیجان کے حصول میں کامیاب ہو گئیں لیکن جنگ عظیم کے اختتام پر اسے
ان فتوحات سے ہاتھ دھونا پڑے۔ اس تنازعے میں پیش آنے والا ایک متنازع اور اہم واقعہ
صوبہ وان میں ترک حکام، عثمانی افواج اور کرد جنگجوؤں کے ہاتھوں لاکھوں آرمینیائی
باشندوں کا مبینہ قتل عام اور ملک بدری اور اس کے خلاف آرمینیائی باشندوں کی مزاحمت
تھی۔ ایک مرکزی آرمینیائی مزاحمتی گروہ نے مئی 1915ء میں آزاد عبوری حکومت کے قیام
کا اعلان کر دیا، اور عثمانیوں نے اسے مشرقی اناطولیہ پر جارحیت کرنے والی روسی
افواج کا ساتھ دینے کی کوشش سمجھا۔ 1917ء کے اختتام تک آرمینیائی انقلابی وفاق نے
جمہوریہ آرمینیا قائم کر دی جو آرمینیائی قتل عام سے بچ جانے والے باشندوں پر مشتمل
تھی۔ واضح رہے کہ ترک حکومت آرمینیائی باشندوں کے قتل عام پر یقین نہیں رکھتی۔ مزید
تفصیلات کے لیے دیکھیے آرمینیائی قتل عام پہلی جنگ عظیم میں عثمانیوں کے شکست کے دو
اہم اسباب ایڈمنڈ ایلنبائی کی زیر کمان برطانوی افواج کی اہم اہداف پر حملے اور عرب
بغاوت تھے۔ ان میں عرب بغاوت سلطنت عثمانیہ کی شکست کا سب سے بڑا سبب سمجھی جاتی
ہے۔ عرب بغاوت کی ان مہمات کا آغاز شریف مکہ حسین کی جانب سے برطانیہ کی مدد سے جون
1916ء میں جنگ مکہ سے اور اس کا اختتام دمشق میں عثمانیوں کے اسلحہ پھینک دینے کے
ساتھ ہوتا ہے. مدینہ کے عثمانی کماندار فخری پاشا نے محاصرہ مدینہ میں ڈھائی سال سے
زیادہ عرصے تک زبردست مزاحمت کی۔

جنگ عظیم کے نتیجے میں سلطنت عثمانیہ میں تقسیم کا عمل قسطنطنیہ پر قبضہ کے 13 دن
بعد 30 اکتوبر 1918ء کو معاہدہ مدروس کے ذریعے شروع ہوا۔ اور بعد ازاں معاہدہ سیورے
کے ذریعے مشرق وسطٰی میں عثمانی مقبوضات کو برطانیہ اور فرانس کے حوالے کر دیا گیا
جبکہ بحیرہ روم کے ساحلی علاقوں کو اٹلی، ترک ایجیئن ساحلوں کو یونان، اور آبنائے
باسفورس اور بحیرہ مرمرہ کو بین الاقوامی علاقے کے طور پر اتحادی قوتوں کے حوالے کر
دیا گیا۔ اس کے ساتھ ساتھ مشرقی اناطولیہ میں جمہوریہ آرمینیا کو توسیع دیتے ہوئے
ولسونین آرمینیا کی تشکیل دی گئی جو آرمینیائی باشندوں کا قدیم وطن تھا تاہم بعد
ازاں ان علاقوں میں ترک اور کرد بھی بس گئے۔ برطانیہ نے مشرق وسطٰی کی تقسیم کے لیے
انتہائی چالاکی و عیاری کے ساتھ فرانس کے ساتھ سائیکوس-پیکوٹ نامی خفیہ معاہدہ کیا۔
استنبول اور ازمیر پر قبضہ ترک قومی تحریک کے قیام کا سبب بنی اور مصطفٰی کمال پاشا
کی زیر قیادت جنگ آزادی کے آغاز اور جمہوریہ ترکی کے قیام کے اعلان کیا گیا۔ مصطفٰی
کمال کی زیر قیادت ترک قومی تحریک نے 23 اپریل 1920ء کو انقرہ میں "قومی مجلس
اعلٰی" (ترک زبان: بیوک ملت مجلسی) کے قیام کا اعلان کیا، جس نے استنبول میں عثمانی
حکومت اور ترکی میں بیرونی قبضے کو تسلیم کرنے سے انکار کر دیا۔ ترک انقلابیوں نے
عوامی فوج کے ذریعے یونان، اٹلی اور فرانس کی افواج کو اناطولیہ سے نکال باہر کیا۔
معاہدہ سیورے کے نتیجے میں جو علاقے جمہوریہ آرمینیا کو مل گئے تھے انہیں بھی
دوبارہ حاصل کیا اور آبنائے پر قابض برطانوی افواج کے لیے خطرہ بن گئی۔ بالآخر ترک
انقلابیوں نے آبنائے اور استنبول پر قبضہ کر لیا اور یکم نومبر 1922ء کو سلطنت
عثمانیہ کے خاتمے کا اعلان کر دیا۔ آخری سلطان محمد ششم وحید الدین (1861ء تا
1926ء) 17 نومبر 1922ء کو ملک چھوڑ گئے اور معاہدہ لوزان کے تحت 24 جولائی 1923ء کو
باضابطہ طور پر ترک جمہوریہ کو تسلیم کر لیا گیا۔ چند ماہ بعد 3 مارچ 1924ء کو
خلافت کے خاتمے کا اعلان کر دیا گیا اور سلطان اور ان کے اہل خانہ کو ناپسندیدہ
شخصیت قرار دے کر جلاوطن کر دیا گیا۔ 50 سال بعد 1974ء میں ترک قومی مجلس اعلٰی نے
سابق شاہی خاندان کو ترک شہریت عطا کرتے ہوئے وطن واپسی کی اجازت دے دی۔ سلطنت
عثمانیہ کے خاتمے کے نتیجے میں جو نئے ممالک قائم ہوئے ان کی تعداد اِس وقت (بشمول
متنازع شمالی ترک جمہوریہ قبرص) 40 بنتی ہے۔

عثمانی ترکوں نے ایشیائے کوچک میں داخل ہونے کے بعد ایک ایسی سلطنت کی بنیاد رکھی
جس نے تین سو سال میں دنیا کی وسیع ترین اور سب سے زیادہ طاقتور سلطنت کا روپ
اختیار کر لیا اور اس میں بنیادی کردار ترک قوم کی شجاعت اور تنظیمی صلاحیت تھی جس
کے نتیجے میں سلطنت عثمانیہ جیسی وسیع اور پائیدار سلطنت قائم ہوئی۔ چونکہ عثمانی
سلاطین نے سلجوقیوں کے نظام کو اپنایا تھا اس لیے فرمانروا کا انتخاب اہل خاندان
کرتے تھے اور خاندان کا سربراہ ہی بادشاہ ہوتا تھا۔ عملی سیاست کے تعلق تک بادشاہ
مطلق العنان اور تمام قوتوں کا سرچشمہ ہوتا تھا تاہم اس کے تمام اقدامات و افعال اس
کی خواہش کے مطابق نہیں ہوتے تھے۔ وہ قانون، نظام اور رسم و رواج کا پابند تھا اور
شریعت کے سامنے سر تسلیم خم کر دیتا تھا۔ اسلامی قوانین کو تقریباًً تمام معاملات
میں برتری حاصل تھی اور بادشاہ شریعت کی حدود میں رہ کر اپنے حق و طاقت کا استعمال
کر سکتا تھا۔ چونکہ بادشاہ کی حیثیت مطلق العنان فرمانروا کی تھی اس لیے جب کمزور
سلطان آئے تو سلطنت کے امور وزراء انجام دینے لگے لیکن پھر بھی احکامات سلطان کی
جانب سے صادر ہوتے تھے۔ ابتداء میں عثمانی حکمران خود کو بیگ اور غازی کہلواتے تھے۔
بایزید اول پہلا عثمانی حکمران تھا جس نے سلطان کا لقب اختیار کیا اور سلیم اول فتح
مصر کے بعد پہلا عثمانی خلیفہ بنا۔ سلطان سلیمان قانونی کے زمانے تک فوج کی اعلٰی
کمان سلطان کے ہاتھ میں ہوتی تھی اور وہ خود جنگ میں شرکت کرتا تھا لیکن بعد کے
حکمرانوں میں یہ طریقہ نہ رہا جس سے سلطان کے وقار کو ٹھیس پہنچی۔

سلطان کی اعلٰی مجلس شوریٰ کا نام دیوان تھا اور مرکزی نظام میں اسے بہت اہمیت حاصل
تھی۔ ابتدا میں سلطان دیوان کی صدارت خود کرتا تھا لیکن بعد کے سلاطین نے دیوان میں
آنا چھوڑ دیا اور سلطان کے اہل رائے سے تعلق نہ ہونے سے نظام میں کمزوری پیدا ہو
گئی۔ دیوان کے مستقل اراکین یہ تھے:

مرکزی نظام کے یہ چار اعلٰی عہدیدار سلطنت کے بنیادی ستون تھے۔ محمد فاتح نے اپنے
آئین میں ان ستونوں کو واضح کیا اور سلطنت کو ایک خیمے سے تشبیہ دی جس کا صدر
دروازہ باب عالی کہلاتا اور دیوان گویا اس کی آخری عدالت تھی۔ صدر دروازے کا یہ نام
اتنا معروف ہوا کہ دنیا بھر میں عثمانی دربار "باب عالی" کے نام سے ہی معروف ہوگیا۔

مرکزی نظام حکومت میں سلطان کے بعد دوسری اہم حیثیت صدر اعظم کو حاصل تھی جو دیوان
کا ایک اہم رکن کہلاتا تھا۔ ابتدائی دور میں صرف وزیر ہوتا تھا لیکن ان کی بڑھتی
ہوئی تعداد کے بعد ان میں سے ایک وزیر اعظم کہلانے لگا جو پھر صدر اعظم بن گیا۔
طاقتور سلاطین کے عہد میں صدر اعظم سلطان کے مشیر کی حیثیت سے کام کرتا تھا۔ صدر
اعظم کے ماتحت وزراء میں وزیر جنگ و داخلہ، صدر اعظم کی غیر موجودگی میں اس کا قائم
مقام ہوتا تھا، وزیر خارجہ، جو رئیس آفندی کہلاتا اور میر دربار شامل ہوتے تھے۔ صدر
اعظم کے عہدے پر کئی نام ایسے شامل ہیں جن کی خدمات عثمانی نظام کے لیے ناقابل
فراموش ہیں جن میں کوپریلی خاندان قابل ذکر ہے۔ یہ عہدہ 1368ء سے 1922ء تک یعنی 554
سالوں تک یہ عہدہ سلطنت عثمانیہ میں موجود رہا جس میں 211 (یا 215) صدر اعظم ہوئے
جن کی اکثریت غیر ترک تھی اور ان میں عرب، البانوی، روسی، چرکسی، یونانی، ارمنی اور
سلافی قوموں کے افراد شامل تھے تاہم کبھی کسی غیر مسلم کو صدر اعظم نہیں بنایا گیا۔
صدر اعظم کا تقرر خود سلطان کرتا تھا۔

اس کی اصل حیثیت فوجی منصف کی تھی اور شیخ الاسلام کے بعد اس کا درجہ آتا تھا۔ قاضی
عسکر کو سلطان خود مقرر کرتا تھا۔ قاضی عسکر دو تھے ایک یورپی اور دوسرا ایشیائی
مقبوضات کے لیے جو بالترتیب قاضی عسکر رومیلیا اور قاضی عسکر اناطولیہ کہلاتے تھے۔

نشانچی بھی مالیات کا ذمہ دار تھا لیکن اس کے ذمہ دیگر بہت سارے امور تھے جن میں
شاہی مہر لگانا، زمین کے معاملات کا اندراج، غلطیوں کی تصحیح اور ان کی ترتیب،
حکمرانوں اور نیم خود مختار حاکموں کو فرامین بھیجنا وغیرہ۔ نشانچی تمام سرکاری
کاغذات کی تیاری کا کام بھی کرتا تھا اور اس کے بعد کاغذات پر سلطان کا طغرہ ثبت
کرتا تھا۔ سلطنت عثمانیہ کی قوت ہی اس کے ادارۂ حکومت کے زبردست نظام پر قائم تھی
اور اس کے خاص اصولوں میں امیدواروں کا عمدہ انتخاب، تعلیم و تربیت کی سخت نگرانی،
مکمل نظم و ضبط اور پرجوش مقابلہ اہم ترین تھے اور انہی کی بنیاد پر کوئی بھی
امیدوار اپنی صلاحیتوں کی بنیاد پر ترقی کر کے اعلٰی ترین عہدے پر پہنچ سکتا تھا۔
اس طرح گویا شاہی خاندان ہی ایسا تھا جس میں نسلی امتیاز تسلیم کیا جاتا تھا دیگر
تمام عہدوں کے لیے صلاحیت کو بنیاد بنایا جاتا تھا۔

سلطنت کا اقتصادی نظام اس کے جغرافیے پر قائم تھا کیونکہ مشرق اور مغرب کے درمیان
تمام تجارتی شاہراہیں تین براعظموں پر پھیلی اس سلطنت سے گذرتی تھیں۔ ان تجارتی
شاہراہوں کے ذریعے ہی اسے محصول کے ذریعے اتنی ادائیگی ہوتی کہ وہ اپنے وقت دنیا کی
بڑی اقتصادی قوتوں میں سے ایک بن گئی۔ سلطنت عثمانیہ کا مقابلہ کرنے کے لیے ہی
یورپی قوتوں نے متبادل راہ ڈھونڈنے کے لیے بحری مہمات شروع کیں اور جب 1492ء میں
کرسٹوفر کولمبس نے امریکہ دریافت کیا تو اس وقت سلطنت عثمانیہ اپنے عروج پر تھی۔
وسطی یورپ اور عثمانیوں کے درمیان تعلقات میں تبدیلی کی بنیاد بھی نئے بحری راستوں
کی دریافت تھا اور ممکنہ طور پر سلطنت عثمانیہ کی زوال کی وجہ بھی کیونکہ یورپی
قوتوں نے مشرق وسطٰی اور بحیرۂ روم کے بجائے دیگر راستے اختیار کرنا شروع کر دیے جو
سلطنت کی مالی حالت کی خرابی کا باعث بنا۔ سلطنت مندرجہ ذیل اقسام کے ممالک میں
تقسیم تھی:

عثمانی فوج اپنی زمانے کی دنیا کی جدید ترین فوج تھی اور وہ پہلی فوج تھی جس نے
بارودی اسلحے کا استعمال شروع کیا۔ اس کے علاوہ وہ تلواریں، نیزے، تیر اور دیگر
روایتی اسلحے بھی استعمال کرتے۔ 1389ء میں جنگ کوسوو اور 1396ء میں جنگ نکوپولس میں
فتوحات کے بعد عثمانی افواج تیزی سے وسطی یورپ کو اپنے پیروں تلے روندتے چلی گئیں
اور 1526ء میں جنگ موہاکس میں فتح کے ذریعے ہنگری پر بھی قابض ہو گئیں اور دو مرتبہ
1529ء اور 1683ء میں ویانا کا محاصرہ بھی کیا۔ علاوہ ازیں یہ پہلی فوج تھیں جو غیر
ملکی ماہرین کی خدمات حاصل کرتیں اور ان کے افسران کو تربیت کے لیے مغربی یورپ کے
ممالک میں بھیجا جاتا۔

سلطنت کی طاقت کا دار و مدار اس کے فوجی نظام پر تھا۔ عثمانیوں کے دوسرے سلطان
اورخان اول کے دور میں پہلی بار فوج کو منظم شکل دی گئی جو ینی چری کہلائی۔ ینی چری
مستقل پیدل فوج تھی جس کی حیرت انگیز شجاعت، نظم و ضبط اور وفاداری نے تین صدیوں تک
یورپی قوتوں پر اپنی دھاک بٹھائے رکھی اور سلطنت عثمانیہ کی ابتدائی تمام فتوحات
بلاشبہ اسی کے زور بازو کا نتیجہ تھیں۔

ینی چری کے تین مختلف دستے تھے جن میں یایا، سکبان اور آغا بولک لری شامل تھے۔ ینی
چری کا سب سے بڑا عہدیدار ینی چری آغاسی کہلاتا۔ ایک عہدہ ینی چری آفندی سی ہوتا
تھا جو دراصل کاتب تھا اور تنخواہ دینا اس کے ذمہ تھا۔ زمانۂ امن میں دیوان کے
اجلاس میں پہرہ دینا، آگ بجھانے، اعلٰی عہدیداروں کی حفاظت، امن و امان قائم کرنے
میں مدد و دیگر ذمہ داریاں ینی چری کے سپرد ہوتی تھیں۔ ینی چری کے لیے اپنے افسروں
کی اطاعت پہلی شرط اور اتحاد و مساوات، ظاہری نمود و نمائش سے پرہیز اور دین داری
بھی ضروری تھیں۔ جنگ کے دوران ینی چری قلب میں سلطان کے گرد ہوتے۔ ابتدا میں صرف نو
مسلم عیسائی ہی اس میں بھرتی کیے جاتے بعد ازاں مسلمان بھی بھرتی کیے جانے لگے۔ جب
تک سلاطین مضبوط تھے ینی چری قابو میں رہے لیکن عنان حکومت کمزور ہاتھوں میں آتے ہی
ینی چری سرکش ہو گئے اور بدعنوانی حد سے زیادہ بڑھ گئی اور یہ فوج سلطنت کے لیے
مستقل خطرہ بن گئی اور 1826ء میں محمود ثانی نے بالآخر اس کو ختم کر ڈالا۔ ینی چری
کے خاتمے کو واقعۂ خیریہ کہا جاتا ہے۔

19 ویں صدی کے اوائل میں افواج کی جدید خطوط پر تربیت کی کوششیں شروع کر دی گئیں
اور 1826ء میں سلطان محمود ثانی نے ینی چری کا خاتمہ کر کے ایک جدید عثمانی فوج کی
بنیاد رکھی جسے نظام جدید کا نام دیا گیا۔ نظام جدید افواج مصروف اور ردیف میں
تقسیم کی گئی تھیں اور اس کی خصوصیات یہ تھیں:

1308ء میں بحیرہ مرمرہ میں جزیرہ امرالی کی فتح عثمانیوں کی پہلی بحری فتح تھی اور
1321ء میں اس کے جہاز پہلی بار جنوب مشرقی یورپ کے علاقے تھریس میں لنگر انداز ہوئے
اور بعد ازاں براعظم یورپ میں فتوحات میں اہم ترین کردار ادا کیا۔ عثمانی بحریہ
دنیا کی پہلی بحریہ تھی جس نے بحری جہازوں پر توپیں نصب کیں اور 1499ء میں لڑی گئی
جنگ زونکیو تاریخ کی پہلی بحری جنگ تھی جس کے دوران بحری جہازوں پر لگی توپیں
استعمال کی گئیں۔ عثمانی بحریہ نے ہی شمالی افریقہ میں فتوحات کا آغاز کیا اور
1517ء میں الجزائر اور مصر کو سلطنت میں شامل کیا۔ 1538ء میں جنگ پریویزا اور 1560ء
میں جنگ جربا بحیرۂ روم میں عثمانی بحریہ کے عروج کا ثبوت ہیں۔ علاوہ ازیں عثمانی
بحری جہازوں نے 1538ء سے 1566ء کے درمیان بحر ہند میں گوا کے قریب پرتگیزی جہازوں
کا مقابلہ بھی کیا۔ 1553ء میں عثمانی امیر البحر صالح رئیس نے مراکش اور آبنائے جبل
الطارق سے آگے کے شمالی افریقی علاقے فتح کیے اور عثمانی سلطنت کی سرحدیں بحر
اوقیانوس تک پہنچا دیں۔ 1566ء میں آچے (موجودہ انڈونیشیا کا ایک صوبہ) کے سلطان نے
پرتگیزیوں کے خلاف عثمانیوں کی مدد طلب کی اور خضر رئیس کی قیادت میں ایک بحری بیڑا
سماٹرا بھیجا گیا تھا۔ یہ بیڑا 1569ء میں آچے میں لنگر انداز ہوا اور اس طرح یہ
سلطنت کا مشرقی ترین علاقہ قرار پایا جو عثمانیوں کی زیر سیادت تھا۔ 1585ء میں
عثمانی امیر البحر مراد رئیس نے جزائر کناری میں لانزاروت کو فتح کیا۔ 1617ء میں
عثمانی افواج نے مدیرہ پر بھی قبضہ کیا اور بعد ازاں اگست 1625ء میں مغربی انگلستان
کے علاقوں سسیکس، پلائی ماؤتھ، ڈیوون، ہارٹ لینڈ پوائنٹ اور کورن وال پر چھاپے
مارے۔ 1627ء میں عثمانی بحریہ کے جہازوں نے جزائر شیٹ لینڈ، جزائرفارو، ڈنمارک،
ناروے اور آئس لینڈ تک اور 1627ء سے 1631ء کے دوران آئرستان اور سویڈن تک بھی چھاپے
مارنے میں کامیاب ہوئے۔ 1827ء میں جنگ ناوارینو میں برطانیہ، فرانس اور روس کے
مشترکہ بحری بیڑے کے ہاتھوں شکست اور الجزائر اور یونان کے کھو جانے کے بعد عثمانی
بحریہ کا زوال شروع ہو گیا اور اس طرح سلطنت سمندر پار مقبوضات پر گرفت کمزور پڑتی
چلی گئی۔ سلطان عبد العزیز اول (دور حکومت: 1861ء تا 1876ء) نے مضبوط بحریہ کی
تشکیل کے لیے از سر نو کوششیں کیں اور کثیر سرمایہ خرچ کرنے کے بعد برطانیہ اور
فرانس کے دنیا کا تیسرا سب سے بڑا بحری بیڑا تشکیل دیا جو 194 بحری جہازوں پر مشتمل
تھا لیکن زوال پزیر معیشت ان بحری جہازوں کے بیڑے کو زیادہ عرصے برقرار نہ رکھ سکی۔
اصلاح پسند مدحت پاشا اور 1876ء میں پہلی عثمانی پارلیمان کی حمایت کے بعد سلطان
عبد الحمید ثانی (دور حکومت: 1876ء تا 1908ء) کا اعتبار بحریہ پر سے اٹھ گیا۔ اور
روس کے خلاف جنگوں میں کوئی استعمال نہ ہونے کا بہانہ بنا کر اکثر بحری جہاز شاخ
زریں میں بند کر دیے گئے جہاں وہ اگلے 30 سالوں تک سڑتے رہے۔ 1908ء میں نوجوانان
ترک انقلاب کے بعد اتحاد و ترقی جمعیتی نے ملک کا نظم و ضبط سنبھالنے کے بعد بحریہ
کو دوبارہ منظم کرنے کی کوشش کی اور عوامی چندے سے عثمانی بحریہ فاؤنڈیشن تشکیل دی
گئی اور عوامی رقم سے ہی بڑے بحری جہازوں کی خریداری شروع کی گئی۔

عثمانی امیر البحر کپتان پاشا (یا قپودان پاشا) کہلاتا تھا۔ سلطنت کے معروف امیر
البحروں میں خیر الدین باربروسا، پیری رئیس، حسن پاشا، پیالے پاشا، طرغت پاشا اور
سیدی علی عثمانی تاریخ کے ساتھ یورپ کی بحری تاریخ میں بھی ہمیشہ یاد رکھے جائیں
گے۔ بحری فتوحات کے علاوہ ان کے علمی کارنامے بھی نمایاں ہیں۔ عثمانی ترکوں کی بحری
طاقت میں اضافے کے ساتھ ساتھ امیر البحر کی اہمیت بھی دو چند ہو گئی اور باربروسا
کے زمانے میں کپتان پاشا دیوان کا باقاعدہ رکن بن گیا۔ عہدے کے اعتبار سے وہ امیر
العساکر کے مساوی اور شیخ الاسلام کے ماتحت سمجھا جاتا تھا۔

عثمانیہ فضائیہ کی بنیاد جون 1909ء میں رکھی گئی اس طرح یہ دنیا کی قدیم ترین جنگی
ہوا بازی کے اداروں میں سے ایک ہے۔ اس کا قیام اس وقت عمل میں آیا جب سلطنت عثمانیہ
نے اپنے دو ترک ہوا بازوں کو پیرس میں منعقدہ بین الاقوامی ہوا بازی کانفرنس شرکت
کے لیے بھیجا۔ فضائی جنگ کی بڑھتی ہوئی اہمیت کے پیش نظر عثمانی حکومت نے اپنے
عسکری ہوا بازی کے منصوبے کو منظم کرنے کا فیصلہ کیا۔ اس مقصد کے لیے 1910ء کے آخر
میں متعدد افسران کو تربیت کے لیے یورپ بھیجا گیا جنہوں نے وہاں جنگی ہوا بازی کی
تربیت حاصل کی۔ رہائش کی ناقص سہولیات کے باعث تعلیم کا یہ منصوبہ ختم ہو گیا اور
زیر تربیت اہلکار 1911ء کے اوائل میں ترکی واپس آ گئے۔ فضائیہ کے قیام کے لیے
حکومتی رہنمائی کے خاتمے کے باوجود اس وقت کے عثمانی وزیر دفاع محمد شوکت پاشا نے
عسکری فضائی منصوبے کے خیال کو عملی جامہ پہنانے کی کوششیں جاری رکھیں اور دو
افسران کو فرانس تربیت کے لیے بھیجا۔ ان ہوا بازوں کی تربیت فروری 1921ء میں مکمل
ہوئی اور اسی سال مزید ترک افسران کو فرانس بھیجا گیا۔ سلطنت عثمانیہ نے 3 جولائی
1912ء کو استنبول میں فضائی اکادمی کے قیام کے ذریعے اپنے ہوا بازوں اور طیاروں کی
تیاری اور اپنے افسران کی تربیت کا آغاز کیا۔ ترک ہوا بازوں کی نا تجربہ کاری کے
باعث بلقان جنگوں کے پہلے مرحلے (1912ء) میں متعدد جہازوں کا نقصان اٹھانا پڑا تاہم
دوسرے مرحلے (1913ء) میں انہیں کئی کامیابیاں ملیں۔ بلقان جنگوں کے خاتمے کے بعد
فضائیہ کو جدید خطوط پر استوار کرنے کے عمل کا آغاز کیا گیا اور نئے طیارے خریدے
گئے۔ جون 1914ء میں استنبول میں ہی نئی عسکری اکادمی "بحری ہوا بازی اکادمی" کا
قیام عمل میں آیا۔ لیکن پہلی جنگ عظیم کے آغاز کے ساتھ ہی یہ عمل رک گیا البتہ
1915ء میں چند جرمن افسران سلطنت میں آئے اور چند ترک افسران تربیت کے لیے جرمنی
گئے تھے۔ پہلی جنگ عظیم کے دوران عثمانی فضائیہ کئی محاذوں پر لڑی جن میں مغرب میں
گلیسیا، مشرق میں قفقاز اور جنوب میں یمن کے علاقے تک شامل تھے۔ عثمانی فضائیہ کو
از سر نو منظم کرنے کی کوششیں جاری تھیں کہ 1918ء میں پہلی جنگ عظیم کے خاتمے اور
استنبول پر اتحادیوں کے قبضے کے ساتھ ہی ان کا خاتمہ ہو گیا۔

قسطنطنیہ کے مفتی کا درجہ تمام قاضیوں سے بڑھ کر تھا اور اسے مفتی اعظم کہا جاتا
تھا۔ محمد فاتح نے اسے شیخ الاسلام کا لقب بھی عطا کیا۔ تمام قوانین کا تعلق شیخ
الاسلام سے تھا اور اس کی حیثیت عباسی دور کے قاضی القضاۃ کی سی تھی۔ اس کا فیصلہ
حتمی ہوتا تھا۔ شیخ الاسلام کا عہدہ وزارت عظمٰی کے بعد سب سے بڑا تھا۔ شیخ الاسلام
کا تقرر عام طور پر تمام عمر کے لیے ہوتا تھا۔ صوبائی افسران صدر اعظم اور صدر اعظم
سلطان کے سامنے جوابدہ تھا لیکن شیخ الاسلام صرف خدا کو جوابدہ تھا اور وہ ہر کام
شریعت کے مطابق کرتا تھا۔ شیخ الاسلام کے اختیارات انتہائی وسیع تھے اور اس کا
اندازا اس بات سے لگایا جا سکتا ہے کہ سلطان کی معزولی کے متعلق اس کا فتویٰ بہت
ضروری تھا اور اس کے بغیر سلطان کی معزولی ممکن نہ تھی۔ سلطان کی نماز جنازہ بھی
وہی پڑھاتا تھا۔ دور انحطاط میں اس منصب میں بھی کئی خامیاں پیدا ہو گئی تھیں۔
عثمانیوں کے پورے دور میں 131 شیوخ الاسلام ہوئے۔ 19 نے استعفٰی دیا اور تین کو
پھانسی دی گئی۔ اکثریت ترکی النسل تھی۔ 1442ء میں اس منصب کی ابتداء ہوئی اور مراد
دوم کے عہد کے حضرت ملا شمس الدین فتاری پہلے شیخ الاسلام تھے۔ آخری شیخ الاسلام
مدنی محمد نوری آفندی تھے جنہوں نے سلطنت کے خاتمے پر 1922ء میں استعفٰی دے دیا۔ اس
طرح یہ عہدہ 498 سال برقرار رہا۔

کیونکہ سلطنت عثمانیہ تین براعظموں پر پھیلی ایک وسیع سلطنت تھی اس لیے اسے کسی
واحد ثقافت کے طور پر بیان کرنا مشکل ہے البتہ مختلف مراکز میں اس کے مختلف روپ
تھے۔ قسطنطنیہ کی شہری وضع نے دمشق، بغداد، مکہ، مدینہ، قاہرہ اور تیونس و الجزائر
پر اثر انداز ہوئی۔ فنکاروں کا اجتماع قسطنطنیہ میں تھا لیکن دستکاری اور صنعت کی
غیر معمولی ترقی اناطولیہ میں ہوئی جس میں بروصہ اور ازنک کو اہم مقام حاصل تھا۔
کئی اہم شہروں میں کارخانے پوری سلطنت کو کپڑا اور ظروف فراہم کرنے کے علاوہ غیر
ممالک کو بھی اشیاء برآمد کرتے تھے۔ پارچہ بافی کے علاوہ قالین سازی بھی سلطنت کی
اہم ترین صنعت تھی۔

سلطنت عثمانیہ کا ابتدائی فن تعمیر سلجوقی طرز تعمیر سے متاثر تھا لیکن قسطنطنیہ کی
فتح کے بعد یہ رومی طرز تعمیر کے زیر اثر آ گیا لیکن بعد ازاں اس میں مزید بہتری
لائی گئی اور بالآخر جدید عثمانی طرز تعمیر دنیا بھر میں معروف ہوا۔ عثمانی سلاطین
نے فن تعمیر پر خاص توجہ دی۔ ینی شہر، بروصہ، ادرنہ اور قسطنطنیہ میں مساجد، مدارس
اور محلات کی تعمیر اور فتح قسطنطنیہ کے بعد سلطنت بھر میں عثمانی تعمیرات اس عظیم
سلطنت کی شوکت و عظمت کی آئینہ دار ہیں اور آج بھی اس شاندار ماضی کی یادگار کے طور
پر موجود ہیں۔ چودہویں صدی کی عثمانی دور کی مساجد میں سلجوقی طرز ہر جگہ نمایاں ہے
جس کی اہم ترین مثالیں بروصہ کی شاندار مساجد ہیں جن میں بایزید جامع اور اولو جامع
نمایاں ہیں۔ پندرہویں صدی میں استنبول کی مساجد میں بروصہ کی طرز کی تقلید کی گئی
لیکن بڑی مساجد میں ایاصوفیہ جامع کے طرز تعمیر کی تقلید کی گئی جو بازنطینی گرجا
تھی جسے فتح قسطنطنیہ کے بعد مسجد میں تبدیل کر دیا گیا تھا۔ ترک معماروں نے جدید
عثمانی طرز تعمیر کی کئی شاندار اور بلند عمارات بنائیں جن میں فاتح جامع، سلیمیہ
جامع، سلیمانیہ جامع اور اورتاکوئے جامع نمایاں ہیں۔ عثمانی طرز تعمیر ان عمارتوں
کے ذریعے آج بھی اپنی پوری آب و تاب کے ساتھ موجود ہے حتٰی کہ دنیا بھر میں جہاں
بھی ترک تارکین وطن نے مساجد تعمیر کیں وہ اسی طرز تعمیر کا شاہکار ہیں۔ پاکستان کے
دار الحکومت اسلام آباد میں واقع فیصل مسجد کے مینار بھی ترک طرز تعمیر کے حامل
ہیں۔

عثمانی طرز تعمیر کا تذکرہ سنان پاشا کے بغیر ادھورا ہے جس نے اپنے طرز اور ہنر سے
اس عہد کے طرز تعمیر کو چار چاند لگا دیے۔ سولہویں صدی کی عثمانی تعمیرات میں سنانی
طرز ہر جگہ نمایاں ہے اور آج بھی شاندار شکل میں موجود ہے۔ شہزادہ مسجد اور سلیمیہ
مسجد اس عظیم معمار کے فن پارے ہیں۔ سنان نے قسطنطنیہ، ادرنہ اور دیگر شہروں میں
کئی عظیم مساجد تعمیر کیں۔ عثمانیوں کے تیار کردہ توپ قاپی اور دولما باغچہ محلات
اپنے وقت کے تعمیرات کے عظیم ترین شاہکار تھے جن میں اول الذکر عثمانی اور ثانی
الذکر یورپی طرز تعمیر کے زیر اثر ہے۔

عثمانی ترک زبان مملکت کی اہم ترین زبان تھی جو عربی اور فارسی کے زیر اثر تھی۔
عثمانیوں کے عدالتی و دفتری معاملات میں یہی زبان استعمال کی جاتی تھی۔ لیکن ایک
وسیع سلطنت کے باعث اس میں مختلف مقامات پر مختلف زبانیں بولی جاتی تھیں اور آخری
ایام میں فرانسیسی اور انگریزی بھی غیر مسلموں کے اعلٰی طبقے میں بڑے پیمانے پر
بولی جاتیں۔ یہ بھی کہا جا سکتا ہے کہ فارسی ادبی اور عربی مذہبی زبان کے طور پر
استعمال کی جاتی تھی۔

عثمانی سلطنت کا سرکاری مذہب اسلام تھا لیکن غیر مسلموں خصوصاً اہل کتاب (عیسائیوں
اور یہودیوں) سے ان کا اعلٰی رویہ مسلمانوں کی وسیع القلبی کا منہ بولتا ثبوت ہے۔
محمد فاتح نے قسطنطنیہ کو فتح کرنے کے بعد مقامی عیسائیوں کو شہر میں رہنے کی اجازت
دی اور ان کے چند گرجوں کو بھی بحال رکھا۔ 1492ء میں سقوط غرناطہ کے بعد اسپین سے
نکالے گئے مسلمانوں کو بخیریت مسلم سرزمین پر پہنچانے کی جو عظیم مہم چلائی گئی اس
میں کئی یہودیوں کو بھی عیسائیوں کے مظالم سے بچا کر ترک سرزمین پر لایا گیا اور
انہیں سلطنت عثمانیہ میں آزادی کے ساتھ رہنے کی اجازت دی گئی۔ اسلامی شریعت مملکت
کا بنیادی قانون تھا اور اس کا ماخذ قرآن و حدیث تھے اور ان دونوں سے رہنمائی نہ
ملنے کی صورت اجماع یا قیاس سے کام لیا جاتا۔

محمد فاتح کے دور میں تعلیم کے سلسلے کا باقاعدہ آغاز ہوا، وہ خود بھی علماء کا بڑا
قدر دان تھا۔ محمد کے جانشینوں نے تعلیم کو خوب پھیلایا اور ہر سلطان ایک مسجد ضرور
تعمیر کرتا جس کے ساتھ مدرسہ قائم کرنا بھی لازمی تھا۔ یوں مسجدوں کے ساتھ ساتھ
مدارس کی تعداد بھی بڑھتی گئی۔ مصطفٰی ثالث کے عہد میں صرف قسطنطنیہ میں تقریباًً
تین سو مدارس تھے۔ دور تنظيمات میں جامعہ عثمانیہ کا قیام عمل میں آیا۔ تعلیم کی
ترقی کا اندازا اس بات سے لگایا جا سکتا ہے کہ 1892ء میں ہر صرف قسطنطنیہ میں ہر
قسم کے مدارس کی تعداد 500 تھی جن میں 13 بڑے کالج تھے۔

خطا در حوالہ: <ref> tags exist for a group named "dn", but no corresponding
<references group="dn"/> tag was found, or a closing </ref> is missing



https://ur.wikipedia.org/wiki/%D9%85%D8%B1%D8%A7%DA%A9%D8%B4

مراکش (آمازیغی زبان: مُراکُش ⵎⵓⵔⴰⴽⵓⵛ ; عربی: المغرب‎ Lmaġrib ; فرانسیسی: Maroc),
سرکاری طور پر Kingdom of Morocco,) شمالی افریقہ کا ایک ملک ہے ۔ بحر اوقیانوس کے
ساتھ طویل ساحلی پٹی پر واقع اس ملک کی سرحد آبنائے جبرالٹر پر جاکر بحیرہ روم میں
جاملتی ہیں۔ مشرق میں مراکش کی سرحد الجزائر، شمال میں بحیرہ روم اور اسپین سے
منسلک آبی سرحد اور مغرب میں بحر اوقیانوس موجود ہے۔ جنوب میں اس کی سرحدیں متنازع
ہیں۔ مراکش مغربی صحارا پر ملکیت کا دعویدار ہے اور 1975ء سے اس کے بیشتر رقبے کا
انتظام سنبھالے ہوئے ہے۔

مراکش افریقہ کا واحد ملک ہے جو افریقی یونین کا رکن نہیں البتہ وہ عظیم مغرب
یونین، موتمر عالم اسلامی،عرب لیگ، میڈيٹیریئن ڈائیلاگ گروپ اور گروپ 77 کا رکن ہے
اور امریکہ کا ایک اہم غیر نیٹو اتحادی ہے۔

ملک کا مکمل عربی نام "المملكة المغربي" ہے جس کا مطلب مغربی سلطنت ہے۔ تاریخی طور
پر مورخین مراکش کو المغرب الاقصی کہتے تھے جس کی بنیاد پر اسے مغرب کہا جانے لگا۔
اردو سمیت کئی زبانوں میں اسے مراکش کہا جاتا ہے جو اس کے سابق دارالحکومت مراکش
(شہر) کا نام ہے۔

جدید مراکش کا علاقہ 8 ہزار سال قبل مسیح میں آباد ہوا۔ قدیم دور میں یہ ماریطانیہ
کہلا تا تھا۔ واضح رہے کہ ماریطانیہ نام کا ملک بھی مراکش کے قریب ہی واقع ہے۔
شمالی افریقہ اور مراکش عظیم رومی سلطنت کا حصہ رہے ہیں اور رومی سلطنت میں مراکش
کا علاقہ Mauretania Tingitana کہلاتا تھا ۔ 5 ویں صدی میں رومی سلطنت کے زوال کے
بعد وینڈلز، وزیگوتھ اور بازنطینی یونانیوں نے اس سرزمین پر قبضہ کیا۔ اس دور میں
بھی جدید مراکش کے پہاڑی علاقے آزاد رہے جن میں بربر نسل کے لوگ رہتے تھے۔

ظہور اسلام کے بعد 7 ویں صدی میں عرب افواج شمالی افریقہ کو فتح کرتے ہوئے مراکش
پہنچیں۔ 670ء میں خلافت امویہ کا جرنیل عقبہ بن نافع شمالی افریقہ کی ساحلی پٹی میں
فتوحات حاصل کرتے کرتے مراکش پہنچا اور 683ء تک جدید مراکش کا تقریبا تمام علاقہ
فتح کرلیا۔

بنو امیہ کے زوال کے بعد خلافت عباسیہ کا دور آیا جس میں مراکش مرکزی حکومت کی
دسترس سے نکل گیا اور ادریس بن عبداللہ نے ادریسی سلطنت قائم کردی۔ ادریسیوں نے فاس
کو اپنا دارالحکومت قرار دیا اور مراکش کو تعلیم و ہنر کا مرکز بنادیا۔

مراکش بربروں کی دو بادشاہتوں کے درمیان اپنے عروج پر پہنچ گیا جو ادریسیوں کے بعد
قائم ہوئیں۔ پہلے مرابطین اور بعد ازاں موحدین کے دور میں مراکش تمام شمال مغربی
افریقہ اور اندلس کے بیشتر حصے کا حکمران بن گیا۔ اسلامی اسپین میں اشبیلیہ اور
غرناطہ جیسے شہر یورپ میں علم و ہنر، سائنس، ریاضی، علم فلکیات، جغرافیہ اور طب کے
مراکز تھے۔

شاہ فرڈيننڈ اور ملکہ آئزابیلا کے ہاتھوں سقوط غرناطہ کے بعد اسپین میں مسلم اقتدار
کا سورج غروب ہوگیا اور عیسائیوں نے مسلمانوں اور یہودیوں پر مظالم کے پہاڑ
توڑدیئے۔ عیسائیوں کے مظالم سے تنگ آکر اسپین کے مسلمان اور یہودی مراکش آگئے۔
عیسائیوں نے مسلم ثقافت کی ہر نشانی کو ختم کرنے کے لئے اندلس کا ہر کتب خانہ تباہ
کردیا جس کے باعث ہزاروں انمول کتابیں ضائع ہوگئیں۔

بعد ازاں سلطنت علویہ نے عروج حاصل کیا جسے اسپین اور مسلسل مغرب کی جانب توسیع
پانے والی سلطنت عثمانیہ کی جارحیت کا سامنا کرنا پڑا ۔ علوی اپنی حیثیت کو برقرار
رکھنے میں کامیاب رہے حالانکہ ان کی حکومت گذشتہ حکومتوں کے مقابلے میں چھوٹی لیکن
کافی دولت مند تھی۔ 1684ء میں انہوں نے طنجہ پر بھی قبضہ کرلیا۔

مراکش پہلا ملک ہے جس نے 1777ء میں امریکہ کو بطور آزاد ملک تسلیم کیا۔ امریکی
انقلاب کے آغاز میں بحر اوقیانوس میں سفر کرنے والے امریکی جہازوں پر بربر قزاق
حملے کیا کرتے تھے۔ اس وقت امریکیوں نے یورپی قوتوں سے مدد کی درخواست کی لیکن اس
کی شنوائی نہیں ہوئی۔ 20 دسمبر 1777ء کو مراکش کے سلطان نے اعلان کیا کہ امریکی
تاجروں کے جہاز سلطنت کی حفاظت و امان میں ہوں گے۔

امریکہ۔ مراکش دوستی کا یہ معاہدہ امریکہ کا قدیم ترین دوستی کا معاہدہ ہے جو آج تک
برقرار ہے۔ اس معاہدے پر جون ایڈمز اور تھامس جیفرسن نے دستخط کئے تھے اور یہ 1786ء
سے نافذ ہے۔ صدر جارج واشنگٹن نے سلطان سیدی محمد کو خط لکھا جس سے دونوں ممالک کے
درمیان تعلقات مزید مستحکم ہوئے۔ طنجہ میں امریکی قونصلیٹ ملک سے امریکی حکومت کی
پہلی ملکیت تھی۔ اس عمارت میں اب طنجہ امریکن لیگیشن میوزیم قائم ہے۔

مراکش اس وقت افریقا میں سب سے دولت مند ملک تھا اور وہ بحیرہ روم میں داخلے کے
راستے پر قائم ہونے اور اپنے بہترین محل وقوع کے باعث یورپی استعماری قوتوں کی نظر
میں آگیا۔ فرانس نے 1830ء میں مراکش میں زبردست دلچسپی دکھائی۔ 1904ء میں مراکش میں
فرانس کے حلقہ اثر کی برطانوی قبولیت نے جرمنی میں زبردست ردعمل پیدا کیا اور جون
1905ء کے اس بحران کو 1906ء میں اسپین میں الجزیراس کانفرنس کے ذریعے حل کیا گیا جس
کے ذریعے مراکش میں فرانس کی "خصوصی حیثیت" اور فرانس اور اسپین کے مشترکہ قبضے کو
تسلیم کیا گیا۔ یورپی قوتوں کے درمیان بڑھتی ہوئی کشیدگی کے ساتھ مراکش کا دوسرا
بحران برلن نے پیدا کیا اور 30 مارچ 1912ء کو معاہدہ فاس کے تحت مراکش کو فرانس کی
کالونی بنادیا گیا۔ معاہدے کے تحت اسی سال 27 نومبر کو اسپین کو شمالی و جنوبی
علاقوں کا قبضہ دیا گیا۔

دوسری جنگ عظیم کے بعد طے پانے والے میثاق اوقیانوس کے تحت مراکش کی کئی قومی سیاسی
جماعتوں نے ملک کی آزادی کا مطالبہ کیا اور استقلال پارٹی نے پہلی مرتبہ 1944ء میں
عوامی سطح پر آزادی کی آواز اٹھائی۔

1953ء میں سلطان محمد پنجم کی مڈغاسکر جلاوطنی اور ان کی جگہ غیر مقبول محمد بن
عارفہ کی تقرری نے ملک بھر میں فرانس کے خلاف زبردست ردعمل پیدا کیا۔ اس دوران سب
سے مشہور واقعہ اوجدا میں مراکشی باشندوں کو فرانس اور دیگر یورپی باشندوں کی رہائش
گاہوں پر حملہ تھا۔ فرانسی قبضے کے خلاف یکم اکتوبر 1955ء کو "آرمی ڈی لبریشن" قائم
کی گئی جس کا قیام "کمیٹی ڈی لبریشن ڈو مغرب عرب" نے قاہرہ، مصر میں کیا۔ اس کا ہدف
سلطان محمد پنجم کی وطن واپسی اور الجزائر اور تیونس کی آزادی تھا۔ فرانس نے 1955ء
میں محمد پنجم کو وطن واپسی کی اجازت دی اور مذاکرات کا آغاز ہوا جو بالآخر اگلے
برس مراکش کی آزادی پر متنج ہوئے۔

مراکش نے 2 مارچ 1956ء کو سیاسی طور پر آزادی حاصل کی اور 7 اپریل کو فرانس نے
مراکش پر اپنے قبضے کا باقاعدہ اعلان کردیا۔ 1956ء اور 1958ء میں فرانس سے معاہدات
کے تحت ہسپانوی قبضے کے تحت علاقوں پر مراکش کا قبضہ ہوا لیکن دیگر ہسپانوی قبضہ
جات کو طاقت کے بل بوتے پر حاصل کرنے کی کوشش ناکام رہی۔ طنجہ کا بین الاقوامی شہر
29 اکتوبر 1956ء کو معاہدہ طنجہ پر دستخط کے ساتھ ایک بار پر حاصل کرلیا۔ ان کا دور
سیاسی عدم استحکام کا دور سمجھا جاتا ہے۔ 1970ء کی دہائی میں مراکش نے مغربی صحارا
پر فوج کشی کی اور اس خطے کا معاملہ ابھی تک حل طلب ہے۔

مراکش جون 2004ء میں امریکہ کا نان نیٹو اتحادی قرار پایا اور اس نے امریکہ و یورپی
یونین کے ساتھ آزاد تجارت کے معاہدے کئے۔

2003ء میں مراکش کا سب سے بڑا شہر کاسابلانکا دہشت گرد حملوں کا نشانہ بنایا۔ ان
حملوں کا نشانہ مغربی اور یہودی باشندے تھے جس میں 33 شہری ہلاک اور 100 سے زائد
زخمی ہوئے جن کی اکثریت مراکشی تھی۔

1912ء سے 1955ء تک مراکش پر فرانس قابض رہاتاہم ہزاروں مراکشی باشندوں کی قربانیوں
کے نتیجے میں 1956ء میں مراکش نے فرانس سے آزادی حاصل کی۔آزادی کی تحریک میں
پاکستان نے بھی مراکش کا بھرپور ساتھ دیا۔

1952ء میں اقوام متحدہ کی جنرل اسمبلی کے اجلاس کی موقع پر مراکش کے شاہ محمدپنجم
كى طرف سے بیجھے گئے تحریک آذادی کے سرگرم لیڈر احمدعبدالسلام بلفرج سیکیورٹی کونسل
میں جب مراکش کی آزادی کے حق میں آواز بلند کرنے کے لئے کھڑے ہوئے تو وہاں موجود
فرانسیسی نمائندے نےاحمدبلفرج کو یہ کہہ کر خطاب کرنے سے روک دیا کہہ "مراکش چونکہ
فرانس کی کالونی ہے لہذا احمدبلفرج کو اس پلیٹ فارم سے بولنے کی اجازت نہیں۔" اجلاس
میں پاکستان کے پہلے وزیرخارجہ سرظفراللہ خان بھی شریک تھے،انہوں نے جب ایک مسلمان
رہنما کے ساتھ فرانسیسی نمائندے کا ہتک آمیز سلوک دیکھا تو احمدبلفرج کو پاکستان کی
شہریت کی پیشکش کی اور رات گئے نیویارک میں قائم پاکستانی سفارت خانہ کھلوا کر
احمدبلفرج کوپاکستانی پاسپورٹ جاری کیا۔اس طرح اگلے روز احمدبلفرج نے پاکستان چیئر
سے جنرل اسمبلی کے اجلاس سے خطاب کر کے مراکش کی فرانس سے آزادی کےحق میں آواز بلند
کی جس سے مراکش کی آزادی کی تحريک میں نئی روح پڑی اور بلاخر 19 نومبر 1956ء کو
مراکش، فرانس کے تسلط سے آزاد ہوا۔

مراکش اور پاکستان میں تاریخی اعتبار سے بھی مماثلت پائی جاتی ہے۔711ء میں جب
نوجوان سپہ سالار طارق بن زیادجبرالٹر کے مقام پر اپنی کشتیاں جلا کر فتح یا شہادت
کا اعلان کر رہا تھا،اسی دوران ایک اور نوجوان سپہ سالار محمد بن قاسم برصغیر میں
دیبل کے مقام پر فتح کا اسلامی پرچم گاڑھ رھا تھا جس کے نتیجے میں برصغیر میں اسلام
پھیلا اور کئی صدیوں تک مسلمانوں نے ہندوستان پر حکمرانی کی۔

مشرق اور جنوب مشرق میں اس کی سرحد الجزائر سے ملتی ہے۔ بحیرہ روم کے ساحل کے ساتھ
ساتھ چند شہروں پر اب تک ہسپانوی قبضہ برقرار ہے۔ مراکش کے شمال میں آبنائے جبرالٹر
ہے۔ بحیرہ روم کے ساتھ ساتھ ساحلی علاقوں پر کوہ ریف کا پہاڑی سلسلہ واقع ہے۔ معروف
کوہ اطلس کا سلسلہ جنوب مغرب سے شمال مشرق کی جانب ہے۔ ملک کے جنوب مشرق کا بیشتر
علاقہ صحرائے اعظم میں شامل ہے جہاں آبادی بہت کم ہے۔ آبادی کی اکثریت ان دونوں
پہاڑی سلسلوں کے شمال میں رہائش پزیر ہے۔ جنوب میں سابق ہسپانوی کالونی مغربی صحارا
واقع ہے جس پر 1975ء میں مراکش نے قبضہ کرلیا تھا اور اسے اپنا جنوبی صوبہ قرار
دیتا ہے۔

مراکش کا دارالحکومت رباط ہے اور اس کا سب سے بڑا شہر اور بڑی بندرگاہ کاسابلانکا
ہے۔

1997ء میں منظور شدہ قانون کے مطابق مراکش کو 16 نۓ علاقوں میں تقسیم کیا گیا ہے۔
ہر علاقہ کو مزید چھوٹے انتظامی حصوں میں تقسیم کیا گیا ہے جن کو صوبہ کہتے ہیں۔
مراکش میں صوبوں کی کل تعداد 61 ہے۔ علاقہ کا سربرہ والی (گورنر) کہلاتا ہے جس کو
بادشاہ وقت نامزد کرتا ہے۔ اور والی اس صوبہ کا سربراہ بھی ہوتا ہے جس میں وہ رہتا
ہے۔

متناسقات: 32°N -6°E﻿ / ﻿32°N 6°W﻿ / 32; -6 Coordinates: longitude degrees < 0
with hemisphere flag {{#coordinates:}}: invalid longitude



https://ur.wikipedia.org/wiki/%D9%85%D8%AD%D9%85%D9%88%D8%AF_%D8%BA%D8%B2%D9%86%D9%88%DB%8C

یمین الدولہ محمود (مکمل نام: یمین الدولہ ابو القاسم محمود ابن سبکتگین) المعروف
محمود غزنوی (پیدائش بروزمنگل 2نومبر 971ء ، انتقال 30 اپریل 1030ء ) 997ء سے اپنے
انتقال تک سلطنت غزنویہ کا حکمران تھے۔ وه دسویں صدی عیسوی میں غزنی کے مسلمان بهت
بهادر اور عاشق رسول صلی الله علیه وآلیه وسلم بادشاه گزرے هیں انہوں نے غزنی شہر
کو دنیا کے دولت مند ترین شہروں میں تبدیل کردیا اور اس کی وسیع سلطنت میں موجودہ
مکمل افغانستان، ایران اور پاکستان کے کئی حصے اور شمال مغربی بھارت شامل تھا۔ وہ
تاریخ اسلامیہ کے پہلے حکمران تھے جنہوں نے سلطان کا لقب اختیار کیا۔

وہ پہلے مسلمان حکمران تھے جنہوں نے ہندوستان پر 22 حملے کئے اور ہر حملے میں فتح
حاصل کی ۔اس عظیم مجاہد کے گھوڑوں کی ٹاپوں سے ہندوستان کے بت کدے لرز اٹھتے تھے ۔

حضرت محمود غزنوی عليه الرحمة الله القوي کی خدمت میں ایک شخص حاضر هوا اور عرض کی
که میں مدت سے حضور صلى الله عليه وسلم کے دیدار کا طلبگار تها قسمت سے گزشته رات
مجهے آپ صلى الله عليه وسلم کا دیدار کرنے کی سعادت ملی حضور صلى الله عليه وسلم سے
میں نے عرض کی يا رسول الله صلی الله عليه وسلم میں ایک هزار درهم کا مقروض هوں, اس
کی ادائگی سے عاجز هوں اور ڈرتا هوں که اگر اسی حالت میں مر گیا تو قرض کا بوجه
میری گردن پر هوگا (اس وجه سے بروز قیامت میں پهنس جاؤں) رحمت عالم, صلي الله عليه
وسلم نے ارشاد فرمایا :"محمود سبکتگین کے پاس جاؤ وه تمهارا قرض اتاردے گا. میں نے
عرض کی,وه کیسے اعتماد کریں گے? اگر ان کے لئے کوئ نشانی عنایت فرمادی جا تو کرم
بالا کرم (یعنی:کرم پر کرم) هوجاۓ گا. آپ صلي الله عليه وسلم نے فرمایا,جا کر اس سے
کهو, "اے محمود! تم رات کے اول حصے میں تیس هزار (30000) بار درود پڑهتے هو اور پهر
بیدار هو کر رات کے آخری حصے میں مزید تیس هزار (30000) بار پڑهتے هو. اس نشانی کے
بتانے سے (انشآالله عزوجل) وه تمهارا قرض اتار دے گا". سلطان محمود عليه رحمة الله
عليه نے جب شاه خير انام صلي الله عليه وسلم کا رحمتوں بهرا پیغام سنا تو رونے لگے
اور تصدیق کرتے هوۓ اس کا قرض اتار دیا اور ایک هزار درهم مزید پیش کۓ. وزراء وغیره
متعجب هو کر عرض گزار هوۓ! عالیجاه! اس شخص نے ایک ناممکن سی بات بتائ هے اور آپ نے
کبهی اتنی تعداد میں درود شریف پڑها هی نهیں اور نه هی کوئ آدمی رات بهر میں ساٹھ
هزار بار درود شریف پڑھ سکتا هے. سلطان محمود عليه رحمة الله الودود نے فرمایا! تم
سچ کهتے هو لیکن میں نے علماۓ کرام سے سنا هے که جو شخص دس هزاری درود شریف ایک بار
پڑھ لے اس نے گویا دس هزار بار درودشریف پڑهے. میں تین بار اول شب میں اور تین
مرتبه آخر شب میں دس هزاری درود پاک پڑھ لیتا هوں. اس طرح سے میرا گمان تھا که میں
هر رات ساٹھ هزار بار درود شریف پڑھتا هوں. جب اس خوش نصیب عاشق رسول صلي الله عليه
وسلم نے شاه خير الانام صلي الله عليه وسلم کا رحمتوں بهرا پیغام پهنچایا, مجھے اس
دس هزاری درود شریف کی تصدیق هوگئ, اور گریه کرنا (یعنی:رونا) اس خوشی سے تھا که
علماۓ کرام کا فرمان صحیح ثابت هوا که رسول غیب دان,رحمت عامیان صلي الله عليه وسلم
نے اس کی گواهی دی.



https://ur.wikipedia.org/wiki/%D9%84%D9%81%D8%B8

لفظ ، عربی زبان کا کلمہ ہے اور اسکے معنی بنیادی طور پر خارج کرنے، نکالنے،
پھینکنے وغیرہ کے آتے ہیں اور اسی سے اسکا وہ لسانیاتی مفہوم نکالا جاتا ہے جس میں
یہ بکثرت زبانِ اردو میں مستعمل ہورہا ہے یعنی منہ سے خارج ، نکالی یا ادا کی گئی
کوئی بات اور / یا اسکا تحریری خاکہ؛ اسکا قریبی( انگریزی:word) ہوسکتا ہے اور لفظ
کی جمع الفاظ کی جاتی ہے۔ جب کوئی لفظ یعنی منہ سے خارج کی گئی کوئی آواز بامعنی ہو
یا یوں کہہ لیں کہ جب اس آواز سے دماغ میں کوئی تصور یا مفہوم پیدا ہوتا ہو تو پھر
ایسی صورت میں اس لفظ کو عربی و اردو قواعد کی رو سے کلمہ (speech) کہا جاتا ہے،
یہاں کلمہ کے سامنے speech کا متبادل صرف وضاحت کی خاطر درج کیا گیا ہے کہ یہی لفظ
دیگر معنی بھی رکھتا ہے جیسے گفتار یا کلام وغیرہ؛ اور گفتگو کرنا یا مخاطب ہونے کے
لیے جو کلام کی اصطلاح آتی ہے وہ بھی لفظ کلمہ کی طرح عربی کے کلم سے ماخوذ ہے۔

کلمہ بامعنی لفظ ہوتا ہے یعنی ایسا لفظ جس کے کچھ معنی ظاہر ہوں اُسے کلمہ کہتے
ہیں۔

ایسا لفظ جس کا اپنا کوئی معنی نہ ہو لیکن ایسا لفظ جوکسی بامعنی لفظ کے ساتھ بات
میں خوبصورتی پیدا کرنے کے لئے بولا جائے اُسے مہمل کہتے ہیں۔



https://ur.wikipedia.org/wiki/%D8%AA%D8%A7%D8%B1%DB%8C%D8%AE_%D8%AD%D8%AC

اسلام میں حج کے آغاز کی تاریخ انتہائی قدیم ہے۔ اسلامی روایات کے مطابق الله کے
حکم سے حضرت ابراہیم نے اپنی بیوی ہاجرہ اور ان کے بیٹے اسماعیل علیہ السلام كو
قدیم مکہ کے صحرا میں خوراک اور پانی کے ساتھ تنہا چھوڑ دیا تھا۔ مکہ اس وقت ایک
ويران جگہ تھی- پانی کی تلاش میں ہاجرہ نے صفا اور مروہ کے دو پہاڑوں کے درمیان سات
بار دوڑ کر چکر لگایا، آخری چکر میں اسماعیل كو زمین پر ایڑی رگڑتے اور اس کے نیچے
پانی كا چشمہ نکلتے ديكها- پانی کی موجودگی کے وجہ سے قبائل نے مکہ میں آباد ہونا
شروع کر دیا۔ قبیلہ جرہم سب سے پہلے پہنچا۔ بڑے ہو كر اسماعیل نے اس قبیلہ میں شادى
كی اور ان کے ساتھ رہنا شروع كرديا- قرآن کے مطابق حضرتِ ابراہیم اور حضرتِ اسماعیل
علیہما السلام نے مل کر ايک گھر کی بنیاد ڈالی جو اکثر مفسرین کے مطابق کعبہ ہے۔
کعبہ کے مشرقی کونے میں حجر اسود کو رکھنے کے بعد ابراہیم علیہ السلام كو وحی آئی
جس میں اللہ نے ان سے کہا كہ جاؤ اور لوگوں کو حج کے لئے بلاو۔ شبلی نعمانی کے
مطابق حضرت ابراہیم کا تعمیر کردہ یہ گهر 27 فٹ بلند، 96 فٹ لمبا، اور 66 فٹ چوڑا
تها۔

قبل از اسلام عرب بت پرست تهے۔ کعبہ ان کی عبادت کا مرکز تها اور بتوں اور فرشتوں
کی تصاویر سے بهرا ہوا تها۔ سالانہ حج کے موسم کے دوران، گھر اور بیرون ملک سے لوگ
کعبہ کی زيارت كرتےتهے۔ قبیلہ قریش دل لگی اور حاجیوں کی خدمت کا ذمہ دار تها۔ شبلی
نعمانی فرماتے ہیں کہ کفار عرب نے ان کے حج میں کچھ غلط رسومات شروع كيں- وہ صفا
اور مروہ کی پہاڑیوں کے درمیان دوڑتے نہیں تهے اور عرفات میں جمع نہیں ہوتے تهے۔
کچھ لوگ حج کے پورے وقت خاموش رہتے تهے۔قبیلہ قریش کے لوگوں كے سوا دوسرے لوگ برہنہ
حالت میں طواف کرتے تهے۔

حج کی موجودہ طریقہ اسلامی نبی محمدﷺ کی طرف سے قائم کیا گیا تها جو کفار عرب کے
غلط طریقہ میں ضروری تبدیلیاں لاۓ- مکہ 630 عیسوی میں مسلمانوں کی ہاتھ فتح ہوا-
نبی محمدﷺ نے تمام بتوں کو توڑ کر کعبہ كو پاک كيا- اگلے سال، محمد ﷺکے مشورے پر،
ابوبکر مکہ مکرمہ میں زیارت کے لئے 300 مسلمانوں کی قیادت کی جہاں حضرت علی حج کا
نیا طريقہ مقرر كركے اور نظام کفر کو منسوخ كركے ایک خطبہ دیا- انہوں نے خاص طور پر
اس کا اعلان کيا کے اگلے سال سے کوئی کافر اور ننگے آدمی كو کعبہ کا طواف کرنے کی
اجازت نہیں دی جائے گی- 632 عیسوی میں، نبى محمد ﷺصحابہ کی ایک بڑی تعداد کے ساتھ،
اپنے صرف اور آخری حج کا ارادہ كيا اور لوگوں كو حج کے طریقوں کی تعلیم دی- عرفات
کے میدان میں وہ ایک مشہورخطبہ دیا جو الوداعی خطبہ کے طور پر جانا جاتا ہے- اس وقت
سے، حج اسلام کے پانچ ستونوں میں سے ایک بن گیا.

قرون وسطی میں، گروپوں میں مکہ جانے کے لئے حاجی شام، مصر، اور عراق کے دار الحکومت
میں جمع ہوا كرتےتهے- ایسے گروپوں میں ہزاروں حاجی ہوتےتهے- مسلم حکمران حج کی
بحالی کی ذمہ داری لیتے تهے- تیسرے عباسی خلیفہ المہدی كى دور(780 عیسوی سال) میں
حج کے سفر کی سہولت کے لئے، 900 میل لمبی ايك سڑک تعمیر کی گئی جو عراق سے مکہ اور
مدینہ تك تهی- بعد میں سڑک كا نام زبيدا سڑک رکها گیا- قرون وسطی کے حج کے بارے میں
معلومات ناصر خسرو، ابن جبیر اور ابن بطوطہ سے ملتی ہے ، جنہوں نےخود حج ادا كيا
اورپھرسفرنامہ حج لکھ کراس سفر کومحفوظ بھی کیا- خسرونے 1050 ء میں حج کیا- ابن
جبیر، جو سپین کے رہنے والے تهے، نے1184 میں حج كيا اور پهر بغداد گیا- ابن بطوطہ
نے 1325 میں اپنا گهر چهوڑا اور 1326 عیسوی میں حج ادا كيا- اس وقت حج كا سفرمکمل
ہونے میں تقریبا تین مہینے لگ جاتے تھے--



https://ur.wikipedia.org/wiki/%D8%A7%D9%86%D9%B9%D8%B1%D9%86%DB%8C%D9%B9

انٹرنیٹ (انگریزی: Internet) ، باہم مربوط شمارندوں کا ایک عالمی جال (شمارندی
جالِکار (Computer Network)) ہے جو عوامی یا اجتماعی سطح پر ہر کسی کے لئے قابل
دسترس و رسائی ہے۔ شمارندوں کا یہ جال یا نظام جالبینی دستور (internet protocol)
کا استعمال کرتے ہوئے رزمی بدیل (packet switching) کے ذریعہ سے مواد (data) کو
منتقل یا ارسال کرتا ہے۔ انٹرنیٹ اصل میں خود لاتعداد چھوٹے چھوٹے جالاتِکار کا
محموعہ ہے جو علاقائی سطح پر پائے جاتے ہیں اور اسطرح یہ تمام یکجا ہو کر مختلف
معلومات اور خدمات فراہم کرتے ہیں مثلاً برقی خط، گفتگو روئے خط (online chatting)،
فائلوں کا تبادلہ و منتقلی، آپس میں مربوط ویب کے صفحات اور ایک عالمی دستاویزات کا
نظام یعنی حبالہ محیط عالم ۔

یہ بات قابل توجہ ہے کہ عام سمجھ کے برعکس ، انٹرنیٹ اور حبالہ یا ویب (Web) آپس
میں مترادف یا ہم معنی نہیں: انٹرنیٹ دراصل آپس میں موبوط شمارندی جالاتِکار کا ایک
مجموعہ ہے جن کو تانبے کی تاروں، بصری ریشوں (Optical fibers) اور لاسـلـکی یعنی بے
تار رابطوں یا اتصالوں سے آپس میں جوڑا جاتا ہے؛ جبکہ حبالہ دراصل آپس میں مربوط
دستاویزات کا ایک مجموعہ ہے جن کو وراۓمتن اور URLs کے رابطوں یا اتصالوں سے آپس
میں جوڑا جاتا ہے۔ حبالہ (ویب) تک رسائی جالِکار (انٹرنیٹ) کی مدد سے کی جاتی ہے،
اور اسی کے ساتھ ساتھ دیگر خدمات مثلاً برقی خط، اور ملفی شراکت (file sharing) تک
بھی رسائی انٹرنیٹ سے ہی ممکن ہوتی ہے۔

سویت یونین کے منصوبہ اسپاٹ نیک نے امریکہ کو 1958 میں دوبارہ طرزیاتی برتری حاصل
کرنے کے لئے ایڈوانسڈ ریسرچ پروجیکٹس ایجینسی /ARPA (جو بعد میں ڈیفینس ایڈوانسڈ
ریسرچ پروجیکٹس ایجینسی کہلایا /DARPA) بنانے کی طرف راغب کیا۔ ARPA نے سیمی
آٹومیٹک گراؤنڈ انوائرونمنٹ پروگرام کی تحقیق کے لئے ایک انفارمیشن پروسیسنگ
ٹیکنالوجی آفس (IPTO) تخلیق کیا، جس نے پہلی بار ملک بھر میں پھیلے ہوئے ارسالوں کو
ایک مشترک نظام میں مربوط کیا۔ J.C.R. Licklider کو IPTO کی راہنمائی کے لئے منتخب
کیا گیا جس نے ایک عالمی نظام نیٹ ورکی (نیٹ ورکنگ) کی ضرورت کو محسوس کیا۔ لکلائڈر
نے Laurence Roberts کو جالِکار (نیٹ ورک) کو عمل میں لانے کی ذمہ داری سونپ دی،
روبرٹ نے Paul Baran کے کام سے استفادہ حاصل کیا جس نے نظام نیٹ ورک میں ترقی اور
امکانات میں تیزی سے اضافہ کی خاطر circuit switching پر رزمی بدیل (packet
switching) کو ترجیح دی تھی۔ خاصی تگ و دو کے بعد، 29 اکتوبر 1960 کو جامعہ
کیلیفورنیا لاس انجلس (UCLA) سے براہ راست جاری ہوا جس کو ARPANET کہا گیا اور جو
آج کے انٹرنیٹ یا انٹرنیٹ کی ابتداء کہا جاسکتا ہے۔

پہلا وسیع TCP/IP جالِکار (نیٹ ورک) 1 جنوری 1983 میں اپنا کام شروع کرچکاتھا جب
امریکی قومی ادارہ برائے سائنس (NSF) نے ایک نیٹ ورکِ جامعہ (University Network)
کا بنیادی ڈھانچہ تشکیل دیا جو بعد میں NSFNet بنا۔ اور یہ تاریخ اکثر انٹرنیٹ کی
فنی تاریخِ پیدائش کہلائی جاتی ہے۔ اسکے بعد 1985ء میں انٹرنیٹ کو کاروباری مقاصد
کے لئے کھول دیا گیا۔ اور پھر دیگر اہم جالاتِکار مثلاً Usenet ، Bitnet ، X.25 اور
JANET وغیرہ بھی USFNet میں ضم ہوگئے۔ Telenet (جو بعد میں Sprintnet کہلایا) وہ سب
سے بڑا نجی سطح پر کام کرنے والا جالکار تھا جو 1970 سے امریکہ کے شہروں میں
سہولیات مہیا کررہا تھا یہ بھی TCP/IP کے مقبول ہونے کے بعد رفتہ رفتہ 1990 تک
دوسروں کے ساتھ مدغم ہوگیا ۔ TCP/IP کی پہلے سے موجود ابلاغی شراکوں کے ساتھ ہم
آہنگ ہوجانے کی صلاحیت نے اس تمام کام کو بہت تیز رفتاری سے آگے بڑھایا۔ اور یہی وہ
وقت تھا جب ایک عالمی TCP/IP جالِکار کو بیان کرنے کے لئے انٹرنیٹ (اٹرنیٹ) کی
اصطلاح مقبول ہوئی۔

جالِکار یا نیٹ ورک کو 1990ء کی دہائی میں اس وقت عوامی شناخت ملی جب یورپی تنظیم
برائے مرکزی تحقیق (CERN) نے ٹـم بیرنر لی کے ورائےمتن زبان تدوین ، HTTP اور پہلے
صفحہ حبالہ کے منصوبوں کے دو سال بعد اگست 1991ء میں ورلـڈ وائـڈ ویـب کو عوامی سطح
پر مشہور کیا۔

ابتدائی مقبول ہونے والا ویب براؤزر ، ViolaWWW تھا جو ورق وراء (ہائپر کارڈ) پر
بنیاد کرتا تھا۔ اسکے بعد موزیک نامی ویب براؤزر آیا جس کا پہلا نسخہ 1.0 ، قومی
مرکز برائے فوق شمارندی نفاذ (National Center for Supercomputing Applications) نے
جامعہ الینوئی (UIUC) میں 1993 میں جاری کیا اور 1994ء کے اوآخر تک یہ عوام کی بے
پناہ دلچسپی حاصل کرچکا تھا۔ 1996ء تک لفظ انٹرنیٹ انتہائی مقبول ہوچکا تھا ، مگر
اس لفظ سے عموماً مراد حبالہ محیط عالم ہوا کرتی تھی۔

اور ایک دہائی کے اندر انٹرنیٹ کامیابی کے ساتھ گذشتہ پائے جانے والے تمام شمارندی
جالاتِکار (کمپیوٹرنیٹ ورکس) کو اپنے اندر سمو چکا تھا۔ چند ایک (مثلاً FidoNet) ہی
ایسے تھے جو اپنا وجود الگ برقرار رکھے ہوئےتھے۔ انٹرنیٹ کی اس شاندار افزائش کی
وجوہات، کسی مرکزی نگرانی کا نہ ہونا اور انٹرنیٹ پروٹوکولز کی غیرملکیت
(non-proprietary) بیان کی جاتی ہے۔

انٹرنیٹ کو بنانے والی تحتی ساخت (انفرااسٹرکچر) کی پیچیدگیاں ایک طرف، بنیادی طور
پر اِس کا انحصار دو یا کثیرفرقی کاروباری عہدناموں (مثلا کوئی ہم مرتب معاہدہ) اور
تکنیکی و فنی اختصاصات یا دستوروں پر ہوتا ہے جو یہ بیان کرتے ہیں کہ کس طرح ایک
جالِکار پر مواد (ڈیٹا) کا تبادلہ کیا جائے۔ یعنی فی الحقیقت ، انٹرنیٹ کا دارومدار
ان بین الروابط اور تبادلوں کی حکمت عملیوں پر ہی ہے۔

امارہ عالم انٹرنیٹ کے مطابق 30 جون 2006ء تک ایک ارب چار کروڑ سے زائد افراد
انٹرنیٹ تک رسائی حاصل کررہے تھے۔

انٹرنیٹ کے قواعد و ضوابط ، جن کو دستور یا پروٹوکول کہا جاتا ہے کے تین درجات ہیں:

پرانے ابلاغی نظامات کے برعکس انٹرنیٹ پروٹوکول سوٹ کو اس انداز میں بنایا گیا ہے
کہ یہ استعمال کئے جانے والے جسمانی واسطے سے بے نیاز ہے اور ہر وہ ابلاغی جالکار
(سلکی یا لاسلکی) جو دو طرفہ رقمی معلومات لے جاسکتا ہو انٹرنیٹ کا ٹریفیک لے
جاسکتا ہے۔ لہذا اسی وجہ سے انٹرنیٹ کے پیکیٹس ؛ وائرڈ نیٹ ورکوں ---- مثلاً تانبے
کے تاروں، کوایکسیئل کیبیل ، بصری ریشہ (Optical Fiber) وغیرہ اور وائرلیس نیٹ
ورکوں ---- مثلا Wi-Fi وغیرہ، دونوں پر باآسانی سفر کرتے ہیں کہ مشترکہ طور پر یہ
تمام شراکے ایک ہی انٹرنیٹ کے ایک ہی دستور کی پیروی کرتے ہیں۔

جالبینی دستور کا منبع دراصل انٹرنیٹ انجینئرنگ ٹاسک فورس (IETF) اور اسکے ورکنگ
گروپس کے درمیان میں ہونے والے تبادلہ خیالات پر ہے، جو شمولیت اور تجدید نظر کے
واسطے عوام الناس کے لیے کھلی دستاویز ہے یعنی یہ انجمنیں ایسی دستاویزات بناتی ہیں
جو جن کو ، ڈاکیومنٹس فار کمینٹس (RFCs) دستاویزات کہا جاتا ہے۔ ان میں سے جو مناسب
ہوں انکو IETF انٹرنیٹ اسٹینڈرڈ کا درجہ دے دیتی ہے۔

دستور شبکی حزمہ میں چند انتہائی کثرت سے استعمال کئے جانے والے نفاذی دستورں میں،
DNS ، POP3 ، IMAP ، SMTP ، HTTPS ، HTTPS اور FTP شامل ہیں۔ ان سب کی تفصیل کےلئے
اور مزید دستوروں کے لیے ان کے مخصوص صفحات اور ان صفحات میں دی گئی فہرست دیکھئے ۔

کچھ دستور ایسے بھی ہیں جو مندرجہ بالا IETF کے طریقہ کار سے نہیں بنے بلکہ انکی
ابتداء کسی نجی یا کاروباری ادارے کے تجرباتی نظام کی صورت میں ہوئی۔ جو بعد میں
وسیع پیمانے پر استعمال ہونے لگے اور اپنی ایک مستقل حیثیت اختیار کرگئے۔ ان کی
مثالیں IRC اور دیگر انسٹینٹ میسیجنگ و ھمتا بہ ھمتا اشتراک ملف (peer-to-peer file
sharing) ہیں۔

انٹرنیٹ اور اسکی ساخت کی تجزیہ کاری کئی انداز میں کی جاتی رہی ہے۔ مثال کے طور
پر، یہ تجزیہ کیا گیا ہے کہ انٹرنیٹ IP راؤٹنگ کی ترکیب اورورلڈ وائڈ ویب کے
ہائپرٹیکسٹ لنکس دراصل اسکیل فری نیٹ ورکس ہیں۔ کاروباری شبکے ، انٹرنیٹ ایکسچینج
پوائنٹس کے ذریعہ مربوط ہوتے ہیں، اور تحقیقی و علمی شراکوں میں بڑے ذیلی شراکوں کے
ساتھ مربوط ہونے کا رجحان پایا جاتا ہے۔ مثلا

اگر ایک شبکی تخطیطی شکل کے طور پر ظاہر کیا جائے تو انٹرنیٹ کو ایک بادل سے تشبیہ
دی جاتی ہے ، بادل کو سروس پرووائڈر تصور کیا جاتا ہے اور اس میں مختلف نیٹ ورکس یا
تو داخل ہو رہے ہوتے ہیں (یعنی مواد اسمیں آرہا ہوتا ہے) یا پھر اس سے خارج ہو رہے
ہوتے ہیں (یعنی مواد اس سروس پرووائڈر سے ارسال کیا جارہا ہوتا ہے)

شبکی جمیعت برائے متعین اسم و اعداد یا The Internet Corporation for Assigned
Names and Numbers جس کا اوائل کلمات ICANN کیا جاتا ہے ، دراصل ایک ادارہ ہے جو
انٹرنیٹ یا انٹرنیٹ پر ڈومین نیم، انٹرنیٹ پروٹوکول ایڈریس ، پروٹوکول پورٹ اور
پیرامیٹر نمبرز سمیت یکساں وسیلی شناختگروں میں ہم آہنگی پیدا کرتا ہے۔ انٹرنیٹ کے
درست طور پر کام کرنے کے لئے ایک یکساں اور عالمی فضائے نام (نیم اسپیس) کا ہونا
لازمی ہے ، یعنی ہر پتے یا ہر مواد کی جگہ کا نام ایسا ہو جو کسی دوسری جگہ نا
پایاجاتا ہو۔ ICANN کا مرکزالقیادہ (headquarter) تو کیلیفورنیا میں ہے مگر نگہداری
؛ انٹرنیٹ کے ماہرین ، تجارتکار، اور غیرتجارتکار حلقوں سے آنے والے مدیران
(ڈائریکٹرز) کی ایک بین الاقوامی مجلس (بورڈ) کے ذریعہ کی جاتی ہے۔ ڈمین نیم کی سب
سے بالائی اور اہم ترین سطح کی ملف (فائل)، منطقہ جذر (root zone) میں تبدیلیوں کی
تصویب میں امریکی حکومت اہم عمل دخل رکھتی ہے، یہ ملف ، ڈومین نیم سسٹم کا قلب تصور
کی جاتی ہے۔ انٹرنیٹ یا انٹرنیٹ چوں کہ ایک منقسم جالکار ہے جو آپس میں جڑے ہوئے
مختلف ارادی یا رضاکار شراکوں پر مشتمل ہے ، لہذا مرکزی طور پر انٹرنیٹ پہ کسی
حکمران یا نگراں ادارے کا تصور موجود نہیں۔ اور اس لحاظ سے اگر دیکھا جائے تو صرف
ICANN ہی وہ واحد ادارہ ہے کہ جس کو عالمی انٹرنیٹ پر ایک مرکزی عمل دخل رکھنے والا
ادارہ کہا جاسکتا ہے، مگر اسکا اختیار شبکی نظام کے صرف ڈومین نیم ، انٹرنیٹ
پروٹوکول ایڈریس ، پروٹوکول پورٹ اور پیرامیٹر نمبرز تک ہی ہے۔

16 نومبر 2005 کو ورلڈ سمٹ آن دی انفارمیشن سوسائیٹی نے تیونس میں انٹرنیٹ سے متعلق
معاملات پر گفت وشنید کی خاطر ایک شبکی نگرانی دیوانخانہ (Internet Governance
Forum) تشکیل دیا۔

کلیدی تختے کے راستے، گوگل اور یاہو جیسے محرکۂ تلاش (سرچ انجن) استعمال کرتے ہوئے
تلاش جالبین نے لاتعداد افراد کو بہ یک لخت معلومات کے عظیم ذخیرے تک پہنچا دیا ہے
جو وہ اپنے شمارندے کے سامنے پیٹھے روئے خط (آن لائن) حاصل کرسکتے ہیں۔



https://ur.wikipedia.org/wiki/%D8%A7%D8%B9%D8%B8%D9%85_%D8%B7%D8%A7%D8%B1%D9%82_(%D8%B3%D9%BE%D8%A7%DB%81_%D8%B5%D8%AD%D8%A7%D8%A8%DB%81_%D9%BE%D8%A7%DA%A9%D8%B3%D8%AA%D8%A7%D9%86)

اعظم طارق (28 مارچ، 1962ء تا 4 اکتوبر، 2003ء) مذہبی و سیاسی تنظیم سپاہ صحابہ
پاکستان کے سربراہ تھے اور پاکستان میں اپنے وقت کے طاقتور ترین راہنماؤں میں سے
ایک تھے۔ اس کے علاوہ ایک متنازع شخصیت کے طور پر بھی جانے جاتے تھے۔ فرقہ واریت
پھیلانے اور فرقہ وارانہ دہشتگردی کے الزامات کی زد میں بھی رہے۔ شیعہ ‏ذرائع اعظم
طارق کو 1997ء تا 2003ء سینکڑوں اہل تشیع مسلمانوں کی ہلاکت کا ذمہ دار کہتے ہیں۔

اعظم طارق تحصیل چیچہ وطنی میں واقع گاؤں ایک سو گیارہ/ سات آر میں پیدا ہوئے۔ ان
کا تعلق ایک راجپوت منج خاندان سے بتایا جاتا ہے۔ اپنی ابتدائی مذہبی تعلیم ضلع
ٹوبہ ٹیک سنگھ میں واقع دارالعلوم ربانیہ سے حاصل کی۔ تحصیل علم کے لیے وہ مدرسہ
تجوید القرآن چیچہ وطنی اور جامعہ عربیہ نعمانیہ چنیوٹ سے بھی مسلک رہے۔ انہوں نے
1984ء میں جامعہ علوم اسلامیہ بنوری ٹاؤن کراچی سے دورہ حدیث کا کورس مکمل کیا۔
انہوں نے وفاق المدارس سے عربی اور اسلامیات کے مضامین میں ایم اے کی ڈگریاں بھی
حاصل کی ہوئی تھیں۔ تعلیمی سلسلے کی تکمیل کے بعد وہ جامعہ محمودیہ کراچی میں صدر
مدرس اور ناظم اعلی مقرر ہوئے۔ اس کے ساتھ ساتھ وہ جامعہ صدیق اکبر نارتھ کراچی کے
خطیب بھی تھے۔

جھنگ میں سپاہ صحابہ (اس وقت انجمن سپاہ صحابہ) کے قیام کو ابھی سات ماہ ہی کا عرصہ
گزرا تھا وہ اس میں شامل ہو گئے اور کراچی میں اس کی تشکیل شروع کر دی۔ وہ پہلے
کراچی سنٹرل اور بعد میں کراچی ڈویژن کے سیکریٹری جنرل مقرر ہوئے۔ 1989ء میں جماعت
کے بانی قائد حق نواز جھنگوی نے انہیں صوبہ سندھ کا سیکریٹری جنرل نامزد کر دیا۔ حق
نواز جھنگوی کی ہلاکت کے بعد وہ پہلے سپاہ صحابہ کے ڈپٹی سیکریٹری بنے۔ جنوری 1991ء
میں وہ جماعت کے نائب سرپرست اعلیٰ بنے۔ اس مرحلے پر انہوں نے کراچی سے سکونت ترک
کر دی اور جھنگ میں قیام پزیر ہوگئے۔ یہاں انہیں مسجد حق نواز جھنگوی کا خطیب مقرر
کیا گیا۔ ملکی سیاست میں ان کا نام اس وقت منظر عام پر آیا جب انہوں نے سپاہ صحابہ
کے پلیٹ فارم سے جھنگ شہر کی قومی اسمبلی کی سیٹ جیتی۔ ایثار القاسمی کے قتل کی وجہ
سے ہونے والے ضمنی انتخابات میں انہوں نے سپاہ صحابہ کے روایتی حریف شیخ خاندان سے
تعلق رکھنے والے شیخ یوسف کو شکست دی۔

جنوری 1996ء میں لاہور کے سیشن کورٹ میں ہونے والے بم دھماکا میں سپاہ صحابہ کے
قائد ضیاء الرحمٰن فاروقی کی ہلاکت کے بعد وہ سپاہ صحابہ کے سرپرست اعلیٰ بن گئے۔
انہیں گوجرانولہ کے ایس ایس پی اشرف مارتھ کے قتل کے مقدمے میں گرفتار کیا گیا اور
کچھ عرصہ جیل میں گزارا۔ 1997ء میں ہونے والے عام انتخابات میں وہ قومی اسمبلی کی
سیٹ تو نواب امان اللہ سیال کے ہاتھوں ہار گئے تھے لیکن وہ صوبائی اسمبلی کی نشست
صرف چند ووٹوں کی فرق سے جیتنے میں کامیاب رہے تھے۔ صوبائی اسمبلی کی نشست پر ان کا
مقابلہ ڈاکٹر ابوالحسن انصاری سے تھا۔ گزشتہ انتخابات کے موقع پر بھی وہ میانوالی
جیل میں بند تھے لیکن اس کے باوجود وہ جھنگ شہر پر مشتمل سپاہ صحابہ کی قومی اسمبلی
کی روایتی نشست جیتنے میں کامیاب رہے۔ جھنگ سے ایم این اے منتخب ہونے کے چند ماہ
بعد ان کو عدالت نے رہا کرنے کاحکم جاری کیا۔ رہائی کے بعد انھوں نے ایک نئی جماعت
ملت اسلامیہ کی بنیاد رکھی۔ اس جماعت کے پلیٹ فارم سے انھوں نے جنرل پرویز مشرف کی
حمایت کی اور وزیراعظم ظفراللہ جمالی کا ساتھ دیا۔

اعظم طارق کالعدم تنظیم سپاہ صحابہ کے کارکنوں کے درمیان جتنے زیادہ مقبول تھے شیعہ
مسلک سے تعلق رکھنے والے افراد ان کے اتنے ہی مخالف تھے۔ مخالف فرقے کے لوگوں میں
ان کے خلاف پائی جانے والی نفرت کا بنیادی وجہ 1993ء میں جھنگ کے ایک عوامی اجتماع
ان کی وہ تقریر تھی جس میں انہوں نے شیعہ مسلک کے بارہویں امام مہدی کے بارے میں
سخت الفاظ استعمال کئے تھے۔ اس کے ساتھ ساتھ ان کا تعلق سپاہ صحابہ کے ایک انتہا
پسند دہشت گرد ریاض بسرا کی تنظیم لشکر جھنگوی سے بھی رہا جس نے کئے بڑے بڑے شیعہ
علما کو قتل کیا۔ خود اس بات کر تردید کرتے رہے۔ ان کے خلاف 65 مقدمے درج ہوئے جن
میں 28 کا تعلق دہشت گردی کے قانون سے رہا۔

ان پر کئی قاتلانہ حملے ہوئے۔ پہلا حملہ ضلع سرگودھا کی تحصیل شاہ پور میں اس وقت
ہوا جب وہ قومی اسمبلی کے اجلاس میں شرکت کے لئے اسلام آباد جارہے تھے۔ اس حملے میں
ان پر راکٹ بھی فائر کیے گئے لیکن وہ بال بال بچ گئے۔

17 جنوری 1986ء میں لاہور کے سیشن کورٹ پر ہونے والے حملے کا بھی اصل نشانہ اعظم
طارق ہی تھے۔ حملے میں سپاہ صحابہ کے قائد ضیا الرحمٰن فاروقی، دو درجن سے زائد
پولیس ملازمین، ایک پریس فوٹوگرافر ہلاک ہوئے جبکہ خود اعظم طارق زخمی ہو گئے۔

اعظم طارق کو ‏4 اکتوبر 2003ء کو ایم 2 موٹروے سے اسلام آباد داخل ہونے کے بعد
گولیاں مار کر ہلاک ‏کر دیا گیا۔ ساتھ ہی ایک اور انتہا پسند راہنما قاری ضیاء
الرحمن کی ہلاکت بھی ہوئی۔ ایک اخبار ‏کے مطابق ایک سفید پجیرو اعظم طارق کی گاڑی
کا پیچھا کرتے ہوئے اس سے آگے بڑھی ‏اور سڑک پر کسی ایکشن فلم کے منظر کی طرح
گھومتے ہوئے اس کا راستہ روک کر کھڑی ‏ہو گئی۔ پجیرو میں سے تین افرد اچھل کر باہر
نکلے۔ اور خودکار ہتھیاروں سے اعظم طارق کی ‏گاڑی پر تین اطراف سے گولیوں کی بوچھاڑ
کر دی۔ دو سے تین منٹ کے اندر 200 گولیاں ‏برسائی گئیں۔ صرف اعظم طارق کو 40 گولیاں
لگیں۔‏اس کا الزام اعظم طارق کے لوگزں نے اس وقت کے پرویز مشرف کے حمایتیوں پر
لگایا تھا۔



https://ur.wikipedia.org/wiki/%D8%A7%D8%B3%D9%84%D8%A7%D9%85%DB%8C_%D8%AA%D9%82%D9%88%DB%8C%D9%85

قمری ہجری تقویم (ماہ و سال) کو بعض ممالک میں اسلامی تقویم بھی کہا جاتا ہے۔ ہجری
تقویم سے مراد تواریخ کا حساب حضرت محمد صلی اللہ علیہ و آلہ وسلم کی مدینہ کی طرف
ہجرت سے لگانا ہے۔ اس میں جو مہینے استعمال ہوتے ہیں ان کا استعمال اسلام سے پہلے
بھی تھا۔ جس میں سے محرم پہلا مہینہ ہے۔ چونکہ ایک قمری تقویم ہے لہذا اس کا ہر
مہینہ چاند کو دیکھ کر شروع ہوتا ہے۔سال کا کل دورانیہ 354.367056 دن اور ایک ماہ
کا کل دورانیہ 29.530588 دن ہے۔

حضرت محمد صلی اللہ علیہ و آلہ وسلم کی مدینہ کو ہجرت 26 صفر کو ہوئی۔ مگر چونکہ
عرب لوگ سال کا آغاز محرم سے کیا کرتے تھے اس لئے اسلامی سال کو ایک ماہ 25 دن
پیچھے سے شمارکیا گیا۔ اس لئے پہلی قمری ہجری کی پہلی تاریخ یعنی اول محرم مؤرخہ 16
جولائی 622ء کے مطابق ہوئی۔ حسب سابق اس میں بارہ ماہ رکھے گئے۔ ہر مہینہ انتیس یا
تیس دن کا ہوتا ہے۔ جس کے شروع ہونے کا فیصلہ چاند کو دیکھ کر کیا جاتا ہے۔ قمری
ہجری سال ہر عیسوی سال کی نسبت دس یا گیارہ دن پہلے شروع ہوتا ہے یعنی ہر سال ہجری
اور عیسوی سال کا وقفہ کم ہو جاتا ہے۔ اندازا ہے کہ سن 20842 میں ایک ہی قمری ہجری
اور عیسوی سال ہوگا۔ ہر 33 یا 34 سال بعد ایسا موقع آتا ہے جب ایک قمری ہجری سال
مکمل طور پر ایک عیسوی سال کا اندر ہی رہتا ہے جیسا سن 2008 عیسوی میں۔

قمری ہجری سے عیسوی تاریخ میں منتقلی کا ایک آسان طریقہ یہ ہے کہ ہجری سال کو
0.970224 سے ضرب دیں اور اس میں 621.5774 جمع کر دیں۔ جواب میں اعشاریہ سے پہلے جو
حصہ ہے وہ سال کو ظاہر کرے گا۔ اگر اعشاریہ کے بعد والے حصے کو 365 سے ضرب دے دی
جائے تو جواب میں ان دنوں کی تعداد آ جائے گی جتنے دنوں کے بعد اس عیسوی سال میں
یکم محرم ہوگی۔ یہ اعداد و شمار ایک یا دو دن کے فرق سے معلوم ہوں گے کیونکہ ایک ہی
وقت میں دنیا کےمختلف حصوں میں دو مختلف اسلامی تاریخیں ممکن ہیں۔ 0.970224 اصل میں
عیسوی سال کے حقیقی دورانیہ کو ہجری سال کے حقیقی دورانیہ پرتقسیم کرنے سے حاصل
ہوتا ہے۔ مثال کے طور پر اگر 1428 کو 0.970224 سے ضرب دیں اور اس میں 621.5774 جمع
کر دیں تو جواب میں 2007.057272 حاصل ہوگا جس کا مطلب یہ ہے کہ 1428 ہجری سن 2007
عیسوی میں شروع ہوگا۔ اگر 2007.057272 کے اعشاریہ کے بعد والے حصے کو 365 سے ضرب دی
جائے تو 20.9 حاصل ہوگا جس کا مطلب یہ ہے کہ یکم محرم 1428 ہجری دنیا کے کچھ حصوں
میں 20 جنوری 2007 عیسوی اور کچھ حصوں میں 21 جنوری 2007 عیسوی کو شروع ہوگا۔ یاد
رہے کہ چونکہ عیسوی تقویم میں تبدیلیاں آتی رہی ہیں اس لئے 1500 عیسوی سے پہلے کی
تاریخوں سے یکم محرم کا حساب لگانے کے لئے 365 سے ضرب دینے کے بعد تین تفریق کرنا
ضروری ہے۔



https://ur.wikipedia.org/wiki/%D9%88%D8%A7%D9%82%D8%B9%DB%81_%DA%A9%D8%B1%D8%A8%D9%84%D8%A7

سانحۂ کربلا یا واقعہ کربلا یا کربلا کی جنگ 10 محرم 61ھ (بمطابق 9 یا 10 اکتوبر،
680ء) کو موجودہ عراق میں کربلا کے مقام پر پیش آیا۔ جہاں مشہور عام تاریخ کے مطابق
اموی خلیفہ یزید اول کی بھیجی گئی فوج نے محمد صلی اللہ علیہ و آلہ وسلم کے نواسے
حسین ابن علی اور ان کے اہل خانہ کو شہید کیا۔ حسین ابن علی کے ساتھ 72 ساتھی، کچھ
غلام،22 اہل بیت کے جوان اور خاندان نبوی کی خواتین و بچے شامل تھے۔

اسلامی نظام حکومت کی بنیاد شورائیت پر تھی ۔ آنحضور صلی اللہ علیہ و آلہ وسلم اور
خلفائے راشدین کے ادوار اس کی بہترین مثال تھے۔ حضرت حسن بن علی سے امیر معاویہ نے
معاہدہ کیا تھا کہ وہ کسی کو خلیفہ نامزد نہ کریں گے مگر حضرت امیر معاویہ نے یزید
کو اپنا جانشین نامزد کرکے اسی اصول دین کی خلاف ورزی کی تھی کیونکہ اسلامی نقطہ
حیات میں شخصی حکومت کے قیام کا کوئی جواز نہیں ۔ ابھی تک سرزمین حجاز میں ایسے
کبار صحابہ اور اکابرین موجود تھے جنہوں نے براہ راست نبی کریم صلی اللہ علیہ و آلہ
وسلم کا دور دیکھا تھا ۔ لہذا ان کے لیے امیر معاویہ کی غلط روایت قبول کرنا ممکن
نہ تھا ۔ امام حسین عليہ السلام نے ان ہی اصولوں کی خاطر یزید کی بیعت قبول کرنے سے
انکار کر دیا۔

یزید کا ذاتی کردار ان تمام اوصاف سے عاری تھا جو امیر یا خلیفہ کے لیے شریعت
اسلامیہ نے مقرر کیے ہیں۔ سیروشکار اور شراب و شباب اس کے پسندیدہ مشاغل تھے لہذہ
ذاتی حیثیت سے بھی کسی فاسق و فاجر کو بطور حکمران تسلیم کرنا امام حسین عالی مقام
کے لیے کس طرح ممکن ہو سکتا تھا۔

یزید نے تخت نشین ہونے کے بعد حاکم مدینہ ولید بن عقبہ کی وساطت سے امام حسین عليہ
السلام سے بیعت طلب کی ولید نے سختی سے کام نہ لیا لیکن مروان بن الحکم بزور بیعت
لینے کے لیے مجبور کر رہا تھا۔ ان حالات میں امام حسین عليہ السلام نے سفر مکہ
اختیار کیا اور وہاں سے اہل کوفہ کی دعوت پر کوفہ کے لئے روانہ ہوئے۔

جب امام حسین عليہ السلام مکہ پہنچے تو اہل کوفہ نے انھیں سینکڑوں خطوط لکھ کر کوفہ
آنے کی دعوت دی تاکہ وہ خلافت اسلامیہ کے قیام کی جدوجہد کا آغاز کر سکیں لیکن غدار
اہل کوفہ نے ان سے غداری کی اور اپنے وعدوں سے پھر کر امام حسین عليہ السلام کا
ساتھ نہ دیا۔ یزید کی بھیجی ہوئی افواج نے کربلا میں نواسہ رسول امام حسین عليہ
السلام کو ان کے اہل خانہ اور اصحاب کو شہید کر دیا۔

ولید بن عتبہ نے امام حسین عليہ السلام اور عبداللہ بن زبیر کو قاصد کے ذریعہ
بلایا۔ ابھی تک امیر معاویہ کی وفات کی خبر مدینہ میں عام نہ ہوئی تھی ۔ تاہم بلاوے
کا مقصد دونوں حضرات نے سمجھ لیا ۔امام حسین عليہ السلام سے جب بیعت کے لیے کہاگیا
تو انہوں نے جواب دیا کہ میرے جیسا آدمی خفیہ بیعت نہیں کر سکتا۔ جب بیعت عام ہوگی
اس وقت آ جاؤں گا ۔ ولید راضی ہو گیا اور انھیں واپس لوٹنے کی اجازت دے دی ۔
عبداللہ بن زبیر ایک دن کی مہلت لے کر مکہ روانہ ہوگئے۔ بعد میں ان کا تعاقب کیا
گیا مگر اس اثناء میں وہ کہیں دور جا چکے تھے۔ جب مروان کو اس صورت حال کا علم ہوا
تو ولید سے بہت ناراض ہوا اور کہا کہ تم نے بیعت کا وقت کھو دیا ۔ اب قیامت تک ان
سے بیعت نہ لے سکو گے۔ امام حسین عليہ السلام عجیب الجھن سے دوچار تھے اگر وہ مدینہ
میں مقیم رہتے تو بیعت کے بغیر کوئی چارہ کار نہ تھا ۔ لٰہذا وہ27 رجب 60 ہجری میں
مع اہل و عیال مکہ روانہ ہو گئے۔ مکہ پہنچ کر شعب ابی طالب میں قیام کیا۔

امام حسین عليہ السلام نے کوفیوں کے خطوط آنے کے بعد مسلم بن عقیل کو کوفہ روانہ
کیا تاکہ وہ اصل صورت حال معلوم کریں۔ مسلم کوفہ پہنچے کے پہلے ہی دن بارہ ہزار
کوفیوں نے آپ کے ہاتھ پر بیعت کر لی۔ کوفہ کے اموی حاکم بشیر نے ان کے ساتھ نرمی سے
کام لیا۔ کوفیوں کے جذبات سے متاثر ہو کر مسلم بن عقیل نے امام حسین عليہ السلام کو
کوفہ آنے کا لکھا۔

ان حالات کی بنا پر یزید نے فوراً نعمان کو معزول کر دیا اور عبیداللہ بن زیاد کو
کوفہ کا حاکم مقرر کر دیا۔ کوفہ پہنچ کر اس نے اعلان کیا کہ جو لوگ مسلم بن عقیل سے
اپنی وفاداریاں توڑ لیں گے انہیں امان دی جائے گی ۔ اس کے بعد ہر محلہ کے رئیس کو
بلایا اور اسے اپنے اپنے علاقہ کے امن و امان کا ذمہ دار قرار دے کر مسلم بن عقیل
کی جائے پناہ کی تلاش شروع کردی ۔ اس وقت مسلم بن عقیل ایک محب اہل بیت ہانی بن
عروہ کے ہاں چلے گئے ۔ عبیداللہ بن زیاد نے ہانی کو بلا کر مسلم کو پیش کرنے کا حکم
دیا اور ہانی نے انکار کر دیا جس پر انہیں قید میں ڈال کر مار پیٹ کی گئی۔

شہر میں افواہ پھیل گئی کہ ہانی قتل ہو گئے ۔ یہ خبر سنتے ہی مسلم نے اٹھارہ ہزار
ہمنواؤں کے ساتھ ابن زیاد کے محل کا محاصرہ کر لیا۔ ابن زیاد کے پاس اس وقت صرف
پچاس آدمی موجود تھے۔ چنانچہ اس نے حکمت سے کام لیا اوران رؤساء کوفہ کی ترغیب سے
لوگوں کو منتشر کرنے میں کامیاب ہوگیا ۔آخر کار مسلم کے ساتھ صرف تیس آدمی رہ گئے ۔
مجبوراً مسلم بن عقیل نے ایک بڑھیا کے گھر پناہ لی لیکن اس بڑھیا کے بیٹے نے انعام
کے لالچ میں آکر خود جا کر ابن زیاد کو اطلاع کر دی ۔ ابن زیاد نے یہ اطلاع پا کر
مکان کا محاصرہ کر لیا۔ حضرت مسلم بن عقیل تن تنہا لڑنے پر مجبور ہوئے جب زخموں سے
چور ہوگئے تو محمد بن اشعث نے امان دے کر گرفتار کر لیا ۔ لیکن آپ کو جب ابن زیاد
کے سامنے پیش کیا گیا تو اس نے امان کے وعدہ کو پس پشت ڈالتے ہوئے آپ کے قتل کا حکم
دے دیا۔ مسلم بن عقیل نے محمد بن اشعث سے کہا کہ میرے قتل کی اطلاع امام حسین عليہ
السلام تک پہنچا دینا اور انھیں میرا یہ پیغام بھی پہنچا دینا کہ ’’اہل کوفہ پر
ہرگز بھروسا نہ کریں اور جہاں تک پہنچ چکے ہوں وہیں سے واپس چلے جائیں‘‘ ۔ ابن اشعث
نے اپنا وعدہ پورا کیا اور ایک قاصد حضرت امام حسین عليہ السلام کی طرف روانہ کر
دیا۔

اہل مکہ اور مدینہ نے آپ کو کوفہ جانے سے باز رکھنے کے لیے پوری کوششیں کیں کیونکہ
کوفیوں کا سابقہ غدارانہ طرز عمل ان کے سامنے تھا۔ عمرو بن عبدالرحمن ، عبداللہ ابن
عباس ، عبداللہ بن زبیر سب نے مشورہ دیا کہ

’’چونکہ کوفہ یزید کی حکومت کے تحت ہے وہاں ان کی افواج اور سامان سب کچھ موجود ہے
اور کوئی قابل اعتماد نہیں اس لیے مناسب یہی ہے کہ آپ مکہ ہی میں رہیں۔‘‘

عبداللہ ابن زبیر نے تجویز کیا کہ آپ مکہ میں رہ کر اپنی خلافت کی جدوجہد کریں ہم
سب آپ کی مدد کریں گے ۔ لیکن جب امام حسین رضا مند نہ ہوئے تو حضرت عبداللہ ابن
عباس نے آپ کو کوفہ کی بجائے یمن جانے کی تجویز پیش کی اور کہا کہ

’’اگر کوفہ کاسفر آپ کے نزدیک ضروری ہے تو پہلے کوفیوں کو لکھیے کہ وہ یزید کے
حاکموں کو وہاں سے نکالیں پھر آپ وہاں کا قصد کریں۔‘‘

اس پر عبداللہ ابن عباس نے کہا کہ ’’اگر آپ نہیں مانتے تو کم از کم اہل و عیال کو
ساتھ نہ لے جائیے مجھے ڈر ہے کہ عثمان کی طرح آپ بھی بال بچوں کے سامنے ذبح کیے
جائیں گے۔ ‘‘ لیکن ان تمام ترغیبات کے باوجود امام حسین عليہ السلام اپنے فیصلہ پر
قائم رہے اور بالآخر 3 ذوالحج 60 ھ کو مکہ معظمہ سے کوفہ کے لیے چل پڑے۔ آپ کی
روانگی کے بعد آپ کے چچا زاد بھائی عبداللہ بن جعفر نے ایک عریضہ اپنے لڑکوں عون
اور محمد کے ہاتھ روانہ کیا کہ :

حضرت عبداللہ بن جعفر، عمر بن سعد حاکم مکہ کا سفارشی خط لے کر امام حسین عليہ
السلام سے ملے اور انھیں بتایا کہ کوفہ کے لوگوں پر اعتماد مناسب نہیں عمر بن سعد
اس بات کا وعدہ کرتا ہے کہ آپ مکہ لوٹ آئیں تو میں یزید کے ساتھ آپ کے معاملات طے
کرادوں گا اور آپ کو کوئی گزند نہیں پہنچے گا۔ لیکن آپ نے اس مشورہ کو ماننے سے
انکار کر دیا اور اپنے ضمیر کی آواز کے مطابق سفر کوفہ جاری رکھنے کا فیصلہ کیا۔
مجبور ہو کر عبداللہ بن جعفر واپس ہو گئے مگر عون اور محمد کو ساتھ رہنے دیا۔ راستہ
میں مشہور شاعر فرزوق آپ سے ملا اور امام حسین عليہ السلام سے عرض کی

ابن زیاد کے حکم سے پولیس کے افسر حصین بن نمیر نے قادسیہ سے جبل لعل تک سواروں کو
مقرر کر دیا اور تمام اہم راستوں کی ناکہ بندی کر دی ۔ امام حسین کے قاصد قیس کو
ابن زیاد کے آدمیوں نے گرفتار کرکے قتل کر دیا ۔ جب آپ بطن رملہ سے آگے بڑھے تو
انھیں عبداللہ ابن مطیع ملے۔ انھوں نے آپ کو آگے جانے سے روکا محمد بن اشعث کے
بھیجے ہوئے قاصد نے آپ کو مقام ثعلبیہ پر مسلم بن عقیل کے قتل کی خبر دی۔

اب آپ سفر کوفہ کے بارے میں متردد ہوئے۔ ساتھیوں نے واپس لوٹنے کا مشورہ دیا لیکن
مسلم بن عقیل کے بھائیوں نے اپنے بھائی کے خون کا انتقام لینے کی خاطر سفر جاری
رکھنے کے لیے زور دیا۔ جس کے بعد پوزیشن واضح ہو گئی۔ آپ کے ساتھ دوران سفر بہت سے
بدوی شامل ہو چکے تھے۔ آپ نے ان سب کو جمع کیا اور فرمایا جو لوگ واپس جانا چاہیں
انہیں اجازت ہے۔ چنانچہ سوائے ان جان نثاروں کے جو مدینہ سے ساتھ آئے تھے سب ساتھ
چھوڑ گئے۔

ابن زیاد نے امام حسین عليہ السلام کی پیش قدمی روکنے کے لیے حر بن یزید تمیمی کو
روانہ کیا۔ ذمی حشم کے مقام پر آپ سے اس کی ملاقات ہوئی۔ امام حسین عليہ السلام نے
اسے کوفیوں کے خطوط کے دو تھیلے منگوا کر دکھائے اور کہا کہ

لیکن حر نے کہا کہ ہمیں تو آپ کو گرفتار کرنے کا حکم ہے۔ چنانچہ امام حسین عليہ
السلام نے اپنا سفر کوفہ جاری رکھا۔ آپ نے مقام بیضہ پر خطبہ دیا ۔ جس میں
اپنےمقاصد کی وضاحت کی ۔ آپ نے فرمایا:

کچھ دور جا کر طرماج بن عدی سے آپ کی ملاقات ہوئی ۔ انہوں نے آپ کو یمن چلنے کی
دعوت دی لیکن آپ نے یہ پیش کش شکریہ کے ساتھ ٹال دی ۔

امام حسین عليہ السلام کا قافلہ اور حر بن یزید کی لشکر ساتھ ساتھ آگے کی طرف چلتی
رہی، جہاں کہیں آپ کے قافلہ کا رخ صحرائے عرب کی طرف ہو جاتا حر آپ کو روک دیتا اور
رخ پھیر کر کوفہ کی طرف کر دیتا۔ چلتے چلتے آپ نینوا پہنچے ۔ وہاں ابن زیاد کے ایک
قاصد نے حر کو ایک خط پہنچایا جس میں حکم تھا

حر نے تمام صورتِ حال سے امام حسین کو آگاہ کیا اور کہا کہ ’’اب میں آپ کو اس جگہ
نہ رہنے دوں گا ۔ ‘‘بالآخر یہ مختصر سا قافلہ 2 محرم الحرام61 ھ بمطابق 2 اکتوبر
680ء کو کربلا کے میدان میں اترا۔ دوسرے ہی روز عمر بن سعد 6 ہزار سپاہیوں کے ساتھ
وہاں پہنچا۔ عمر بن سعد چونکہ امام حسین سے لڑنے کا خواہشمند نہ تھا، اس لیے قرہ بن
سفیان کو آپ کے پاس بھیجا ۔ قرہ بن سفیان سے امام حسین عليہ السلام نے کہا کہ ’’اگر
تمہیں میرا آنا ناپسند ہے تو میں مکہ واپس جانے کے لیے تیار ہوں ۔‘‘ لیکن ابن زیاد
نے اس تجویز کو تسلیم کرنے سے انکار کردیا اور عمر بن سعد کو حکم دیا کہ اگرامام
حسین عليہ السلام بیعت نہ کریں تو ان کا پانی بند کردیا: امام حسین عليہ السلام کو
ایسی حالت میں جب کہ وہ قابو میں آچکے تھے گرفتار کرنا زیادہ مناسب اور ضروری قرار
دیا۔ یہ سن کر ابن زیاد نے اپنی رائے تبدیل کر دی ۔ اور عمر بن سعد کو اس کی اس بات
پر سرزنش کرتے ہوئے حکم دیا کہ ’’اگر امام حسین عليہ السلام اور اس کے ساتھی اپنے
آپ کو حوالہ کر دیں تو بہتر ہے ورنہ جنگ کی راہ لو۔‘‘ شمر مع خط کے عمر بن سعد کے
پاس پہنچا۔ عمر بن سعد اپنے اقتدار کو قائم رکھنے کی خاطر امام حسین کے خلاف تلوار
اٹھانے کے لیے تیار ہو گیا۔ یہ 9 محرم الحرام کا دن تھا۔

صلح کی آخری گفتگو ناکام ہونے کے بعد امام حسین نے اپنے ساتھیوں سے فرمایا کہ جو
جانا چاہتے ہیں انھیں میری طرف سے اجازت ہے۔ اس پر کچھ جان نثار اور اعزا باقی رہ
گئے، جنہوں نے آخری وقت تک ساتھ دینے کا عہد کیا۔ ان جاں نثاروں کی تعداد صرف 72
تھی ۔ امام حسین عليہ السلام نے اس مختصر ترین فوج کو منظم کیا۔ میمنہ پر زبیر بن
قیس کو اور میسرہ پر حبیب بن مطہر کو متعین کرکے علم عباس کو مرحمت فرمایا ۔ جنگ کے
آغاز سے پیشتر اللہ تعالٰی کے حضور دعا کی اور ان سے تائید اور نصرت چاہی۔ اس کے
بعد اتمام حجت کے لیے دشمنوں کی صفوں کی طرف متوجہ ہوئے اور فرمایا:

حضرت امام حسین عليہ السلام کے لشکر میں آ شامل ہوا۔ اس کے بعد شخصی مبازرت کے
طریقے سے جنگ کا آغاز ہوا جس میں اہل بیت اطہر کا پلہ بھاری رہا۔ یہ دیکھ کر ابن
سعد نے عام حملہ کا حکم دیا ۔ فدایان و اراکین اہل بیت نے دشمنوں کی یلغاروں کا
پوری قوت ایمانی سے ڈٹ کر مقابلہ کیا ۔ فدائی ایک ایک کرکے کٹ مرے لیکن میدان جنگ
سے منہ نہ پھیرا۔ دوپہر تک امام حسین کے بیشتر آدمی کام آ چکے تھے۔ چنانچہ اب باری
باری حضرت علی اکبر، عبداللہ بن مسلمہ ، جعفر طیار کے پوتے عدی ، عقیل کے فرزند
عبدالرحمن ، حضرت حسن کے صاحبزادے قاسم اور ابوبکر وغیرہ میدان میں اترے اور شہید
ہوئے۔ ان کے بعد امام حسین عليہ السلام آئے۔ دشمنوں نے ہر طرف سے آپ پر یورش کی۔ یہ
دیکھ کر آپ کے بھائی عباس، عبداللہ، جعفر اور عثمان آپ کی حفاظت کے لیے ڈٹ گئے مگر
چاروں نے شہادت پائی۔ امام حسین تنہا میدا میں جمے ہوئے تھے۔ عراقیوں نے آپ کو ہر
طرف سے نرغہ میں لے لیا مگر شہید کرنے کی کسی کو بھی جرات نہ ہو رہی تھی کیونکہ
کوئی نہ چاہتا تھا کہ یہ گناہ اس کے سر ہو۔ بالآخر شمر کے اکسانے پر زرعہ بن شریک
تمیمی نے یہ بدبختی مول لی اور ہاتھ اور گردن پر تلوار کیے۔ سنان بن انس نے تیر
چلایا اور آپ گر گئے۔ ان کے گرنے پر شمر ذی الجوشن آپ کی طرف بڑھا تو اس کی برص زدہ
شکل دیکھتے ہی امام حسین علیہ السلام نے فرمایا کہ میرے نانا رسولِ خدا نے سچ
فرمایا تھا کہ میں ایک دھبے دار کتے کو دیکھتا ہوں کہ وہ میرے اہلِ بیت کے خون سے
ہاتھ رنگتا ہے۔ اے بدبخت شمر بلاشبہ تو وہی کتا ہے جس کی نسبت میرے نانا نے خبر دی
تھی۔ اس کے بعد شمر نے ان کا سر پیچھے کی طرف سے (پسِ گردن سے) کاٹ کر تن سے جدا کر
دیا۔ روایات کے مطابق اللہ کے نبی حضرت یحییٰ بن زکریا علیہ السلام کا سر بھی اسی
طرح پس گردن سے کاٹ کر جدا کیا گیا تھا۔ ابن زیاد کے حکم کے مطابق آپ کا سربریدہ
جسم گھوڑوں کے ٹاپوں سے روندوا دیا گیا۔ بعد میں تمام شہدائے اہلِ بیت کے سر نیزوں
کی نوک پر رکھ کر پہلے ابنِ زیاد کے دربار میں لے جائے گئے اور بعد میں دمشق میں
یزید کے دربار میں لے جائے گئے۔ یزید نے امام حسین کے سر کو اپنے سامنے طشت پر رکھ
کر ان کے دندان مبارک کو چھڑی سے چھیڑتے ہوے اپنے کچھ اشعار پڑھے جن سے اس کا نقطہ
نظر معلوم ہوتا ہے جن کا ترجمہ کچھ یوں ہے

اس شعر کو سن کر اور یزید کا فخریہ انداز دیکھ کر دربار میں موجود ایک یہودی سفیر
نے کہا کہ میں حضرت موسیٰ علیہ السلام کی اولاد سے ہوں۔ میرے اور ان کے درمیان ستر
پشتیں گزر چکی ہیں مگر اس کے باوجود یہودی میری بے حد عزت و تکریم کرتے ہیں اور ایک
تم ہو کہ تم نے اپنے نبی کے نواسے کو شہید کر دیا ہے اور اب اس پر فخر بھی کر رہے
ہو۔ یہ تمہارے لیے ڈوب مرنے کا مقام ہے۔ گبن کے الفاظ میں

اس دلخراش سانحہ سے قبل بھی کو‌فیوں کا کردار نہایت ہی شرمناک رہا تھا۔ حضرت علی کے
دارلخلافہ مدینہ سے کوفہ لے جانے سے ان سازشیوں کو کھل کر کھلنے کا موقع ملا۔ بظاہر
یہ سازشی حب علی کا لبادہ اوڑھے رہا کرتے تھے لیکن آپ کی زات اطہر سے بھی الٹے
سیدھے سوالات کرنا ان کا وتیرہ تھا۔ایک مو‏قع پر ان لوگوں نے حضرت علی سے سوال کیا۔
" مولا آپ سے پہلے کے خلفاء کے دور میں امن وامان تھا مگر آپ کے دور میں یہ کیوں
عنقا ہے" اس گستاخانہ سوال پر حضرت علی نے ان منافقوں کو منہ توڑ جواب دیا۔ آپ نے
فرمایا " اس بدامنی کی بنیادی وجہ یہ ہے کر سابقہ خلفاء کے مشیر میرے جیسے لوگ تھے
اور میرے مشیر ہیں آپ جیسے لوگ"۔ ان لوگوں کی ان ہی حرکتوں کے باعث حضرت علی بالآخر
اس طبقے سے بیزار رہنے لگے تھے۔ جب حضرت حسن نے خلافت سنبھالی تو آپ اپنے والد
محترم کے دور میں ان منافقوں کا بغور مشاہدہ کر چکے تھے اسے لئے آپ نے ان کو زیادہ
منہ نہ لگایا اور حضرت معاویہ سے صلح کرلی۔ اس صلح سے خانہ جنگی کا خاتمہ ہوگیا
تھا۔ اس صلح سے ان منافقوں کی سازشوں پر پانی پھر رہا تھا اس لئے اس صلح پر بھی
حضرت حسن کی زات گرامی پر اعتراض کرنے لگے۔ حضرت حسن نے فرمایا " اگر خلافت میرا حق
تھا تو یہ میں نے ان (معاویہ) کو بخش دیا اور اگر یہ معاویہ کا حق تھا تو یہ ان تک
پہنچ گیا" ۔ جن کوفیوں نے امام حسین عليہ السلام کو خطوط لکھ کر کوفہ آنے کی دعوت
تھی ان کی تعداد ایک روائت کے مطابق 12000 اور دوسری روائت کے مطابق 18000 تھی لیکن
جب جنگ کی نوبت آگئ تو ان بے وفا اور د‏غا باز لوگوں میں سے کسی نے حضرت حسین کا
ساتھ نہ دیا اور کھڑے تماشا دیکھتے رہے یہاں تک کہ آپ نے اپنے جانثار ساتھیوں کے
ہمراہ جام شہادت نوش فرمایا۔ حضرت حسین سے غداری کی سزا ان کو ان ہی کے ہاتھوں
قیامت تک ملتی رہے گی انشا اللہ۔

حضرت محمد صلی اللہ علیہ و آلہ وسلم نے اپنی زوجہ ام سلمہ رضی اللہ عنہا کو کچھ مٹی
دی تھی اور فرمایا تھا کہ اے ام سلمیٰ جب یہ مٹی سرخ ہو جائے یعنی خون میں بدل جائے
تو سمجھ لینا کہ میرا بیٹا حسین شہید کر دیا گیا۔ ایک دن ان کی بیٹی ان سے ملنے
گئیں تو آپ زارو قطار رو رہی تھیں۔ پوچھا گیا تو ام سلمہ رضی اللہ عنہا نے بتایا کہ
ابھی رسولِ خدا صلی اللہ علیہ و آلہ وسلم خواب میں تشریف لائے تھے۔ ان کی آنکھوں سے
آنسو بہہ رہے تھے اور آپ کے سرِ انور اور ڈاڑھی مبارک پر مٹی تھی۔ میں نے پوچھا آقا
یہ گرد کیسی تو فرمایا کہ اے ام سلمہ ابھی اپنے حسین کے قتل کا منظر دیکھ کر میدانِ
کربلا سے آرہا ہوں۔ جاگنے کے بعد میں نے وہ مٹی دیکھی جو انہوں نے مجھے دی تھی تو
وہ خون ہو چکی تھی۔

حضرت امام حسین عليہ السلام کی شہادت کے بعد اہل بیت اطہر کے بقیہ افراد پر مشتمل
قافلہ ابن زیاد کے پاس کوفہ پہنچا ۔ یہ سیاہ بخت انسان اس خستہ حالت میں بھی افراد
اہل بیت سے انتہائی بدتمیزی سے پیش آیا۔ حضرت امام حسین عليہ السلام کا کٹا ہوا سر
ابن زیاد کے سامنے پڑا ہوا تھا۔ ہر خاص و عام کو محل میں داخل ہونے کی اجازت تھی۔
ابن زیاد سر مبارکہ کو دیکھ کر آپ کے لبوں پر بار بار چھڑی مارتا اور مسکراتا۔
صحابی رسول زید بن ارقم وہاں ایک کونے میں موجود تھے ان سے رہا نہ گیا تو فرمایا:

یہ کہہ کر وہ رونے لگے۔ یہ سن کر ابن زیاد کے غضب کی کوئی حد نہ رہی بولا۔ ’’اللہ
تعالٰیٰ دونوں آنکھیں رلائے۔ واللہ ! اگر تو بوڑھا ہو کر سٹھیا نہ گیا ہوتا اور
تیری عقل ماری نہ گئی ہوتی تو میں تیری گردان اڑا دیتا ۔ ‘‘ یہ دیکھ کر زید بن ارقم
مجلس سے اٹھتے ہوئے کہہ گئے:

کوفہ سے ابن زیاد نے حضرت امام حسین عليہ السلام کا سر مبارک اور قافلہ اہل بیت کو
دمشق بھجوا دیا۔ وہاں یزید نے امام حسین علیہ السلام کے سر مبارک کو چھڑی سے چھیڑا
اور فخر کا اظہار کیا۔

شہادتِ حسین کی خبر جب سرزمین حجاز میں پہنچی تو کوئی آنکھ ایسی نہ تھی جو اس سانحہ
پر اشکبار نہ ہو ۔ لٰہذا حجاز میں فوری طور پر انقلاب برپا ہوگیا۔ اہل مدینہ نے
اموی حکام کو صوبہ سے نکال دیا اور عبداللہ بن زبیر کی بیعت کر لی۔ یزید نے ولید بن
عقبہ کی ماتحتی میں شامیوں کی فوج روانہ کی۔ اس فوج میں عیسائی کثیر تعداد میں شامل
تھے ۔ جب اہل مدینہ نے اطاعت قبول نہ کی تو ولید بن عقبہ نے شہر پر حملہ کرنے کا
حکم دیا ۔ اہل مدینہ نے اگرچہ بڑی بے جگری سے لڑے لیکن شامی افواج کے سامنے ان کو
شکست ہوئی ۔ اس جنگ میں بڑے بڑے اکابر مدینہ شہید ہوئے جن میں فضل بن عباس اور
عبداللہ بن حنظلہ قابل ذکر ہیں۔ شہر پر قبضہ کے بعد مدینہ الرسول تین دن تک شامی
فوجیوں کے ہاتھوں لٹتا رہا۔ مسلمانوں کی عزت و آبرو برباد ہوئی اور تین روز تک
مسلسل قتل و غارت کا بازار گرم رہا۔ تاریخ اسلام میں یہ واقعہ بہت اہم ہے اور سانحہ
کربلا کے بعد یزید کا دوسرا بڑا سیاہ کارنامہ قرار دیا جا سکتا ہے۔

اہل مدینہ نے یزید کے بجائے عبداللہ بن زبیر کو خلیفہ چن لیا۔ شہادت حسین نے لوگوں
کے اندر سوئے ہوئے جذبات کو ازسرنو بیدار کر دیا اور سرزمین حجاز میں ناراضی کی ہمہ
گیر لہر اموی اقتدار کے خلاف اٹھ کھڑی ہوئی۔ اہل حجاز کو ابن زبیر جیسی موثر شخصیت
بطور رہنما میسر آئی ۔ چنانچہ اہل مدینہ نے بھی جلد آپ کو خلیفہ تسلیم کر لیا اور
آپ کی بیعت کر لی۔ اس انقلاب نے اموی اقتدار کے لیے بے پناہ مشکلات پیدا کر دیں۔
حجاز کی سرزمین سے مخالفت کے یہ ابلتے ہوئے جذبات درحقیقت تمام عالم اسلامی میں
پیدا شدہ ہمہ گیر اضطراب کے ترجمان تھے۔

واقعہ کربلا اموی خلافت کے زوال کا اہم سبب قرار دیا جاتا ہے۔ اموی حکومت اور اس کے
عمال پہلے ہی عوام الناس میں مقبول نہ تھے۔ کیونکہ مسلمان جب ان کی حکومت کا موازنہ
خلافت راشدہ سے کرتے تھے انہیں سخت مایوسی ہوتی۔ امام حسین کی شہادت نے ملت اسلامیہ
کو بہت متاثر کیا۔ خود یزید کابیٹا معاویہ دل برداشتہ ہو کر خلافت سے ہی دست بردار
ہوگیا۔ اگرچہ امویوں نے اپنی قوت اور استقلال کی بدولت حکومت کو وقتی طور پر اپنے
خاندن میں محفوظ کرلیا لیکن خلیفہ مروان ثانی کے زمانہ تک کھلم کھلا اور زیر زمین
کئی تحریکیں مسلسل اس بات کے لیے کوشاں رہیں کہ وہ امویوں کی حکومت کا تختہ الٹ
دیں۔

عباسیوں نے امویوں کے خلاف اس ردعمل سے خوب فائدہ اٹھایا ۔ ان کے داعی ملک کے کونے
کونے میں پھیل گئے اور اموی مظالم کی داستان اس قدر پر زور اور پر تاثیر انداز میں
پیش کی کہ عوام کے جذبات بھڑک اٹھے ۔ چنانچہ عباسیوں نے بھی حسین کے انتقام کو اپنے
مقاصد کے لیے نہایت کامیابی سے استعمال کیا۔

اس واقعہ کا سب سے بڑا اہم تتیجہ یہ تھا کہ امام حسین کا کردار عین حق کے لیے ہمیشہ
کے لیے روشنی کا ایک مینار بن گیا۔ حریت ، آزادی ، اور اعلائے کلمۃ الحق کے لیے جب
بھی مسلمانوں نے اپنی جدوجہد کا آغاز کیا توامام حسین عليہ السلام کی قربانی کو
مشعل راہ پایا۔ آپ ہی سے مسلمانوں نے سیکھا کہ جبر و استبداد کے سامنے سینہ سپر
ہونا عین رضائے الٰہی ہے۔

کربلا کا یہ واقعہ تاریخ اسلام کا بڑا افسوسناک حادثہ تھا۔ اس واقعہ کی خبر اللہ نے
حضور صلی اللہ علیہ و آلہ وسلم کو کر دی تھی۔ چنانچہ روایات میں آتا ہے کہ حضور صلی
اللہ علیہ و آلہ وسلم نے اپنی زوجہ حضرت ام سلمہ رضی اللہ عنہا کو ایک شیشی میں کچھ
مٹی دے کر فرمایا تھا کہ یہ اس جگہ کی مٹی ہے جہاں میرے نواسے کو شہید کیا جائے گا۔
جب وہ شہید ہوگا تو یہ مٹی خون کی طرح سرخ ہو جائے گی۔ کربلا کے واقعے کے وقت حضرت
ام سلمہ رضی اللہ عنہا زندہ تھیں اور جس وقت امام حسین علیہ السلام شہید ہوئے یہ
مٹی خون کی طرح سرخ اور مائع ہو گئی تھی۔ اسلامی تاریخ کو کسی اور واقعہ نے اس قدر
اور اس طرح متاثر نہیں کیا جیسے سانحہ کربلا نے کیا۔ آنحضور اور خلفائے راشدین نے
جو اسلامی حکومت قائم کی اس کی بنیاد انسانی حاکمیت کی بجائے اللہ تعالٰی کی حاکمیت
کے اصول پر رکھی گئی ۔ اس نظام کی روح شورائیت میں پنہاں تھی ۔ اسلامی تعلیمات کا
بنیادی مقصد بنی نوع انسان کو شخصی غلامی سے نکال کر خداپرستی ، حریت فکر، انسان
دوستی ، مساوات اور اخوت و محبت کا درس دینا تھا۔ خلفائے راشدین کے دور تک اسلامی
حکومت کی یہ حیثیت برقرار رہی۔ یزید کی حکومت چونکہ ان اصولوں سے ہٹ کر شخصی
بادشاہت کے تصور پر قائم کی گئی تھی ۔ لٰہذا جمہور مسلمان اس تبدیلی کو اسلامی نظام
شریعت پر ایک کاری ضرب سمجھتے تھے اس لیے امام حسین محض ان اسلامی اصولوں اور قدروں
کی بقا و بحالی کے لیے میدانِ عمل میں اترے ، راہِ حق پر چلنے والوں پر جو کچھ
میدانِ کربلا میں گزری وہ جور جفا ، بے رحمی اور استبداد کی بدترین مثال ہے۔ یہ
تصور ہی کہ اسلام کے نام لیواؤں پر یہ ظلم یا تعدی خود ان لوگوں نے کی جو خود کو
مسلمان کہتے تھے بڑا روح فرسا ہے۔ مزید براں، امام حسین کا جو تعلق آنحضور سے تھا
اسے بھی ظالموں نے نگاہ میں نہ رکھا۔ نواسۂ رسول کو میدانِ کربلا میں بھوکا پیاسا
رکھ کر جس بے دردی سے قتل کرکے ان کے جسم اور سر کی بے حرمتی کی گئی۔ یہ اخلاقی
لحاظ سے بھی تاریخ اسلام میں اولین اور بدترین مثال ہے۔ اس جرم کی سنگینی میں مزید
اضافہ اس امر سے بھی ہوتا ہے کہ امام حسین نے آخری لمحات میں جو انتہائی معقول
تجاویز پیش کیں انھیں سرے سے درخورِ اعتنا ہی نہ سمجھا گیا ۔ اس سے یزید کے اعمال
کی آمرانہ ذہنیت کا اظہار بھی ہوتا ہے۔ یہاں یہ نقطہ قابلِ غور ہے کہ جب شخصی اور
ذاتی مصالح ، ملی ، اخلاقی اور مذہبی مصلحتوں پر حاوی ہو جاتے ہیں تو انسان درندگی
کی بدترین مثالیں بھی پیش کرنے پرقادر ہے اور ایسی مثالوں سے تو یورپ کی ساری تاریخ
بھری پڑی ہے ۔ لٰہذا ان حقائق کی روشنی میں سانحہ کربلا کا جائزہ لیا جائے تو یہ
واقعہ اسلام کے نام پر سیاہ دھبہ ہے کیونکہ اس سے اسلامی نظامِ حکومت میں ایسی
خرابی کا آغاز ہوا جس کے اثرات آج تک محسوس کر رہے ہیں۔ لیکن اگر ہم اس سانحہ کو
اسلام کے نام پر ایک سیاہ دھبہ بھی قرار دیں تو یہ تصویر کا صرف ایک رخ ہوگا۔
کیونکہ جہاں تک حق و انصاف ، حریت و آزادی اور اعلائے کلمۃ الحق کے لیے جدوجہد کا
تعلق ہے یہ کہنا درست ہوگا کہ سانحہ کربلا تاریخ اسلام کا ایک شاندار اور زریں باب
بھی ہے جہاں تک اسلامی تعلیمات کا تعلق ہے اس میں شخصی حکومتوں یا بادشاہت کا کوئی
تصور موجود نہیں۔ یزید کی نامزدگی اسلام کے نظامِ شورائیت کی نفی تھی۔ لٰہذا امام
حسین نے جس پامردی اور صبر سے کربلا کے میدان میں مصائب و مشکلات کو برداشت کیا وہ
حریت، جرات اور صبر و استقلال کی لازوال داستان ہے۔ باطل کی قوتوں کے سامنے سرنگوں
نہ ہو کر آپ نے حق و انصاف کے اصولوں کی بالادستی ، حریت فکر اور خدا کی حاکمیت کا
پرچم بلند کرکے اسلامی روایات کی لاج رکھ لی ۔ اور انھیں ریگزارِ عجم میں دفن ہونے
سے بچا لیا۔ امام حسین کا یہ ایثار اور قربانی تاریخ اسلام کا ایک ایسا درخشندہ باب
ہے جو رہروان منزل شوق و محبت اور حریت پسندوں کے لیے ایک اعلیٰ ترین نمونہ ہے۔
سانحہ کربلا آزادی کی اس جدوجہد کا نقطہ آغاز ہے جو اسلامی اصولوں کی بقا اور احیاء
کے لیے تاریخِ اسلام میں پہلی بار شروع کی گئی۔



https://ur.wikipedia.org/wiki/%D9%85%D9%88%D9%84%D8%A7%D9%86%D8%A7_%D8%AC%D9%84%D8%A7%D9%84_%E2%80%8C%D8%A7%D9%84%D8%AF%DB%8C%D9%86_%D9%85%D8%AD%D9%85%D8%AF_%D8%A8%D9%84%D8%AE%DB%8C_%D8%B1%D9%88%D9%85%DB%8C

محمد جلال الدین رومی (پیدائش:1207ء میں پیدا ہوئے، مشہور فارسی شاعر تھے۔ مثنوی،
فیہ ما فیہ اور دیوان شمس تبریز آپ کی معرف کتب ہے، آپ دنیا بھر میں اپنی لازاول
تصنیف مثنوی کی بدولت جانے جاتے ہیں، آپ کا مزار ترکی میں واقع ہے۔

اصل نام محمد ابن محمد ابن حسین حسینی خطیبی بکری بلخی تھا۔ اور آپ جلال الدین،
خداوندگار اور مولانا خداوندگار کے القاب سے نوازے گئے۔ لیکن مولانا رومی کے نام سے
مشہور ہوئے۔ جواہر مضئیہ میں سلسلہ نسب اس طرح بیان کیا ہے : محمد بن محمد بن محمد
بن حسین بن احمد بن قاسم بن مسیب بن عبداللہ بن عبدالرحمن بن ابی بکرن الصدیق۔ اس
روایت سے حسین بلخی مولانا کے پردادا ہوتے ہیں لیکن سپہ سالار نے انہیں دادا لکھا
ہے اور یہی روایت صحیح ہے۔ کیونکہ وہ سلجوقی سلطان کے کہنے پر اناطولیہ چلے گئے تھے
جو اس زمانے میں روم کہلاتا تھا۔ ان کے والد بہاؤ الدین بڑے صاحب علم و فضل بزرگ
تھے۔ ان کا وطن بلخ تھا اور یہیں مولانا رومی 1207ء بمطابق 6 ربیع الاول 604ھ میں
پیدا ہوئے۔

ابتدائی تعلیم کے مراحل شیخ بہاولدین نے طے کرادیے اور پھر اپنے مرید سید برہان
الدین کو جو اپنے زمانے کے فاضل علماء میں شمار کیے جاتے تھے مولاناکا معلم اور
اتالیق بنادیا۔ اکثر علوم مولانا کو انہی سے حاصل ہوئے۔ اپنے والد کی حیات تک ان ہی
کی خدمت میں رہے۔ والد کے انتقال کے بعد 639ھ میں شام کا قصد کیا ۔ ابتدا میں حلب
کے مدرسہ حلاویہ میں رہ کر مولاناکمال الدین سے شرف تلمذ حاصل کیا۔

مولانا رومی اپنے دور کے اکابر علماء میں سے تھے۔ فقہ اور مذاہب کے بہت بڑے عالم
تھے۔ لیکن آپ کی شہرت بطور ایک صوفی شاعر کے ہوئی۔ دیگرعلوم میں بھی آپ کو پوری
دستگاہ حاصل تھی۔ دوران طالب علمی میں ہی پیچیدہ مسائل میں علمائے وقت مولانا کی
طرف رجوع کرتے تھے۔ شمس تبریز مولانا کے پیر و مرشد تھے۔ مولانا کی شہرت سن کر
سلجوقی سلطان نے انھیں اپنے پاس بلوایا۔ مولانا نے درخواست قبول کی اور قونیہ چلے
گئے ۔وہ تقریباًَ 30 سال تک تعلیم و تربیت میں مشغول رہے۔ جلال الدین رومی ؒ نے
3500 غزلیں 2000 رباعیات اور رزمیہ نظمیں لکھیں۔

مولانا کا سلسلہ اب تک قائم ہے۔ ابن بطوطہ نے اپنے سفرنامے میں لکھا ہے کہ ان کے
فرقے کے لوگ جلالیہ کہلاتے ہیں۔ چونکہ مولانا کا لقب جلال الدین تھا اس لیے ان کے
انتساب کی وجہ سے یہ نام مشہور ہوا ہوگا ۔ لیکن آج کل ایشیائے کوچک ، شام ، مصر اور
قسطنطنیہ میں اس فرقے کو لوگ مولویہ کہتے ہیں۔دوسری جنگ عظیم سے قبل بلقان، افریقہ
اور ایشیا میں مولوی طریقت کے پیروکاروں کی تعداد ایک لاکھ سے زائد تھی۔ یہ لوگ نمد
کی ٹوپی پہنتے ہیں جس میں جوڑ یا درز نہیں ہوتی ، مشائخ اس ٹوپی پر عمامہ باندھتے
ہیں۔ خرقہ یا کرتا کی بجائے ایک چنٹ دار پاجامہ ہوتاہے۔ ذکر و شغل کا یہ طریقہ ہے
کہ حلقہ باندھ کر بیٹھتے ہیں۔ ایک شخص کھڑا ہو کر ایک ہاتھ سینے پر اور ایک ہاتھ
پھیلائے ہوئے رقص شروع کرتا ہے۔ رقص میں آگے پیچھے بڑھنا یا ہٹنا نہیں ہوتا بلکہ
ایک جگہ جم کر متصل چکر لگاتے ہیں۔ سماع کے وقت دف اور نے بھی بجاتے ہیں۔

ان کی سب سے مشہور تصنیف ’’مثنوی مولانا روم‘‘ ہے۔ اس کے علاوہ ان کی ایک مشہور
کتاب ’’فیہ مافیہ‘‘ بھی ہے۔

علامہ محمد اقبال مولانا رومی کو اپنا روحانی پیر مانتے تھے۔ کشف اور وجدان کے
ذریعے ادراک حقیقت کے بعد صوفی صحیح معنوں میں عاشق ہو جاتا ہے کہ بہ رغبت تمام
محبوب حقیقی کے تمام احکام کی پیروی کرتا ہے۔ رومی نے جوہر عشق کی تعریف اور اس کی
ماہیت کی طرف معنی خیز اشارے کیے ہیں ۔ صوفی کی ذہنی تکمیل کا مقام کیا ہے اس کے
متعلق دو شعر نہایت دل نشیں ہیں:

ان کے 800 ویں جشن پیدائش پر ترکی کی درخواست پر اقوام متحدہ کے ادارہ برائے تعلیم،
ثقافت و سائنس یونیسکو نے 2007ء کو بین الاقوامی سالِ رومی قرار دیا۔ اس موقع پر
یونیسکو تمغا بھی جاری کیا۔



https://ur.wikipedia.org/wiki/%D9%85%D8%AD%D9%85%D8%AF_%D8%B9%D9%84%DB%8C_%DA%A9%D9%84%DB%92

محمد علی (پیدائش بطور کیسیئس مارسیلس کلے جونیئر (پیدائش: 17 جنوری، 1942ء -
وفات : 3 جون 2016ء) امریکہ کے ایک سابق مکے باز تھے، جو 20 ویں صدی کے عظیم ترین
کھلاڑی قرار پائے۔ انہوں نے تین مرتبہ مکے بازی کی دنیا کا سب سے بڑا اعزاز "ورلڈ
ہیوی ویٹ باکسنگ چیمپیئن شپ" جیتا اور اولمپک میں سونے کے تمغے کے علاوہ شمالی
امریکی باکسنگ فیڈریشن کی چیمپیئن بھی جیتی۔ وہ تین مرتبہ ورلڈ ہیوی ویٹ باکسنگ
چیمپیئن شپ جیتنے والے پہلے مکے باز تھے۔

وہ امریکی ریاست کنٹکي کے شہر لوئسویل میں پیدا ہوئے اور اپنے والد کیسیئس مارسیلس
کلے سینئر کے نام پر کیسیئس مارسیلس کلے جونیئر کہلائے۔

6 فٹ تین انچ (1.91 میٹر) قد کے حامل محمد علی مکے بازوں کے عام انداز (ہاتھ چہرے
پر رکھ کر اس کا دفاع کرنا) کے برخلاف ایک منفرد انداز کے حامل تھے۔ انہوں نے 29
اکتوبر 1960ء کو آبائی قصبے لوئسویل میں پہلا مقابلہ جیتا۔ 1960ء سے 1963ء تک
نوجوان کیسیئس نے 19 مقابلے جیتے اور ایک میں بھی شکست نہیں کھائی۔ ان مقابلوں میں
سے 15 میں اس نے مدمقابل کو ناک آؤٹ کیا۔

باکسنگ میں ان کا کیریئر ایک شوقیہ کھلاڑی کی حیثیت سے کامیاب رہا لیکن ان کو عظمت
اس وقت حاصل ہوئی جب 1960ء میں روم اولمپِک میں انہوں نے سونے کا تمغا جیتا۔

لیکن تمغا جیتنے کے بعد جب محمد علی اپنے شہر واپس آئے تو وہ نسلی امتیاز کا شکار
ہوگئے۔ ایک ریستوران میں انہیں اس لئے نوکری نہ مل سکی کیونکہ وہ سیاہ فام تھے اور
اس واقعے کے نتیجے میں انہوں نے اپنا سونے کا تمغا دریائے اوہائیو میں پھینک دیا
تھا۔

فروری 1964ء میں کیسیئس کلے نے باکسنگ میں اس وقت کے عالمی چیمپیئن سونی لسٹن کو
کھلا چیلنج کیا اور انہیں ایک مقابلے کے چھٹے راؤنڈ میں شکست دی۔ اس کے بعد انہوں
نے مسلسل سات مقابلوں میں اس وقت کے مایہ ناز مکے بازوں کو زیر کیا۔

اس فتح کے بعد انہوں نے نیشن آف اسلام میں شمولیت اختیار کرلی اور اپنا نام محمد
علی رکھ لیا۔ محمد علی کا کہنا تھا کہ کیسیئس کلے ایک غلامانہ نام تھا۔

جنگ ویت نام کے دوران محمد علی نے امریکی فوج میں شامل ہونے کے عہد نامے پر دستخط
کرنے سے انکار کردیا جس کے نتیجے میں انہیں ان کے اعزاز سے محروم کردیا گیا اور 5
سال کی سزا سنائی گئی۔ بعد میں سپریم کورٹ نے عوامی احتجاج کو مدنظر رکھتے ہوئے
انہیں سزا سے مستثنٰی قرار دیا۔

بعد ازاں جب محمد علی پھر سے میدان میں اترے تو ان کی باکسنگ میں وہ کشش نہیں تھی
اور جو فریزیئر نے انہیں شکست دیدی لیکن دوسال کے بعد انہوں نے بدلہ چکالیا۔

پھر اکتوبر 1974ء میں انہوں نے جارج فورمین کو شکست دیکر ایک بار پھر اپنا کھویا
ہوا وقار اور شہرت حاصل کرلی۔ اس وقت محمد علی کی عمر صرف 32 سال تھی اور وہ اس
اعزاز کو پھر سے جیتنے والے دوسرے شخص تھے۔

اسی سال منیلا، فلپائن میں پھر سے محمد علی کا مقابلہ جو فریزیئر سے ہوا جن کا کہنا
تھا کہ انہیں محمد علی سے نفرت ہونے لگی ہے۔ 14 راؤنڈ کے بعد محمد علی نے فتح حاصل
کی اور شہرت کی بلندیوں پر پہنچ گئے۔

لیکن فروری 1978ء میں علی کو ایک زبردست دھچکا لگا جب وہ لیون اسپِنکس نامی اس شخص
سے ہار گئے جو ان سے 12 سال کم عمر تھا۔ 8 ماہ بعد ایک مقابلے میں ایک نیا عالمی
ریکارڈ قائم ہوا اور کروڑوں لوگوں نے اس مقابلے کو دیکھا۔ اس بار محمد علی نے
اسپِنکس کو شکست دی اور تاریخ میں پہلی بار کسی کھلاڑی نے تیسری بار عالمی اعزاز
جیتا۔ اس وقت ان کی عمر 36 سال تھی۔

40 سال کی عمر میں انہوں نے ریٹائرمنٹ کا اعلان کیا۔ 1980ء ان کی صحت کے بارے میں
خدشات نے جنم لینا شروع کردیا اور ڈاکٹروں نے انہیں "پارکنسنس سنڈروم" (رعشہ) کا
شکار پایا۔

جب انہوں نے 1996ء کے اٹلانٹا اولمپکس کی مشعل اٹھائی تو دنیا بھر کی توجہ ان کی
صحت پر تھی۔ اس وقت انہیں ایک سونے کا تمغا بھی دیا گیا جو اس تمغے کے بدلے میں تھا
جو انہوں نے دریائے اوہائیو میں پھینک دیا تھا۔

محمد علی کو سانس کی تکلیف کے باعث 2 جون، 2016ء کو ہسپتال میں داخل کروایا گیا۔
ابتدائی طور پر ان کی حالت کو تسلی بخش کرار دیا گیا۔ تاہم اگلے دن علی کی حالت بگڑ
گئی۔ اس کے بعد ان کی حالت بہتر نہیں ہوئی اور 3 جون کو 74 سال کی عمر میں انہیں
مردہ قرار دے دیا گیا۔

محمد علی 1960ء کے دہے میں مسیحیت ترک کرکے نیشن آف اسلام قبول کیے تھے۔ تاہم 1975ء
میں وہ سنی اسلام اختیار کیے تھے۔

ہالی وڈ، کیلیفورنیا میں ایک عمارت کوڈیک تھیئٹر اینٹرٹینمنٹ کامپلکس جس کی شہرت
ہالی وڈ واک آف فیم (Hollywood Walk of Fame) کے طور پر ہے۔ یہاں پر 2,500 مشاہیر
کے نام ستاروں کی شکل کے اعزاز کے ساتھ زمین پر درج ہیں۔ جگہ کے منتظمین محمد علی
ہی کی زندگی میں ان کا نام زمین پر نقش کرنا چاہتے تھے۔ تاہم محمد علی نے واضح
الفاظ میں یہ بیان دیاکہ میں نہیں چاہوں گا کہ میرے نام کے اوپر سے وہ لوگ چلیں جو
میری عزت نہیں کرتے۔ اس نے مزید کہا:

اس بیان کے پیش نظر ہالی وڈ واک آف فیم کی انتظامی کمیٹی نے 2002ء میں محمد علی کا
نام دیوار پر نقش کیا۔ یہ اس عمارت کا واحد نام ہے جو دیوار پر ہے نہ کہ زمین پر۔



https://ur.wikipedia.org/wiki/%D8%AF%D8%A7%D8%B1%D8%A7_%D8%B4%DA%A9%D9%88%DB%81

مغل شہنشاہ شاہجہان اور ملکہ ممتاز محل کا بڑا بیٹا۔ مضافات اجمیر میں پیدا ہوا۔
1633ء میں ولی عہد بنایا گیا۔ 1654ء میں الہ آباد کا صوبیدار مقرر ہوا۔ بعد ازاں
پنجاب ، گجرات ، ملتان اور بہار کے صوبے بھی اس کی عملداری میں دے دیے گئے۔ 1649ء
میں قندھار پر ایرانیوں نے قبضہ کر لیا۔ سلطنت دہلی کی دو فوجی مہمیں انھیں وہاں سے
نکالنے میں ناکام رہیں تو 1653ء میں دارا کو ، خود اس کے ایما پر قندھار بھیجاگیا۔
اس جنگ میں اسے ناکامی کا منہ دیکھنا پڑا اور بحیثیت کمانڈر اس کی ساکھ مجروح ہوئی۔

1657ء کے اواخر میں شاہجہان بیمار پڑا تو تاج و تخت کے حصول کے لیے اورنگزیب اور
دارا کے مابین جنگ چھڑ گئی جس میں اولاً دارا کو کامیابی ہوئی لیکن 29 مئی 1658ء کو
اورنگزیب نے ساموگڑھ ’’نزد آگرہ‘‘ میں اس کی فوجوں کو شکست فاش دی۔ 23 مارچ 1659ء
کو جنگ میں اس کی رہی سہی طاقت بھی ختم ہو گئی اور وہ ایران میں پناہ لینے کے لیے
قندھار روانہ ہوا۔ لیکن راہ میں ڈھاڈر کے افغان سردار ملک جیون نے اسے اور اس کے
تین بیٹوں کو پکڑ کر دہلی بھیج دیا۔ جہاں 30 اگست 1659ء میں اورنگزیب کے حکم سے
الحاد و زندقہ کے جرم میں ، اس کی گردن مار دی گئی۔

طبعاً کریم النفس ۔ صلح جو ، فارسی ، عربی اور سنسکرت کا عالم اور تصوف کا شیدائی
تھا۔ ویدانت کا گہرا مطالعہ کیا تھا۔ حضرت میاں میر ، ملا شاہ بدخشی ، سرمد اور
بابا لال داس بیراگی سے خاص عقیدت تھی۔ سفینۃ الاولیا ۔ سکینۃ الاولیاء ، رسالہ حق
نما ، مکالمۂ بابا لال و شکوہ ، مجمع البحرین ، حسنات العارفین ، سر اکبر(اپنشدوں
کا ترجمہ)۔ جیسی کتابیں بھی تصنیف کیں۔

دارا شکوہ نے شاہ محمد دلربا کے نام اپنے ایک خط میں واضح طور پر تسلیم کیا ہے کہ
وہ سرمد، بابا پیارے، شاہ محمد دلربا، میاں باری، محسن فانی کشمیری، شاہ فتح علی
قلندر، شیخ سلیمان مصری قلندر جیسے آزاد مشرب صوفیاء کی صحبت کی بدولت اسلام مجازی
اس کے دل سے برخاست ہو چکا ہے اور کفر حقیقی رونما ہو رہا ہے اور وہ انہیں کی صحبت
کی برکت سے کفر حقیقی کی صحیح قدر سمجھ سکا ہے اور اس کا نتیجہ یہ ہوا ہے کہ اب وہ
صحیح معنوں میں زنار پوش، بت پرست بلکہ خود پرست و دیر نشین بنا ہے۔

صلح کل کے علمبردار ہونے کی وجہ سے دارا شکوہ کے سکھوں کے گروؤں سے بہت اچھے اور
خوشگوار تعلقات تھے۔ جب دارا شکوہ اورنگزیب عالمگیر سے شکست کھا کر لاہور کی طرف
بھاگا تو وہ گرو ہر رائے سنگھ (1630ء - 1661ء) کے پاس بھی گیا۔ ایک سکھ محقق خوشونت
سنگھ کے بقول دارا شکوہ اور اورنگزیب عالمگیر کی جنگ تخت نشینی میں سکھوں کی
ہمدردیاں متعصب اورنگزیب عالمگیر کی بجائے وسیع المشرب دارا شکوہ کے ساتھ تھیں۔ ایک
اور سکھ محقق فوجا سنگھ نے تسلیم کیا ہے کہ دارا شکوہ اور گرو ہر رائے سنگھ کے
مذہبی ہم آہنگی کے فلسفہ کے تحت اچھے تعلقات کے باعث جنگ تخت نشینی میں اورنگزیب
عالمگیر سے شکست کھانے کے بعد جب وہ بھاگ رہا تھا تو اورنگزیب عالمگیر کی متعاقب
فوج کو گرو ہر رائے نے دریائے ستلج پر روکنے کی کوشش کی تاکہ دارا شکوہ کو ایران
بھاگنے کا موقع مل جائے۔



https://ur.wikipedia.org/wiki/%D8%A7%D8%B3%D9%85%D8%A7%D8%B9%DB%8C%D9%84%DB%8C

اسماعیلی ، اہل تشیع کا ایک فرقہ ہے جس میں حضرت امام جعفر صادق (پیدائش 702ء) کی
امامت تک اثنا عشریہ اہل تشیع سے اتفاق پایا جاتا ہے اور یوں ان کے لئے بھی اثنا
عشریہ کی طرح جعفری کا لفظ بھی مستعمل ملتا ہے جبکہ ایک قابلِ ذکر بات یہ بھی ہے کہ
اکثر کتب و رسائل میں عام طور پر جعفری کا لفظ اثنا عشریہ اہل تشیع کے لیے بطور
متبادل آتا ہے۔ 765ء میں حضرت جعفر الصادق کی وفات کے بعد ان کے بڑے فرزند حضرت
اسماعیل بن جعفر (721ء تا 755ء) کو سلسلۂ امامت میں مسلسل کرنے والے جعفریوں کو
اسماعیلی کہا جاتا ہے جبکہ حضرت موسی بن جعفر (745ء تا 799ء) کی امامت کو تسلیم
کرنے والوں کو اثنا عشریہ کہا جاتا ہے۔ اسماعیلی تفرقے والے حضرت علی، حضرت حسن،
حضرت حسین، زین العابدین، محمد باقر اور جعفر صادق علیہم السلام کو اہل تشیع کی طرح
اپنے آئمہ مانتے ہیں اور ان کے بعد ساتویں امام اسماعیل بن جعفرصادق اور ان کے بعد
محمد بن اسماعیل بن جعفر صادق (746ء تا 809ء) کو اپنے آٹھویں امام کا درجہ دیتے
ہیں۔

مہدی اسماعیلیوں کے عقیدہ میں کسی ایک خاض شخص کا نام نہیں بلکہ یہ ایک روخ القدوس
ہے۔۔یعنی اس کا ظہور ہر ساتواں جسمانی دور کے اخر میں امام کی صورت میں اتا ہے۔۔۔
ہر وہ امام آپنی دور کے مہدی ہوتا ہے۔اور اخری مہدی یعنی حقیقی قیامت سے پہلے علم
یعنی قران ناطق امامت کو اٹھایا جاتا ہے۔ اور اس کے بعد پھر حقیقی دور قیامت شروع
ہوتا ہے۔اور دنیا بیغیر ظاہری امام کے رہ جاتا ہے۔۔۔دنیا فساد سے بھر جاتا ہے۔اس کے
بعد دوبارہ امام کا ظہور ہوتا ہے۔۔۔ اور یہان پر تمام مسلمان جو اس امام کی پہچان
کرتے ہے اور وہی اخری امام المہدی ہوتا ہے۔ جو اس کی بیعت کرتے ہے۔وہ مہدی کے فوج
میں شامل ہوجاتے ہے۔ اس دور میں اسماعیلی عقیدہ میں شیعہ سنی والا بات ختم ہوتا
ہے۔۔اور مہدی کے فوج کے نام سے تمام اکٹھے ہوتے ہے ۔۔اخری مہدی کے بارے میں
اسماعیلی کتاب میں تاویلات اور نشانیان موجود ہے۔۔جو ہر کسی کو نہیں بتا دیا جاتا
ہے۔ اسماعیلی عقیدہ میں روخانی قیامت کا تصور بھی ہے۔جو جسمانی دور کے ساتھ یعنی
اماموں کے دور کے ساتھ ہے۔۔جس کی اغاز اسماعیلی عقیدہ کی کتابوں کے مطابق تو پہلا
امام علی کے دور سے ہی شروع ہوا ہے۔۔ جو اسماعیلی کتاب میں قول علی ٫ انا اسیت ؛کا
حوالہ کے ساتھ فلسفے بیان ہوۓ ہے۔۔اور دوسری جسمانی قیامت کا دور اسماعیل بن
جعفرصادق کے دور کو کہا جاتا ہے۔اور تیسری دور عبداللہ بن حسین المہدی کے دور کو
کہتے ہیں ، جو گیارویں امام اور فاطمیین کے ظہور کے پہلے خلیفہ ہیں ۔ اس کے بعد
اسماعیلی دعوت کے نو امام ہوئے ، جو ظہور کے امام کہلاتے ہیں ۵۲۵ھ میں ان کے
اکیسویں امام طیب ڈھائی برس کی عمر میں دشمنوں کے خوف سے مستور کر دیے گئے ۔ اور
امام نزار کے دور کو بھی دور روخانی قیامت کا دور کہا جاتا ہے۔کچھ اسماعیلی اڑتالیس
وان امام کے دور کو بھی جسمانی قیامت کا دور سمجھتے ہے ۔جس کے بعد کچھ گروہ اس کے
فرزند پرنس علی کو جبکہ کچھ گروہ پرنس آغاخان سوئم کے پوتے پرنس کریم آغاخان کو
امام مانتے تھے۔۔ابھی تک نزاری اسماعیلیوں کی ایک کثیر تعداد پرنس علی سلمان کو بھی
اماموں میں شمار کرتے ہے۔۔اسماعیلی عقیدہ میں یہ امامت جہان سے اختلافات کی بنا پر
دو گروہ بنتے ہے اس کو جسمانی دور قیامت کا ایک امتحان سمجھا جاتا ہے۔یو یہ امامت
اس سلسلے سے نسل بہ نسل قیامت تک آئمہ یکے بعد دیگر ہوتے رہیں گے ۔ ، جن کا آخری
امام قائم القیامہ ہوگا ، جس سے دور کشف کی ابتدا ہوگی۔ یہ سب آئمہ اولولامر کہلاتے
ہیں ، جن کی اطاعت بندگان خدا پر فرض ہے ۔ جب کہ فرقہ نزار کے مطابق مستنصر تک جو
اٹھارویں امام ہیں کے بعد نزار انیسواں امام ہے اور ان کے اماموں کا سلسلہ اب بھی
جاری ہے اور اس وقت آغا خان چہارم فرقہ نزاریہ کے امام ہیں ۔

ناطقوں کے مبعوث ہونے اور ان کی شریعتوں کے منسوخ ہونے کا حوالہ عام تاریخ میں پایا
جاتا ہے اور اس کی تصدیق فاطمیین مصر کے مشہور امام معز کی دعاؤں سے ہوتی ہے ۔ ان
دعاؤں کو اسماعیلی بہت متبرک سمجھتے ہیں ، یہ سات دعائیں ہیں ۔ ہر دن کے لیے ایک
دعا ہے ، جس میں ایک ناطق اور اس کے وصی اور آئمہ کا ذکر تفصیل سے کیا گیا ہے ۔

امام معصوم ہوتا ہے اس سے کوئی خطا نہیں ہوسکتی ہے ۔ ہر حالت میں اس کے حکم کی
تعمیل لازم ہے خواہ اس میں کوئی حکمت نظر نہیں آئے یا نہ آئے ۔



https://ur.wikipedia.org/wiki/%D8%B9%DB%8C%D8%B3%DB%8C%D9%B0_%D8%B9%D9%84%DB%8C%DB%81_%D8%A7%D9%84%D8%B3%D9%84%D8%A7%D9%85

حضرت عیسیٰ علیہ السلام (انگریزی میں Jesus یا Jesus of Nazareth یا Jesus Christ
اور عبرانی میں יהושע (Yehoshua) اور آرامی عبرانی میں ישוע (Yeshua)) مسلمانوں اور
عیسائیوں دونوں کے نزدیک نہایت مقدس ہستی ہیں۔ مسلمان ان کو اللہ کا برگزیدہ نبی
مانتے ہیں اور عیسائیوں میں دو طرح کے گروہ ہیں۔ ایک جو ان کو اللہ کا نبی مانتے
ہیں اور دوسرا جو ان کو تثلیث کا ایک کردار مانتے ہیں اور خدا کا درجہ دیتے ہیں۔
بعض یہ عقیدہ رکھتے ہیں کہ وہ خدا کا بیٹا ہیں مگر مسلمانوں اور کچھ عیسائیوں کے
مطابق اللہ یا خدا ایک ہے اور اس کی کوئی اولاد یا شریک نہیں۔ یہودی لوگ سرے سے
انہیں نبی ہی نہیں مانتے بلکہ یہ بھی نہیں مانتے کہ وہ بغیر باپ کے پیدا ہوئے ہیں۔
جبکہ مسلمان اور عیسائی دونوں یہ عقیدہ رکھتے ہیں کہ حضرت عیسیٰ علیہ السلام بغیر
باپ کے ایک کنواری ماں حضرت مریم علیہا السلام کے بیٹے پیدا ہوئے۔ عیسائی دین حضرت
عیسیٰ علیہ السلام سے منسوب ہے جس کے ماننے والے دو ارب کے قریب ہیں۔ اس کے علاوہ
مسلمان جن کی تعداد ڈیڑھ ارب کے قریب ہے انہیں اللہ کے برگزیدہ نبی مانتے ہیں ۔ یوں
دنیا کی اکثریت کے مطابق حضرت عیسیٰ علیہ السلام نہایت اہم اور اللہ کے برگزیدہ
لوگوں میں سے ہیں۔

حضرت عیسی یا یسوع مسیح مسیحی مذہب کے بانی اور پیشوا ہیں۔مسیحی عقیدے کے ایک بڑے
گروہ مطابق آپ خدا کے بیٹے ہیں اور پاک تثلیث کے دوسرے اقنوم ہوتے ہوئے از خود بھی
خدا ہیں۔ آپ کو آقا، خداوند، یہودیوں کا بادشاہ، خدا کا کلمہ، ہمارا خداوند، ابن
خدا، اور عمانوئیل کے القاب سے یاد کیا جاتا ہے۔ چنانچہ انجیل یوحنا میں یوں مرقوم
ہے كہ "ابتداء میں کلمہ تھا اور کلمہ خدا کے ساتھ تھا اور کلمہ خدا تھا، وہی ابتداء
میں خدا کے ساتھ تھا"۔ لفظ یسوع دراصل عبرانی اور آرامی لفظ (יהושע - ܝܫܘܥ) یشوع
[تلفظ یے۔شو۔عا] سے لیا گیا ہے جس کا مطلب ہے "خداوند نجات ہے" جبکہ مسیح عبرانی
لفظ مشیخ [تلفظ م-شی-اخ ] سے لیا گیا ہے جس کے معنی ہیں "مسح کیا گیا"۔

آپ کی زندگی کے بارے ہیں سب سے اہم دستاویزات چہار قانونی اناجیل یعنی بمطابق متی،
مرقس، لوقا، اور یوحنا ہیں۔ یہ چاروں اناجیل کتاب مقدس بائبل کے عہد نامہ جدید میں
پائی جاتی ہیں۔

آپ ایک گلیلی یہودی تھے اور بیت اللحم شہر میں کنواری مریم کے بطن سے پیدا ہوئے۔
بچپن اور لڑکپن کا زیادہ تر عرصہ ناصرت میں صرف کیا۔ آپ اپنی علانیہ زندگی کے تین
سال تک خداوند کی بادشاہت کی منادی کرتے رہے۔ اس ضمن میں آپ تمام فلسطین، دیکاپولس،
گلیل، سامریہ اور دریائے اردن کے پار بھی گئے۔تاہم جب یروشلیم گئے تو یہودیوں کے
سردار کاہنوں، فقیہوں اور فريسیوں نے آپ پر کفر گوئی کا الزام لگاتے ہوئے گرفتار
کروا دیا اور رومی حاکم پینطس پلاطس کے ذریعے آپ کو صلیب پر مصلوب کروا دیا۔

آپ عہد عتیق میں خدا کی طرف سے موعودہ نجات دہندہ ہیں جو دنیا کو اس کے گناہوں سے
خلاصی دلانے کی خاطر متجسد ہوئے۔ مسیح علیہ السلام کے حالات زندگی عہد عتیق میں کیے
گئے وعدوں اور پیشینگوئیوں کی تکمیل ہیں۔

عیسائیت کے اکثر فرقوں کے مطابق اپنے مصلوب ہونےکے تیسرے روز آپ مردوں میں سے جی
اٹھے۔ اس واقعے کو قیامت المسیح کہا جاتا ہے۔بعد ازیں آپ اپنے شاگردوں کو چالیس روز
تک دکھائی دیتے رہے جس کے بعد آپ آسمان پر چڑھ گئے تا آنکہ اپنے آسمانی باپ کے
داہنے ہاتھ ابدی تخت پر براجمان ہو جائیں صعود المسیح۔مسیحی عقیدہ کے مطابق آپ دنیا
کے آخر میں اپنے آسمانی باپ کے ساتھ کمال جاہ وجلال کے ساتھ لوٹیں گے اور زندوں اور
مردوں، راستبازوں اور گناہگاروں کے درمیان عدالت کریں گے۔ عیسائی فرقہ شہادت یاہوا
(Jahova's witness) ان چیزوں کو نہیں مانتے۔ ان کے عقائد کے مطابق حضرت عیسیٰ علیہ
السلام ایک نبی تھے اور خدا نہیں تھے۔ اور خدا (یاہوا) ایک ہی ہے۔ ان کے مطابق حضرت
عیسیٰ علیہ السلام کو سولی نہیں دی گئی۔

حضرت عیسیٰ علیہ السلام کی پیدائش کے بارے میں سب زیادہ مفصل بیان انجیل متی اور
انجیل لوقا میں پایا جاتا ہے۔ اگرچہ آپ کا یوم پیدائش 25 دسمبر کو منایا جاتا ہے
تاہم بیشتر ماہرین کے مطابق یہ تاریخ حتمی نہیں۔ بعض محققین کے مطابق آپ کی پیدائش
گرمیوں کے مہینہ جون میں ہوئی۔ تاریخوں کو معلوم رکھنے کا موجودہ نظام عیسوی تقویم
حضرت مسیح کی تاریحِ پیدائش کی نسبت سے 'قبل از مسیح' اور 'بعد از مسیح' کی اکائیوں
میں تقسیم ہوتا ہے۔ مذکورہ بالا دونوں اناجیل کے مطابق آپ کی ولادت یہودی بادشاہ
ہیرودیس اعظم کے دورِ حکومت میں ہوئی۔

اناجیل کے مطابق آپ کی ولادت سے قبل خدا کے فرشتے حضرت جبرائیل آپ کی والدہ مقدسہ
مریم کے حضور حاضر ہوئے تاکہ ان کو بتائیں کہ وہ عیسیٰ علیہ السلام کی ماں بنیں گی۔
جب مقدسہ مریم نے یہ عذر بیان کیا کہ وہ مرد سے ناواقف ہیں تو حضرت جبرائیل نے جواب
دیا کہ "روحِ خدا تجھ پر سایہ ڈالے گا اور تو حاملہ ہو گی" جس پر مقدسہ مریم نے
جواب دیا " دیکھ میں خداوند کی بندی ہوں، میرے لئے تیرے قول کے موافق ہو"۔

کچھ سال بعد پھر خواب میں آگہی پاکر پاک خاندان واپس اپنے وطن روانہ ہوگئے اور
ناصرت میں آبسے۔ یہاں پر حضرتِ مسیح پروان چڑھے اورغالباً جنابِ یوسف کے زیرِ سایہ
بڑھئی کا کام سیکھا۔اسی اثنا میں آپ نے یروشلم کے بھی دورے کئے۔ آپ کی زندگی کے اس
حصے کے بارے میں ہمارے پاس سب سے کم معلومات ہیں۔غالبا آپ کی زندگی نہایت ہی معمولی
رہی ہوگی۔آپ نے اس طرح اپنی زندگی کے تیس سال گذارے۔

پہلے تو یہ بات واضح ہونا چاہیے کہ مسلمان اور عیسائی عقیدہ کے مطابق حضرت عیسیٰ
علیہ السلام حضرت مریم علیہ السلام کے بیٹے تھے جو کنواری ماں بنی تھیں۔ یہودی یہ
عقیدہ نہیں رکھتے اور اکثر یہودیوں نے حضرت مریم علیہ السلام پر شک کیا تھا۔ لیکن
کچھ یہودی یہ سمجھتے ہیں کہ حضرت عیسیٰ علیہ السلام حضرت مریم علیہ السلام اور یوسف
کے بیٹے تھے۔ قرآن اور اسلامی روایات کے مطابق حضرت عیسیٰ علیہ السلام حضرت داؤد
علیہ السلام کی نسل سے تھے یعنی حضرت ابراہیم علیہ السلام اور ان کے بیٹے حضرت
اسحاق علیہ السلام کی نسل سے تھے۔ یہی کچھ لوقا کی انجیل (Gospel of Luke) میں بیان
کیا گیا ہے۔ کچھ یہودی یہ شجرہ نسب یوسف کے ذریعے حضرت داؤد علیہ السلام تک لے جاتے
ہیں۔ مگر یوسف اور حضرت مریم علیہا السلام رشتہ دار تھے اور ان دونوں کا نسب دوسری
یا تیسری پشت میں ایک ہو جاتا ہے۔ قرآن نے حضرت عیسیٰ علیہ السلام کو صرف حضرت مریم
علیہا السلام کا بیٹا کہا ہے اور یہ بھی کہ وہ انبیاء کی ذریت میں سے تھے یعنی حضرت
عیسیٰ علیہ السلام کو حضرت مریم علیہا السلام کی وساطت سے انبیاء کی ذریت قرار دیا
ہے۔

آپ کی تعلیمات میں سے سب سے مشہور "پہاڑی وعظ" ہے۔ یہ وعظ مسیحی طرزِعمل کی سب سے
کلیدی دستاویز ہے۔ اسی وعظ میں مشہورِزمانہ 'مبارکبادیاں' بیان کی گئی ہیں۔ آپ اکثر
اوقات تماثیل کا سہارہ لیا کرتے تھے مثلا اڑاؤ پوت کی تمثیل اور بیج بونے والے کی
تمثیل۔ آپ کے کلام کا مرکزی خیال خدمت، پاکدامنی، معافی، ایمان، "اپنی گال پھیرنا"،
دشمنوں سے محبت رکھنا اور حلیمی ہوتا تھا۔ شریعت کے مخض دکھاوے کے لئے نفاذ کے آپ
مخالف تھے۔

اناجیلِ موافقہ کے مطابق آپ اپنا آخری فسح منانے کے لئے یروشلم تشریف لائے۔ جب آپ
شہر میں داخل ہوئے تو عام لوگوں کا ایک بڑا ہجوم آپ کے استقبال کے لئے اِکٹھا ہو
گیا اور برملا چِلّانا شروع ہوگیا "ہوشعنا، مبارک ہے وہ جو خداوند کے نام سے آتا
ہے، مبارک ہے شاہِ اسرائیل"۔ اس کے بعد آپ ہیکل میں حاضری دینے گئے جہاں آپ نے
تاجروں کی چوکیاں الٹا دیں اور ان کو جھڑکا۔ بعد ازاں آپ نے اپنا فسح قربان کیا اور
اپنا آخری کھانا کھایا جس میں آپ نے پاک یوخرست کے ساکرامنٹ کی بنیاد ڈالی۔آپ نے
روٹی اور مے لی اور فرمایا " یہ میرا بدن ہے " اور یہ کہ "یہ میرا خون ہے جو تمہارے
بلکہ بہت سے لوگوں کے گناہوں کی معافی کے لئے بہایا جائے گا میری یاد میں یہی کیا
کرو" [لوقا22:7–20 ] بعد ازاں آپ اپنے شاگردوں کے ہمراہ گتسمنی کے باغ میں دعا کی
غرض سے گئے۔

گتسمنی کے باغ میں حضرتِ مسیح کو ہیکل کی رکھوالی پر معمور سپاہیوں نے گرفتار کر
لیا۔ یہ عمل رات کو رازداری کے ساتھ کیا گیا تاکہ آپ کے چاہنے والوں کو علم نہ ہونے
پائے۔ یہودہ اسخریوطی جو آپ ہی کا ایک شاگرد تھا، اس نے آپ کا بوسہ لے کر آپ کی
نشاندہی کی کیونکہ رات کے وقت سپاہیوں کو پہچاننے میں دِقت کا سامنا تھا۔ اسی وقت
شمعون پطرس ، جو شاگردوں میں سے سب سے برتر تھے، انہوں نے اپنی تلوار کش کی اور ایک
سپاہی کا کان اڑا ڈالا، لیکن خداوند یسوع مسیح نے جنابِ پطرس کو یہ کہتے ہوئے اس کا
کان بحال کیا " جو کوئی تلوار چلائے گا تلوار ہی سے ہلاک ہوگا" [متی26:52 ]۔ آپ کی
گرفتاری کے بعد آپ کے شاگرد اپنی جانوں کے خطرے کے پیشِ نظر چھپ گئے۔

اناجیل کے مطابق پلاطس خود نہیں چاہتا تھا کہ آپ کو سزا ہو لیکن اس نے یہودی کاہنوں
کے پرزور اصرار پر آپ کو مصلوب کرنے کا حکم صادر کر دیا۔

آپ کو کوہِ کلوری پر فسح کے دن نہایت تکلیف دہ انداز میں صلیب دی گئی۔ موت کے وقت
آپ کی والدہ اور یوحنا رسول موجود تھے۔ آپ کے دو چاہنے والے یعنی یوسف رامتی اور
نکودیمس نے آپ کے کفن دفن کا انتظام کیا۔ پلاطس کا احکام پر آپ کی قبر کے منہ پر
ایک بھاری پتھر لڑھکا دیا گیا۔

یہودی عقیدہ کے مطابق عیسیٰ صلیب پر فوت ہو گئے۔ جبکہ عیسائی عقائد کے مطابق آپ
اپنے مصلوب ہونے کے تیسرے دن مردوں میں سے جی اٹھے۔ متی کی انجیل کے مطابق جب مریم
مگدلینی اور دوسری مریم آپ کی قبر پر خوشبوئیں لے کر آئیں تو پتھر کو لڑھکا ہوا اور
قبر کو خالی پایا۔اس کے بعد آپ چالیس روز تک اپنے شاگردوں کو دکھائی دیتے رہے۔ جس
کے بعد آپ آسمانوں پر تشریف لے گئے۔

اکثریت مسلمانوں کے مطابق مسیح کی موت واقع نہیں ہوئی بلکہ اللہ نے انہیں لوگوں کی
نظروں سے غائب کر دیا اور ان کا ظہور قیامت کے نزدیک ہوگا۔ ان کی جگہ ان کا ایک ہم
شکل مصلوب ہوا۔ ان کو زندہ آسمان پر اٹھا لیا گیا اور ان کا دوبارہ ظہور قیامت کے
نزدیک ہوگا۔ جبکہ احمدیہ عقیدہ کے مطابق مسیح صلیب تو دیے گئے لیکن نہ تو صلیب پر
فوت ہوئے نہ ہی آسمان پر گئے بلکہ صلیب سے زندہ اتر کر بنی اسرائیل کے دس گمشدہ
قبائل کے پاس کشمیر چلے گئے۔

وَقَوْلِهِمْ إِنَّا قَتَلْنَا الْمَسِيحَ عِيسَى ابْنَ مَرْيَمَ رَسُولَ اللّهِ
وَمَا قَتَلُوهُ وَمَا صَلَبُوهُ وَلَـكِن شُبِّهَ لَهُمْ وَإِنَّ الَّذِينَ
اخْتَلَفُواْ فِيهِ لَفِي شَكٍّ مِّنْهُ مَا لَهُم بِهِ مِنْ عِلْمٍ إِلاَّ
اتِّبَاعَ الظَّنِّ وَمَا قَتَلُوهُ يَقِيناً {١٥٧} بَل رَّفَعَهُ اللّهُ إِلَيْهِ
وَكَانَ اللّهُ عَزِيزاً حَكِيماً [ سورة النساء ١٥٨ ]

اللہ نے سورۃ النساء کی ان آیات میں یہود کے ملعون ہونے کی کچھ وجوہات بیان کی ہیں
من جملہ ان میں ہے کہ؛

اور ان کے اس کہنے (یعنی فخریہ دعوٰی) کی وجہ سے (بھی) کہ ہم نے اﷲ کے رسول، مریم
کے بیٹے عیسٰی مسیح کو قتل کر ڈالا ہے، حالانکہ انہوں نے نہ ان کو قتل کیا اور نہ
انہیں صلیب پر چڑھایا مگر (ہوا یہ کہ) ان کے لئے (کسی کو عیسٰی علیہ السلام کا) ہم
شکل بنا دیا گیا، اور بیشک جو لوگ ان کے بارے میں اختلاف کر رہے ہیں وہ یقیناً اس
(قتل کے حوالے) سے شک میں پڑے ہوئے ہیں، انہیں (حقیقتِ حال کا) کچھ بھی علم نہیں
مگر یہ کہ گمان کی پیروی (کر رہے ہیں)، اور انہوں نے عیسٰی (علیہ السلام) کو یقیناً
قتل نہیں کیا۔

اور (قربِ قیامت نزولِ مسیح علیہ السلام کے وقت) اہلِ کتاب میں سے کوئی (فرد یا
فرقہ) نہ رہے گا مگر وہ عیسٰی (علیہ السلام) پر ان کی موت سے پہلے ضرور (صحیح طریقے
سے) ایمان لے آئے گا، اور قیامت کے دن عیسٰی (علیہ السلام) ان پر گواہ ہوں گے۔

وعن ابي هريرة رضي الله عنه قال : ( كيف انتم اذا نزل ابن مريم فيكم وامامكم منكم
(رواه البخاري ومسلم)

حضرت ابو ہریرہ رضی اللہ تعالٰی عنہ سے روایت ہے کہ حضرت محمد رسول اللہ صلی اللہ
علیہ و آلہ وسلم نے فرمایا کیا حال ہوگا تمہارا کہ جب عیسٰی ابن مریم آسمان سے نازل
ہوں گے اور تمہارا امام تم میں سے ہوگا۔

عن عبد اللّه بن عمر قال‏:‏ قال رسول الله صلى الله عليه وسلمَ‏:‏ ينزل عيسى ابن
مريم عليه السلام إلى الأرض فيتزوج ويُولَد له ويمكث خمسًا وأربعين سنة ثم يموت
فيُدفن معي في قبري فأقوم أنا وعيسى ابن مريم من قبر واحدٍ بين أبي بكر وعمر (رواه
ابن الجوزي في کتاب الوفاء)

عبد اللہ ابن عمر رضی اللہ تعالٰی عنہما سے روایت ہے کہ حضرت محمد رسول اللہ صلی
اللہ علیہ و آلہ وسلم نے ارشاد فرمایا کہ زمانہ آئندہ میں عیسٰی علیہ السلام زمیں
پر اُتریں گے اور میرے قریب مدفون ہونگے۔ قیامت کے دن میں اور مسیح ابن مریم، ابو
بکر و‌عمر کے درمیان والی ایک ہی قبر سے اُٹھیں گے۔

عن الحسن مرسلاً قال: قال رسول الله صلي الله عليه وآله وسلم لليهود ان عيسى لم يمت
وانه راجع اليكم قبل يوم القيامة (اخرجه ابن كثير في تفسير آل عمران)

امام حسن بصری سے مرسلاً روایت ہے کہ حضرت محمد رسول اللہ صلی اللہ علیہ و آلہ وسلم
نے یہود سے فرمایا کہ عیسٰی علیہ السلام نہیں مرے وہ قیامت کے قریب ضرور لوٹ کر
آئیں گے۔

دیگر بہت سی احادیث مبارکہ سے ثابت ہے کہ عیسٰی علیہ السلام کے نزول کے وقت
مسلمانوں کے امام، امام مہدی علیہ السلام ہوں گے اور عیسٰی علیہ السلام اس ہدایت
یافتہ امام کی اقتداء میں نماز ادا کریں گے۔



https://ur.wikipedia.org/wiki/%D8%B3%D8%B1%D9%88%D8%B1_%D8%A8%D8%A7%D8%B1%DB%81_%D8%A8%D9%86%DA%A9%D9%88%DB%8C

سرور بارہ بنکوی (انگریزی: Suroor Barabankvi) ‏ (پیدائش: 30 جنوری، 1919ء - وفات:
3 اپریل، 1980ء) پاکستان سے تعلق رکھنے والے اردو کے ممتاز شاعر، فلم ساز اور ہدایت
کار تھے۔ انہوں نے مشہور پاکستانی فلم آخری اسٹیشن بنائی اور تیری یاد آ گئی غم
خوشی میں ڈھل گئے، ہمیں کھو کر بہت پچھتائو گے جب ہم نہیں ہونگے، کبھی میں سوچتا
ہوں کچھ نہ کچھ کہوں جیسے لازوال گیت تخلیق کئے۔

سرور بارہ بنکوی 30 جنوری، 1919ء کو بارہ بنکی، اتر پردیش، برطانوی ہندوستان میں
پیدا ہوئے۔ ان کا اصل نا م سید سعید الرحمٰن تھا۔ ۔

مشرقی پاکستان (اب بنگلہ دیش) سے سُرور بارہ بنکوی کی محبت کا آغاز 1951ء میں شروع
ہوا جب انہیں ڈھاکہ میں یوم آزادی کے مشاعرے میں شرکت کی دعوت دی گئی۔ وہ بنگالی
عوام کی پذیرائی سے بہت متاثر ہوئے۔ 1952ء میں وہ دوبارہ ڈھاکہ آئے اور پھر وہیں
آباد ہونے کا فیصلہ کرلیا۔ انہیں انجمن ترقی اردو کے دفتر میں نوکری مل گئی۔ مشرقی
پاکستان میں انہیں ترقی پسند شاعر کہا جاتا تھا۔ سُرور بارہ بنکوی ایک عمدہ غزل گو
بھی تھے۔سُرور بارہ بنکوی صرف فلمی نغمہ نگار ہی نہیں۔ غزل اور نظم کے بھی باکمال
شاعر تھے۔ ان کے شعری مجموعے سوز گیتی اور سنگ ِآفتاب کی نام سے شائع ہوا۔

انہوں نے تین فلمیں بھی بنائیں جن میںآخری اسٹیشن سب سے مشہور ہوئی۔ یہ فلم انہوں
نے ہاجرہ مسرور کے افسانے پگلی سے متاثر ہو کر بنائی تھی۔ یہ اداکارہ شبنم کی پہلی
فلم تھی جس میں شبنم نے ایک گونگی لڑکی کا کردار ادا کیا اور چونکا دینے والی
اداکاری کی ۔ آخری ا سٹیشن کو متحدہ پاکستان کی بہترین آرٹ فلم بھی تسلیم کیا جاتا
ہے۔ کرشن چندر کے افسانے انجان پر بھی انہوں نے فلم بنائی جس کا نام تھا تم میرے ہو
اس فلم نے بھی شائقین کو بے حد متاثر کیا۔ سقوط ڈھاکہ کے بعد سُرور بارہ بنکوی
پاکستان منتقل ہوگئے۔ وہ پاکستان کے دو لخت ہونے پر بہت دکھی اور غمزدہ تھے۔ یہاں آ
کر بھی انہوں نے بہت خوبصورت شاعری کی لیکن ادبی حلقوں کی رائے میں اب ان کی شاعری
میں وہ توانائی اور حرارت باقی نہ رہی تھی جو مشرقی پاکستان میں تھی۔

سُرور بارہ بنکوی نے یادگار فلمی نغمات لکھے۔ 1962ء میں جب احتشام نے اپنی پہلی
اردو فلم چندا بنائی تو اس کی کہانی اور نغمات سُرورصاحب نے لکھے۔ بنگال کی کوئل
فردوسی بیگم نے بھی اس فلم کے کچھ گیت گائے۔ 1963ء میں ریلیز ہونے والی فلم تلاش
میں ان کے گیت بہت ہِٹ ہوئے،یہ گیت بشیر احمد نے گائے تھے۔ اس فلم کے نغمات کچھ
اپنی کہیے ،کچھ میری سنیے بہت مقبول ہوا۔ پھر بشیر احمد کا گایا ہوا یہ نغمہ میں
رکشہ والا بیچارا ہر کسی کے لبوں پر تھا۔ اس کے بعد کاجل میں اُن کے لکھے ہوئے
نغمات نے ہر طرف دھوم مچا دی۔ خاص طور پر فردوسی بیگم کا گایا ہوا یہ گانا یہ آرزو
جواں جواں،یہ چاندنی دھواں دھواں انتہائی پسند کیا گیا۔ اداکار رحمن کی ذاتی فلم
ملن میں بھی سُرور صاحب کا لکھا ہوا یہ گانا تم سلامت رہو، مسکراؤ ہنسو بہت ہٹ ہوا۔
1968ء میں انہوں نے چاند اورچاندنی کے نغمات لکھے۔ کریم شہاب الدین کی دلکش موسیقی
نے اِن گیتوں کو لازوال شہرت سے ہمکنار کردیا ۔ مالا، احمد رشدی اور مسعود رانا نے
بھی انتہائی خوبصورت گائیکی کا مظاہرہ کیا۔ چاند اور چاندنی کے نغمات آج بھی کانوں
میں رس گھولتے ہیں۔ ذرا ملاحظہ فرمائیے۔ جانِ تمنا خط ہے تمہارا پیار بھرا افسانہ (
احمد رُشدی)، لائی گھٹا موتیوں کا خزانہ (مالا)، اے جہاں اب ہے منزل کہاں (احمد
رشدی) تیری یاد آ گئی، غم خوشی میں ڈھل گئے (مسعود رانا)۔

پاکستان میں انہوں نے جن فلموں کیلئے جو عدیم النظر گیت لکھے ان میں احساس، آئینہ
اور نہیں ابھی نہیں شامل ہیں۔ ان کے 90 فیصد نغمات کو روبن گھوش نے اپنی مسحور کن
موسیقی سے مزین کیا۔ ذرا احساس کا گیت ہمیں کھو کر بہت پچھتاؤ گے جب ہم نہیں ہونگے
رونا لیلیٰ کا گایا ہوا یہ نغمہ تو گویا سُرور بارہ بنکوی کو امر کرگیا۔ اسی طرح
1977ء میں ریلیز ہونے والی یادگار فلم آئینہ میں بھی اُن کے لکھے ہوئے نغمات نے
حشربپا کر دیا۔یوں تو ہر گیت ہی زبردست تھا لیکن مہدی حسن کا گایا ہوا یہ گیت کبھی
میں سوچتا ہوں کچھ نہ کچھ کہوں بہت زیادہ پسند کیا گیا۔ اِسی گانے کے بارے میں کہا
جاتا ہے کہ یہ مہدی حسن کی فلمی گائیکی کا دوسرا جنم تھا۔ ہالی وڈ کی مشہور فلم سمر
آف 42 سے متاثر ہو کر یہاں بھی ایک فلم بنائی گئی جس کا نام تھا نہیں ابھی نہیں ۔
آئینہ کے بعد ہدایتکار نذرالسلام کی یہ فلم بھی انتہائی اعلیٰ درجے کی تھی۔ اس کی
موسیقی بھی روبن گھوش کی تھی۔ سُرور بنکوی کے گیت کو اِس بار اخلاق احمد نے بلندیوں
پر پہنچایا۔ خاص طور پر اس گیت سماں وہ خواب سا سماں نے سُرور بارہ بنکوی، اخلاق
احمد اور روبن گھوش کو شہرت اور عظمت کی ایک نئی منزل پر پہنچا دیا۔

سرور بارہ بنکوی اپنی زندگی کے آخری دور میں وہ سقوطِ ڈھاکہ اور جنگی قیدیوں پر فلم
بنانا چاہتے تھے۔ اس فلم کا سکرپٹ مکمل ہو چکا تھا جس کا نام انہوں نے کیمپ نمبر333
رکھا تھا۔ وہ اِس فلم کی شوٹنگ کے انتظامات کو آخری شکل دینے کیلئے ڈھاکہ گئے جہاں
وہ دل کا دورہ پڑنے سے 3 اپریل، 1980ء کو ڈھاکا میں وفات پاگئے۔۔ ان کا جسد خاکی
کراچی لایا گیا جہاں وہ سوسائٹی کے قبرستان میں آسودۂ خاک ہوئے۔



https://ur.wikipedia.org/wiki/%D8%AA%D8%B5%D9%88%D9%81

تصوف کا لفظ اس طریقۂ کار یا اسلوبِ عمل کے لیے اختیار کیا جاتا ہے جس پر کوئی صوفی
(جمع: صوفیاء) عمل پیرا ہو۔ اسلام سے قربت رکھنے والے صوفی، لفظ تصوف کی تعریف یوں
کرتے ہیں کہ ؛ تصوف کو قرآنی اصطلاح میں تزکیۂ نفس اور حدیث کی اصطلاح میں احسان
کہتے ہیں۔ تصوف کی اس مذکوہ بالا تعریف بیان کرنے والے افراد تصوف کو قرآن و سنت کے
عین مطابق قرار دیتے ہیں؛ اور ابتدائی ایام میں متعدد فقہی علماء کرام بھی اس ہی
تصوف کی جانب مراد لیتے ہیں۔ پھر بعد میں تصوف میں ایسے افکار ظاہر ہونا شروع ہوئے
کہ جن پر شریعت و فقہ پر قائم علماء نے نہ صرف یہ کہ ناپسندیدگی کا اظہار کیا بلکہ
ان کو رد بھی کیا۔

تصوف کا لفظ ، اسلامی ممالک (بطور خاص برصغیر ) میں روحانیت ، ترکِ دنیا داری اور
اللہ سے قربت حاصل کرنے کے مفہوم میں جانا جاتا ہے اور مسلم علماء میں اس سے معترض
اور متفق ، دونوں اقسام کے طبقات پائے جاتے ہیں؛ کچھ کے خیال میں تصوف شریعت اور
قرآن سے انحراف کا نام ہے اور کچھ اسے شریعت کے مطابق قرار دیتے ہیں۔ اس لفظ تصوف
کو متنازع کہا بھی جاسکتا ہے اور نہیں بھی؛ اس کی وجہ یہ ہے کہ جو اشخاص خود تصوف
کے طریقۂ کار سے متفق ہیں وہ اس کو روحانی پاکیزگی حاصل کرنے کے لیے قرآن و شریعت
سے عین مطابق قرار دیتے ہیں اور جو اشخاص تصوف کی تکفیر کرتے وہ اس کو بدعت کہتے
ہیں اور شریعت کے خلاف قرار دیتے ہیں یعنی ان دونوں (تصوف موافق و تصوف مخالف)
افراد کے گروہوں کے نزدیک تصوف کوئی متنازع شے نہیں بلکہ ان کے نزدیک تو معاملہ صرف
توقیر اور تکفیر کا ہے۔ دوسری جانب وہ افراد ، عالم یا محققین (مسلم اور غیرمسلم)
کہ جو مسلمانوں میں موجود تمام فرقہ جات کا تقابلی جائزہ لیتے ہوئے تصوف کا مطالعہ
کرتے ہیں تو ان کے نزدیک تصوف کا شعبہ مسلمانوں کے مابین ایک متنازع حیثیت رکھتا
ہے۔

تصوف آج صرف اسلامی دنیا تک محدود نہیں رہا بلکہ غیرمسلم دنیا میں بھی صوفیت
(sufism) اپنی جگہ بنا چکا ہے، تو پھر غیرمسلم اس تصوف کو کس انداز میں دیکھتے ہیں؟
کیا غیرمسلموں کے نزدیک تصوف کوئی اسلامی چیز ہے یا اسلام سے الگ؟ کیا تصوف کو
اسلامی غامضیت (islamic معرفت) کہا جاسکتا ہے؟ اور کیا تصوف کو حقیقی یا جھوٹی
(کاذب) اقسام میں تقسیم کر کہ دیکھا جاسکتا ہے؟ تصوف اور اسلام میں فرق ہے؟ پھر
تصوف کے شعبے کی اہم شخصیات (صوفیاء کرام) ان کی تحاریر و کتب اور ان کتب کے (منفی
و مثبت) اثرات کا جائزہ لینا۔

مسلم و غیرمسلم محققین نے اسلام میں تصوف کے آغاز کی وجوہات و اسباب پر متعدد
نظریات پیش کئے ہیں جن میں خاصی حد تک مشترکہ باتیں پائی جاتی ہیں۔

اسلام پر علامہ (scholar) کہلائے جانے والے ایک فرانسیسی لوئی ماسینیؤن (Louis
Massignon) عہد بمطابق (1883ء تا 1962ء) نے تصوف کو ---- داخلیتِ اسلام ---- قرار
دیا ہے ، یعنی اسلام کو اپنے آپ میں داخل کرلینا؛ اس کے مطابق قرآن کی مسلسل تلاوت
(تکرار)، مراقبہ، اور تجربے سے تصوف پیدا ہوا (ہوئی) اور بڑھی۔ تصوف کا قرآن میں
لغوی (lexically) طور پیوست ہونے کا یہ نظریہ ، باطنیتِ کلام ، سے بہت مختلف بھی
نہیں کہا جاسکتا؛ صوفیاء بھی اسی ظاہریت اور باطنیت کی تقسیمِ اسلام کے قائل ہیں،
یعنی قرآن کے الفاظ کا مسلسل ورد اور ان میں وہ معنی (باطنی) تلاش کرنا کہ جو ظاہر
میں نظر نہیں آتے یا پوشیدہ ہیں، صوفیاء کے نزدیک تصوف کی بنیاد ہیں۔

اسلام ایک کامل دین ہونے کے ناطے انسانی زندگی کے ہر پہلو پر راہنمائی فراہم کرتا
ہے۔ تصوف کے آغاز کے بارے میں کچھ نظریہ دان ان پہلوؤں کو تین اقسام میں دیکھتے
ہیں؛ جسمانی ، عقلی اور روحانی پہلو؛ یہ تیسرا پہلو ہی ہے کہ جس پر اختصاص
(specialization) حاصل کرنے والوں کو صوفی کہا جانے لگا۔ اسی بات کو تصوف سے تعلق
رکھنے والے علماء بھی ایک حدیث کے حوالے سے روایت کرتے ہیں کہ جس میں اسلامی
تعلیمات کے ان تین پہلوؤں کا ذکر آتا ہے اور احسان (excellence) کے بارے میں عبارت
یوں ہے

تصوف کے لیے احسان اور روح کے علاوہ بھی متعدد الفاظ بطور متبادل استعمال میں دیکھے
جاتے ہیں؛ مثال کے طور پر صوفیاء کے نزدیک تزکیۂ نفس ، علم السلوک اور تہذیب نفس
بھی تصوف کے ہی مختلف نام ہیں۔ مذکورہ بالا تمام افکار و طریقہ ہائے کار اصل میں
پیغمبر اسلام اور صحابہ اکرام کے زمانے سے ہی رائج ہیں اور ان کو اسلام ہی کی
تعلیمات کہا جاتا تھا۔

حضرت عمر کے زمانے سے تیزرفتاری سے وسعت اختیار کرنے والی اسلامی حکومت میں
نومسلمین (غیرعرب) کی کثیر تعداد شامل ہوتی جارہی تھی جس بارے میں صحابہ اور علماء
ہمیشہ فکرمند بھی رہتے تھے کہ اچانک اسلام سے آشنا ہونے والے نومسلمین کی تربیت کا
مقصد کس طرح حاصل کیا جائے کہ اسلامی افکار میں ان علاقوں کے قبل از اسلام کے افکار
شامل نہ ہونے پائیں جو نئے فتح ہوئے تھے۔ 661ء میں حضرت علی کی شہادت کے بعد، امت
کے افکار میں افتراق وسیع ہونے لگے۔ خلافت راشدہ کے بعد آنے والے حکمران اپنے
پیشروؤں جیسی اسلامی حکومت کی مثال قائم نہ رکھ سکے اور متعدد علماء ان سے بدظن
ہونے لگے۔ یہ علماء ، مسلمانوں میں آنے والی دولت و آسائش طلب زندگی کو اچھا نہیں
سمجھتے تھے اور ابتدائی اسلام کی سادہ گذربسر کی تعلیمات پر زور دیتے تھے؛ ان میں
حسن البصری اور ابو ھاشم جیسے علماء شامل ہیں اور علماء کی دنیاداری سے دور رہتے
ہوئے زاہدانہ زندگی کا اختیار کرنا آگے چل کر تصوف کی صورت میں نمو پایا؛ ابو ھاشم
کو وہ پہلا شخص کہا جاتا ہے کہ جن کو ان کے بعد آنے والوں نے صوفی کا لقب دیا۔

ایک نظریہ جو بطور خاص تصوف سے شغف اور اسلام سے بغض رکھنے والے غیرمسلم بیان کرتے
ہیں وہ یہ ہے کہ ؛ تصوف اصل میں اسلامِ راسِخ (orthodox islam) کی پابندیوں ، اپنے
نفس پر قابو رکھنے اور اسلامی تعلیمات کے مطابق اپنے عقیدے کو مضبوط رکھنے کے لیے
درکار مشقتِ شاقہ اور شرائطِ عُبودیت پر عمل پیرا ہونے کو دشوار سمجھنے اور اس سے
نفسیاتی طور پر حبس کی کیفیت محسوس کرنے کے طور پر پیدا ہونے والا ردعمل ہے۔ ان
محققین کے نزدیک اسلامِ راسِخ کی شرائطِ بندگی اور صعب مجاہدۂِ نفس سے آزاد ہونے
اور دوسرے مذاہب کے افکار سے دوستانہ ہونے کی وجہ سے اسلامی حکومت کے پھیلاؤ کے وقت
اسلام ، سیاست کے بجائے تصوف سے جلد پھیلا ۔

لفظ، تصوف تو اصل میں خود اس پر عمل کرنے والے (یعنی صوفی) کے نام سے مشتق ہے، گویا
صوفی کا لفظ تصوف سے قدیم ہے۔ رہی بات تصوف کی تعریف کی، تو مختلف نقطہ ہائے نظر
رکھنے والے افراد کی جانب سے تصوف کی مختلف تعریفیں بیان کی جاتی ہیں۔ سیدھے سادھے
الفاظ میں تو تصوف کی تعریف یوں بیان کرسکتے ہیں کہ تصوف ، اس طریقۂ کار کو کہا
جاتا ہے کہ جس پر صوفی عمل پیرا ہوتے ہیں۔

جیسا کہ قطعۂ تعریف میں بیان ہوا کہ لفظ تصوف تو اصل میں صوفی سے مشتق ایک اسم ہے
جو نویں صدی عیسوی (قریباً 286 ھجری) سے مروج ہونا شروع ہوا۔ لفظ صوفی کے بارے میں
محققین مختلف نظریات رکھتے ہیں جو کہ نیچے درج کیئےجارہے ہیں۔

تصوف سے شغف رکھنے والے علماء اکرام ، لفظ صوفی کی اصل الکلمہ ، اصحاب صفہ سے منسلک
کرتے ہیں۔ صفۃ اصل میں عربی کا لفظ ہے جس میں ص پر زیر اور ف پر زبر (صِفَة) کے
ساتھ صفت یا اہلیت کے اور ص پر پیش اور ف پر تشدید (صُفَّة) کے ساتھ چبوترے کے معنی
آتے ہیں۔ یہ بعدالذکر معنی ہی اختیار کرتے ہوئے یہ کہا جاتا ہے کہ لفظ صوفی اسی صفہ
سے اخذ ہے کہ مسجد نبوی کے شمال میں واقع صفہ (چبوترے یا سائبان) میں جو اصحاب رہا
کرتے تھے ان کو اصحاب صفہ کہا جاتا ہے اور اصحاب صفہ چونکہ ، فقراء ، تارکِ دنیا
اور بالکل صوفیوں کے حال میں ہوتے تھے اس لئے یہی لفظ صوفی کی اصل الکلمہ ہے۔ امام
ابن تیمیہ کے مطابق حضرت محمد نے اصحاب کو سوال کرنے سے بالکل منع کردیا تھا یعنی
اصحاب صفہ ، عام فقراء کی مانند دست سوال دراز نہیں کرتے تھے۔ نا ہی ان میں کوئی
صوفیانہ کیفیات (حال ، وجد وغیرہ) پائی جاتی تھیں اور نا ہی اصحاب صفہ نے خود کو
تارک الدنیا کیا تھا بلکہ وہ دیگر اصحاب کی طرح جہاد میں بھی شریک ہوا کرتے تھے
مزید یہ کہ علم لسانیات کے مطابق ، لفظ صفہ سے صوفی مشتق کرنا قواعد کے لحاظ سے غلط
ہے کہ اوپر بیان کردہ اعراب کے کی رو سے لفظ صفہ سے صُفّی (suffi) مشتق ہوگا نا کہ
صوفی (soofi یا sufi) مشتق کر لیا جائے۔

بعض صوفیاء کے خیال میں یہ لفظ صوفی اصل میں صف اول کی صف سے ماخوذ ہے کہ صوفی تمام
دیگر انسانوں کی نسبت اپنا دل خدا کی جانب کرنے اور اس سے رغبت رکھنے میں پہلی صف
میں ہوتا ہے۔ یہاں بھی دیگر متعدد ماخذ کی طرح لسانی قواعد کی پیچیدگی پیش آتی ہے
کیونکہ اگر صوفی ، صف سے اخذ کیا گیا ہوتا تو پھر اس لفظ کو صَفّی (saffi) ہونا
چاہئے تھا نا کہ صوفی (sufi) جو مروج ہے۔

زمانۂ جاہلیت میں ’’صوفہ ‘‘ نام سے ایک قوم تھی اس قوم کے خانہ کعبہ کے مجاور تھے
اور جن لوگوں نے ان سے مشابہت اختیار کی وہ صوفیہ کہلائے۔ گو عربی قواعد کی رو سے
لفظ ’’صوفہ‘‘ سے ’’صوفی ‘‘ نہیں بلکہ ’’صوفانی‘‘ بنتا ہے لیکن بعض ماہرین اس اشتقاق
کو درست مانتے ہیں اور اس سلسلہ میں یہ دلیل پیش کرتے ہیں کہ اگر ’’کوفہ‘‘
سے’’کوفانی‘‘ کے بجائے ’’کوفی‘‘ بن سکتا ہے تو ’’صوفہ‘‘ سے’’صوفی‘‘ کا اشتقاق بھی
ممکن ہے۔ اس دلیل کے باوجود اس اصل الکلمہ کے خلاف متعدد دیگر وجوہات بھی بیان کی
جاتی ہیں

سوفیہ اصل میں ایک یونانی لفظ ، sophos سے لیا گیا ہے جس کے معنی حکمت اور فارسی
متبادلِ تصوف کی اصطلاح کے مطابق عرفان کے ہوتے ہیں اور اسی مناسبت سے تھیو صوفی
(theosophy) کو اردو میں حکمت یزدانی کہا جاتا ہے۔ اس اصل الکلمہ کا تذکرہ سب سے
پہلے البیرونی سے روایت کیا جاتا ہے۔ اس کو رد کرنے والے محققین کے نزدیک ، ادبی
طور پر یا فقۂ لسانیات (philology) کے لحاظ سے ایسا ممکن نہیں ہے کیونکہ ان کے
مطابق sophos کو یونانی میں لکھنے کے لیے لفظ سگما استعمال کیا جاتا ہے اور عربی
تراجم کے دوران اس کا متبادل سین آتا ہے نا کہ حرف صاد کا آتا ہو۔ برخلاف، وہ
محققین جو تصوف میں تھیو صوفی اور نو افلاطونیت جیسے افکار پر توجہ دیتے ہیں (مثال
کے طور پر Rene Guenon المعروف عبدالواحد یحیٰی (1886ء تا 1951ء)) وہ لفظ صوفی کے
لیئے sophos کی اصل ابائٹ کے حق میں علم الاعداد (numerology) کا سہارا لیتے ہیں
اور ان کے مطابق لفظ صوفی میں موجود اعداد کی تعداد حکمت الٰہیہ کے برابر ہے اس
لیئے صوفی ، سوفیہ سے ہی مشتق ہے۔

فقہی امام، احمد بن حنبل کے استاد بشر ابن الحارث (767ء تا 840ء) جنہیں بشر الحافی
بھی کہا جاتا ہے کہ مطابق؛ صوفی وہ ہے کہ جس کا دل اللہ کی جانب مخلص (صاف) ہو۔ اگر
لفظ الصفاء کو اخلاص ، پاکیزگی اور صفائی کے معنوں میں لے کر اسی کو صوفی کی بنیاد
یا اصل الکلمہ تسلیم کیا جائے تو پھر قواعدی طور پر لفظ صوفی کے بجائے صفوی یا
صفاوی اخذ ہونا چاہیے تھا۔

لفظ صوف کے معنی اون کے آتے ہیں اور گمان غالب ہے کہ یہ لفظ کوئی آٹھویں صدی عیسوی
سے دیکھنے میں آرہا ہے جب ابن سیرین (وفات 729ء) سے روایت کیا جاتا ہے کہ انہوں نے
اس لباس کی حضرت عیسی کی جانب نسبت سے پہنے پر ناپسندیدگی کا اظہار کرتے ہوئے اس کا
ذکر کیا۔ ابن خلدون کے مطابق صوف (اون) کے کپڑے پہننے کا رجحان دنیا پرستانہ زندگی
کی جانب رغبت کے ردعمل کے طور پر ہوا (دیکھئے قطعہ؛ ردعملِ دنیا پرستی) جب بزرگ اور
نیک انسانوں نے قیمتی اور ریشمی لباسوں کی نسبت سادہ صوف کے لباس کو ترجیح دینا
شروع کی۔

امام قشیری کے مطابق یہ لفظ 822ء سے دیکھنے میں آیا اور یہ وہ زمانہ تھا کہ جب دنیا
پرستی سے نالاں اور زاہد عبادت گذار کسی متعبر نام (لقب / شناخت) سے محروم ہو چکے
تھے؛ یعنی خود محمد کے زمانے میں تو سب سے معتبر لقب یا شناخت ، لفظ صحابی ہی کا
تھا پھر ان کے بعد والی نسل نے تابعین کی شناخت اختیار کی اور ان کے بعد کی نسل نے
تبع تابعین کے لفظ سے شناخت اختیار کی مگر پھر تبع تابعین کے بعد زاہدین اور مخلص
عبادت گذاروں اور دنیا سے کنارہ کشی اختیار کرنے والوں کیلئےیہ لفظ صوفی اختیار کیا
گیا۔

ایک لفظ جو کہ تصوف میں بکثرت استعمال ہوتا ہے وہ ہے باطنیت (esotericism) کا لفظ
اور اس کو ظاہری زندگی یعنی ظاہریت (exotericism) سے اندرونی زندگی کو الگ شناخت
دینے کیلئےاختیار کیا جاتا ہے، گو ظاہری زندگی سے یوں تو مراد دنیاوی زندگی کی لی
جاسکتی ہے اور عام انسان اس سے وہ زندگی لے سکتا ہے جو کہ مذہبی زندگی (عبادت کے
اوقات) سے علاوہ ہو لیکن تصوف میں ایک صوفی کی مراد اس ظاہری زندگی سے اس زندگی کی
ہوتی ہے جو غیر صوفی بسر کرتے ہیں۔ جنید (830ء تا 910ء) کے مطابق صوفی ، خود کے لیے
مرا ہوا اور خدا کے لیے زندہ ہوتا ہے۔

صوفیا کے نزدیک اسلامی علوم کی دو قسمیں ہیں ایک ظاہری اور دوسری باطنی۔ ظاہری علوم
سے مراد شریعت ہے، جو عوام کے لیے ہے۔ اور باطنی علم وہ ہے جو ان کے کہنے کے مطابق
رسول اللہ صلی اللہ علیہ و آلہ وسلم نے اپنے چند صحابہ حضرت ابوبکر صدیق ، حضرت علی
، اور حضرت ابوذر کو تعلیم کیا۔ حضرت ابوبکر سے حضرت سلیمان فارسی اور حضرت علی سے
حضرت حسن بصری فیضیاب ہوئے۔ صوفیا کے نزدیک تصوف کے چاردرجے ہیں۔

قرآن میں صوفی یا تصوف و صوفیت نام کی کوئی اصطلاح نہیں ملتی اور جیسا کہ ابتدائیہ
میں مذکور ہوا کہ یہ تصور اسلام کی اولین نسل میں موجود ہی نہیں تھا اور ابن خلدون
کے مطابق کوئی دوسری صدی سے دیکھنے میں آیا (حوالہ 1) ؛ ابن خلدون کے الفاظ میں اس
سے مراد "خود کو اللہ کی مکمل سپردگی میں دینے کی ہے" (جو کہ اسلام کا تصور بھی ہے)
اور یہ لوگ مکمل روحانی پاکیزگی، انسان کی اندرونی کیفیات، وجود کی فطرت، اور
دنیاوی مسرتوں سے دور ہو کر عبادت اور اللہ کی بندگی پر زور دیتے تھے۔ جب تک یہ
تمام طریقۂ کار حضرت محمد کی جانب سے لائے گئے اللہ کے پیغام کی حدود کے اندر رہتے
ہوئے اختیار کیئے جاتے رہیں اس وقت تک لفظ صوفی اور تصوف کے بجائے ان کو شریعت ہی
کہا جا سکتا ہے کیونکہ جب سب کچھ قرآن اور سنت کے مطابق ہی ہے تو پھر اسے تصوف کیوں
کہا جائے کہ اس کے لیئے تو شریعت کی اصطلاح حضرت محمد کے قریب ترین زمانے سے موجود
ہی تھی۔ لیکن پھر اس میں اسلام حکومت کی وسعت کے ساتھ قبل از اسلام کے ایرانی و
یونانی فلسفیانہ خیالات شامل ہونے لگے؛ انسان اور کائنات کا تعلق، اللہ سے قربت،
دنیا داری سے کنارہ کشی، انسان کی لاچارگی وغیرہ جیسے تصورات شامل ہونے کے بعد
صوفیت اپنی شکل اختیار کرنے لگی؛ اس قسم کی روحانی پاکیزگی اور عبادت کے تصور کو
قرآن کی سورت الحدید کی آیت 27 میں رہبانیت (monasticism) کا نام دیا گیا ہے اور
اسے خود انسان کی تخلیق کہا گیا ہے اور کہا گیا ہے کہ؛ نہیں فرض کیا تھا ہم (اللہ)
نے اسے ان پر۔ اردو کے ایک مفکر اور شاعر ، اقبال نے اسلام میں تصوف کے تصور کو
اسلام کی زمین پر ایک بدیسی / اجنبی (alien) تصور قرار دیا ہے جو غیر عرب (اسلام کی
وسعت کی وجہ سے) اور (قبل از اسلام کے) ایرانی عقلیت پسند ماحول میں پروان چڑھا،
اقبال نے یہ تصوف کے بارے میں یہ رائے سید سلیمان ندوی کے نام تیرہ نومبر 1917ء کو
اپنے ایک مکتوب میں ان الفاظ میں تحریر کی۔۔۔۔۔

یہ درست ہے کہ اسلام میں تزکیۂ نفس و روح پر زور دیا جاتا ہے اور اس تزکیے کو حاصل
کرنے کے سلسلے میں صوفیا کی دو اقسام نظر آتی ہیں ایک وہ کہ جو مکمل طور پر خود کو
قرآن اور شریعت کی حدود میں رکھتے ہوئے ایسا کرتے رہے (اور ہیں) اور دوسرے وہ کہ جو
غیر مسلم افکار اور فلسفے سے مکدر تصوف پر چلتے تھے (اور ہیں) ؛ یعنی ہمیشہ ایک
ایسی صوفیت بھی موجود رہی ہے کہ جو کسی بھی طور اسلام سے تعلق نہیں رکھتی اور بہت
سے صوفیا ایسے ہیں کہ جو صوفیت کی ریاضتوں سے گذرنے کے بعد ایک ایسے درجے تک پہنچے
کہ جس کے بعد انہوں نے خود کو اسلام سے جدا کر لیا۔

درج ذیل میں معروف صوفیاء اکرام کی ایک مختصر فہرست بلحاظِ ترتیبِ زمانی دی جارہی
ہے۔ یہ بات وثوق سے کہنا کہ پہلا صوفی کون تھا شاید مشکل ہے لیکن متعدد علماء کی
نظر میں سب سے پہلے لفظ صوفی کو ابو ھاشم (وفات : 763ء ؟) کے لیے اختیار کیا گیا
اور ابو سفیان الثوری (716ء تا 778ء) کی روایت سے اس بات تذکرہ ابونعیم الحافظ
(1038ء ؟) اور ابن الجوزی (1114ء تا 1201ء) کی تصانیف میں آتا ہے۔ اب رہی بات
تصوراتی اور روحانی طور پر اسلاف سے تعلق قائم کرنے کی تو اہل تصوف کے ذرائع (بلکہ
غیرمسلم ذرائع تک) کے مطابق تو پہلے صوفی خود حضرت محمد ہیں اور ان کے بعد یہ تصوف
ان اہل افراد (مثال کے طور پر حضرت علی) کو عطا ہوا جو اس کے اہل تھے یوں پیغمبر
اسلام سے تصوف کی لڑی کو شروع کرنے کے بعد اس میں حضرت سلمان فارسی ، حضرت اویس
قرنی اور پھر حضرت جعفر الصادق کے نام بھی شامل کئے جاتے ہیں۔

غیر مسلم صوفیاء اکرام ان صوفیاء اکرام کو کہا جاتا ہے کہ جنہوں نے خود کو ناصرف یہ
کہ تصوف بلکہ تصوف کے کسی خاص سلسلے (جیسے نقشبندی وغیرہ) سے جوڑنے کے باوجود کبھی
قبولیت اسلام کا اعلان نہیں کیا۔ مسلمان ، غیرمسلم صوفی کی اصطلاح کو جو بھی نام
دیں حقیقت یہ ہے کہ غیرمسلم دنیا میں یہ غیرمسلم صوفی ہی کہلائے جاتے ہیں۔

برصغیر پاک و ہند میں اشاعت اسلام کے لیے صوفیاء اکرام کا کردار بھی بہت اہم تسلیم
کیا جاتا ہے۔ محمد بن قاسم کے سندھ کو فتح کرنے اور محمود غزنوی کے ہندوستان پر
حملوں کے ساتھ ہی بزرگان دین اور صوفیاء اکرام کی آمد کا سلسلہ شروع ہوگیا تھا۔ جن
میں حضرت سید عون قطب شاہ علوی البغدادی،عبداللہ شاہ غازی، داتا گنج بخش ہجویری،
شاہ رکن عالم، خواجہ معین الدین چشتی، سلطان سخی سرور، خواجہ قطب الدین بختیار
کاکی، بابا فرید گنج شکر، مخدوم علاؤ الدین صابر، شیخ نظام الدین اولیاء، شیخ بہاؤ
الدین زکریا ملتانی کے علاوہ دیگر بے شمار ہستیاں شامل ہیں۔ ان صوفیاء کے حسن اخلاق
اور تبلیغ دین کے نتیجے میں لاکھوں کی تعداد میں لوگوں نے اسلام قبول کیا۔ ان کے
علاوہ سلیم چشتی، شیخ محمد غوث گوالیاری، مخدوم عبدالقادر ثانی، شیخ داؤد کرمانی،
شاہ انوالمعالی، ملاشاہ گادری، حضرت خواجہ باقی باللہ، حضرت میاں میر، حضرت مجددالف
ثانی اور شاہ ولی اللہ کے نام بھی اسلام کی اشاعت کے سلسلے میں قابل ذکر ہیں۔

کائناتی تصوف (universal sufism) کو ایک ایسا شعبۂ فلسفۂ دماغِ انسانی و نفسانی کہا
جاسکتا ہے کہ جو مذہب اسلام کی تعلیمات کو انسانی خواہشات و تخیلات کے مطابق ڈھال
کر اسلام کو اسلام سے نفرت کرنے والے اذہان کے لیے قابل قبول بنائے، اور ظاہر ہے کہ
یہ تصور غیر مسلم افراد کے لیے زیادہ کشش رکھتا ہے اور اسلام کے خمیر سے اٹھنے والے
اسلام سے متنفر اشخاص (مثال کے طور پر ادریس شاہ وغیرہ جیسے صوفیاء اکرام) کے لیے
اپنے گرد ایک جم غفیر لگانے کا نہایت آسان طریقہ فراہم کرتا ہے۔ تصوف کی اس عالمی
شاخ سے منسلک افراد کیلئےتصوف ، اسلام پر تقدمِ زمانی کا حامل ہے اور اسلام سے پہلے
سے وجود رکھتا ہے یعنی اسلام کی حیثیت ثانوی ہے اور جب اسلام ثانوی ٹھہرا تو پھر نہ
تو تصوف کو قرآن کی ضرورت باقی ہے اور نہ محمد کی۔

اہتجار یا آواگون (اور بعض اوقات تناسخ (reincarnation) یا حول) کے نظریات صوفیاء
کی تعلیمات میں ملتے ہیں۔ یہ بات بھی بیان کی جاتی ہے کہ یہ جس طرح تمام اسلامِ
راسخ پر قائم علماء اکرام ، تناسخ اور اہتجار و حلول جیسے نظریات کی یکسر تردید
کرتے ہیں اسی طرح حقیقی تصوف کی تعلیمات پر چلنے والے صوفی بھی ان نظریات کو نہیں
تسلیم کرتے۔ لیکن عمومی طور پر یہ تاثر (بطور خاص مغرب میں) پایا جاتا ہے کہ صوفیاء
اس نظرئیے کے قائل ہیں اور ان کی تحریروں میں اس کی موجودگی واضح طور پر دیکھی
جاسکتی ہے جس سے کم از کم صوفیاء کی طرح باطنیت (esotericism) میں مہارت نہ رکھنے
والا ایک عام مسلمان بھی لازمی طور پر دھوکا کھا جائے گا، تصوف میں تناسخ و ہندو ،
آواگون جیسے نظریات کی موجودگی کا واضح ثبوت سری لنکا کے ایک صوفی باوا محی الدین
کے اقتباسات سے لگایا جاسکتا ہے گو جیسا کہ اوپر بیان ہوا کہ بعد میں ان کے کسی
مرید نے ہر ممکن کوشش کی کہ باوا محی الدین کی واضح طور پر آواگون کے نظرئیے کو
تسلیم کرنے والی تحریر میں باطنیت کا سہارا لے کر اس کی حقیقت کو چھپا سکیں لیکن
ایسا ہو نہیں سکا۔ روئے خط روابط تبدیل ہوسکتے ہیں اس لئے ایسی صورتحال میں پیچیدگی
سے بچنے کی خاطر چند اقتباسات مع ترجمہ درج ہیں۔

تصوف کا ظاہر بھی وقت گذرنے کے ساتھ ساتھ نت نئی اختراعات اور فلسفیوں کے افکار
مبالغانہ سے سیراب ہوکر طرح طرح کی شکلوں میں تبدیل ہوتا رہا مگر ان لوگوں کا تصوف
سے کوئی لینا دینا نہیں اور ان کی مثال ایسی ہی ہے جیسے کہ قرآن مجید میں فرمایا
گیا کہ کیا تم نے ناچ گانا اور تالیاں بجانا ہی اپنا مذیب بنا رکھا ہے۔ ان میں وہ
بھی ہیں جو ڈھول ڈبے بجانے اور جھومنے اور ناچنے سے بھی گریز نہیں کرتے اور اپنے آپ
کو پہنچے ہوئے تصور کرتے ہیں یہ شیطان تک ہی پہنچے ہیں اور شیطان ہی ان پر وجی کرتا
ہے جس کو یہ تحلی حق سمجھتے ہیں۔ تصوف کی اس موجودہ بگڑی ہوئی شکل سے کے بارے میں
اسلام کے علماء اکرام نے منتبہ کیا ہے کہ تصوف کی اس حد سے تجاوز کردہ بگڑی ہوئی
شکل سے دور رہا جائے۔ Islamweb کے مرکز فتویٰ سے جاری کیا جانے والا ایک روئے خط
فتویٰ سے چند سطور (وضاحتی عبارت کے ساتھ) درج ذیل ہیں۔ اصل عبارت کے لیے متعلقہ
موقع دیکھئے۔۔

گویا کہ ابتدائیییییی تصوف اسلام کی اصل روح سے قریب تر ہے اور اس میں بہت سی قابل
ذکر شخصیات کے نام آتے ہیں جنہوں نے اسلام کی تبلیغ میں نہایت گراں قدر خدمات انجام
دیں جیسے امام غزالی رح اور معین الدین چشتی رح وغیرہ۔ مگر وقت کے ساتھ ساتھ صوفیاء
اکرام کو دی جانے والی عزت و مقام سے متاثر ہوکر کاذب صوفیاء بھی نمودار ہوتے رہے
اور تصوف نے بہت سے مفاد پرست افراد کو بھی اپنی جانب راغب کر لیا جنہوں نے درویشی
اور صوفیت کے نام کا استحصال کیا اور اسکا تصور مکدر کرنے میں کردار ادا کیا۔ انکی
وجہ سے ناصرف یہ کہ تصوف میں مختلف مسلم و غیرمسلم فلسفیوں کے خیالات کی آمیزش ہوتی
گئی بلکہ بہت سے افکار دیگر مذاہب سے بھی شامل ہوگئے۔ داتا گنج بخش ؛ منصور بن حلاج
اور ابوسلمان کے اسلام منافی تصوف کے بارے میں لکھتے ہیں۔

اسلامی افکار کو دیگر مذاہب کے اشخاص تک پہنچانے کا پرامن طریقہ اختیار کرنے کی وجہ
سے صوفیاء نے اسلام کی اشاعت میں اہم کردار ادا کیا ؛ گو یہ اور بات ہے کہ حقیقتاً
دیگر مذاہب پر اثر انداز ہونے کے ساتھ ساتھ ، تصوف میں بھی ان دیگر مذاہب کے افکار
شامل کر کے اس کو اسلام کا نام دیے جانے اور قرآن کی پوشیدہ معلومات کہے جانے کی
روش اختیار کی جاتی رہی۔ نظام الدین اولیاء کے ہندو یوگیوں سے مکالمات سے یہ بات
واضح ہوتی ہے کہ وہ ہندوؤں کے شوا اور شاکتی نظریات سے متاثر تھے البیرونی نے بھی
اس بات کا تذکرہ کیا ہے کہ سانکھیہ یوگا فلسفے اور ہندوستان کے صوفی نظریات میں
مماثلت پائی جاتی ہے۔ اس طرح وہ ہندو ، بدھ اور دیگر مذاہب کے افراد ان صوفیاء
اکرام کی جانب رجوع کرنے میں سکون محسوس کرتے تھے جو اپنے مذاہب میں موجود ذات پات
کے نظام سے متنفر ہو چکے تھے اور یوں ان اشخاص کو اسلامی افکار سے آشنا کرنے میں
سہولت رہتی تھی؛ تصوف سے منسلک افراد کا اسلامی نظریات کو پھیلانے کا سلسلہ اس قدر
وسیع اور اہمیت اختیار کر گیا تھا کہ عبد القادر جیلانی جیسے جلیل القدر مسلم علماء
اکرام نے اسلام اور تصوف کے مابین آنے والی خلیج کو عبور کرنے اور تصوف کو اسلام سے
واپس قریب لانے کی جد و جہد بھی کی ۔

تمام تر تصوف سے متعلق کتب و موقع ہائے روئے خط میں کسی نا کسی الفاظ میں ایک بات
کا تذکرہ لازمی شامل ہوتا ہے (حوالہ کے لیے حوالہ جات کی فہرست میں شامل کسی بھی
حوالے سے رجوع کیا جاسکتا ہے) اور وہ یہ ہے کہ تصوف ، شریعت سے الگ نہیں ہے؛ یا یہ
کہ تصوف ، شریعت کے بغیر تصور نہیں کیا جاسکتا ؛ یا یہ کہ تصوف دراصل روح کی
پاکیزگی کا نام ہے ؛ یا یہ کہ تصوف ، دل میں آنے والی برائیوں سے دل کو پاک کرنے کا
نام ہے ؛ یا یہ کہ تصوف دل کو خوبصورت (احسان / پاک) بنانے کا طریقہ ہے۔ یہاں ایک
سوال یہ ذہن میں ابھرتا ہے کیا مذکورہ بالا تمام باتیں اسلامی تعلیمات نہیں؟ پھر
آخر اس تمام تر طریقۂ کار کو اسلام یا شریعت کے بجائے تصوف کا نام دینے کی کیا وجہ
ہے؟ اب تک مختلف کتب و ذرائع سے اس بات کا جواب تلاش کرنے کی کوشش کی جاچکی ہے لیکن
تمام جگہ ہی بات شریعت سے اقرار اور تصوف کو شریعت کے مطابق ثابت کرنے پر ہی ختم ہو
جاتی ہے۔ اس مضمون کا یہ آخری قطعہ ابھی کسی ایسے عالم کا منتظر ہے کہ جو اس بات کا
جواب فراہم کرسکے کہ جب جھوٹے تصوف کی موجودگی اور اس کی معاشرتی برائیاں خود تصوف
سے قربت رکھنے والے تسلیم کرتے ہیں اور ان کے مطابق سچی تصوف اصل میں شریعت ہی ہے
تو پھر آخر وہ کون سی بات ہے کہ جس پر تصوف قائم ہے؟ اگر تصوف ، شریعت ہی ہے تو پھر
اسکا الگ سے نام کیوں؟ اور اگر کوئی چیز تصوف میں ایسی ہے جو شریعت اور قرآن سے الگ
ہے یعنی جس کی وجہ سے اس کو ایک الگ نام (تصوف) نہ دیا جائے تو بات واضح نہ ہوگی تو
پھر ظاہر ہے کہ تصوف میں کچھ وہ بھی شامل ہے جو اسلام نہیں۔ جواب:صوفیت کی بنیاد اس
باطنی علم پر ہے جو کو یہ باطنی کہتے ہیں مگر منصور حلاج اور بلھے شاہ جیسے صوفیوں
نے اسے کئی بار طشت از بام کر کے ساری دنیا کے سامنے ثابت کردیا ہے کہ صوفیت کا
دراصل اسلام سے دور کا بھی تعلق نہیں ۔ بلکہ یہ فارسی نظریہ حلول اور ہندو آواگون ،
تناسخ کا قائل ہے ۔جیسے بلھے شاہ کہتا ہے ۔ گل سمجھ لئی تے رولا کی ۔ اے رام رحیم
تے مولا کی ۔ اسی وجہ سے صوفی اور بھگت زیادہ تر فارس اور ہندوستان کے علاقوں میں
ہی پیدا ہوئے ۔ عرب میں ان کا کوئی نام نہیں ۔ ہندوستان میں سکھ مذہب کے بانی بھی
صوفی ہیں ۔ سکھوں کی روحانی کتاب گرنتھ گرو صاحب لکھنے والوں میں 10 سکھ، چند ہندو
بھگت اور 15 مسلمان کہلانے والے صوفیاء شامل ہیں ۔ سوال یہ پیدا ہوتا ہے کہ اگر
صوفیت اسلام ہے تو اس کتاب کے ماننے والے اور اس کو مقدس جاننے والے اپنے آپ کو
مسلمان کیوں نہیں کہتے ۔ ؟؟؟ دوسری بات اسلام کی بنیاد توحید پر ہے ۔ یعنی خالق سب
ایک ہے باقی ساری مخلوق اسی کی محتاج ہے اور اس کے حضور شاہ و گدا ، آقا و غلام سب
ایک ہی صف میں کھڑے ہوتے ہیں ۔ اسلام کے اسی عقیدہ سے نظریہ مساوات، اخوت اور بھائی
چارہ جنم لیتا ہے ۔ جس سے متاثر ہوکر ہندوستان میں برہمن کے خود ساختہ اور ذات پات
، اونچ نیچ اور چھوت چھات پر مبنی استحصالی نظام کے ستائے ہوئے عام ہندو جوق در جوق
اسلام کے دائرہ میں داخل ہونا شروع ہوئے ۔ جن کو روکنے کے لیے برہمن نے ایک چال چلی
اور ظالم و جابر برہمن سے بے ضر اور پرامن بھگت بن کر ان شودروں اور ویشوں کو بھی
گلے لگانا شروع کیاجن کا چھو لینا بھی ان برہمنوں کو گوارا نہ تھا ۔ اسلام کی آمد
سے یہ برہمن خود کو ایشور کا روپ کہتے تھے اور اپنے آپ کو اعلیٰ ذات منواتے تھے مگر
اسلام کی اشاعت سے برہمن سامراج کو ختم ہوتا دیکھ کر برہمنوں نے بھگت کا لبادہ اوڑھ
لیا اور عام ہندوؤں کو بھی ایشور کا روپ بتا کر انہیں عزت دینا شروع کی ۔ یہ ابلیسی
حربہ عام ہندوؤں کو اسلام کی طرف جانے سے روکنے کے لیے اتنی شدت کے ساتھ استعمال
کیا گیا کہ پورے ہندوستان میں بھگت تحریک چلائی گئی ۔ ہندوستان میں بحث مباحثے کا
دور عروج پر پہنچ گیا اور جس کے نتیجے میں مغل بادشاہ جلال الدین اکبر نے بدنام
زمامہ دین اکبری ایجاد کیا ۔ یہی دور ہندوستان میں صوفی ازم کے عروج کا دور ہے اور
اسی دور میں سکھ مذہب بھی پروان چڑھا ۔ گرو گرنتھ لکھی گئی ۔ اور ایسے صوفی پیدا
ہوئے جو ہندو ، سکھوں اور مسلمانوں میں یکساں طور پر مقبول تھے مگر نہ تو انہوں نے
خود کو کبھی مسلمان کہا اور نہ ہی اپنے چیلوں کو مسلمان ہونے دیا ۔ جیسے گرو نانک
جی وغیرہ ۔ نتیجہ یہ نکلا کے ہندوستان میں صوفی ازم عام انسانوں کو اسلام کی بنیاد
عقیدہ توحید سے دور کرکے انہیں گمراہ کیا ۔ دین اکبری جیسی خرافات کے نتیجے میں
قادیانی ، احمدی ،جیسے درجنوں نئے فرقے وجود میں آئے ۔ مسلمانوں میں بھی شرک اور
بدعات پھیلیں ۔ جن کے خلاف مجدد الف ثانی ، شاولی اللہ جیسے سچے مسلمانوں نے تحریک
چلائی اور اسلام میں سے ہندو اثرات اور رسوم ورواج خارج کرکے مسلمانوں کا علٰیحدہ
قومی تشخص از سرنو بحال کیا۔ صوفیت کی بنیاد اس باطنی علم پر ہے جو کو یہ باطنی
کہتے ہیں مگر منصور حلاج اور بلھے شاہ جیسے صوفیوں نے اسے کئی بار طشت از بام کر کے
ساری دنیا کے سامنے ثابت کردیا ہے کہ صوفیت کا دراصل اسلام سے دور کا بھی تعلق نہیں
۔ بلکہ یہ فارسی نظریہ حلول اور ہندو آواگون ، تناسخ کا قائل ہے ۔جیسے بلھے شاہ
کہتا ہے ۔ گل سمجھ لئی تے رولا کی ۔ اے رام رحیم تے مولا کی ۔ اسی وجہ سے صوفی اور
بھگت زیادہ تر فارس اور ہندوستان کے علاقوں میں ہی پیدا ہوئے ۔ عرب میں ان کا کوئی
نام نہیں ۔ ہندوستان میں سکھ مذہب کے بانی بھی صوفی ہیں ۔ سکھوں کی روحانی کتاب
گرنتھ گرو صاحب لکھنے والوں میں 10 سکھ، چند ہندو بھگت اور 15 مسلمان کہلانے والے
صوفیاء شامل ہیں ۔ سوال یہ پیدا ہوتا ہے کہ اگر صوفیت اسلام ہے تو اس کتاب کے ماننے
والے اور اس کو مقدس جاننے والے اپنے آپ کو مسلمان کیوں نہیں کہتے ۔ ؟؟؟ دوسری بات
اسلام کی بنیاد توحید پر ہے ۔ یعنی خالق سب ایک ہے باقی ساری مخلوق اسی کی محتاج ہے
اور اس کے حضور شاہ و گدا ، آقا و غلام سب ایک ہی صف میں کھڑے ہوتے ہیں ۔ اسلام کے
اسی عقیدہ سے نظریہ مساوات، اخوت اور بھائی چارہ جنم لیتا ہے ۔ جس سے متاثر ہوکر
ہندوستان میں برہمن کے خود ساختہ اور ذات پات ، اونچ نیچ اور چھوت چھات پر مبنی
استحصالی نظام کے ستائے ہوئے عام ہندو جوق در جوق اسلام کے دائرہ میں داخل ہونا
شروع ہوئے ۔ جن کو روکنے کے لیے برہمن نے ایک چال چلی اور ظالم و جابر برہمن سے بے
ضر اور پرامن بھگت بن کر ان شودروں اور ویشوں کو بھی گلے لگانا شروع کیاجن کا چھو
لینا بھی ان برہمنوں کو گوارا نہ تھا ۔ اسلام کی آمد سے یہ برہمن خود کو ایشور کا
روپ کہتے تھے اور اپنے آپ کو اعلیٰ ذات منواتے تھے مگر اسلام کی اشاعت سے برہمن
سامراج کو ختم ہوتا دیکھ کر برہمنوں نے بھگت کا لبادہ اوڑھ لیا اور عام ہندوؤں کو
بھی ایشور کا روپ بتا کر انہیں عزت دینا شروع کی ۔ یہ ابلیسی حربہ عام ہندوؤں کو
اسلام کی طرف جانے سے روکنے کے لیے اتنی شدت کے ساتھ استعمال کیا گیا کہ پورے
ہندوستان میں بھگت تحریک چلائی گئی ۔ ہندوستان میں بحث مباحثے کا دور عروج پر پہنچ
گیا اور جس کے نتیجے میں مغل بادشاہ جلال الدین اکبر نے بدنام زمانہ دین اکبری
ایجاد کیا ۔ یہی دور ہندوستان میں صوفی ازم کے عروج کا دور ہے اور اسی دور میں سکھ
مذہب بھی پروان چڑھا ۔ گرو گرنتھ لکھی گئی ۔ اور ایسے صوفی پیدا ہوئے جو ہندو ،
سکھوں اور مسلمانوں میں یکساں طور پر مقبول تھے مگر نہ تو انہوں نے خود کو کبھی
مسلمان کہا اور نہ ہی اپنے چیلوں کو مسلمان ہونے دیا ۔ جیسے گرو نانک جی وغیرہ ۔
نتیجہ یہ نکلا کے ہندوستان میں صوفی ازم عام انسانوں کو اسلام کی بنیاد عقیدہ توحید
سے دور کرکے انہیں گمراہ کیا ۔ دین اکبری جیسی خرافات کے نتیجے میں قادیانی ، احمدی
،جیسے درجنوں نئے فرقے وجود میں آئے ۔ مسلمانوں میں بھی شرک اور بدعات پھیلیں ۔ جن
کے خلاف مجدد الف ثانی ، شاہ ولی اللہ جیسے سچے مسلمانوں نے تحریک چلائی اور اسلام
میں سے ہندو اثرات اور رسوم ورواج خارج کرکے مسلمانوں کا علٰیحدہ قومی تشخص از سرنو
بحال کیا ۔۔ تصوف پرچند اعتراضات کے جوابات:مشہور حدیث ، حدیث ِجبرائیل میں دین کے
شعبے بتائے گئے ہیں۔ جس میں پہلا شعبہ عقائد ، دوسرا اعمال اور تیسرا احسان ہے۔ یہ
تینوں چیزیں آپ صلی اللہ علیہ وآلہ وسلم اور صحابہ کے دور میں بھی موجود تھیں۔ لیکن
بعد میں علومِ عقائد کے ماہرین کا نام متکلمین، اعمال کے طریقہء کار کے ماہرین کا
نام فقہاء اور اور احسان کے فن کو تصوف کہا جانے لگا۔ لیکن نام جو بھی رکھ لیا جائے
،ہمیں تو کام سے غرض ہونی چاہیے۔ اور تصوف کاکام خلوصِ دل کے ساتھ شریعت پر عمل
کرانا ہے۔ تصوف کا یہ مقصد شروع سے ہی یہی رہا ہے اور آئندہ بھی یہی رہے گا چاہے اس
کا نام جو بھی رکھ لیا جائے۔ ہاں ایک بات جو تصوف میں تغیر پزیر ہے اس کو ذرائع
تصوف کہتے ہیں۔ وقت کے ساتھ ساتھ ،صوفیاء اصلی مقصد کے حصول کے لیے اپنے طریقے
تبدیل کرتے رہتے ہیں اور یہ بات بھی خلافِ شریعت نہیں ،کیونکہ شریعت میں مقاصد پر
جمود ہے نہ کہ ذرائع پر۔ تمام بڑے فقہاء ، حضرت امام ابو حنیفہ رح، حضرت امام شافعی
رح، امام حنبل رح اور امام مالک رح آئمہ فقہ ہونے کے ساتھ، صوفیاء بھی تھے۔ مجدد
الف ثانی اور شاولی اللہ رح بھی صوفی تھے۔ مزید تفصیلات اور اعتراضات و سوالات کے
جوابات ، اس ویب سائٹ پر دیکھے جا سکتےہیں۔ (www.tazkia.org)

جہاں تک ممکن ہوسکا ، روئے خط (online) حوالہ جات کو ترجیح دی گئی ہے۔ موضوع پر
تمام مسلم و غیرمسلم ، تفرقاتی و طبقاتی پہلوؤں کو سامنے لانے کی خاطر حوالہ جات پر
کوئی دینی و لادینی ، اسلامی و غیراسلامی یا تفرقاتی پابندی نہیں ؛ ماسوائے کہ
(اپنے مقام پر) مصدقہ ہوں۔ آن لائن مقامات تبدیل بھی ہوسکتے ہیں اس لئے مضامین کے
عنوانات انگریزی ہی میں دیے جارہے ہیں۔ کسی حوالے پر اعتراض ہو تو تبادلۂ خیال پر
بیان کیجئے۔



https://ur.wikipedia.org/wiki/Rescue_15_bwp

بہاولپور میں پنجاب پولیس کا ہنگامی اور حادثاتی واقعات میں مدد کا ادارہ، انگریزی
میں Rescue 15 ، کہلاتا ہے۔ عدد 15 سے مراد اس ادارے کا ہاتف عدد ہے جس پر شہری فون
کر کے ہنگامی مدد مانگ سکتے ہیں یا حادثہ کی اطلاع دے سکتے ہیں۔ اردو 15 مدد گار
(بروقت مدد) کے نام سے جانا جاتا ہے۔

3۔ یہ تمام کاوشیں جناب پرویز اکبر لودھی صاحب ڈی آی جی اور جناب سکندر حیات صاحب
ایس ایس پی بھاولپور نے حکمراں دبئی سے ملاقات کرکے ریسکیو ١٥ کیئلیے عمارت منظور
کروائی

ہنگامی صورت حال میں مدد فراہم کسی بھی ریسکیو آپریشن کے اصل کیا گیا تھا. ماضی میں
بھی بہاولپور پولیس ریسکیو خدمات فراہم کی لیکن پھر وہ، پرانی نااہل اور بہت سست
تھے. ماضی میں ہم نے پانچ مختلف آپریٹرز کی طرف سے آپریشن کیا جا کرنے کے لئے تھے
جس میں پانچ فعال مدد لائنز، تھا. نظام آنے والی کال کے ریکارڈ رکھنے کی ہماری
صلاحیت میں بہت غریب تھی دستی تھا، ہم نے صرف 15 سے 20 منٹ کے لئے اس میں محفوظ
رہتے تھے جس CLI سے ریکارڈ چیک کر سکتے ہیں. ہم اب بھی پانچ ہنگامی مدد کی لائنز
کام کر رہے ہیں لیکن اب وہ اس سے ہم نے کچھ دوسرے سرے پر اسے استعمال کرنے کے لئے
افرادی قوت کی بچت کر رہے ہیں کا مطلب ہے تین آپریٹرز کی طرف سے آپریشن کیا جا رہا
ہے، تاہم نظام digitalsing کے بعد، اب ہم کم نہیں کے لئے ہر آنے والی کال کے پیچھے
ریکارڈ کر سکتے ہیں تین ماہ، یہ پندرہ منٹ کے مقابلے میں انتہائی بہتر ہے کے مقابلے
میں، اب ہم کسی بھی کال کی حقیقت اور سنجیدگی کا تعین کرنے کے قابل بناتا ہے جس میں
ریکارڈ کی آڈیو سن سکتے ہیں. ہنگامی لالچی ہم بجا طور پر فون کرنے والے کی ضروریات
کو پورا کر سکتے ہیں. اب ہم بھی شرارتی کالز بلاک کر سکتے ہیں. ہم صرف ہنگامی
آپریٹرز سودا کرتا ہے جو ایک سر آپریٹر کی طرف سے آپریشن کیا جاتا ہے جس میں ایک
منتظم کنٹرول کے نظام آپریٹرز پر چیک رکھنے کے لئے. اس نے ان سے کسی بھی بیکار بات
چیت یا وقت برباد سے بچنے کے بنانے کی طرف سے ان پر ایک چیک رکھتا ہے. ہر وقت فون
کرنے والے "ریسکیو 15 کال کرنے کا شکریہ، آپ کی کال بہت جلد متعلقہ افسر کو منتقلی
کار دی جاءے گی" یہ ہم پولیس کے ایک معتدل تصویر کی تعمیر ہے اور ہنگامی صورت حال
میں آدمی کو بنانے میں مدد ملتی ہے جس میں ایک خوش آئند نوٹ حاصل کال محسوس کرتے
ہیں کہ انہوں نے نمبر ملایا وہ رابطے میں کرنے کے قابل کیا گیا ہے، میں مصروف نہیں
ہے. جلد ہی ان کی شکایات دور کی جائے گی. اب 15 میں ڈیجیٹل نظام خود بخود کال حاضر.
کوئی آپریٹر کی کسی بھی کال یاد کر سکتے ہیں. اسسٹنٹ ڈیجیٹل ایک کالر کے اعداد و
شمار ریکارڈ: -

نام / ایڈریس اور شکایات کے فون نمبر بھی اس طرح کے مطالعہ کے لئے وزیر اعلی پنجاب
کی سرکاری ویب سائٹ پر پیش کر رہے ہیں.

گاڑیوں کی پنجاب پاکستان آن لائن مالک جاننا چاہتے ہیں پاکستان گاڑیاں انفارمیشن
سسٹم آن لائن ایکسائز کے لئے لنک وزٹ کریں[/http://dpobwp.punjabpolice.gov.pk/]
جہاں فیڈ تمام کمپیوٹرز رجسٹریشن اور کوئی پاکستان گاڑیوں کا اندراج اور ملکیت کے
بارے میں تفصیلات درج ہیں.

آپ اسلام آباد کرائم پاکستان میں ایس ایم ایس کی طرف سے توثیق چاہتے ہیں، تو کے طور
پر موبائل پر عمل اسلام آباد ریسکیو ١٥ کرائیم دیکھنے کیلئے

موبائل فون چوری کے مقدمات میں صارفین اور قانون نافذ کرنے والے اداروں کی مدد کرنے
کے لئے / تمام اسٹیک ہولڈرز / موبائل آپریٹرز کے ساتھ مشاورت کے بعد، IMEI تعداد کے
ذریعے چھین / چوری سیل فونز کے بلاک کرنے کے لئے ایک جامع SOP تیار کی، پی ٹی اے
چھین. تمام موبائل کمپنیوں کو ملک بھر میں موبائل فونز کو مسدود کرنے کے لئے ان کے
سوئچ میں الیکٹرانک شناخت رجسٹر (EIR) کی سہولت نصب. IMEI بلاکنگ نظام کامیابی کے
ساتھ 30th ستمبر 2006 کو شروع کیا گیا تھا.

                                        کمپیوٹرائزڈ اسکیچ آسانی سے ان کی شناخت
کے لئے کے طور پر کے ذریعے تازہ ترین کمپیوٹر شناختی کٹ ہمیں ایسا مجرموں کے خاکے
تیار کرنے کے لئے قابل بناتا ہے. یہ معلومات مطلوب افراد سے باخبر رکھنے میں قابل
قدر مدد کی، یا سابقہ ​​پولیس ریکارڈز کی طرف سے جانچ پڑتال میں ہے. یہ بھی دیگر
اضلاع سے متعلقہ جرائم میں ملوث گروپوں کی شناخت کے قابل بناتا ہے کس طرح اس
ٹیکنالوجی کو ایف بی آئی کی طرف سے CPLCخاکے پر منظور کیا گیا تھا تیار کرنے کے
لئے، جس کے بعد ڈیزائن اور مجرموں کے کمپیوٹرائزڈ خاکے بنانے کے لئے سافٹ ویئر
بنیادی طور پر مشرقی خصوصیات پر مشتمل ہے. اب ہم ریسکیو 15 بہاولپور پنجاب پاکستان
میں سروس فراہم کر رہے ہیں.

             سینس اف کرائم افسر ([SOCO https://en.wikipedia.org/wiki/Soco]) کے
مناظر بہاولپور پولیس کے لئے فارنسک ثبوت جمع کرنے والے ایک افسر ہیں. انہوں نے یہ
بھی فورینزک منظر تفتیش کاروں (FSIs)، جائے وقوعہ تفتیش کاروں (CSIs) یا وقوعہ
آڈیٹر (کئے ہوئے CSE) کے طور پر بعض فورسز کی طرف سے کہا جاتا ہے. جمع ثبوت جرائم
کی تفتیش کے محکمے کے جاسوس اور فارنسک لیبارٹریوں کے لئے منظور کیا جاتا ہے. سینس
اف کرائم افسر (SOCO) لیبارٹری کے اندرایمرجنسی رسپانس مدد-15 پولیس متعارف کرایا
گیا ہے ضلع بہاولپور میں ہنگامی حالات میں پولیس کی تحقیقات میں مدد کرنے کے لئے
سہولت فراہم. ہم سیریز پولیس کے معاملات حل کرنے کے لئے اعداد و شمار فراہم کرنے
کے. ہم کمپیوٹرائزڈ کرائم سکین یونٹ IC فوٹوگرافر فنگر پرنٹ بیورو کے قیام کی طرف
سے سائنسی ٹیکنالوجی کا استعمال کرتے ہیں. ہم روک تھام اور جرم کا پتہ لگانے کے لئے
جدید انفارمیشن ٹیکنالوجی کے استعمال کے لئے پولیس اور عوام کی حوصلہ افزائی کر رہے
ہیں

[پاکستان میں قانون نافذ کرنے والے
http://en.wikipedia.org/wiki/Category:Law_enforcement_agencies_of_Pakistan]

پنجاب، پاکستان,تحصیل احمد پور شرقیہ,تحصیل بہاولپورتحصیل حاصل پور,تحصیل خیر پور
ٹامیوالی,تحصیل یزمان, حاصل پور,ریاست بہاولپور,سمہ سٹہ,صحرائے چولستان,ضلع
بہاولپور

پنجاب کےدیگر اضلاع اٹک اوکاڑہ بہاولنگر بہاولپور بھکر پاک پتن ٹوبہ ٹیک سنگھ جھنگ
جہلم چکوال چنیوٹ حافظ آباد خانیوال خوشاب ڈیرہ غازی خان راجن پور راولپنڈی رحیم
یار خان ساہیوال سرگودھا سیالکوٹ شیخو پورہ فیصل آباد قصور گجرات گوجرانوالہ لاہور
لودھراں لیہ مظفر گڑھ ملتان منڈی بہاؤ الدین میانوالی نارووال ننکانہ صاحب وہاڑی



https://ur.wikipedia.org/wiki/%DA%86%D8%A7%D9%86%D8%AF

چاند ہماری زمین کا ایک سیارچہ ہے۔ زمین سے کوئی دو لاکھ چالیس ہزار میل دور ہے۔ اس
کا قطر 2163 میل ہے۔ چاند کے متعلق ابتدائی تحقیقات گلیلیو نے 1609ء میں کیں۔ اس نے
بتایا کہ چاند ہماری زمین کی طرح ایک کرہ ہے۔ اس نے اس خیال کا بھی اظہار کیا کہ
چاند پر پہاڑ اور آتش فشاں پہاڑوں کے دہانے موجود ہیں۔ اس میں نہ ہوا ہے نہ پانی۔
جن کے نہ ہونے کے باعث چاند پر زندگی کے کوئی آثار نہیں پائے جاتے۔ یہ بات انسان
بردار جہازوں کے ذریعے ثابت ہو چکی ہے۔ دن کے وقت اس میں سخت گرمی ہوتی ہے اور رات
سرد ہوتی ہے۔ یہ اختلاف ایک گھنٹے کے اندر واقع ہو جاتا ہے۔

چاند کا دن ہمارے پندرہ دنوں کے برابر ہوتا ہے۔ یہ زمین کے گرد 29 یا 30 دن میں
اپنا ایک چکر پورا کرتا ہے۔ چاند کا مدار زمین کے اردگرد بڑھ رہا ہے یعنی اوسط
فاصلہ زمین سے بڑھ رہا ہے۔ قمری اور اسلامی مہینے اسی کے طلوع و غروب سے مرتب ہوتے
ہیں۔ چاند ہمیں رات کو صرف تھوڑی روشنی ہی نہیں دیتا بلکہ اس کی کشش سےسمندر میں مد
و جزر بھی پیدا ہوتا ہے۔ سائنس دان وہاں سے لائی گئی مٹی سے اس نتیجے پر پہنچے ہیں
کہ چاند کی ارضیات زمین کی ارضیات کے مقابلے میں زیادہ سادہ ہے۔ نیز چاند کی پرت
تقریباًً میل موٹی ہے۔ اور یہ ایک نایاب پتھر اناستھرو سائٹ سے مل کر بنی ہے۔

چاند کی ہییت کے متعلق مختلف نظریات ہیں، ایک خیال یہ ہے کہ یہ ایک سیارہ تھا جو
چلتے چلتے زمین کے قریب بھٹک آیا، اور زمیں کی کشش ثقل نے اسے اپنے مدار میں ڈال
لیا۔ یہ نظریہ خاصہ مقبول رہا ہے، مگر سائنسدانوں نے اعتراض کیا ہے کہ ایسا ممکن
ہونے کے لیے چاند کو ایک خاص سمتار سے زمین کے قریب ایک خاص راستے (trajectory) پر
آنا ضروری ہو گا، جس کا امکان بہت ہی کم ہے۔

موجودہ دور میں سائنسدانوں کا خیال ہے کہ 4.6 بلین سال پہلے ایک دمدار ستارہ زور
دار دھماکے سے زمین سے ٹکرایا، جس سے دمدارستارہ اور زمین کا بہت سا مادہ تبخیر ہو
کر زمین سے نکل گیا۔ آہستہ آہستہ یہ مادہ زمین کے مدار میں گردش کرتے ہوئے اکٹھا ہو
کر چاند بن گیا۔ پانی اور ایسے عناصر جو آسانی سے اُڑ سکتے تھے نکل گئے، اور باقی
عنصر چاند کا حصہ بنے۔ اس نظریہ کی تصدیق اس بات سے بھی ہوتی ہے کہ چاند کی کثافت
زمین کی اوپر والی مٹی کی پٹیوں کی کثافت کے تقریباًً برابر ہے، اور اس میں لوہا کی
مقدار بہت کم ہے۔ کیونکہ دمدارستارے کا آہنی حصہ زمین میں دھنس گیا تھا جو زمین کا
آہنی گودا بنا۔ کمپیوٹر پر Simulation سے اس نظریہ کو تقویت ملی ہے۔

چاند کی حقیقت سے پردہ اٹھ چکا ہے۔ عام نظریہ یہ ہے کہ یہ زمین سے جدا ہوا ہے۔ چاند
پر ہوا اور پانی نہیں ہے۔ اور نہ ہی وہاں سبزہ وغیرہ ہے۔ چاند پر سب سے پہلے اپالو
2 اتارا گیا تھا۔ اس کی سر زمین سے جو نمونے اکھٹے کیے گئے ان کے مطالعے سے پتہ چلا
ہے کی ان میں کثیر مقدار میں لوہا، ٹیٹانیم، کرومیم اور دوسری بھاری دھاتیں پائی
جاتی ہیں۔

امریکا 2020ء تک چاند کے جنوبی قطب پر ایک کالونی کے قیام کا ارادہ رکھتا ہے ناسا
کے مطابق اس کا مقصد نظامِ شمسی کے بارے میں دریافتوں کی غرض سے مزید انسان بردار
مشن روانہ کرنا ہے۔ 1972ء کے بعد یہ کسی انسان کو چاند کی سطح پر بھیجنے کا پہلا
منصوبہ ہے۔ قومی ہوائی و خلائی انتظامیہ (این اے ایس اے) نے کہا ہے کہ یہ طویل
المدتی منصوبہ دنیا کے 14 خلائی اداروں کی مشترکہ کوششوں کا نتیجہ ہے۔ (بحوالہ
روزنامہ جنگ کراچی بتاریخ 6 دسمبر 2006ء)

اس کی کشش ثقل gravitational force زمین کی نسبت چھ گنا کم ہے۔ چودہ دنوں میں سورج
اس پر چمکتا ہے تو اس کا درجہ حرارت 120 ڈگری فارن ہائیٹ پر جا پہنچتا ہے۔

زمین سے ہمیں ہمیشہ چاند کا ایک ہی رخ نظر آتا ہے۔ اس کی وجہ یہ ہے کہ چاند کی
محوری گردش اور چاند کے زمین کے اردگرد گردش کا دورانیہ ایک ہی ہے۔ ہمیں زمین سے
کسی ایک وقت میں چاند کا تقریباًًً 41 فی صد حصہ نظر آتا ہے اگر چاند پورا ہو۔ مگر
یہ حصہ کچھ بدلتا ہے اور ہم مختلف اوقات میں چاند کا نصف سے کچھ زیادہ حصہ ملاحظہ
کر سکتے ہیں جو 59 فی صد بنتا ہے مگر ایک وقت میں 41 فی صد سے زیادہ نظر نہیں آ
سکتا۔ زمین سے چاند کا اوسط فاصلہ 385000 کلو میٹر ہے جو افزائشِ مدوجزری کی وجہ سے
بڑھ رہا ہے۔ اگر زمین چاند اور سورج کے درمیان آ جائے تو جزوی یا مکمل چاند گرہن
لگتا ہے۔ اس وقت چاند سیاہ یا سرخی مائل نظر آتا ہے۔ اگر چاند سے زمین کو دیکھا
جائے تو زمین ہمیشہ آسمان میں ایک ہی جگہ نظر آتی ہے۔

خطا در حوالہ: <ref> tags exist for a group named "lower-alpha", but no
corresponding <references group="lower-alpha"/> tag was found, or a closing
</ref> is missing



https://ur.wikipedia.org/wiki/%D9%85%D8%B9%D8%A7%D9%88%DB%8C%DB%81_%D8%A8%D9%86_%D8%A7%D8%A8%D9%88_%D8%B3%D9%81%DB%8C%D8%A7%D9%86

معاویہ بن ابو سفیان ایک مشہور صحابی تھے اور اموی سلطنت کے بانی تھے۔ آپ کے عہد سے
مسلم طرز حکومت خلافت سے ملوکیت میں تبدیل ہو گیا۔

معاویہ ابوسفیان بن حرب کے بیٹے تھے۔ ان کی والدہ کا نام ہندہ تھا۔ جنہوں نے غزوہ
احد میں نبی کریم صلی اللہ علیہ و آلہ وسلم کے چچا حمزہ کا کلیجا چبایا تھا۔ ظہور
اسلام سے قبل ابوسفیان کا شمار رؤسائے عرب میں ہوتا تھا۔ جبکہ ابوسفیان اسلام کے
بڑے دشمنوں میں شمار ہوتے تھے۔ فتح مکہ کے بعد جب نبی کریم صلی اللہ علیہ و آلہ
وسلم نے عام معافی کا اعلان کیا تو ابوسفیان، ہندہ اور ان کے تمام خاندان نے اسلام
قبول کر لیا۔ امیر معاویہ بھی ان میں شامل تھے۔ ہجرت مدینہ سے تقریباًً 15 برس
پیشتر مکہ میں آپ کی پیدائش ہوئی۔ اظہارنبوت کے وقت آپ کی عمر کوئی چار برس کے قریب
تھی۔ جب اسلام لائے تو زندگی کے پچیسویں برس میں تھے۔ فتح مکہ کے بعد نبی اکرم صلی
اللہ علیہ و آلہ وسلم نے ان لوگوں کے تالیف قلب کے لیے ابوسفیان کے گھر کو بیت
الامن قرار دیا۔ یعنی جو شخص ان کے گھر چلا جائے وہ مامون ہے۔ اور ان کے بیٹے
معاویہ کو کاتب وحی مقرر کیا۔ اس کے علاوہ بیرون ملک سے آئے ہوئے لوگوں اور
ملاقاتیوں کی مہمان نوازی اور دیکھ بھال کا کام بھی آپ کے سپرد تھا۔ یہ دور نبی
کریم صلی اللہ علیہ و آلہ وسلم کی زندگی کا آخری حصہ تھا۔ اس لیے امیر معاویہ زیادہ
عرصہ آستانہ نبوت سے منسلک نہ رہ سکے۔

ابوبکرصدیق نے آپ کے بھائی یزید بن ابوسفیان کو شام کے محاذ پر بھیجا تو معاویہ بھی
ان کے ہمراہ تھے۔ عہد فاروقی میں یزید کی وفات کے بعد آپ کو ان کی جگہ دمشق کا حاکم
مقرر کیا گیا۔ رومیوں کے خلاف جنگوں میں سے قیساریہ کی جنگ آپ کی قیادت میں لڑی گئی
جس میں 80 ہزار رومی قتل ہوئے تھے ۔ عثمان غنینے آپ کو دمشق ،اردن ، اور فلسطین
تینوں صوبوں کا والی مقرر کیا اور اس پورے علاقہ کو شام کا نام دیا گیا۔ والی شام
کی حیثیت سے آپ کا بڑا کارنامہ اسلامی بحری بیڑے کی تشکیل اور قبرص کی فتح ہے۔
عثمان غنی آپ پر بہت اعتماد کرتے تھے اور آپ کا شمار عرب کے چار نامور مدبرین میں
ہوتا تھا۔

عثمان غنی کے اندوہناک واقعہ شہادت کے بعد علی المرتضی کے ہاتھ پر بیعت خلافت ہوئی
تو معاویہ نے (جو اس وقت ملک شام کے امیر تھے) علی سے یہ مطالبہ کیا کہ آپ پہلے
قاتلانِ عثمان سے قصاص لیں۔علی نے جواب میں فرمایا کہ ابھی ہرطرف شورش اور ہنگامہ
ہے، یہ فرو ہوجائے اس کے بعد قصاص لیں گے۔ اس کے بعد سبائیوں نے ریشہ دوانیاں شروع
کیں اورایک دوسرے سے بدظن کرتے رہے اور انھیں جھوٹی سچی باتیں کہہ کر ورغلاتے رہے،
یہاں تک کہ ان سبائیوں نے دونوں میں جنگ کرادی،( دونوں کی نیت صحیح تھی اختلاف پیدا
کرنے والے اور باہم جنگ کرانے والے سبائی اور صرف سبائی تھے۔ ہمیں مشاجراتِ صحابہ
میں نہ الجھنا چاہیے۔ اس سے کسی صحابی کے بارے میں مبادا بدگمانی پیدا ہوجائے اور
ہم ایمانی خرابی میں مبتلا ہوجائیں۔) جنگ (صفین) کے بعد آپ کی خلافت کا اعلان کر
دیا گیا یہ اعلان دھوکا دہی سے کیا گیا۔ اس طرح اسلامی مملکت دو حصوں میں بٹ گئی۔
اس موضوع پر مزید دیکھیے شہادت عثمان اور جنگ صفین کے مضامین

علی کو اپنے دور خلافت میں خوارج کا مقابلہ کرنا پڑا - علی کی شہادت کے بعد اہل
کوفہ نے امام حسن کی بیعت کر لی لیکن آپ کے اعلان خلافت کے فوراً بعد امیر معاویہ
نے عراق پر فوج کشی کر دی۔ کوفی قابل اعتماد نہ تھے اس کے علاوہ امام حسن کی پوزیشن
بھی مستحکم نہ تھی اس لیے آپ نے بہتر یہی سمجھا کہ امت مسلمہ کو مزید خونریزی سے
بچانے کے لیے وہ امیر معاویہ کے حق میں دست بردار ہو جائیں۔ آپ کے اعلان دست برداری
کے بعد 661ء میں امیر معاویہ نے اپنی خلافت کا اعلان کیا۔ امام حسن نے امیر معاویہ
کے ساتھ صلح کرتے ہوئے ان کے ہاتھ پر بیعت کیحوالہ درکار؟۔ یہیں سے اموی خلافت کا
آغاز ہوا۔

مخالفین بنو امیہ میں سب سے زیادہ منظم اور خطرناک گروہ خوارج کا تھا۔ امیر معاویہ
کے تخت نشین ہونے کے فوراً بعد 661ء میں ایک خارجی فسردہ بن نوفل نے کوفہ کے قریب
علم بغاوت بلند کیا۔ سرکاری افواج ان کے عزم و ہمت کا مقابلہ نہ کر سکیں اور شکست
کھانے پر مجبور ہوئیں ۔ امیر معاویہ نے اس بغاوت کے لیے اہل کوفہ کو ذمہ دار سمجھتے
ہوئے انہیں تنبیہ کی کہ اگر انہوں نے فسردہ کو گرفتار کرکے حکومت کے سپرد نہ کیا تو
انہیں اس کا خمیازہ بھگتنا پڑے گا۔ اس دھمکی کا خاصہ اور کوفیوں نے فسردہ کو گرفتار
کرا دیا لیکن خوارج نے اس کے باوجود عبداللہ بن ابی الحوسا کی زیر سرکردگی اپنی
جدوجہد کو بدستور جاری رکھا

امیر معاویہ نے کوفہ میں خوارج کی سرگرمیوں کے تدارک کے لیے اب مغیرہ بن شعبہ کو
مقرر کیا۔ مغیرہ مسلسل ایک برس تک ان کے خلاف برسرپیکار رہے۔ اس دوران خوارج نے عید
کے دن عین حالت نماز میں اچانک حملہ کرنے کی سازش کی لیکن بروقت علم ہو جانے کی وجہ
سے مغیرہ نے ان کے عزائم کو ناکام بنا دیا۔ مغیرہ کی زبردست کوششوں کے نتیجہ کے طور
پر خوارج کو دوبارہ سر اٹھانے کی ہمت نہ ہوئی اور ان کے راہنما مارے گئے ۔

کوفہ کے بعد خوارج کا دوسرا مرکز بصرہ تھا۔ بصرہ کے خوارج کی سرکوبی کے لیے زیاد بن
ابیہ کو بصرہ کی ولایت سپرد کی گئی۔ زیاد بن ابیہ نے اہل بصرہ کے جذبہ خودسری کو
کچل دیا۔ اس کی سخت گیری اور تشدد کی بدولت تمام عراق میں امن و امان قائم ہوا۔
مغیرہ کی وفات کے بعد کوفہ کی ولایت بھی اس کے سپرد کر دی گئی

حضرت حجر بن عدی حضرت علی کے فدائیوں میں سے تھے۔ جب امیر معاویہ نے اپنے عہد
اقتدار میں قاتلان عثمان پر سب و شتم کی بنیاد رکھی اور تمام صوبوں کے والیوں اور
اعمال حکومت کو حکم دیا کہ وہ بھی جمعہ کے خطبہ میں قا تلان عثمان کو برسر منبر برا
بھلا کہیں (خلافت و ملوكيت تصنيف مولانا مودودى) امیر معاویہ نے حضرت علی کو برسر
منبر برا بھلا کہنے کا حکم دیا۔ ۔ حضرت علی کو برا بھلا کہنے کی روایت حضرت عمر بن
عبدالعزیز نے ختم کروائی۔ اس بنا پر حجر بن عدی میں امیر معاویہ اور ان کے ساتھیوں
کو برا بھلا کہنا شروع کر دیا ۔زیاد نے کوفہ کی امارت کے زمانہ میں حجر بن عدی اور
ان کے چند ساتھیوں کو قتل کرا دیا۔ حجر بن عدی بڑے مرتبہ کے صحابی تھے ۔ آپ کے قتل
نے دنیائے اسلام پر بہت برا اثر چھوڑا۔ (حوالہ خلافت و ملوکیت از مولانا مودودی)

661ء میں بلخ ،بخارا ،ہرات اور بادغیس کے حکمرانوں نے اموی اقتدار کے خلاف بغاوت کر
دی ۔ امیر معاویہ نے قیس بن ہثیم کو خراسان کا والی مقرر کیا۔ عبداللہ ابن حازم اور
قیس نے مل کر ان علاقوں پر لشکر کشی کی اور انہیں اطاعت قبول کرنے پر مجبور کیا۔

663ء میں کابل کے حکمران نے بغاوت کر دی عبدالرحمن بن سمرہ اس بغاوت کو فرو کرنے پر
مامور ہوا۔ اس نے شہر کا محاصرہ کرنے کے بعد فوج کو سنگباری کا حکم دیا۔ محصورین نے
بقول یعقوبی از خود شہر کے پھاٹک کھول دئیے۔ اس کے بعد اموی افواج اردگرد کے علاقوں
کو فتح کرتی ہوئی غزنہ پہنچیں۔ اہل غزنہ نے تھوڑی سے مزاحمت کے بعد شکست قبول کر
لی۔ اس طرح بخارا سے لے کر غزنہ اور کابل تک کے تمام علاقہ کو اموی احاطہ اقتدار
میں دوبارہ شامل کر لیا گیا۔

امیر معاویہ کے زمانہ میں سندھ پر دو طرفہ حملہ کیا گیا ایک مہم مہلب کی کمان میں
اور دوسری بلوچستان سے منذر کی زیر سرکردگی روانہ کی گئی۔ مہلب کابل ، قندھار ، فتح
کرتا ہوا سرزمین سندھ میں داخل ہوا دوسری طرف منذر مکران کا علاقہ فتح کرتا ہوا
قلات کی طرف آگے بڑھا۔ یہ دونوں مہمیں بہت کامیاب رہیں اور بہت سا مال غنیمت حاصل
کرکے واپس ہوئیں ۔ اس کے بعد یکے بعد دیگرے کئی ایک مہمات روانہ کی گئیں جو کامیاب
ہو کر واپس لوٹیں۔

اگرچہ عبیداللہ ابن زیاد کے زمانہ میں ترکستان کی فتح کے لیے کئی ایک کامیاب مہمات
روانہ کی گئی تھیں لیکن سعید بن عثمان کی ولایت کوفہ کے زمانہ میں ترکستان پر
باقاعدہ لشکر کشی کی گئی۔ سعید دریا جیحوں پار کرکے اہل سغد کے پایہ تخت تک جا
پہنچا۔ ملکہ قبق نے صلح کی خواہش کا اظہار کیا لیکن سغدیوں نے ملکہ کا ساتھ دینے سے
انکار کر دیا اور ایک لاکھ بیس ہزار فوج لے کر مسلمانوں کے مقابلہ کے لیے نکل پڑے۔
بخارا میں دونوں افواج کے درمیان زبردست جنگ ہوئی لیکن چونکہ سغدی باہمی پھوٹ کا
شکار ہوگئے اس لیے ملکہ صلح کرنے پر مجبور ہوئی۔ بخارا پر قبضہ کے بعد اسلامی لشکر
نے سمرقند کا محاصرہ کر لیا۔ اہل سمرقند نے کچھ عرصہ تو مزاحمت کی لیکن بالاخر سات
لاکھ درہم سالانہ کے وعدہ پر صلح کر لی۔ سمرقند کے بعد ترمذ کا علاقہ بھی فتح کر
لیا گیا ۔ اس طرح ترکستان کا بیشتر حصہ اموی سلطنت کا جزو بنا

شمالی افریقہ کا بیشتر حصہ خلافت راشدہ کے زمانہ میں فتح ہو چکا تھا۔ امیر معاویہ
کے زمانہ میں ان علاقائی فتوحات میں مزید توسیع کی گئی۔عمرو بن العاص شمالی افریقہ
کے گورنر تھے ۔ آپ نے عقبہ بن نافع اور معاویہ بن خدیج کو شمالی افریقہ کی فتح کے
لیے نامزد کیا۔ 661ء میں عقبہ نے شمالی افریقہ پر فوج کشی کرکے طرابلس ، تونس اور
الجزائر کے علاقوں پر قبضہ کر لیا اور اس کے بعد بوزانہ اور زناطہ تک اپنے حلقہ
اقتدار کو وسیع کیا۔ 663ء میں سوڈان پر لشکر کشی کی گئی اور اس کے کثیر حصہ پر قبضہ
کر لیا گیا افریقہ کے سرکش بربروں کو کچل دیا گیا اور قیروان کی مشہور چھاونی قائم
کی گئی تاکہ افریقہ میں مستقل اور پائدار امن قائم رہے۔

شام اور مصر پر اسلامی غلبہ کے باوجود رومی آئے دن اسلامی سرحدوں پر حملے کرتے رہتے
تھے کیونکہ رومیوں کو ایشیائے کوچک اور یورپی مقبوضات پر ابھی تک پوری طرح بالادستی
حاصل تھی۔ نیز مشرقی کلیسا کے مرکز کی حیثیت سے بھی بازنطینی حکمران عیسائیوں کی
امیدوں کا مرکز تھے۔ اس بنا پر وہ اسی کوشش میں لگے رہتے تھے کہ وہ اپنے کھوئے ہوئے
علاقے کو دوبارہ حاصل کریں۔ رومی حملوں کی روک تھام کے لیے امیر معاویہ نے بالاخر
بازنطینی حکومت کے دارالحکومت قسطنطنیہ کی تسخیر کا باقاعدہ منصوبہ بنایا۔ آپ کے اس
منصوبہ کی اطلاع جب مکہ و مدینہ تک پہنچی تو اکابر صحابہ نے بھی اس میں شمولیت کے
لیے آمادگی کا اظہار کیا کیونکہ رسول اللہ نے فاتحین قسطنطنیہ کو مغرفت کی بشارت دی
تھی۔ ( اصل حدیث میں یہ وضاحت بھی ہے ، جو شخص قسطنطنیہ فتح کرے گا اس کا نام
پیغمبر کے نام پر ہوگا۔ یہ پیشن گوئی سلطان محمد فاتح کے ہاتھوں پوری ہوئی)55ھ میں
سفیان بن عوف ازدی کو اس فوج کا انچارج بنایا گیا ۔ اس مہم میں ابوایوب انصاری ،
عبداللہ ابن عمر اور عبداللہ ابن عباس ، عبداللہ بن زبیر جیسے مقتدر صحابی بھی شریک
ہوئے۔ فوج کے ایک دستہ کی کمان امیر معاویہ کے بیٹے یزید کے ہاتھ میں بھی تھی۔
قسطنطنیہ چونکہ مشرقی کلیسا کا مرکز تھا اس لیے رومیوں نے بھی اس کے دفاع کے زبردست
انتظامات کر رکھے تھے ۔ محاصرہ کے دوران شہر کی بلند فصیل سے وہ مسلمانوں پر آگ کے
گولے برساتے جس کی وجہ سے مسلمانوں کو سخت جانی نقصان اٹھانا پڑا۔ جب کامیابی کی
صورت نظر نہ آئی تو محاصرہ اٹھانے کا حکم دیا گیا۔ یہ حملہ اگرچہ ناکام رہا لیکن
رومیوں پر اس قدر خوف طاری رہا کہ آئندہ کئی برسوں تک انہوں نے مسلمانوں کے خلاف
کوئی جارحانہ کارروائی نہ کی۔

اس محاصرہ کے دوران مشہور صحابی ابوایوب انصاری وفات پا گئے ۔ مسلمانوں نے آپ کو
شہر کی فصیل کے نیچے لے جا کر دفن کر دیا۔ مسلمانوں نے رومیوں کو خبردار کر دیا کہ
وہ لاش کی یا مزار کی بے حرمتی نہ کریں وگرنہ اس کے نتائج اچھے نہ ہوں گے ۔ لیکن
آہستہ آہستہ خود رومی ان کا احترام کرنے لگے۔ ان کے مزار پر منتیں ماننے لگے۔
عثمانی ترکوں کے زمانہ میں آپ کے مزار پر مقبرہ بنوایا گیا اور مسجد تعمیر کی گئی
جو جامعہ ایوبیہ کہلائی۔

ملکی تقسیم اور صوبائی حد بندی کا نظام تقریباًً وہی رہا جو حضرت عمر فاروق کے
زمانہ میں تھا۔ ہر صوبے کے لیے الگ گورنر تھا جسے والی کہتے تھے۔ صوبائی گورنروں کی
تقرری اور تنزلی کا اختیار خلیفہ کو تھا اور وہ خلیفہ کی ہدایات او روضع کردہ
احکامات کے تابع فرمان تھے۔ بعض مقامی نوعیت کے معاملات میں انہیں نے فیصلوں کا
اختیار تھا۔ امیر معاویہ کے زمانہ میں صوبوں میں مکمل امن و امان قائم رہا۔

بنی امیہ مکہ کے فوجی قائدین میں سے تھے ۔ اس لیے عہد امیر معاویہ میں فوج کی تنظیم
کی طرف خصوصی توجہ دی گئی ۔ اس کا ڈھانچہ عہد فاروقی کے خطوط پر قائم رہا۔ فوج کے
دو حصے تھے جنھیں گرمائی اور سرمائی علی الترتیب صافیہ اور شاتیہ کہتے تھے۔ فوج کی
تنخواہ اور بھرتی کے نظام کی اور زیادہ اصلاح کی گئی ۔ غیر ملکی حملہ آوروں کے خلاف
ملکی دفاع کے لیے نئی نئی چھاؤنیاں اور شہر آباد کیے گئے ۔ دوران جنگ تلواروں ،
تیروں اور دیگر رائج الوقت اسلحہ کے علاوہ قلعہ شکن آلات کا عام استعمال ہوتا تھا۔
جس کے ذریعہ بڑے بڑے قلعوں کی فصیلوں میں شکاف کر دیا جاتا تھا۔ امیر معاویہ نے فوج
کی تنظیم اس طرح کی کہ ڈسپلن اور استعداد کے لحاظ سے یہ دنیا کی صف اول کی افواج کی
ہم پلہ بن گئی

امیر معاویہ کا سب سے شاندار کارنامہ اسلامی بحریہ کی تشکیل ہے۔ رومیوں کے خلاف
جنگوں میں بحریہ کی اہمیت محسوس ہوگئی تھی۔ چنانچہ منصب خلافت سنبھالنے کے بعد آپ
نے سب سے زیادہ توجہ بحریہ کی ترقی پر صرف کی۔ عہد عثمانی میں 500 جنگی بحری جہاز
موجود تھے۔ جن کے ذریعے قبرص کا جزیرہ فتح ہوا تھا۔ امیر معاویہ نے اس بحری بیڑے کو
مزید مستحکم بنایا اور مصر و شام کے ساحلی مقامات پر جہاز سازی کے کارخانے قائم کیے
گئے۔ بحری فوج کا سپہ سالار علاحدہ مقرر کیا گیا ۔ جسے امیرالبحر کہتے تھے۔ اس عہد
میں خبادہ بن ابی امیر اور عبداللہ بن قیس اس عہدہ پر فائز رہے۔

انہوں نے ایک ایسی کامیاب حکمت عملی اختیار کی کہ حضرت امام حسن کو خلافت سے دست
برداری پر آمادہ کر لیا نیز مغیرہ بن شعبہ ، عمرو بن العاص اور زیاد بن سمیہ جیسے
عرب اکابر اور دانشوروں کو اپنا معاون بنانے میں کامیابی حاصل کر لی ۔ یہی لوگ
سیاسی معاملات اور انتظامی امور میں ان کے دست وبازو تھے اس کے علاوہ انہوں نے
مختلف عرب قبائل مثلاً یمنی اور عدنانیوں میں اس طرح توازن قائم رکھا کہ ان کی
قبائلی عصبیتیں دبی رہیں اور انہیں دونوں قبیلوں کا عملی تعاون حاصل رہا۔ اس سے یہ
اندازا لگایا جا سکتا ہے کہ وہ ایک مدبر حکمران اور دوراندیش سیاستدان تھے۔

مغیرہ بن شعبہ نے 50 ھ میں پہلی بار امیر معاویہ کے سامنے خلافت کو ان کے خاندان
میں منتقل کرنے اور یزید کو ولی عہد مقرر کرنے کی تجویز پیش کی اور کہا کہ :

’’عثمان کی شہادت کے بعد سے مسلمانوں میں جو اختلاف اور خونریزی قائم ہوئی ہے وہ آپ
کی نگاہوں کے سامنے ہے اس لیے میری رائے میں یزید کی ولی عہدی کی بیعت لے کر اسے
جانشین بنا دینا چاہیے۔ تاکہ جب آپ کا وقت آخر آئے تو مسلمانوں کے لیے ایک سہارا
اور جانشین موجود ہو اور ان میں خونریزی اور فتنہ و فساد پیدا نہ ہو۔‘‘

حجاز کی نوعیت کوفہ اور بصرہ سے بالکل مختلف تھی ایک تو وہ خطہ تھا جس پر آفتاب
رسالت کی شعاعیں براہ راست پڑیں اور دوسرے ایسے مقتدر صحابی اور اکابرین بھی موجود
تھے جو ہر لحاظ سے یزید پر فوقیت رکھتے تھے۔ لہذا ایسے اہل الرائے اور اہل اللہ سے
یزید کی نامزدگی کی تائید حاصل کرنا بے حد مشکل تھا۔ امام حسین ، عبداللہ بن عمر ،
عبداللہ بن عباس ، عبداللہ بن زبیر اور عبدالرحمن بن ابی بکر خصوصی طور پر امیر
معاویہ کی نگاہ میں تھے۔ اس کام کے لیے راہ ہموار کرنے کے لیے مروان بن حکم کو
تحریر کیا گیا اور اسے اہل مدینہ کا مشورہ اور رائے معلوم کرنے کی ہدایت کی گئی۔
امیر معاویہ نے اپنے پہلے خط میں یزید کی نامزدگی کا ذکر نہ کیا چنانچہ لوگوں نے آپ
کے خیالات کو سراہا مگر اپنے دوسرے خط میں امیر معاویہ نے یزید کی نامزدگی کی وضاحت
کر دی۔ لوگوں نے یزید کا نام سنتے ہی اختلاف کیا۔ عبدالرحمن بن ابی بکر نے کہا کہ:

’’یہ سنت ہرقل و کسریٰ کی ہے اس سے امت کی کوئی بھلائی مقصود نہیں بلکہ معاویہ
خلافت کو ہرقل کی شہنشاہی بنانا چاہتے ہیں کہ ایک ہرقل کے بعد دوسرا ہرقل جانشین
ہو۔‘‘

حجاز کا معاملہ اس سے مختلف تھا ۔ امیر معاویہ نے خود مکہ اور مدینہ کا سفر اختیار
کیا۔ انہیں عبداللہ بن عمر ، عبداللہ بن عباس عبداللہ بن زبیر ، امام حسین اور
عبدالرحمن بن ابی بکر سے شدید مخالفت کا خطرہ تھا۔ یہاں بھی انہوں نے سیاست سے کام
لیا اور ہر ایک کو فرداً فرداً مل کر ہر ایک سے کہا کہ تم پانچ آدمیوں کے علاوہ سب
نے یزید کی ولی عہدی قبول کر لی ہے اور تم ان چاروں کی رہبری کر رہے ہو۔ سوائے
عبدالرحمن ابی بکر کے سب نے جواب دیا کہ

680ء میں امیر معاویہ کا انتقال 79 برس کی عمر میں دمشق میں ہوا۔ مدت خلافت انیس
سال چند ماہ ہے۔ آپ نے تجہیز و تکفین کے بارے میں وصیت کی کہ رسول اللہ کے کرتا
مبارک کا کفن پہنایا جائے اور آپ کے ناخن مبارک اور موئے مبارک کو منہ اور آنکھوں
پر رکھ دیا جائے ان کی طفیل خدا مجھے بخش دے۔ یزید کی جانشینی کے بارے میں وصیت کی
۔



https://ur.wikipedia.org/wiki/%D8%AC%D9%84%D8%A7%D9%84_%D8%A7%D9%84%D8%AF%DB%8C%D9%86_%D8%A7%DA%A9%D8%A8%D8%B1

جلال الدین اکبر : سلطنت مغلیہ کے تیسرے فرماں روا (بابر اعظم اور ہمایوں کے بعد)،
ہمایوں کابیٹا تھا۔ ہمایوں نے اپنی جلاوطنی کے زمانے میں سندھ کے تاریخی شہر دادو
کے قصبے "پاٹ" کی عورت حمیدہ بانو سے شادی کی تھی ۔ اکبر اُسی کے بطن سے 1542ء میں
عمر کوٹ کے مقام پر پیدا ہوا۔ ہمایوں کی وفات کے وقت اکبر کی عمر تقریباً چودہ برس
تھی اور وہ اس وقت اپنے اتالیق بیرم خان کےساتھ کوہ شوالک میں سکندر سوری کے تعاقب
میں مصروف تھا۔ باپ کی موت کی خبر اسے کلانور ضلع گروداسپور (مشرقی پنجاب) میں ملی۔
بیرم خان نے وہیں اینٹوں کا ایک چبوترا بنوا کر اکبر کی رسم تخت نشینی ادا کی اور
خود اس کا سرپرست بنا۔ تخت نشین ہوتے ہی چاروں طرف سے دشمن کھڑے ہوگئے ۔ ہیموں بقال
کو پانی پت کی دوسری لڑائی میں شکست دی۔ مشرق میں عادل شاہ سوری کو کھدیڑا۔ پھر اس
نے اپنی سلطنت کو وسعت دینی شروع کی۔

1556ء میں دہلی ، آگرہ ، پنجاب پھر گوالیار ، اجمیر اور جون پور بیرم خان نے فتح
کیے۔ 1562ء میں مالوہ، 1564ء میں گونڈدانہ ، 1568ء میں چتوڑ، 1569ء میں رنتھمپور
اور النجر ، 1572ء میں گجرات ، 1576ء میں بنگال، 1585ء میں کابل، کشمیر اور سندھ،
1592ء میں اڑیسہ ، 1595ء میں قندہار کا علاقہ ، پھر احمد نگر ، اسیر گڑھ اور دکن کے
دوسرے علاقے فتح ہوئے اور اکبر کی سلطنت بنگال سے افغانستان تک اور کشمیر سے دکن
میں دریائے گوداوری تک پھیل گئی۔

اکبر نے نہایت اعلٰی دماغ پایا تھا۔ ابوالفضل اور فیضی جیسے عالموں کی صحبت نے اس
کی ذہنی صلاحیتوں کو مزید جلا بخشی ۔ اس نے اس حقیقت کا ادراک کر لیا تھا کہ ایک
اقلیت کسی اکثریت پر اس کی مرضی کے بغیر زیادہ عرصے تک حکومت نہیں کر سکتی۔ اس نے
ہندوؤں کی تالیف قلوب کی خاطر انہیں زیادہ سے زیادہ مراعات دیں اور ان کے ساتھ
ازدواجی رشتے قائم کیے۔ اکبر نے ایک ہندو عورت جودھا بائی سے بھی شادی کی جو اس کے
بیٹے جہانگیر کی ماں تھی۔ جودھا بائی نے مرتے دم تک اسلام قبول نہیں کیا تھا۔ نیز
دین الہٰی کے نام سے ایک نیا مذہب بھی جاری کیا۔ جو ایک انتہا پسندانہ اقدام تھا
اور اکبر کے ہندو رتنوں کی مسلسل کوششوں کا نتیجہ تھا۔ دین الہًی کی وجہ سے اکبر
مسلمان امراء اور بزرگان دین کی نظروں میں ایک ناپسندیدہ شخصیت قرار پایا۔ وہ خود
ان پڑھ تھا۔ لیکن اس نے دربار میں ایسے لوگ جمع کر لیے تھے جو علم و فن میں نابغہ
روزگار تھے۔ انہی کی بدولت اس نے بچاس سال بڑی شان و شوکت سے حکومت کی اور مرنے کے
بعد اپنے جانشینوں کے لیے ایک عظیم و مستحکم سلطنت چھوڑ گیا۔



https://ur.wikipedia.org/wiki/%D8%A7%DB%8C%D9%85%D9%84%DB%8C_%D8%AC%DB%8C%DA%AF%D8%B1

یملی جیگر (Emily Geiger) کم عمر امریکی جاسوس تھی جس نے 18 سال کی عمر میں اتحادی
فوجوں کے خلاف جاسوسی شروع کی۔ فوج سے محبت اس کے خون میں تھی کیونکہ اس کے والد
بھی کئی مرتبہ جنگ میں خدمات انجام دے چکے تھے۔ ایملی کی خواہش تھی کہ وہ بھی کسی
طرح جنگ میں اہم خدمات سرانجام دے۔ ایملی کا باپ ایک ایسا جرمن کسان تھا جو
امریکیوں کی خدمت پر فخر محسوس کرتا تھا۔ایملی کو اس کے بھرپور اصرار پر 1781ء میں
موقع ملا کہ وہ فوج کے لیے پیغام رسانی کا فریضہ انجام دے سکے۔قبل ازیں اس نے فوج
کے جرنیلوں اور سپاہیوں سے دوستانہ مراسم قائم کر لیے تھے۔ جنگ کے دنوں میں ایک اہم
موقع پر ایملی نے جنرل گرین کا جنرل سمٹر کو اہم پیغام پہنچانے کا فریضہ انجام دیا۔
جنگ کے دنوں میں عورت کے لیے نقل وحرکت کے لیے اجازت نامہ جسے پاس کہتے تھے حاصل
کرنا قدرے آسان تھا۔ ایک مرتبہ جنرل نٹانل (Nataniel) کو، جو امریکی فوج کے کمانڈر
تھے اپنے ایک خاص آفیسر تک اہم پیغام بھجوانا تھا۔ جس جگہ وہ پیغام بھیجنا چاہتے
تھے اس کے راستے میں برطانوی فوج موجود تھی۔ جب کہ جنرل گرین کو ان دنوں کئی بار
ناکامیوں کا سامنا ہوچکا تھا۔ وہ اس پریشانی میں مبتلا تھے کہ انہیں اطلاع ملی تھی
کہ برطانوی فوج کا کمانڈر لارڈ راڈون قریب کے علاقے میں جنرل سمٹر کی تلاش میں ہے۔
جنرل سمٹر اس وقت جنرل گرین کا دایاں بازو تھا۔ اس کی گرفتاری بڑے نقصان کا موجب بن
سکتی تھی۔ ان دنوں جنرل گرین کو ایک اچھے پیغام رساں کی ضرورت تھی۔



https://ur.wikipedia.org/wiki/%D8%A7%D8%A8%D9%88%D8%A8%DA%A9%D8%B1_%D8%B5%D8%AF%DB%8C%D9%82

آفتاب رسالت صلی اللہ علیہ و آلہ وسلم کے درخشندہ ستاروں میں سب سے روشن نام یار
غار رسالت، پاسدار خلافت، تاجدار امامت، افضل بشر بعد الانبیاء حضرت ابوبکر صدیق کا
ہے جن کو امت مسلمہ کا سب سے افضل امتی کہا گیا ہے۔ بالغ مردوں میں آپ سب سے پہلے
حلقہ بگوش اسلام ہوئے۔ آپ کی صاحبزادی حضرت عائشہ صدیقہ کو رسول اللہ صلی اللہ علیہ
و آلہ وسلم کی سب سے محبوب زوجہ ہونے کا شرف حاصل ہوا۔

واقعہ فیل کے تین برس بعد آپ کی مکہ میں ولادت ہوئی۔آپ کا سلسلہ نسب ساتویں پشت پر
سرکار دو عالم صلی اللہ علیہ و آلہ وسلم سے مل جاتا ہے۔ آپ کا نام پہلے عبدالکعبہ
تھا جو رسول اللہ صلی اللہ علیہ و آلہ وسلم نے بدل کر عبداللہ رکھا، آپ کی کنیت
ابوبکر تھی۔ آپ قبیلہ قریش کی ایک شاخ بنو تمیم سے تعلق رکھتے تھے۔ آپ کے والد کا
نام عثمان بن ابی قحافہ اور والدہ کا نام ام الخیر سلمٰی تھا۔ آپ کا خاندانی پیشہ
تجارت اور کاروبار تھا۔ مکہ میں آپ کے خاندان کو نہایت معزز مانا جاتا تھا۔ کتب
سیرت اور اسلامی تاریخ کے مطالعے سے ظاہر ہوتا ہے کہ بعثت سے قبل ہی آپ کے اور رسول
اللہ صلی اللہ علیہ و آلہ وسلم کے درمیان گہرے دوستانہ مراسم تھے۔ ایک دوسرے کے پاس
آمد و رفت، نشست و برخاست، ہر اہم معاملات پر صلاح و مشورہ روز کا معمول تھا۔ مزاج
میں یکسانیت کے باعث باہمی انس ومحبت کمال کو پہنچا ہوا تھا۔ بعثت کے اعلان کے بعد
آپ نے بالغ مردوں میں سب سے پہلے اسلام قبول کیا۔ ایمان لانے کے بعد آپ نے اپنے مال
و دولت کو خرچ کرکے مؤذن رسول حضرت بلال سمیت بے شمار ایسے غلاموں کو آزاد کیا جن
کو ان کے ظالم آقاؤں کی جانب سے اسلام قبول کرنے کی پاداش میں سخت ظلم وستم کا
نشانہ بنایا جارہا تھا۔ آپ کی دعوت پر ہی حضرت عثمان ، حضرت زبیر بن العوام ، حضرت
طلحہ ، حضرت عبدالرحمن بن عوف اور حضرت سعد بن ابی وقاص جیسے اکابر صحابہ ایمان
لائے جن کو بعد میں دربار رسالت سے عشرہ مبشرہ کی نوید عطا ہوئی۔

سلسلہ نقشبندیہ کے اقرب طرق یعنی خدا تعالیٰ کی معرفت حاصل کرنے کا سب سے نزدیکی
راستہ ہونے کی وجہ یہ بھی ہے کہ اس سلسلہ میں آنحضرت صﷺ تک پہنچنے کا وسیلہ حضرت
ابوبکر صدیق رضی اللہ عنہ ہیں جو انبیاء علیہم السلام کے بعد تمام مخلوقات میں سب
سے افضل ہیں۔ ظاہر ہے وسیلہ جس قدر قوی ہوگا راستہ اتنی ہی جلدی اور آسانی سے طے
ہوگا۔

جب قریش مکہ کے مظالم اپنی انتہا کو چھونے لگے تو سرکار دوعالم صلی اللہ علیہ و آلہ
وسلم نے مسلمانوں کو حبشہ کی جانب ہجرت کی اجازت دے دی۔ اہل ایمان کی بڑی تعداد نے
اس پر لبیک کہا اور حبشہ کی جانب ہجرت کرنا شروع کردی۔ اس موقع پر آپ بھی حکم نبوی
صلی اللہ علیہ و آلہ وسلم پر سرتسلیم خم کرتے ہوئے حبشہ کے سفر پر روانہ ہوگئے۔
تاہم اہلیان مکہ میں آپ کی عزت کا یہ عالم تھا کہ آپ نے اپنے سفر کا کچھ ہی حصہ طے
کیا تھا کہ کفار مکہ کے ایک طاقتور سردار ابن دغنہ سے برداشت نہ ہوسکا۔ اس نے
باوجود ایمان نہ لانے کے آپ کو روک لیا اور اپنی حمایت اور پناہ پیش کردی۔ اس سے
اندازا کیا جاسکتا ہے کہ مسلمان ہوجانے کے باوجود آپ کی مکہ میں کس قدر عزت و منزلت
تھی۔

صدیق اور عتیق آپ کے خطاب ہیں جو آپ کو دربار رسالت صلی اللہ علیہ و آلہ وسلم سے
عطا ہوئے۔ آپ کو دو موقعوں پر صدیق کا خطاب عطا ہوا۔ اول جب آپ نے نبوت کی بلا جھجک
تصدیق کی اور دوسری بار جب آپ نے واقعہ معراج کی بلا تامل تصدیق کی ۔ اس روز سے آپ
کو صدیق اکبر کہا جانے لگا۔

جب سرکاردوعالم صلی اللہ علیہ و آلہ وسلم نے مسلمانوں کو مدینہ ہجرت کا حکم دیا تو
آپ کو سرکار صلی اللہ علیہ و آلہ وسلم کا ہمسفر بننے کا اعزاز حاصل ہوا۔ اس سفر میں
آپ نے تمام مواقعوں بالخصوص غار ثور میں قیام کے دوران حق دوستی ادا کردیا۔ آپ کو
اس سفر ہجرت کے حوالے سے میں " ثانی اثنین " کے لقب سے یاد کیا گیا ہے۔ (سورۃ توبہ
40 )

آپ کو بدر ،احد،خندق،تبوک،حدیبیہ،بنی نضیر ، بنی مصطلق ،حنین، خیبر،فتح مکہ سمیت
تمام غزوات میں سرکار دو عالم صلی اللہ علیہ و آلہ وسلم کی ہمراہی کا شرف حاصل رہا۔
غزوہ تبوک میں آپ نے جو اطاعت رسول صلی اللہ علیہ و آلہ وسلم کی اعلی مثال قائم کی
جس کی نظیر ملنا مشکل ہے۔ اس غزوہ میں سرکاردو عالم صلی اللہ علیہ و آلہ وسلم کی
ترغیب پر تمام صاحب استطاعت صحابہ نے دل کھول کر لشکر اسلامی کی امداد کی مگر
ابوبکر نے ان سب پر اس طرح سبقت حاصل کی کہ آپ اپنے گھر کا سارا سامان لے آئے۔ جب
رسول اکرم صلی اللہ علیہ و آلہ وسلم نے ارشاد فرمایا کہ " اے ابوبکر ! گھر والوں کے
لئے بھی کچھ چھوڑا ہے"؟ تو آپ نے عرض کی " گھر والوں کے لئے اللہ اور اس کا رسول
صلی اللہ علیہ و آلہ وسلم ہی کافی ہے "۔ پروانے کو چراغ ہے ، بلبل کو پھول بس صدیق
کے لئے ہے خدا کا رسول بس

دور رسالت کے آخری ایام میں رسول اللہ صلی اللہ علیہ و آلہ وسلم نے آپ رضی اللہ
تعالٰی عنہ کو نماز وں کی امامت کا حکم دیا۔ آپ نے مسجد نبوی میں سرکار دوعالم صلی
اللہ علیہ و آلہ وسلم کے حکم پر مصلائے رسول پر 17 نمازوں کی امامت فرمائی۔ رسول
اللہ صلی اللہ علیہ و آلہ وسلم کا یہ اقدام آپ کی خلافت کی طرف واضح اشارہ تھا۔ ایک
دفعہ نماز کے اوقات میں آپ رضی اللہ تعالٰی عنہ مدینہ سے باہر تھے۔ حضرت بلال رضی
اللہ تعالٰی عنہ نے آپ رضی اللہ تعالٰی عنہ کو نہ پا کر حضرت عمر رضی اللہ تعالٰی
عنہ کو نماز کی امامت کا کہا۔ حضرت عمر رضی اللہ تعالٰی عنہ کو امامت کرواتا دیکھ
کر آپ صلی اللہ علیہ و آلہ وسلم نے فرمایا "اللہ اور اس کا رسول صلی اللہ علیہ و
آلہ وسلم یہ پسند کرتا ہے کہ ابوبکر رضی اللہ تعالٰی عنہ نماز کی امامت کرے۔ یہ بات
حضرت ابوبکر صدیق رضی اللہ تعالٰی عنہ پر آپ صلی اللہ علیہ و آلہ وسلم کے اعتماد کا
اظہار تھا کہ آپ ہی مسلمانوں کے پہلے خلیفہ ہوں گے چنانچہ آپ پہلے خلیفہ مسلمین
منتخب ہوئے۔

میں آپ لوگوں پر خلیفہ بنایا گیا ہوں حالانکہ میں نہیں سمجھتا کہ میں آپ سب سے بہتر
ہوں۔ اس ذات پاک کی قسم ! جس کے قبضے میں میری جان ہے، میں نے یہ منصب و امارت اپنی
رغبت اور خواہش سے نہیں لیا، نہ میں یہ چاہتا تھا کہ کسی دوسرے کے بجائے یہ منصب
مجھے ملے، نہ کبھی میں نے اللہ رب العزت سے اس کے لئے دعا کی اور نہ ہی میرے دل میں
کبھی اس (منصب) کے لئے حرص پیدا ہوئی۔ میں نے تو اس کو بادل نخواستہ اس لئے قبول
کیا ہے کہ مجھے مسلمانوں میں اختلاف اور عرب میں فتنہ ارتدار برپا ہوجانے کا اندیشہ
تھا۔ میرے لئے اس منصب میں کوئی راحت نہیں بلکہ یہ ایک بارعظیم ہے جو مجھ پر ڈال
دیا گیا ہے۔ جس کے اٹھانے کی مجھ میں طاقت نہیں سوائے اس کے اللہ میری مدد فرمائے۔
اب اگر میں صحیح راہ پر چلوں تو آپ سب میری مدد کیجئے اور اگر میں غلطی پر ہوں تو
میری اصلاح کیجئے۔ سچائی امانت ہے اور جھوٹ خیانت، تمہارے درمیان جو کمزور ہے وہ
میرے نزدیک قوی ہے یہاں تک کہ میں اس کا حق اس کو دلواؤں۔ اور جو تم میں قوی ہے وہ
میرے نزدیک کمزور ہے یہاں تک کہ میں اس سے حق وصول کروں۔ ایسا کبھی نہیں ہوا کہ کسی
قوم نے فی سبیل اللہ جہاد کو فراموش کردیا ہو اور پھر اللہ نے اس پر ذلت مسلط نہ کی
ہو،اور نہ ہی کبھی ایسا ہوا کہ کسی قوم میں فحاشی کا غلبہ ہوا ہو اور اللہ اس کو
مصیبت میں مبتلا نہ کرے۔ میری اس وقت تک اطاعت کرنا جب تک میں اللہ اور اس کے رسول
صلی اللہ علیہ و آلہ وسلم کی راہ پر چلوں اور ا گر میں اس سے روگردانی کروں تو تم
پر میری اطاعت واجب نہیں۔ (طبری۔ ابن ہشام)

امیرالمومنین منتخب ہونے کے اگلے روز آپ نے قصد کیا کہ آپ اپنی تجارتی سرگرمیوں کا
آغاز کریں تاکہ معاشی معاملات کو انجام دیا جا سکے۔ راستے میں حضرت عمر سے ملاقات
ہوئی۔ انہوں نے آپ سے عرض کیا " یا امیرالمومنین ! آپ کہاں تشریف لے جارہے ہیں؟" آپ
نے فرمایا "تجارت کی غرض سے بازار کی طرف جارہا تھا"۔ حضرت عمر نے فرمایا " اب آپ
امیر المومنین ہیں"،" تجارت اور مسلمانوں کے باہمی معاملات ایک ساتھ کیسے چلیں گے
؟"۔ آپ نے فرمایا " بات تو آپ (عمر) کی درست ہے مگر اہل وعیال کی ضروریات کیسے پوری
کی جائیں گی؟"۔ حضرت عمر نے عرض کیا " آئیے حضرت ابوعبیدہ کے پاس چلتے ہیں اور ان
سے مشورہ کرتے ہیں۔ (واضح رہے کہ حضرت ابوعبیدہ کو رسول اکرم صلی اللہ علیہ و آلہ
وسلم نے امت کا امین مقرر کیا تھا اسی لئے بیت المال کی نگرانی بھی آپ ہی کے ذمہ
تھی۔) حضرات شیخین ، امین الامت کے پاس پہنچے اور صورتحال ان کے سامنے رکھ دی۔ امین
الامت نے فرمایا " اب ابوبکر مسلمانوں کے خلیفہ ہیں۔ مسلمانوں کے مسائل اور معاملات
کے ذمہ دار ہیں۔ خلافت کے معاملات کو نبٹانے کے لئے طویل وقت اور سخت محنت درکار
ہوتی ہے۔ اگر خلیفہ تجارت کریں گے تورعایا کا حق ادا نہ کرسکیں گے۔ لہذا ان کی اور
ان کے اہل وعیال کی ضرورت کے لئے بیت المال سے وظیفہ مقرر کردینا چاہیے۔ اب سوال یہ
تھا کہ وظیفہ کی مقدار کتنی ہو؟ اس موقع پر حضرت ابوبکر نے فرمایا کہ " جتنا مدینے
کے کسی ایک مزدور کی آمدنی ہوتی ہے اتنا کافی رہے گا"۔ عرض ہوا کہ اتنے کم سے تو آپ
کا گزارہ نہیں ہو سکے گا " آپ نے فرمایا "اگر اس سے ایک عام آدمی کے گھر کا گزارہ
ہوسکتا ہے تو خلیفہ کا بھی ہونا چاہیے۔ اگر نہیں ہوسکتا تو اس کا مطلب ہے کہ ایک
عام مزدور کس طرح گزارہ کرتا ہوگا"۔ چنانچہ خلافت اسلامی کے اس پہلے تاجدار کا
وظیفہ ایک عام مزدور کے مساوی مقرر ہوا۔حوالہ درکار؟ بعد ازاں آپ نے اس قلیل رقم
میں مزید کمی کروا دی۔ واقعہ یوں ہے کہ آپ کو میٹھا مرغوب تھا۔ اب روز جو مقدار بیت
المال سے عطا ہوتی اس میں ہی گزارہ کرنا دشوار تھا چہ جائیکہ میٹھا کہاں سے آتا ؟
آپ کی زوجہ محترمہ نے یہ کیا کہ روز جو آٹا بیت المال سے آتا تھا اس میں سے چٹکی
چٹکی جمع کرنا شروع کردیا۔ جب اس کی مقدار زیادہ ہوگئی تو ایک روز میٹھا تیار کرکے
دسترخوان پر رکھا گیا۔ آپ نے فرمایا " یہ کہاں سے آیا؟ "۔ زوجہ محترمہ نے عرض کیا "
گھر میں بنایا ہے" آپ نے فرمایا " جو مقدار ہم کو روزانہ ملتی ہے اس میں تو اس کی
تیاری ممکن نہیں؟"۔ زوجہ محترمہ نے سارا ماجرا عرض کیا۔ آپ نے یہ سن کر فرمایا " اس
سے تو یہ ثابت ہوتا ہے کہ ہم کو اتنی مقدار ( جو روز کفایت کی گئی) ہم کو روزانہ
زیادہ ملتی ہے اس سے کم میں بھی گزارہ ہوسکتا ہے۔ لہذا اس کو بیت المال میں داخل
کروا دیا جائے اور آئندہ سے روزانہ ملنے والے وظیفے سے یہ مقدار کم کردی
جائے"۔حوالہ درکار؟

یہ ایک تاریخ ساز حقیقت ہے کہ خلیفہ المسلمین، جانشین پیغمبر حضرت ابو بکر صدیق نے
خلافت کا منصب و ذمہ داری سنبھالتے ہی پہلے روز اپنے خطبے میں جس منشو ر کا اعلان
فرمایا پورے دور خلافت میں اس کے ہر حرف کی مکمل پاسداری کی۔ آپ کی دینی ومذہبی
خدمات تاریخ اسلام کا روشن باب ہیں۔ مغربی مورخین (جو عموما تاریخ اسلام کے واقعات
بیان کرنے میں تعصب اور جانبداری سے کام لیتے آئے ہیں) عہد صدیقی کی کچھ ان الفاظ
میں تشریح کرتے ہیں۔ " حضرت ابوبکر کا دور گو کہ نہایت مختصر تھا مگر خود اسلام ،
محمد صلی اللہ علیہ و آلہ وسلم کے بعد کسی اور کا اتنا احسان مند نہیں جتنا ابو بکر
کا ہے۔حوالہ درکار؟

ابوبکر صدیق کے دور کے شروع میں فتنہ ارتداد زوروں پر تھا لیکن صدیق اکبر کی مستقل
مزاجی اور صبر سے اسلام پر خطرناک ترین دور بخیر و عافیت ان کی موجودگی میں ختم ہوا
اور عقیدہ ختم نبوت کا تحفظ یقینی بنایا گیا۔ آپ نے اس فتنہ کے انسداد کی مہم پر
حضرت خالد بن ولید کو مامور کیا جنہوں نے کئی مرتدین بشمول مدعی باطل طلحہ اور
مسیلمہ کذاب جیسے خطرناک عناصر کا مکمل خاتمہ کردیا۔

عہد خلافت میں آپ کے زریں کارناموں میں ایک قرآن پاک کو یکجا کرکے ایک مصحف کی
تشکیل کرنا ہے۔ اس کی ضرورت اس لئے محسوس ہوئی کہ عربوں میں سٹوریج کی قوت کو نہایت
اہمیت حاصل تھی۔ کسی بھی چیز کو سٹوریج کی بنیاد پر یاد رکھنا ، تحریر ی صورت میں
یاد رکھنے پر فوقیت رکھتا تھا۔ اسی لئے صحابہ کرام کی ایک بڑی تعداد کو قرآن کریم
کا بیشتر حصہ حفظ تھا۔ عہد صدیقی میں جنگ یمامہ ہوئی جس میں حفاظ کرام صحابہ کی ایک
بڑی تعداد نے جام شہادت نوش فرمایا۔ اس موقع پر حضرت عمر فاروق کو یہ خدشہ لاحق ہوا
کہ آنے والے دور میں حفاظ کی کمی کے باعث قرآن کریم میں اختلاف پیدا نہ ہوجائے۔ آپ
نے یہ رائے صدیق اکبر کے سامنے رکھی کہ ‌قرآن پاک کو ایک کتابی شکل میں مرتب کیا
جائے۔ آپ نے اول تو انکار کیا مگر جب اکابر صحابہ نے اصرار فرمایا تو آپ (صدیق
اکبر) نے اس کو قبول فرما لیا اور کاتب وحی حضرت زید بن ثابت کو اس قرآن پا ک کو
ایک مجوعہ کی شکل میں مرتب کرنے کا حکم دیا جنہوں نے صحابہ کرام کے سینوں میں محفوظ
اور متفرق اورا‌ق کو یکجا کرکے یہ خدمت انجام دی۔ بعد ازاں حضرت عثمان کے دور خلافت
میں اسی صحیفہ سے نقول کروا کر دیگر صوبہ جات میں بھجوائی گئیں۔

ان 10 صحابہ کرام رضی اللہ عنہم اجمعین کا ذکر عبدالرحمن بن عوف رضي اللہ تعالٰی
عنہ کی روایت کردہ حدیث میں ہے کہ:

عبدالرحمن بن عوف رضي اللہ تعالٰی عنہ بیان کرتے ہيں کہ نبی صلی اللہ علیہ وسلم نے
فرمایا :

ابوبکر رضی اللہ تعالٰی عنہ جنتی ہیں، عمر رضی اللہ تعالٰی عنہ جنتی ہیں، عثمان رضي
اللہ تعالٰی عنہ جنتی ہيں، علی رضي اللہ تعالٰی عنہ جنتی ہیں، طلحہ رضي اللہ تعالٰی
عنہ جنتی ہیں، زبیر رضي اللہ تعالٰی عنہ جنتی ہیں، عبدالرحمن رضی اللہ تعالٰی عنہ
جنتی ہیں، سعد رضي اللہ تعالٰی عنہ جنتی ہيں ، سعید رضی اللہ تعالٰی عنہ جنتی ہیں،
ابوعبیدہ رضي اللہ تعالٰی عنہ جنتی ہیں ۔



https://ur.wikipedia.org/wiki/%D8%A2%D8%B3%D9%B9%D8%B1%DB%8C%D9%84%DB%8C%D8%A7

دولت مشترکہ آسٹریلیا (Commonwealth of Australia) جنوبی نصف کُرے کا ایک ملک ہے جو
دنیا کے سب سے چھوٹے براعظم پر مشتمل ہے۔ اس میں تسمانیہ کا بڑا جزیرہ اور بحر
جنوبی، بحر ہند اور بحر الکاہل کے کئی چھوٹے بڑے جزائر شامل ہیں۔ اس کے ہمسایہ
ممالک میں انڈونیشیا، مشرقی تیمور اور پاپوا نیو گنی شمال کی طرف، سولومن جزائر،
وانواتو اور نیو سیلیڈونیا شمال مشرق کی طرف اور نیوزی لینڈ جنوب مشرق کی طرف موجود
ہے۔

آسٹریلیا کا مرکزی حصہ 42000 سال سے قدیمی آسٹریلین لوگوں سے آباد رہا ہے۔ شمال سے
آنے والے اکا دکا ماہی گیروں اور یورپی مہم جوؤں اور تاجروں نے 17ویں صدی میں ادھر
آنا شروع کر دیا تھا۔1770ء میں آسٹریلیا کے مشرقی نصف حصہ پر برطانیہ نے دعویٰ کیا۔
اسے پھر 26 جنوری 1788ء میں نیو ساؤتھ ویلز کی کالونی کا حصہ بنا دیا گیا۔ جونہی
آبادی بڑھتی گئی اور نئے علاقے دریافت ہوتے گئے، 19ویں صدی تک ادھر مزید پانچ
کالونیاں بھی بنا دی گئیں۔

یکم جنوری1901ء کو ان 6 کالونیوں نے مل کر ایک فیڈریشن بنائی اور اس طرح دولت
مشترکہ آسٹریلیا وجود میں آئی۔ فیڈریشن سے لے کر اب تک، آسٹریلیا میں معتدل جمہوری
سیاسی نظام موجود ہے اور یہ ابھی تک دولت مشترکہ ہے۔ اس کا دارلحکومت کینبرا ہے۔ اس
کی آبادی 2 کروڑ 10 لاکھ ہے اور یہ مین لینڈ کے دارلحکومتوں سڈنی، میلبورن، برسبن،
پرتھ اور ایڈیلیڈ میں پھیلا ہوا ہے۔

آسٹریلیا کی مقامی آبادی جس کا اندازا یورپی لوگوں کی آمد کے وقت 350000 کے قریب
لگایا جاتا ہے، 150 سال کے بعد ڈرامائی حد تک کم ہو گئی۔ اس کی وجوہات میں
بیماریاں، یورپی لوگوں کی زبردستی آمد اور ثقافتی تفریق تھیں۔ اس کے علاوہ مقامی
لوگوں سے ان کے بچے چھیننا بھی ان کی نسل کشی کے مترادف سمجھاجاتا ہے۔ اس کے علاوہ
ان قدیمی باشندوں کی تاریخ میں سیاسی اور نظریاتی مقاصد کے لیے تحاریف بھی کی گئی
تھیں۔ آسٹریلوی اسے تاریخی جنگ کا نام دیتے ہیں۔ 1967ء کے ریفرنڈم کے بعد حکومت نے
مقامی لوگوں ان کے حقوق دینے شروع کیے جن میں زمین کا حق ملکیت، آبائی اعزازات
وغیرہ کو 1992ء میں جا کر تسلیم کیا گیا۔ اب بھی جو اراضی مقامی لوگوں کے پاس ہے
اسے آسٹریلیا کی حکومت ہتھیانے کی کوشش میں رہتی ہے۔ آسٹریلیا ان سات ممالک میں
شامل ہے جو بیس سال سے اقوام متحدہ کی اس قرارداد کی مخالفت کرتے رہے ہیں جس میں
اصلی مقامی آبادیوں کے حقوق کا اعلان کیا گیا ہے۔

{{Navboxes |title =  جغرافیائی مقام |list = جغرافیائی متناسق نظام 35°18′S
149°8′E﻿ / ﻿35.300°S 149.133°E﻿ / -35.300; 149.133 (کینبرا)



https://ur.wikipedia.org/wiki/%D9%85%D8%B7%DB%8C%D8%B9_%D8%A7%D9%84%D8%B1%D8%AD%D9%85%D8%A7%D9%86_%D9%86%D8%B8%D8%A7%D9%85%DB%8C

مطیع اللہ نظامی ایک بنگلہ دیشی سیاستدان اور بنگلہ دیش کی سب سے بڑی مذہبی جماعت
جماعت اسلامی بنگلہ دیش کے امیر تھے۔ 29 اکتوبر 2014ء ، ان کو انہیں سزائے موت
سنائی گئی تھی اور 11 مئی 2016 کو انہیں پھانسی دے دی گئی، ان پر الزام یہ تھا کہ
انھوں نے جنگ آزادی بنگلہ دیش میں البدر تنظیم، جس نے جنگ کے دوران پاکستان کی
حمایت میں کئی بنگالیوں کا قتل کیا تھا، کے سربراہ کا کردارادا کیا۔ بنگلہ دیش کی
وزیراعظم حسینہ واجد نے جنگی جرائم کی تحقیقات کے لیے2010ء میں ایک ٹریبونل تشکیل
دیا تھا جس کے فیصلوں پر عمل درآمد کرتے ہوئے اب تک 4 بڑے سیاستدانوں کو سزائے موت
دی جا چکی ہے۔

انسانی حقوق کی تنظیموں نے ان کے ٹرائل کی حمایت کی۔تاہم نومبر 2011ء میں انسانی
حقوق کے نگرانوں نے حکومت بنگلہ دیش پر کڑی تنقید کی اور کہا کہ اس کیس میں شفافیت
نہیں نیز گواہان اور وکلاء کو بھی ہراساں کیا گیا ہے۔

حکومت بنگلہ دیش کی توثیق کے بعد، 10 مئی، 2016ء کو سنٹرل جیل ڈھاکہ میں مطیع
الرحمان نظامی کو پھانسی دے دی گئی۔

 پاکستان: پاکستان نے مطیع الرحمان کی پھانسی کی شدید مذمت کی ہے اور اپنے بیان میں
پاکستانی دفترخارجہ نے کہا ہےکہ" پاکستان کو مطیع الرحمان کی پھانسی پر تشویش ہے۔ان
کو دسمبر 1971ء سے پہلے جرم کرنے کے الزام میں سزا دی گئی ہے۔مطیع الرحمان کو صرف
اس لیے پھانسی دی گئی کہ انہوں نے اس وقت پاکستان کے آئین و قانون کو تھامے رکھا"۔

 ترکی:ترکی نے پھانسی کی شدید مذمت کی ہے ۔ اور بنگلہ دیش سے احتجاجاََ اپنے سفیر
کو واپس بلایا ۔



https://ur.wikipedia.org/wiki/%D8%B2%D9%85%DB%8C%D9%86

زمین نظام شمسی کا وہ واحد سیارہ ہے جہاں پر زندگی موجود ہے۔ پانی زمین کی ۳­/­۲
سطح کو ڈھکے ہوئے ہے۔ زمین کی بیرونی سطح پہاڑوں، ریت اور مٹی کی بنی ہوئی ہے۔ پہاڑ
زمین کی سطح کا توازن برقرار رکھنے کے لئے بہت ضروری ہیں۔ اگر زمین کو خلا سے دیکھا
جائے تو ہمیں سفید رنگ کے بڑے بڑے نشان نظر آئیں گے۔ یہ پانی سے بھرے بادل ہیں جو
زمین کی فضا میں ہر وقت موجود رہتے ہیں۔ پچھلے چند سالوں سے ان بادلوں کی تعداد میں
کمی آئی ہے جس کا اثر زمین کی فضا کو پڑا ہے۔ زمین کا صرف ایک چاند ہے۔ زمین کا
شمالی نصف کرہ زیادہ آباد ہے جبکہ جنوبی نصف کرہ میں سمندروں کی تعداد زیادہ اور
خشکی کم ہونے کی وجہ سے کم آبادی ہے، اِس کے علاوہ اور کئی وجوہات ہیں (جیسے پچھلے
دور میں اُن علاقوں کا کم جاننا وغیرہ)۔ قطب شمالی اور قطب جنوبی پر چھ ماہ کا دن
اور چھ ماہ کی رات رہتی ہے۔ عام دن اور رات کا دورانیہ چوبیس گھنٹے کا ہوتا ہے۔

زمین کی انسانی آبادی چھ ارب سے تجاوز کر چکی ہے۔ اور انسان اس پر ہمہ وقت جنگوں
میں مصروف رہتے ہیں۔

نظام شمسی میں پائے جانے والے قدیم ترین مواد کی تاریخ 4.5672±0.0006 بلین سال قدیم
ہے۔ آغاز میں زمین پگھلی ہوئی حالت میں تھی لیکن وقت گزرنے کے ساتھ زمین کی فضا میں
پانی جمع ہونا شروع ہو گیا اور اس کی سطح ٹھنڈی ہو کر ایک قرش(crust) کی شکل اختیار
کر گئی۔ اس کے کچھ عرصہ بعد ہی چاند کی تشکیل ہوئی۔ سائنسدانوں کا خیال ہے کہ مریخ
کی جسامت کا ایک جسم تھیا (Theia)، جس کی کمیت زمین کا دسواں حصہ تھی، زمین سے
ٹکرایا اور اس تصادم کے نتیجے میں چاند کا وجود عمل میں آیا۔ اس جسم کا کچھ حصہ
زمین کے ساتھ مدغم ہو گیا، کچھ حصہ الگ ہو کر خلا میں دور نکل گیا، اور کچھ الگ
ہونے والا حصہ زمین کی ثقلی گرفت میں آگیا جس سے چاند کی تشکیل ہوئی۔

ضیائی تالیف کے ارتقاء کے بعد زمین پر موجود حیات سورج کی توانائی کو براہ راست
استعمال کرنے کے قابل ہو گئی۔ ضیائی تالیف سے پیدا ہونے والی آکسیجن فضاء میں جمع
ہونا شروع ہو گئی اور کرہ ہوا کے بالائی حصے میں یہی آکسیجن اوزون (ozone) میں
تبدیل ہونا شروع ہو گئی۔ چھوٹے خلیوں کے بڑے خلیوں میں ادغام سے پیچیدہ خلیوں کی
تشکیل ہوئی جنھیں (eukaryotes) کہا جاتا ہے۔ آہستہ آہستہ یک خلوی جانداروں کی
بستیاں بڑی سے بڑی ہوتی گئیں، ان بستیوں میں خلیوں کا ایک دوسرے پر انحصار بڑھتا
چلا گیا اور خلیے مختلف کاموں کے لئے مخصوص ہوتے چلے گئے۔ اس طرح کثیر خلوی
جانداروں کا ارتقاء ہوا۔ زمین کی بالائی فضا میں پیدا ہونے والی اوزون (ozone) نے
آہستہ آہستہ زمین کے گرد ایک حفاظتی حصار قائم کر لیا اور سورج کی بالائے بنفشی
شعاعوں (ultra violet rays) کو زمین تک پہنچنے سے روک کر پوری زمین کو زندگی کے
لئیے محفوظ بنا دیا۔ اس کے بعد زندگی زمین پر پوری طرح پھیل گئی۔

زمین قطبین پر شلجم کی طرح تقریباً چپٹی گول شکل میں ہے۔ زمین کے گھومنے سے اس میں
مرکز گریز اثرات شامل ہوجاتے ہیں۔ جس کے باعث یہ خط استوا کے قریب تھوڑی ابھری ہوئی
ہے اور اس کے قطبین یا پولز قدرے چپٹے ہیں۔ ان مرکز گریز اثرات ہی کی وجہ سے زمین
کے اندرونی مرکز سے سطح کا فاصلہ خط استوا کے مقابلے میں قطبین پر 33 فیصد کم ہے۔
یعنی مرکز سے جتنا فاصلہ خط استوا کے مقامات پر زمین کی سطح تک ہے مرکز سے قطبین کی
سطح کا فاصلہ اس سے لگ بھگ ایک تہائی کم ہے۔



https://ur.wikipedia.org/wiki/%DB%81%D9%86%D8%AF%D9%88%D8%B3%D8%AA%D8%A7%D9%86

لفظ "ہند" یا (اردو:ہندوستان ہندی:हिन्दुस्तान )عرب کے لوگ فارس اور عرب کے مشرقی
علاقے میں آباد قوموں کے لیے استعمال کرتے تھے اور اسی سے ہندوستان کی اصطلاح
برصغیر کے بیشتر علاقے کے لیے استعمال ہونا شروع ہو گئی۔ مختلف سلطنتوں اور
بادشاہتوں کے تحت بادشاہتِ ہند کی سرحدیں بدلتی رہیں۔ آخر برصغیر پاک و ہند کا سارا
علاقہ برطانوی تسلط میں آ کر "برطانوی انڈیا" یا "ہندوستان" کہلانے لگا۔ یہ صورتِ
حال 1947ء تک برقرار رہی۔ اس میں موجودہ بھارت، بنگلہ دیش اور پاکستان شامل تھے۔
1947ء کے بعد یہاں دو ملک بن گئے جنہیں بھارت اور پاکستان کہا گیا۔ بعد ازاں
پاکستان کے مشرقی اور مغربی حصے علاحدہ ہو گئے۔ مشرقی حصہ بنگلہ دیش کہلایا۔ موجودہ
زمانے میں ہندوستان سے کوئی واضح جغرافیائی خطہ مراد نہیں مگر عام زبان میں اس سے
بھارت مراد لی جاتی ہے جو تکنیکی لحاظ سے غلط ہے۔

’’ہند‘‘ یا ’’ھند‘‘ کا لفظ پہلی صدی قبل مسیح میں استعمال ہوا۔پہلی صدی عیسوی میں
جب عرب ہندوستان تجارت کے لیے آتے تو انہوں نے دریائے سندھ سے مشرقی طرف تمام علاقہ
جات کو ہند کہا پھر اس لفظ کا اصل استعمال فارسی زبان سے ہوا۔فارسی میں یہ لفظ
’’ہند‘‘ سے ’’ہندوستان‘‘ میں تبدیل ہوگیا۔یہ لفظ قدیم فارسی کی لفظ ’’ہندوس‘‘ سے
لیا گیا جو خود سنسکرت کی لفظ ’’سندوس‘‘ سے نکلا ہے جس کا مطلب وہ علاقے جو دریائے
سندھ کے پیچھے آتے ہو۔تاہم اس طرح یہ لفظ جدید فارسی میں ’’ہندو‘‘ اور اسکے ساتھ
’’ستان‘‘ (جائے) کے مجموعے سے جنم پاگیا۔پرانے زمانے میں چائینی میں ’’ہنت-تو‘‘ کا
لفظ استعمال ہوتا تھا۔ اس لفظ کو بالکل سرکاری وجود مغل سلطنت کے دور میں ملی یعنی
مغل شہنشاہوں نے اپنے سلطنت کو ہندوستان کا نام دیا۔



https://ur.wikipedia.org/wiki/%D9%88%D8%B1%D8%A7%D8%AB%D8%AA

عام مسلمانوں میں کثرت سے اور بعض خواص میں بھی مالی معاملات کے بارے میں جو بڑی
کوتاہیاں اور غلطیاں ہو رہی ہیں، ان میں سے ایک کوتاہی میراث کا اللہ تعالٰیٰ اور
رسول اللہ صلی اللہ علیہ وسلم کے احکام و ارشادات کے مطابق تقسیم نہ کرنا، بلکہ ایک
وارث یا چند وارثوں کا اسے ہڑپ کر جانا اور دوسرے وارثوں کو محروم کرنا ہے۔ قرآنِ
مجید میں اسے اللہ تعالٰیٰ اور رسول اللہ کی نافرمانی اور کافروں کا عمل اور کردار
بتایا گیا ہے۔ ارشاد باری تعالٰیٰ ہے:

وَتَاْکُلُوْنَ التُّرَاثَ اَکْلًا لَّمًّا o وَّتُحِبُّوْنَ الْمَالَ حُبًّا
جَمًّا o

اور میراث کا سارا مال سمیٹ کر کھا جاتے ہو اور مال کی محبت میں پوری طرح گرفتار
ہو۔

عرب جاہلیت کے دور میں عورتوں اور بچوں کو میراث کے مال سے محروم رکھا جاتا تھا، جو
زیادہ طاقت ور اور بااثر ہوتا، وہ بلاتامل ساری میراث سمیٹ لیتا تھا، اور ان سب
لوگوں کا حصہ بھی مار کھاتا تھا جو اپنا حصہ حاصل کرنے کا بل بوتا نہ رکھتے تھے۔
میراث اور ورثے کی تقسیم کے بارے میں دنیا کی مختلف قوموں کے نظریات، خیالات اور
طور طریقے کئی طرح کے رہے ہیں۔ ان طریقوں میں سے کسی میں بھی اعتدال اور انصاف نہیں
تھا۔ بعض قومیں میراث میں عورتوں اور بچوں کو بالکل حصہ نہیں دیتی تھیں۔ عرب جاہلیت
کی قومیں، برعظیم پاک و ہند کی قومیں اور دیگر علاقوں کے لوگ عورتوں کو حصہ بالکل
نہیں دیتے، پھر بیٹوں میں بھی انصاف و برابری نہیں تھی۔ کسی بیٹے کو تھوڑا تو کسی
کو زیادہ دیا جاتا تھا۔

بعض اقوام نے میراث دینی شروع کی تو پرانے جاہلیت کے طریقے کو چھوڑ کر نئی جاہلیت
اپنائی اور عورتوں کو مردوں کے برابر لاکھڑا کیا۔ یہ دوسری انتہا اور زیادتی ہے جس
میں بھی انصاف کے تقاضے مدنظر نہیں رکھے گئے۔ میراث کی تقسیم میں افراط و تفریط
دنیا کے بہت بڑے حصے میں پایا جاتا تھا اور آج بھی پایا جاتا ہے اور مسلم اُمت بھی
اس کبیرہ گناہ میں گرفتار ہے۔

اللہ تعالٰیٰ نے مسلمانوں کے لیے تقسیمِ میراث کے احکام بالکل صاف واضح، متعین اور
دو اور دو چار کی طرح مقرر کردیے، اس میں کوئی الجھاؤ اور شبہہ تک نہیں چھوڑا۔ اس
لیے کہ مال وہ پسندیدہ اور دل لبھانے والی چیز ہے کہ انسان اسے چھوڑنا نہیں چاہتا۔
معاشرتی دباؤ کی بنا پر کوئی زبان نہ کھولے تو اور بات ہے، لیکن دل میں خواہش، تمنا
اور اپنا حق حاصل کرنے کی تڑپ ضرور موجود رہے گی۔ میراث کی تقسیم، وارثوں کے حصے،
حصوں کی حکمت، میراث سے قرض کی ادایگی، وصیت پوری کرنے اور اس حکم پر عمل کرنے
والوں کے لیے جنت کی خوش خبری اور اس کی خلاف ورزی کرنے والوں کے لیے دوزخ کے
دردناک عذاب کی وعیدسورۂ النساء میں بیان کی گئی ہے۔ ۞

تقسیمِ میراث میں حصہ پانے والوں کے حصے مقرر کرتے ہوئے کچھ باتیں کلام کے درمیان
میں بیان کی گئی ہیں جن سے اس مسئلے کی پوشیدہ حکمتیں، اہمیت، فرضیت اور اس پر عمل
کرنے والوں کے لیے خوش خبری اور اسے چھوڑ دینے اور خلاف ورزی کرنے والوں کے لیے
عذاب بیان کیا گیا ہے۔

حضرت ابوبرزہ اسلمی نے بیان کیا ہے کہ رسول اللہ نے ارشاد فرمایا: قیامت کے دن اللہ
تعالٰیٰ کی عدالت سے آدمی نہیں ہٹ سکتا جب تک اس سے پانچ باتوں کے بارے میں حساب
نہیں لے لیا جائے گا۔ اس سے پوچھا جائے گا کہ:

میراث کو قرآن مجید کے احکام کے مطابق تقسیم کرنا وارثوں پر فرضِ عین ہے اور دوسرے
رشتہ داروں اور برادری اور خاندان کے بزرگوں پر فرضِ کفایہ ہے۔ اگر کچھ لوگ میراث
کو اللہ اور رسول اللہ کے احکام کے مطابق تقسیم کرنے کی تلقین کریں اور ترغیب دیں
تو ان پر سے فرض کفایہ اُتر جائے گا، اور وارثوں پر فرضِ عین ہونے کا تقاضا یہ ہے
کہ خوش دلی اور رضا و خوشی سے میراث کی شریعت کے مطابق تقسیم کرنے پر متفق ہوجائیں
تو سب پر سے فرض اُتر جائے گا۔

آج مسلم معاشرے پر نظر ڈالتے ہیں اور برعظیم پاک و ہند کے مختلف علاقوں کو دیکھتے
ہیں تواندازہ ہوتا ہے کہ بحیثیت مجموعی بہت کم لوگ میراث شریعت کے مطابق تقسیم کرتے
ہیں اور بڑی تعداد اللہ تعالٰیٰ کی نافرمانی اور رسول اللہصلی اللہ علیہ و آلہ وسلم
کی سنت سے منہ موڑے ہوئے ہے۔ ضرورت اس امر کی ہے کہ ملکی سطح پر ایک سروے کا اہتمام
کیا جائے کہ کتنے فی صد لوگ میراث شرعی طریقے پر تقسیم کرتے ہیں تاکہ حقیقی صورت
حال سامنے آسکے اور لوگوں کو توجہ دلائی جاسکے کہ بحیثیت مجموعی ہم اللہ تعالٰیٰ کے
واضح حکم سے کتنی غفلت برت رہے ہیں۔بھارت میں بھی بہت تھوڑے مسلمان ایسے ہیں جو
تقسیمِ میراث کے شرعی قانون پر عمل پیرا ہیں۔

یتیم پوتے کی وراثت کے حوالے سے کافی اختلاف پایا جاتا ہے۔ کچھ علماء ایسے یتیم
پوتوں کو جن کا باپ دادا کی زندگی میں وفات پا گیا ہو، ان کو دادا کا بعیدی رشتے
دار قرار دیتے ہوئے وراثت سے خارج سمجھتے ہیں۔ کچھ علماء نے یتیم پوتے کو دادا کی
وراثت میں حق دار بتایا ہے۔ محمد اکبر نے اپنی تحریروراثت کے چند پہلو میں یتیم
پوتے کے حق وراثت کے لیے قرآنی دلائل دئیےہیں۔

کَیْ لاَ یَکُوْنَ دُوْلَۃً بَیْنَ الْاَغْنِیَآءِ مِنْکُمْ   ترجمہ: ’’تاکہ وہ
تمھارے مال داروں ہی کے درمیان گشت نہ کرتا رہے‘‘۔*



https://ur.wikipedia.org/wiki/%D9%86%D8%B8%D8%A7%D9%85_%D8%B4%D9%85%D8%B3%DB%8C

نظام شمسی سورج اور ان تمام اجرام فلکی کے مجموعے کو کہتے ہیں جو براہ راست یا
بالواسطہ طور پر سورج کی ثقلی گرفت میں ہیں۔ اس میں 8 سیارے، ان کے 162 معلوم چاند،
3 شناخت شدہ بونے سیارے(بشمول پلوٹو)، ان کے 4 معلوم چاند اور کروڑوں دوسرے چھوٹے
اجرام فلکی شامل ہیں۔ اس آخری زمرے میں سیارچے، کوئپر پٹی کے اجسام، دم دار سیارے،
شہاب ثاقب اور بین السیاروی گرد شامل ہیں۔

عام مفہوم میں نظام شمسی کا اچھی طرح معلوم ( مرسوم / charted) حصہ سورج، چار
اندرونی سیاروں، سیارچوں، چار بیرونی سیاروں اور کوئپر پٹی پر مشتمل ہے۔ کوئپر پٹی
سے پرے کے کافی اجسام بھی نظام شمسی کا ہی حصہ تسلیم کئے جاتے ہیں۔

سورج سے فاصلے کے اعتبار سے سیاروں کی ترتیب یہ ہے: عطارد، زہرہ، زمین، مریخ،
مشتری، زحل، یورینس اور نیپچون۔ ان میں سے چھ سیاروں کے گرد ان کے اپنے چھوٹے سیارے
گردش کرتے ہیں جنہیں زمین کے چاند کی مناسبت سے چاند ہی کہا جاتا ہے۔ چار بیرونی
سیاروں کے گرد چھوٹے چٹانی اجسام، ذرات اور گردوغبار حلقوں کی شکل میں گردش کرتے
ہیں۔ تین بونے سیاروں میں پلوٹو، کوئپر پٹی کا سب سے بڑا معلوم جسم؛ سیرس، سیارچوں
کے پٹی کا سب سے بڑا جسم؛ اور ارس، جو کوئپر پٹی سے پرے واقع ہے؛ شامل ہیں۔ پلوٹو
کو 2006 میں سیارے کے درجہ سے معزول کر دیا گیا۔ دیکھیں۔ پلوٹو کا نظام شمسی سے
اخراج

سورج کے گرد چکر لگانے والے اجسام کو تین گروہوں میں تقسیم کیا جاتا ہے: سیارے،
بونے سیارے (Dwarf planets) اور چھوٹے شمسی اجسام (Small Solar System bodies)۔

سیارہ سورج کے گرد مدار میں گردش کرنے والے کسی ایسے جسم کو کہتے ہیں جو درج ذیل
خصوصیات کا حامل ہے

24 اگست 2006 کو بین الاقوامی فلکیاتی اتحاد (International Astronomical Union) نے
پہلی بار سیارے کی تعریف کی اور پلوٹو کو سیاروں کی فہرست سے خارج کر دیا۔ پلوٹو کو
اب ارس اور سرس کے ساتھ بونے سیاروں کے زمرے میں رکھا گیا ہے۔

بونے سیاروں کے مدار کے آس پاس عموما دوسرے چھوٹے اجسام پاے جاتے ہیں کیونکہ ان کی
کشش ثقل اتنی مضبوط نہیں ہوتی کے وہ اپنے پڑوس میں صفائی (Clearing the
neighbourhood) کر سکیں۔ کچھ دوسرے اجسام جو مستقبل میں بونے سیارے قرار دیے جا
سکتے ہیں ان میں Orcus، Sedna اور Quaoar شامل ہیں۔

پلوٹو 1930ء میں اپنی دریافت سے 2006ء تک نظام شمسی کا نواں سیارہ تسلیم کیا جاتا
تھا۔ لیکن بیسویں صدی کے آخر اور اکیسویں صدی کے اوائل میں پلوٹو سے ملتے جلتے بہت
سے دوسرے اجسام بیرونی نظام شمسی میں دریافت کیے گئے، خصوصاً ارس، جو جسامت میں
پلوٹو سے بڑا ہے۔

سورج کے گرد مدار میں باقی تمام اجسام چھوٹے شمسی اجسام (Small Solar System
bodies) کے زمرے میں آتے ہیں۔

قدرتی سیارچے یا چاند وہ اجسام ہیں جو سورج کی بجائے دوسرے سیاروں، بونے سیاروں یا
SSSBs کے گرد گردش کر رہے ہوں۔

کسی بھی سیارے کا سورج سے فاصلہ ہمیشہ یکساں نہیں رہتا کیونکہ سیاروں کے مدار
عموماً بیضوی ہوتے ہیں۔ کسی سیارے کے سورج سے کم سے کم فاصلے کو اس کا طرف الشمس
(perihelion) کہتے ہیں، اور اس کے زیادہ سے زیادہ فاصلے کو اس کا اوج (aphelion)
کہتے ہیں۔

ماہرین فلکیات عام طور پر اجرام فلکی کے باہمی فاصلوں کی پیمائش کے لئے فلکیاتی
اکائیاں (Astronomical Unit یا AU) استعمال کرتے ہیں۔ ایک فلکیاتی اکائی( AU )
تقریباًًًً سورج سے زمین تک کے فاصلے کے برابر ہوتی ہے۔ سورج سے زمین کا فاصلہ
تقریباًًًً 149598000 کلومیٹر یا 93000000 میل ہے. پلوٹو سورج سے 38 فلکیاتی
اکائیوں (AU) جبکہ مشتری تقریباًًًً 5.2 فلکیاتی اکائیوں (AU) کے فاصلے پر ہے۔ ایک
نوری سال، جو ستاروں کے مابین فاصلوں کی معروف ترین اکائی ہے، تقریباًًًً 63,240
فلکیاتی اکائیوں (AU) کے برابر ہوتی ہے۔

غیر رسمی طور پر نظام شمسی کو الگ الگ مَناطِق (zones) میں تقسیم کیا گیا ہے۔
اندرونی نظام شمسی میں پہلے چار سیارے اور سیارچوں کی پٹی شامل ہے۔ بعض فلکیات دان
بیرونی نظام شمسی میں سیارچوں سے پرے تمام سیاروں اور دوسرے اجسام کو شامل کرتے
ہیں، جبکہ بعض کے نزدیک بیرونی نظام شمسی نیپچون کے بعد شروع ہوتا ہے اور مشتری،
زحل، یورینس اور نیپچون ایک علاحدہ درمیانی مِنطقہ (zone) کا حصہ ہیں۔

سورج، جو ایک main sequence G2 ستارہ ہے، نظام شمسی کا مرکزی جز ہے۔ سورج نظام شمسی
کی معلوم کمیت میں سے 99.86 فیصد کا حامل ہے اور ثقلی طور پر دوسرے تمام اجسام پر
حاوی ہے۔ مشتری اور زحل، جو سورج کے گرد گردش کرنے والے سب سے بڑے سیارے ہیں، باقی
ماندہ کمیت کے 90 فیصد کے حامل ہیں۔ اورت بادل میں بھی، جو فی الحال ایک غیر ثابت
شدہ نظریہ ہے، مادے کی کافی مقدار موجود ہو سکتی ہے۔

سورج کے گرد گردش کرنے والے سبھی سیاروں کے مدار (پلوٹو سیارہ نہیں ہے) زمین کے
مدار کے تقریباًًًً متوازی ہیں یا اس سے بہت کم زاویہ بناتے ہیں۔ اس کے مقابلے میں
دم دار سیاروں اور کوئپر پٹی کے اجسام کے مدار زمین کے مدار سے کافی زاویے پر ہیں۔

سورج کے گرد گردش کے ساتھ ساتھ تمام سیارے اپنے محور پر بھی گردش کرتے ہیں۔ اگر
سورج کے قطب شمالی کے عین اوپر سے معائنہ کیا جائے تو ماسوائے چند اجسام کے، جیسے
ہیلی کا دمدار سیارہ، تمام سیارے اپنے محور کے گرد مخالف گھڑی وار سمت میں گردش
کرتے ہیں۔

تمام اجسام سورج کے گرد کیپلر کے قانون کے مطابق حرکت کرتے ہیں۔ ہر جسم کا مدار
بیضوی ہے اور اس بیضے کے ایک مرکز (focus) پر سورج واقع ہے۔

نظام شمسی کے بارے میں خیال کیا جاتا ہے کہ یہ نیبولائی نظریے کے مطابق وجود میں
آیا۔ یہ نظریہ عمانویل کینٹ نے 1755ء میں پیش کیا تھا۔ اس نظریے کے مطابق 4 ارب 60
کروڑ سال پہلے ایک بہت بڑے مالیکیولی بادل کے ثقلی انہدام (gravitational collapse)
کی وجہ سے نظام شمسی کی تشکیل ہوئی۔ یہ بادل شروع میں اپنی وسعت میں کئی نوری سال
پر محیط تھا اور خیال ہے کہ اس کے انہدام سے کئی ستاروں نے جنم لیا ہو گا۔ قدیم
شہابیوں میں ایسے عناصر کی معمولی مقدار/ذرات(traces) پائے گئے ہیں جو صرف بہت بڑے
پھٹنے والے ستاروں (نجومِ منفجر (exploding stars)) میں تشکیل پاتے ہیں۔ اس سے یہ
ظاہر ہوتا ہے کہ سورج کی تشکیل ستاروں کے کسی ایسے جھرمٹ (خوشۂ انجم (star
cluster)) میں ہوئی جو اپنے قریب کے کئی سپر نووا دھماکوں کی زد میں تھا۔ ان
دھماکوں سے پیدا ہونے والی لہروں (shock waves) نے اپنے آس پڑوس کے نیبیولا کے گیسی
مادے پر دباؤ ڈال کر زیادہ گیسی کثافت کے خطے پیدا کر دیے جس سے سورج کی تشکیل کی
ابتدا ہوئی. ان کثیف خطوں میں قوت ثقلی کو بہتر طور پر اندرونی گیسی دباؤ پر قابو
پانے کا موقع ملا اور پھر یہ کشش ثقل پورے بادل کے انہدام (collapse) کا باعث بنی۔

اس گیسی بادل کا وہ حصہ جو بعد میں نظام شمسی بنا، اپنے قطر میں قریباً 7,000 سے
20,000 فلکیاتی اکائیوں (AU) پر محیط تھا اور اس کی کمیت سورج کی موجودہ کمیت سے
کچھ زیادہ تھی۔ اسے ماہرین فلکیات قبل الشمس نیبیولا بھی کہتے ہیں۔ جیسے جیسے
نیبیولا سکڑتا گیا، محافظۂ زاویائی معیار حرکت یعنی conservation of angular
momentum کے باعث اس کی گردش کی رفتار بڑھتی گئی۔ جوں جوں مادہ اس بادل کے مرکز میں
اکٹھا ہوتا گیا، ایٹموں کے آپس میں ٹکرانے کی تکرار (تعدد (frequency)) بھی بڑھتی
گئی اور اس وجہ سے مرکز میں درجہ حرارت بڑھنے لگا۔ مرکز، جہاں پر اب زیادہ تر مادہ
اکٹھا ہو چکا تھا، گرم سے گرم تر ہوتا چلا گیا اور اس کا درجہ حرارت باقی ماندہ
بادل کے مقابلے میں کافی زیادہ ہو گیا۔ گردش، کشش ثقل، گیسی دباؤ اور مقناطیسی
قوتوں کے زیر اثر سکڑتا ہوا نیبیولا آہستہ آہستہ ایک گردش کرتی ہوئی قبل السیاروی
طشتری میں تبدیل ہونا شروع ہو گیا جس کا قطر تقریباًًًً 200 فلکیاتی اکائیاں (AU)
تھا اور جس کے مرکز میں ایک گرم اور کثیف (dense) جنم لیتا ہوا ستارہ تھا۔

تقریباًًًً 10 کروڑ سال بعد اس سکڑتے ہوئے نیبیولا کے مرکز میں ہائڈروجن کی کثافت
اور اس کا دباؤ اتنا ہو گیا کہ یہاں پر مرکزی ائتلاف کا عمل شروع ہو گیا۔ مرکزی
ائتلاف کی رفتار اس وقت تک بڑھتی رہی جب تک آبسکونی توازن (hydrostatic
equilibrium) حاصل نہیں ہو گیا۔ اس موقع پر مرکزی ائتلاف سے پیدا ہونے والی
توانائی/دباؤ کی قوت کشش ثقل کے برابر ہو گئی اور مزید سکڑاؤ کا عمل رک گیا۔ اب
سورج ایک مکمل ستارہ بن چکا تھا۔

سورج نظام شمسی کا مرکزی ستارہ اور اس کا سب سے اہم حصہ ہے۔ یہ کمیت میں زمین کی
نسبت 332,946 گنا بڑا ہے۔ اس کی بھاری کمیت اسے اتنی اندرونی کثافت فراہم کرتی ہے
جس سے اس کے مرکز میں مرکزی ائتلاف(nuclear fusion) کا عمل ہو سکے۔ مرکزی ائتلاف کے
نتیجے میں بہت بڑی مقدار میں توانائی پیدا ہوتی ہے جس کا زیادہ تر حصہ برقناطیسی
لہروں (electromagnetic radiations) اور روشنی کی شکل میں خلا میں بکھر جاتا ہے

ویسے تو ماہرین فلکیات سورج کو ایک درمیانی جسامت کا زرد بونا ستارہ شمار کرتے ہیں،
لیکن یہ درجہ بندی کچھ گمراہ کن ہے، کیونکہ ہماری کہکشاں کے دوسرے ستاروں کے مقابلے
میں سورج نسبتاً بڑا اور چمکدار ہے۔ ستاروں کی درجہ بندی ہرٹزپرنگ-رسل
نقشے(Hertzsprung-Russell diagram) کے مطابق کی جاتی ہے۔ اس گراف میں ستاروں کی چمک
کو انکے سطحی درجہ حرارت کے مقابل درج (plot) کیا جاتا ہے۔ عمومی طور پر زیادہ گرم
ستارے زیادہ چمکدار ہوتے ہیں۔ اس عمومی خصوصیت کے حامل ستاروں کو رئیسی متوالیہ
(main sequance) ستارے کہتے ہیں اور سورج بھی اسی زمرے میں آتا ہے۔ لیکن سورج سے
زیادہ گرم اور چمکدار ستارے بہت کمیاب ہیں جبکہ سورج سے مدھم اور ٹھنڈے ستارے عام
ہیں۔

سورج میں ہائڈروجن اور ہیلیم کے تناسب سے اندازا ہوتا ہے کہ یہ ابھی اپنی عمر کے
درمیانی حصے میں ہے۔ وقت کے ساتھ سورج کی جسامت اور چمک میں اضافہ ہوتا جائے گا، اس
کا درجہ حرارت کم ہوتا جائے گا اور رنگت سرخی مائل ہوتی جائے گی۔ تقریباً 5 ارب سال
میں سورج ایک سرخ جن (giant) بن جائے گا۔ اس وقت سورج کی چمک اس کی موجودہ چمک سے
کئی ہزار گنا زیادہ ہو گی

سورج اول آبادی (population I) کا ستارہ ہے؛ یہ کائناتی ارتقاء کے بہت بعد کے مراحل
میں پیدا ہوا تھا۔ اس کی ساخت میں دوئم آبادی (population II) کے ستاروں کی نسبت
بھاری عناصر کی مقدار زیادہ ہے۔ ان بھاری عناصر کو فلکیات کی زبان میں دھاتیں کہتے
ہیں گو کہ علم کیمیا میں دھات کی تعریف اس سے مختلف ہے۔ ہائڈروجن اور ہیلیم سے
بھاری عناصر قدیم پھٹنے والے ستاروں کے مرکز میں بنے تھے؛ اس لئے کائنات میں ان
عناصر کی موجودگی کے لئے ستاروں کی پہلی نسل (generation) کا مرنا ضروری تھا۔ قدیم
ترین ستاروں میں دھاتوں کی بہت کم مقدار پائی جاتی ہے جبکہ نئے ستاروں میں ان کی
مقدار زیادہ ہے۔ ماہرین فلکیات کے خیال میں سورج کی اونچی دھاتیت اس کے گرد سیاروں
کی تشکیل کے لئے انتہائی اہم تھی کیونکہ سیارے دھاتوں کے ارتکام (accretion) سے ہی
بنے ہیں۔

اندرونی نظام شمسی اس خطے کا روائتی نام ہے جس میں سورج، پہلے چار سیارے اور سیارچے
آتے ہیں۔ یہ سیارے اور سیارچے سلیکیٹ اور دھاتوں سے ملکر بنے ہیں اور سورج سے
نسبتاً قریب قریب ہیں؛ اس پورے خطے کا رداس مشتری اور زحل کے مابین فاصلے سے بھی کم
ہے۔

نظام شمسی کے چار پہلے سیارے اپنی ساخت کی بنا پر باقی سیاروں سے مختلف ہیں۔ ان کی
سطح عموماً چٹانوں اور اونچا نقطۂ انجماد رکھنے والی معدنیات، مثلاً سلیکیٹ وغیرہ
سے بنی ہے۔ ان کی ٹھوس سطح کے نیچے انتہائی گرم اور نیم مائع مینٹل پایا جاتا ہے
اور اس کا بھی غالب جز سلیکیٹ معدنیات ہی ہیں۔ ان کا مرکز لوہے اور نکل کا بنا ہوا
ہے۔ چار میں سے تین سیاروں (زہرہ، زمین اور مریخ) میں کرہ ہوائی بھی موجود ہے۔ ان
سب پر شہاب ثاقب ٹکرانے کی وجہ سے تصادمی گڑھے بھی پائے جاتے ہیں۔ چونکہ ان کی ٹھوس
سطح کے نیچے مائع مینٹل زیر حرکت رہتا ہے، اس لئے ان کا سطحی قرش بھی وقتاً فوقتاً
حرکت کرتا ہے۔ قرش کی اس حرکت کے باعث سطح پر آتش فشاں پہاڑ اور کھائیاں جنم لیتی
ہیں۔

سیارچے اپنی جسامت میں خوردبینی ذرات سے لیکر کئی سو کلومیٹر چوڑی دیوہیکل چٹانوں
تک ہو سکتے ہیں۔ انتہائی بڑے سیارچوں، جیسے کہ سیرس، کے علاوہ تمام سیارچوں کو
چھوٹے اجرام فلکی میں شمار کیا جاتا ہے۔ مستقبل میں مزید تحقیق کے بعد کچھ اور بڑے
سیارچوں، مثلاً Vesta اور Hygieia، کو بھی بونے سیارے قرار دیا جا سکتا ہے۔

سیارچوی پٹی میں ایسے ہزاروں، اور ممکنہ طور پر لاکھوں، اجسام پائے جاتے ہیں جن کا
قطر ایک کلومیٹر سے زیادہ ہے۔ اس کے باوجود اس بات کا امکان کم ہی ہے کہ سیارچوں کی
پٹی کی کل کمیت زمین کی کمیت کے ہزارویں حصے سے زیادہ ہو۔ پٹی میں سیارچے ایک دوسرے
سے کافی دور دور ہیں اور خلائی جہاز عموماً اس خطے سے کسی تصادم کے بغیر آسانی سے
گزر جاتے ہیں۔ چھوٹے سیارچے، جن کا قطر 10 میٹر سے لیکر 1 ملی میٹر تک ہو، شہاب
ثاقب کہلاتے ہیں۔

نظام شمسی کے وسطی حصے میں دیو ہیکل گیسی سیارے، ان کے بڑے بڑے چاند اور کم مدت کے
دمدار سیارے پائے جاتے ہیں۔ اس حصے کا کوئی روائتی نام نہیں ہے؛ بعض اوقات اسے
"بیرونی نظام شمسی" کہا جاتا ہے لیکن عصر حاضر میں یہ نام زیادہ تر نیپچون سے پرے
کے حصے کے لئے استعمال ہوتا ہے۔

سورج کے گرد گردش کرنے والےتمام مادے میں سے 99 فیصد چار بیرونی سیاروں، یا گیسی
جنات، میں موجود ہے۔ مشتری کی فضاء زیادہ تر ہائیڈروجن اور ہیلیم پر مشتمل ہے۔
یورینس اور نیپچون کی فضاء میں مختلف برفانی مادوں، جیسے کہ پانی، امونیا اور
میتھین، کی زیادہ مقدار پائی جاتی ہے۔ ان برفانی مادوں کے باعث کچھ ماہرین فلکیات
ان دو سیاروں کو ایک الگ ہی زمرے میں رکھتے ہیں جسے وہ "یورانی سیارے" یا "برفانی
جنات" کہتے ہیں۔ ان چاروں سیاروں کے گرد حلقے ہیں لیکن صرف زحل کے حلقے زمین سے صاف
طور پر دکھائی دیتے ہیں۔

دم دار سیارے چھوٹے اجرام فلکی ہوتے ہیں جن کا قطر عموماً چند کلومیٹر سے زیادہ
نہیں ہوتا۔ یہ مختلف قسم کے منجمد مادوں سے بنے ہوتے ہیں۔ ان کے مدار انتہائی بیضوی
ہوتے ہیں؛ عموماً ان کا perihelion اندرونی سیاروں کے مداروں کے اندر ہوتا ہے اور
ان کا اوج (aphelion) پلوٹو سے بھی پرے ہوتا ہے۔ جب کوئی دم دار سیارہ اندرونی نظام
شمسی کی حدود میں داخل ہوتا ہے تو سورج کی حدت کے باعث اس کی سطح پر تصعید اور آئن
سازی کا عمل شروع ہو جاتا ہے۔ اس کے نتیجے میں پیدا ہونے والے بخارات اور ذرات دم
دار سیارے سے پیچھے رہ جاتے ہیں اور گرد اور بخارات پر مشتمل ایک لمبی سی دم بناتے
ہیں جو برہنہ آنکھ سے بھی دکھائی دیتی ہے۔

کم دورانیہ/عرصہ مدت والے دم دار سیارے ہر دو سو سال یا اس سے بھی کم عرصے میں
نمودار ہوتے ہیں جبکہ لمبے دورانیے والے سیارے ہزاروں سال میں ایک بار دکھائی دیتے
ہیں۔ ماہرین کا خیال ہے کہ کم دورانیے والے سیارے، جیسے ہیلی کا دم دار سیارہ،
کوئپر بیلٹ سے آتے ہیں، جبکہ لمبے دورانیے والے سیارے، جیسے ہیل-باپ، اورٹ بادل سے
آتے ہیں۔ دم دار سیاررں کے گروہ، جیسے کہ Kreutz Sungrazers، ایک سیارے کے ٹوٹنے سے
بنتے ہیں۔ کچھ انتہائی لمبے دورانیے کے سیاروں کے بارے میں یہ بھی خیال کیا جاتا ہے
کہ وہ نظام شمسی کے باہر سے آتے ہیں، لیکن ان کے مداروں درست تعین مشکل ہے اس لئے
یہ بات وثوق سے نہیں کہی جا سکتی۔ بعض پرانے دم دار سیارے بارہا سورج کے قریب سے
گزرنے کے باعث اپنے منجمد مادے کھو چکے ہیں اور صرف ان کا چٹانی مرکز باقی بچا ہے۔
انہیں اکثر سیارچوں کے زمرے میں شمار کیا جاتا ہے۔

نیپچون سے پرے کا خطہ، جسے اکثر بیرونی نظام شمسی یا خطہ ماورا النیپچون بھی کہا
جاتا ہے، زیادہ تر unexplored ہے۔ بظاہر یہ خطہ صرف برف اور چٹانی مادوں سے بنے
چھوٹے اجسام پر مشتمل دکھائی دیتا ہے۔ اس خطے میں اب تک دریافت شدہ اجسام میں سب سے
بڑا جسم قطر میں زمین سے پانچ گنا چھوٹا اور کمیت میں ہمارے چاند سے بھی بہت کم ہے۔

کوئپر پٹی کو دو حصوں میں تقسیم کیا جا سکتا ہے؛ روائتی پٹی اور گمگی پٹی (resonant
belt)۔ گمگی پٹی کے اجسام نیپچون سے ایک گمگی رشتہ (resonance relationship) میں
جڑے ہوئے ہیں؛ یعنی سورج کے گرد ان کی گردش کا وقت دوران ینپچون کی کشش ثقل کے زیر
اثر ہے۔ نیپچون کے اپنے مدار میں ہر تین چکر پورا کرنے پر یہ اجسام سورج کے گرد
اپنے دو چکر پورے کرتے ہیں یا پھر اس کے ہر دو چکروں کے مقابلے میں ایک۔ گمگی پٹی
نیپچون کے مدار کے اندر ہی سے شروع ہوتی ہے۔ روائتی پٹی کے اجسام کا نیپچون کی گردش
دوران سے کوئی تعلق نہیں ہے اور یہ پٹی تقریباًًًً 39.4 سے 47.7 فلکیاتی اکائیوں
(AU) تک پھیلی ہوئی ہے۔ روائتی پٹی کے اجسام کو "کیوبیوانوز"(cubewanos) بھی کہا
جاتا ہے۔ یہ عجیب سا نام دراصل اس پٹی کے سب سے پہلے دریافت ہونے والے جسم "کیو بی
ون" (QB1) کے نام پر رکھا گیا ہے جو 1992ء میں دریافت ہوا تھا۔

منتشر طشتری کوئپر پٹی سے overlap کرتی ہے لیکن اس سے کہیں زیادہ دور تک پھیلی ہوئی
ہے۔ منتشر طشتری کے اجسام کے بارے میں خیال کیا جاتا ہے کے یہ دراصل کوئپر پٹی سے
ہی آئے ہیں اور نیپچون کی ابتدائیییی زندگی میں جب اس کا مدار سورج سے دور جا رہا
تھا تو اس کی کشش ثقل کے زیر اثر یہ اجسام بے ترتیب مداروں میں چلے گئے۔ زیادہ تر
منتشر طشتری کے اجسام کا قرب الشمس (perihelion) کوئپر پٹی کے اندر واقع ہے، جبکہ
ان کے اوج (aphelion) کا سورج سے فاصلہ 150 فلکیاتی اکائیوں (AU) تک ہے۔ ان کے مدار
زمین کے مدار سے کافی زاویہ بناتے ہیں اور اکثر کے مدار زمین کے مدار کے عموداً (90
درجے کے زاویہ پر) واقع ہیں۔ بعض فلکیات دان منتشر طشتری کو کوئپر پٹی کا ہی حصہ
سمجھتے ہیں اور اسے "کوئپر پٹی کے منتشر اجسام" کا نام دیتے ہیں۔

وہ نقطہ جہاں پر نظام شمسی ختم ہوتا ہے اور بین النجمی خلا (interstellar space)
شروع ہوتی ہے کچھ ٹھیک طرح سے متعین نہیں کیا جاسکتا، کیونکہ یہ حد دو مختلف قوتیں
طے کرتی ہیں: باد شمسی اور سورج کی کشش ثقل۔ باد شمسی کے بارے میں خیال کیا جاتا ہے
کہ یہ پلوٹو کے مدار کے چار گنا فاصلے پر ختم ہو جاتی ہے لیکن سورج کی کشش ثقل اس
سے ہزار گنا فاصلے پر بھی اثر رکھتی ہے۔

کرہ شمسی (heliosphere) کو دو حصوں میں تقسیم کیا جاتا ہے. باد شمسی اپنی پوری
رفتار سے تقریباً 95 فلکیاتی اکائیوں (AU)، یا پلوٹو کے مدار سے تین گنا فاصلے تک،
جاتی ہے۔ یہاں اس کا تصادم مخالف سمت سے آنے والی بین النجمی واسطے کی ہواؤں سے
ہوتا ہے۔ اس تصادم کے نتیجے میں بادشمسی کی رفتار میں کمی آتی ہے، اس کے کثافت بڑھ
جاتی ہے اور یہ مزید بےسکون (turbulent) ہو جاتی ہے۔ اس مقام تک کرہ شمسی ایک درست
کرے کی شکل کا ہے لیکن اس سے آگے یہ ایک بیضے کی شکل کا ہو جاتا ہے جسے شمسی نیام
(heliosheath) کہتے ہیں۔ شمسی نیام کی شکل اور طرز عمل دونوں ایک دمدار سیارے کی دم
کی طرح ہیں؛ یہ اس مقام سے کہکشاں میں سورج کی حرکت کی سمت میں تقریباً 40 فلکیاتی
اکائیوں (AU) تک جاتی ہے لیکن اس سے مخالف سمت میں اس سے کئی گنا زیادہ فاصلے تک
پھیلی ہوئی ہے۔ سکون شمسی، جو کرہ شمسی کی بیرونی حد ہے، وہ نقطہ ہے جہاں باد شمسی
مکمل طور پر رک جاتی ہے اور بین النجمی خلا کا آغاز ہوتا ہے۔

آج تک کوئی خلائی جہاز سکون شمسی سے آگے نہیں گیا اس لئے یہ جاننا ناممکن ہے کہ اس
سے آگے خلا میں کیا حالات ہیں۔ یہ بھی بخوبی معلوم نہیں کہ کرہ شمسی نظام شمسی کو
نقصاندہ کائناتی اشعاع (cosmic rays) سے کس حد تک بچاتا ہے۔ کرہ شمسی سے باہر کے
حالات معلوم کرنے کے لئے ایک خصوصی مہم زیر غور ہے۔

نظریاتی (hypothetical) اورت بادل کھربوں برفانی اجسام کا ایک بہت بڑا مجموعہ ہے جو
نظام شمسی کو چاروں طرف سے گھیرے ہوئے ہے۔ یہ سورج سے 50,000 سے 100,000 فلکیاتی
اکائیوں (AU) کے فاصلے پر پھیلا ہوا ہے اور خیال کیا جاتا ہے لمبے وقت دوران کے
دمدار سیارے یہیں سے آتے ہیں۔ ماہرین کا خیال ہے کہ اس کے زیادہ تر اجسام دمدار
سیارے ہیں جو اندرونی نظام شمسی سے بیرونی سیاروں کی کشش ثقل کے باعث خارج ہو گئے
تھے۔ اورت بادل کے اجسام بہت آہستہ رفتار سے حرکت کرتے ہیں اور ان کی حرکت میں کبھی
کبھار ہونے والے واقعات جیسے کہ دوسرے اجسام سے تصادم، کسی گزرتے ہوئے ستارے کی کشش
ثقل یا کہکشاں کے مدوجذر، آسانی سے خلل پیدا کر سکتے ہیں۔

نظام شمسی کا ایک بڑا حصہ ابھی بھی نا معلوم ہے۔ سورج کی کشش ثقل کے بارے میں
اندازا ہے کہ یہ 2 نوری سال، یا 125,000 فلکیاتی اکائیوں (AU)، کے فاصلے تک دوسرے
ستاروں کی کشش ثقل پر حاوی ہے۔ اس کے مقابلے میں اورت بادل ممکنہ طور پر صرف 50,000
فلکیاتی اکائیوں (AU) کے فاصلے تک پھیلا ہوا ہو سکتا ہے۔ سیڈنا جیسے اجسام کی
دریافت کے باوجود کوئپر پٹی اور اورت بادل کے درمیان کا خطہ، جس کا رداس ہزاروں
فلکیاتی اکائیوں پر محیط ہے، زیادہ تر غیر مرسوم (uncharted) ہے۔ سورج اور عطارد کے
درمیانی خطے پر بھی ابھی تحقیقات جاری ہیں۔

نظام شمسی جس کہکشاں میں واقع ہے اس کا نام جادہ شیر (Milky Way) ہے۔ یہ ایک barred
spiral کہکشاں ہے. اس کا قطر ایک لاکھ نوری سالوں پر محیط ہے اور اس میں 2 کھرب
ستارے موجود ہیں۔ ہمارا سورج اس کہکشاں کے بیرونی بازؤں میں سے ایک اورائن بازو یا
مقامی spur میں موجود ہے۔ سورج سے ہماری کہکشاں کا مرکز تقریباً 25,000 سے 28,000
نوری سال کی دوری پر ہے اور یہ کہکشاں کے مرکز کے گرد تقریباً 220 کلومیٹر فی سیکنڈ
کے رفتار سے گردش کر رہا ہے۔ اس رفتار سے اسے ایک چکر پورا کرنے میں اندازاً 22.5
سے 25 کروڑ سال لگتے ہیں۔ اس چکر کو نظام شمسی کا کہکشانئی سال (galactic year) بھی
کہتے ہیں۔

ماہرین کے خیال میں سورج کے اس محل وقوع کا زمین پر زندگی کے ارتقا میں بہت اہم
کردار ہے۔ سورج کا مدار تقریباً دائروی ہے اور یہ اسی رفتار سے کہکشاں کے مرکز کے
گرد گردش کر رہا ہے جس رفتار سے کہکشاں کے بازو گردش کرتے ہیں۔ رفتار کی اس یکسانیت
کے باعث سورج ان بازؤں میں سے کبھی کبھار ہی گزرتا ہے۔ چونکہ ان بازؤں میں خطرناک
سپر نووا کی کافی کثرت پائی جاتی ہے، سورج کا ان میں سے نہ گزرنا زمین کو ان خطرناک
اثرات سے نسبتاً محفوظ رکھتا ہے اور زندگی کو ارتقا کا موقع فراہم کرتا ہے۔ سورج
ستاروں کی گنجان آبادی والے مرکزی خطے سے بھی کافی فاصلے پر ہے۔ اگر سورج مرکز کے
قریب واقع ہوتا تو دوسرے ستاروں کے قریب ہونے کے باعث ان کی کشش ثقل اورت بادل کے
اجسام کو مسلسل انکے مداروں سے ہٹا کر اندرونی نظام شمسی کی جانب بھیجتی رہتی۔ ان
میں سے بہت سے اجسام زمین سے ٹکرا کر زندگی کے لئے تباہ کن ثابت ہو سکتے تھے۔
کہکشاں کے مرکز سے آنے والی برقناطیسی لہریں پیچیدہ جانداروں کے ارتقا میں خلل
انداز بھی ہو سکتی تھیں۔



https://ur.wikipedia.org/wiki/%D9%85%D8%BA%D9%84%DB%8C%DB%81_%D8%B3%D9%84%D8%B7%D9%86%D8%AA

مغلیہ سلطنت 1526ء سے 1857ء تک برصغیر پر حکومت کرنے والی ایک مسلم سلطنت تھی جس کی
بنیاد ظہیر الدین بابر نے 1526ء میں پہلی جنگ پانی پت میں دہلی سلطنت کے آخری سلطان
ابراہیم لودھی کو شکست دے کر رکھی تھی۔ مغلیہ سلطنت اپنے عروج میں تقریباً پورے
برصغیر پر حکومت کرتی تھی، یعنی موجودہ دور کے افغانستان، پاکستان، بھارت اور بنگلہ
دیش کے ممالک پر مشتمل خطے پر انکا دور دورہ تھا۔-

سلطنتِ مغلیہ کا بانی ظہیر الدین بابر تھا، جو تیمور خاندان کا ایک سردار تھا۔
ہندوستان سے پہلے وہ کابل کا حاکم تھا۔ 1526ء کو سلطنتِ دہلی کے حاکم ابراہیم لودھی
کے خلاف مشہورِ زمانہ پانی پت جنگ میں بابر نے اپنی فوج سے دس گُنا طاقتور افواج سے
جنگ لڑی اور انہیں مغلوب کر دیا۔ یوں ایک نئی سلطنت کا آغاز ہوا۔ اس وقت شمالی ہند
میں مختلف آزاد حکومتیں رائج تھیں۔ علاوہ ازیں وہ آپس میں معرکہ آرا تھے۔

1526ء میں دہلی اور آگرہ کی فتح کے بعد صرف چند ماہ میں بابر کے سب سے بڑے بیٹے
ہمایوں نے ابراہیم لودھی کی تمام سلطنت کو زیر کر لیا۔ 1527ء میں میواڑ کے حاکم
سنگرام نے اجمیر اور مالوہ کو اپنی عملداری میں لے رکھا تھا۔

یہ بات واضح ہے کہ مغل سلطنت کا سرکاری مذہب اسلام تھا تاہم اکبراعظم کے دور میں
کچھ عرصے تک اکبر کا ایجاد کردہ مذہب (دین الٰہی ) رائج کرنے کی کوشش کی گئی تھی۔
لیکن اس کا عوام پر کوئی اثر نہ پڑا اور وہ بہت جلد ہی ختم ہوگیا۔ باقی تمام
شہنشاہوں کے دور میں اسلام ہی سرکاری مذہب تھا اور مغل شہنشاہان اسلام کے بہت پابند
ہوا کرتے تھے۔ان میں اورنگزیب عالمگیر زیادہ شہرت رکھتے تھے۔ باقی شہنشاہ بھی اسلام
کی پیروی کے لحاظ سے جانے جاتے ہے۔انہوں نے نہ صرف اسلامی قوانین رائج کیے اور
اسلامی حکومت کو برصغیر کے کونے کونے میں پھیلانے کی بھرپور کوشش کی۔

چغتائی ترکی مغل سلطنت کے بانی ظہیر الدین محمد بابر کی مادری زبان قرار دی جاتی
ہے۔ اس زبان میں مغل سلطنت کے دفتری امور تو سرانجام نہیں دئے جاتے تھے اور نہ ہی
سلطنت کے لئے اہمیت رکھتی تھی تاہم بابر اس میں شعر و شاعری لکھتے تھے۔

مغلوں میں جانشینی کا کوئی قانون نہیں تھا ایک بادشاہ کے مرنے کے بعد اس کے بیٹوں
اور رشتہ داروں کے درمیان جنگ چھڑ جاتی جو شہزادہ اپنے حریفوں کو شکست دے دیتا وہ
تخت مغلیہ کا وارث بن جاتابابر کو اپنے ماموں اور چچا سے لڑنا پڑ ااس کا بھائی جہا
نگیر مرزابھی اس کے لئے دردر سر بن گیا ۔بابر کی موت کے بعد اس کا بیٹا ہمایوں
بادشاہ بنا اسے اپنے بھائیوں کی دشمنی اور مخالفت کا سامنا کرنا پڑا۔انہوں نے ہر
محاذپر اس کے ساتھ دشمنی کی ہمایوں کو افغان سرداروں کی مخالفت کی وجہ سے نقصان
اٹھانا پڑامگر اس کے بھائی اسے شکست دے کر تخت دہلی حاصل کرنا چاہتے تھے انہوں نے
قدم قدم پر اسے پریشان کیا افغان سردار شیر خان سوری نے اسے شکست دے کر دہلی چھوڑنے
پر مجبور کیا ہمایوں دہلی چھوڑ کر لاہور پہنچا، افغان فوج نے اسے لاہور سے بھی بھگا
دیا، ہمایوں شکست کھا کر ملتان جاپہنچا ۔کامران مرزا نے ملتان میں قیام کے دوران اس
کی خواب گاہ کو توپ سے اڑانے کی کوشش کی۔مگر ہمایوں محفوظ رہا بالآخر وہ سندھ کے
راستے ایران جاکر پناہ گزین ہوا۔ پندرہ سال بعد 1555ء میں اس نے ایک بار پھر مغل
سلطنت حاصل کی مگر ایک سال سے کم عرصہ میں اس کا انتقال ہوگیا ہمایوں کے بعد اکبر
بادشاہ بنا۔ کسی نے اکبر کی مخالفت نہیں کی صرف اس کا سوتیلا بھائی مرزا عبدالحکیم
سازشی امراء کے بھڑکانے پر فوج لے کر لاہورپر حملہ آور ہو امگر اکبری فوج نے اسے
شکست دے کر گرفتار کرلیا اس نے تمام عمر قید میں گذاری۔

اکبر کے بعد اس کا بیٹا جہانگیر تخت نشین ہو ا،اس کے بیٹے خسرو نے جہانگیر کے خلاف
بغاوت کردی ۔جہانگیر نے باغی فوج کو شکست دے کر باغیوں کو سرعام پھانسی دی اور
شہزادہ خسرو کو اندھاکروادیا اس نے تمام عمر قید میں گذاری۔جہانگیرکے بعد شہزادہ
خرم شاہجہان کے لقب سے تخت نشین ہوا اس کی مخالفت اس کے بھائی شہزادہ شہر یار اور
شہزادہ داور بخش نے کی مگر شاہجہان کے وفاداروں نے انہیں شکست دے کر گرفتار کر لیا
۔شہزادے شہریار کو اندھا کردیا گیا جبکہ شہزادہ داور بخش مارا گیا ۔

1658ء میں شاہجہان کی زندگی میں ہی اس کے بیٹوں (داراشکوہ،اورنگ زیب ،شجاع اور مراد
)کے درمیان تخت کے حصول کے لئے خونریز جنگیں ہوئیں جس میں اورنگ زیب کو فتح نصیب
ہوئی جب کہ تمام شہزادے جان سے ہاتھ دھو بیٹھے اورنگ زیب نے اپنے باپ شاہجہان کو
لال قلعے میں نظر بند کردیا اور اپنی بادشاہت کا اعلان کردیا۔

1707ء میں اورنگ زیب کے انتقال کے بعد ایک بار پھر جانشینی کی جنگ چھڑ گئی `جس میں
شہزادہ اعظم ،معظم اور کام بخش نے حصہ لیا شہزادہ معظم کامیاب رہا جبکہ دوسرے
شہزادے جنگوں میں مارے گئے۔اورنگ زیب کی وفات کے دس سال بعد کے عرصہ میں سات خون
ریز جنگیں ہوئیں جس میں مغل حکومت کا بہت بڑا نقصان ہوا۔لاتعداد جرنیل،سپاہی اور
جنگی فنون کے ماہرین مارے گئے ۔جس کی وجہ سے مغل یہ سلطنت کمزور ہوگئی ۔

مغل حکومت کی کمزوری سے فائدہ اٹھا کر بہت سے صوبے دار باغی ہوگئے۔ انہوں نے مرکز
کی اطاعت سے انکار کردیا۔ بنگال کے صوبے دار علی وردی خان نے بنگال کے حکمران ہونے
کا اعلان کر دیا۔ مرکزی حکومت میں اتنی ہمت نہ تھی اس کو سزا دی جاتی۔ حیدرآباد دکن
کا صوبہ نظام الملک کے زیرحکومت تھا۔ اس نے بغاوت کرکے خود کو وہاں کا حاکم قرار
دیا۔ مرکز نے اس کے خلاف بھی کوئی کارروائی نہ کی۔ پنجاب میں سکھ اور درانی حکومت
کر رہے تھے۔ روہیل کھنڈ کی ریاست روہیلہ سرداروں کے ماتحت تھی۔بعض علاقوں میں مرہٹے
چھائے ہوئے تھے۔ سلطنت مغلیہ سمٹ کر دہلی کے گردونواح تک رہ گئی تھی۔ کوئی ایسا
مضبوط حکمران نہ تھا جو ان باغیوں کی سرکوبی کرکے یہ علاقے دوبارہ مرکز کا حصہ
بناتا۔

مرہٹے جنوبی ہند سے تعلق رکھتے تھے، مذہب کے لحاظ سے ہندو تھے، متعصب اور متشدد
تھے۔ ان کی سرکوبی کے لئے اورنگ زیب کو کئی سال خرچ کرنا پڑے۔ ان کا سردار سیوا جی
ایک عام سردار سے زیادہ نہ تھا، مگر اس نے مقامی حکمرانوں کی کمزوریوں سے فائدہ
اٹھا کر کئی شہروں اور قلعوں پر قبضہ کر لیا اور اپنی حکومت کو مضبوط کیا۔

شہنشاہ اورنگزیب عالمگیر کی وفات (1707ء)کے بعد مغل شہزادے تخت کے حصول کے لئے
جنگوں میں الجھ گئے۔ اس دوران سکھ سرداروں نے اپنی عسکری طاقت کو مضبوط کرلیا۔
انہوں نے بہادر شاہ اول کے دور میں مغل حکومت کے خلاف چھاپہ مار کاروائیاں شروع کر
دیں۔ انہیں ایک متشدد، ظالم اور مسلم دشمن قائد مل گیا، جس کا نام بندہ بیراگی تھا،
جو تاریخ کے اوراق میں بابا بندہ کے نام سے مشہور ہوا۔ اس نے پنجاب کے علاقوں
جالندھر،گرداسپور، فیروزپور، پٹھان کوٹ کو تباہ و برباد کیا اور قتل وغارت کی انتہا
کر دی۔ اس کے ظلم کا نشانہ مسلمان بنتے تھے۔ اس نے مسلمان عورتوں، بچوں، بوڑھوں کو
وسیع پیمانے پر موت کے گھاٹ اتارا۔ اس کےظلم کی داستانیں دہلی دربار تک پہنچ گئیں۔
اس پر بادشاہ نے اس کے خلاف شاہی فوجیں روانہ کیں۔ شاہی فوج کی کارروائیوں پر یہ
لوگ جنگلوں میں چھپ جاتے اور موقع ملتے ہی چھاپہ مار کارروائیوں سے شاہی فوج کو
نقصان پہنچاتے۔ یہ فتنہ 1718ء میں فرخ سیر کے دور میں ختم ہوا، جب بندہ بیراگی مارا
گیا، مگر سکھ فتنہ کا مکمل خاتمہ نہ ہوسکا۔

پنجاب کے گورنر میر معین الملک عرف میر منو نے سکھوں کے اس فتنہ کے تدراک کی کوششیں
کیں۔ وہ قصور میں سکھوں کے خلاف جنگ لڑنے کے لئے گیا، سکھ اس کی آمد کی خبر سن کر
بوکھلا گئے۔ جنگ کے بعد وہ اپنی گھوڑی پر سواری کا لطف اٹھا رہا تھا کہ گھوڑی بے
قابو ہوگئی۔ میر معین نے اسے قابو کرنے کی کوشش کی، مگر ناکامی ہوئی۔ اس حادثہ میں
میر معین مارا گیا۔ بعض لوگوں نے اسے سازش قرار دیا، مگر حقائق سامنے نہ آسکے۔

اس کی موت کےبعد اس کی بیوی مغلانی بیگم نے اپنے تین سالہ نابالغ بیٹے کی سر پرستی
کی اور پنجاب کی حکمران بن گئی۔ یہ دور سازشوں کا دور تھا، ہر شخص حاکم پنجاب بننے
کے خواب دیکھ رہاتھا۔ اس دوران احمد شاہ درانی نے پنجاب پر حملے کئے تاکہ سکھوں کا
زور توڑا جائے، مگر سکھ سردار جونہی اس کی آمد کی خبر سنتے جنگلوں اور اپنے محفوظ
مقامات پر چھپ جاتے۔ مگر جونہی شاہی فوج واپس ہوتیں سکھ ایک بار پھر کاروائیاں شروع
کردیتے۔ احمد شاہ درانی نے اپنے بیٹے تیمور شاہ کو حاکم پنجاب مقرر کیا اور مغلانی
بیگم کو جاگیر دے کر حکومتی امورسے دستبردار کردیا۔

اس دوران مرہٹے اور سکھ متحد ہوگئے۔ انہوں نے مل کر ایسا بھرپور حملہ کیا کہ افغان
سپاہ کے پاؤں اکھڑ گئے، انہوں نے بھاگ کر اپنی جانیں بچائیں اور دریائے سندھ
پارکرکے دم لیا۔ پنجاب کے صوبے دار آدینہ بیگ نے ان کا بھر پور مقابلہ کیا۔ لاتعداد
سکھ اس کا مقابلہ کرتے ہوئے مارے گئے۔ چنانچہ سکھوں نے رات کے اندھیرے میں اس کی
رہائش گاہ پر شب خون مارا، جس سے آدینہ بیگ جاں بحق ہوگیا۔

اب سکھوں کا راستہ روکنے ولاکوئی نہ تھا اور مغل شہنشاہ بالکل بے بس تھے۔ لاہور شہر
کے عوام تین سکھ سرادروں (لہنا سنگھ، چڑت سنگھ اور گوجر سنگھ) کے درمیان ظلم وستم
کا نشانہ بنتے رہے اور ان کا کوئی پرسان حال نہ تھا۔

24 ستمبر، 1599ء میں برطانیہ کے تاجروں نے مل کر ایک تجارتی کمپنی کی بنیاد رکھی جس
کو برطانوی ایسٹ انڈیا کمپنی کا نام دیا گیا۔ملکہ برطانیہ (ملکہ الزابیتھ) کی طرف
سے اسے ہندوستان اور دیگر ایشیائی ممالک میں تجارت کرنے کی اجازت دی گئی۔ 1612ء میں
کمپنی کے سربراہوں نے فیصلہ کیا کہ تجارت کا دائرہ کار ہندوستان تک وسیع کیاجائے اس
سلسلہ میں انہوں نے ملکہ برطانیہ سے گزارش کی کہ برطانوی سفیر کے ذریعے مغل بادشاہ
جہانگیر سے تجارت کے لئے اجازت دلوائی جائے۔ چنانچہ حکومت برطانیہ نے سر تھامس رو
کو مغل بادشاہ کے پاس روانہ کیااس خط میں شہنشاہ ہندوستان نور الدین محمد جہانگیر
سے گزارش کی گئی وہ برطانوی تاجروں کو سورت اور دیگر شہروں میں تجارت کی اجازت دی
جائے، انہیں رہائش گاہوں،گودام خانے تعمیر کرنے کی اجازت دی جائے اور اپنے سامان
تجارت کی حفاظت کے لئے پہرے دار اور اسلحہ رکھنے کی اجازت دی جائے۔ [[نورالدین
جہانگیر|شہنشاہ جہانگیر[[ نے خط کے جواب میں یہ لکھوایا کہ میں نے اپنے تمام صوبائی
حکمرانوں کو حکم نامہ جاری کردیا ہے کہ برطانوی تاجروں کو ہندوستان میں اشیاء کی
خرید وفروخت ،نقل وحرکت اور رہائش کی مکمل آزادی حاصل ہے ۔اس نے مزید یہ بھی کہا کہ
برطانوی تاجر شاہی محلات کے لئے اشیاء لا سکتے ہیں۔

اسلحہ رکھنے کی فی الحال انہیں اجازت نہیں دی گئی مگر پہرے داروں کی شکل میں
برطانوی تاجروں نے تربیت یافتہ سپاہ تیار کرلی۔ انہوں نے مختصر وقت میں گوا،چٹاگانگ
اوربمبئی میں اپنے تجارتی ٹھکانے بنا لئے ۔انہوں نے پرتگیز ،ڈچ،اسپینی تجارتی
کمپنیوں نے جہازوں پر حملے کئے تاکہ ان کی طاقت کو توڑا جائے اس طرح انہوں نے
سورت،مدراس،کلکتہ میں اپنی طاقت مستحکم کر لی۔انہوں نے فورٹ ولیم،فورٹ سینٹ جارج
اور بمبئی کا قلعہ آباد کئے انہوں نے مقامی آبادی کے لوگوں کو اپنا ملازم رکھا
مقامی آبادی کے لوگ ان کے اخلاق اور دیانت داری کے قائل ہوگئے۔



https://ur.wikipedia.org/wiki/%D9%85%D8%B1%DB%8C%D8%AE

بہت عرصہ پہلے انسان کا خیال تھا کہ مریخ پر بھی زندگی موجود ہے۔ اس میں بھی ہماری
زمین کی طرح فضا موجود ہے اور یہاں پر وادیاں اور برفانی قُطب بھی ہیں، مگر یہاں کی
بیرونی سطح صرف بنجر اور ٹوٹھی پھوٹی زمین ہے۔ اس کی فضا گیس کاربن ڈائی اوکسائیڈ
سے بھری پڑی ہے۔ یہ وہی گیس ہے جس سے زمین پر پودے سانس لیتے ہیں۔ سیارہ کا قطر
6787 کلومیٹر ہے جو زمین کے قطر کا تقریباً نصف ہے۔ مریخ کا دن 24 گھنٹے 37 منٹ کا
ہے البتہ ایک مریخی سال کا عرصہ 687 زمینی دنوں کے برابر ہے جو زمینی سال سے
تقریباً دو گنا بڑا ہے۔

مریخ پرانے زمانوں سے سرخ سیارے کے نام سے مشہور ہے۔ کیونکہ اس کی سطح سرخی مائل
ہے۔ آجکل امریکہ اور یورپ کے بیشتر ممالک، مریخ کی سطح پر اُتر کر اس کی تحقیق کرنے
والے خلائی جہاز بھیج رہیں ہے۔ امسال 2004 میں امریکہ کے دو خلائی جہاز مریخ کی سطح
پر اترے ج جبکہ ہندوستان کا ایک خلائی جہاز مریخ کے مدار میں داخل ہوا۔جنہوں نے
وہاں کی تاذہ ترین تصاویر اور اسکی مٹی کی مشاہدات زمین کو بھیجیں۔ اس تحقیق کا
مقصد مریخ میں پانی اور زندگی کے آثار ڈھونڈنا ہے۔ کیونکہ اکثر سائنسدانوں کا خیال
ہے کہ مریخ پر کسی زمانے میں زندگی موجود تھی۔ اس تحقیق اب تک یہی نتائج نکلے ہیں
مریخ پر کسی زمانے میں پانی تو موجود تھا مگر اس میں زندگی نہ پیدا ہوسکی تھی۔ یورپ
کے ممالک نے بھی اپنے تحقیقی خلائی جہاز مریخ پر بھیجے مگر وہ اس کی سطح پر اترنے
سے پہلے ہی تباہ ہوگئے۔ امریکہ میں اب اس بات پر بحث ہورہی ہے کہ آیا مریخ میں کسی
انسان کو بھیجا جائے یا نہیں؟!

مریخ کے 2 چاند ہیں جو باقی چاندوں کی طرح گول نہیں بلکہ بڑے بڑے پتھر ہیں جنہیں
(Asteroids) کہا جاتا ہے۔ یہ بڑے پتھر کسی زمانے میں مریخ اور مشتری کے درمیان واقع
(Asteroid Belt) سے الگ ہوگئے تھے اور مریخ کی کشش ثقل میں آکر اس کے گرد چکر کاٹنا
شروع کردیا۔



https://ur.wikipedia.org/wiki/%D8%B9%D8%AB%D9%85%D8%A7%D9%86_%D8%A8%D9%86_%D8%B9%D9%81%D8%A7%D9%86

عثمان بن عفان اموی قریشی (47 ق ھ - 35 ھ / 576ء - 656ء) اسلام کے تیسرے خلیفہ،
داماد رسول، اور جامع القرآن تھے۔ عثمان غنی سابقین اسلام میں شامل اور عشرہ مبشرہ
میں سے تھے، ان کی کنیت ذو النورین ہے کیونکہ انھوں نے محمد صلی اللہ علیہ وسلم کی
دو صاحبزادیوں سے نکاح کیا تھا، پہلے رقیہ بنت محمد سے کیا، پھر ان کی وفات کے بعد
ام کلثوم بنت محمد سے نکاح کیا۔عثمان غنی پہلے صحابی ہیں جنھوں نے سرزمین حبشہ کی
ہجرت کی، بعد میں دیگر صحابہ بھی آپ کے پیچھے حبشہ پہونچے۔ بعد ازاں دوسری ہجرت
مدینہ منورہ کی جانب کی۔ رسول اکرم صلی اللہ علیہ وسلم عثمان غنی پر مکمل اعتماد،
اور ان کی فطری حیاء و شرافت اور جو انھوں نے اپنے مال کے ذریعہ اہل ایمان کی نصرت
کی تھی، اس کی انتہائی قدر کرتے تھے۔ رسول اللہ صلی اللہ علیہ وسلم نے دیگر صحابہ
کے ساتھ ان کو بھی جنت اور شہادت کی موت کی خوش خبری دی۔ سنہ 23 ھ (644ء) میں عمر
بن خطاب کی شہادت کے بعد مشورہ سے آپ کو خلافت کی ذمہ داری سونپی گئی، جسے انھوں نے
644ء سے 656ء تک انجام دی۔ ان کے عہد خلافت میں جمع قرآن مکمل ہوا، مسجد حرام اور
مسجد نبوی کی توسیع ہوئی، اور قفقاز، خراسان، کرمان، سیستان، افریقیہ اور قبرص فتح
ہو کر سلطنت اسلامی میں شامل ہوئے۔ نیز انھوں نے اسلامی ممالک کے ساحلوں کو
بیزنطینیوں کے حملوں سے محفوظ رکھنے کے لیے اولین مسلم بحری فوج بھی بنائی۔

ان کا زمانہ خلافت بارہ سال کے عرصہ پر محیط ہے، جس میں آخری کے چھ سالوں میں کچھ
ناخوشگوار حادثات پیش آئے، جو بالآخر ان کی شہادت پر منتج ہوا۔ ‏سنہ 35 ھ، 18 ذی
الحجہ، بروز جمعہ بیاسی سال کی عمر میں انھیں ان کے گھر میں قرآن کریم کی تلاوت کے
دوران شہید کر دیا گیا، اور مدینہ منورہ کے قبرستان جنت البقیع میں دفن ہوئے۔

عثمان غنی کا نسب حسب ذیل ہے: «عثمان بن عفان بن ابو العاص بن امیہ بن عبد شمس بن
عبد مناف بن قصی بن قصی بن كلاب بن مرہ بن کعب بن كعب بن لوی بن غالب بن فہر بن فہر
بن مالک بن مالک بن النضر بن کنانہ (اسی کا لقب قریش تھا) بن کنانہ بن خزیمہ بن
مدرکہ بن الیاس بن مضر بن نزار بن معد بن معد بن عدنان»، عثمان غنی کا نسب عبد مناف
بن قصی کے بعد محمد صلی اللہ علیہ وسلم کے نسب سے مل جاتا ہے۔

والدہ: «اروی بنت کریز بن ربیعہ بن حبیہب بن عبد شمس بن عبد مناف بن قصی بن كلاب بن
مرہ بن کعب بن كعب بن لوی بن غالب بن فہر بن فہر بن مالک بن مالک بن النضر بن کنانہ
بن کنانہ بن خزیمہ بن مدرکہ بن الیاس بن مضر بن نزار بن معد بن معد بن عدنان»، ان
کی والدہ محمد صلی اللہ علیہ وسلم کی پھوپھی زاد بہن تھیں، اور ان کی نانی کا نام
بیضا بنت عبدالمطلب تھا۔

عثمان بن عفان کی پیدائش سنہ 576ء میں عام الفیل کے چھ سال بعد طائف میں ہوئی، تاہم
ایک قول مکہ میں پیدائش کا بھی ہے۔ یہ قریش کی ایک شاخ بنو امیہ بن عبد شمس بن عبد
مناف میں پیدا ہوئے، یہ قبیلہ سرداران قریش میں سے تھا۔ ان کے والد عفان ابو سفیان
بن حرب کےچچا زاد بھائی تھے۔ عثمان غنی کی ایک بہن بھی تھی جس کا نام آمنہ بنت عفان
تھا۔ عفان کے انتقال کے بعد ان کی والدہ نے عقبہ بن ابی معیط سے نکاح کر لیا، جس سے
تین بیٹے اور بیٹیاں ہوئیں، ولید بن عقبہ، خالد بن عقبہ، عمارۃ بن عقبہ اور ام
کلثوم بنت عقبہ، یہ سب عثمان غنی کے ماں شریک بھائی بہن تھے۔ عثمان غنی کی والد
اروی بنت کریز نے اسلام قبول کیا تھا اور انہی کے دور خلافت میں وفات پائیں، جبکہ
ان کے والد عفان کا انتقال زمانہ جاہلیت ہی میں ہو گیا تھا۔

عثمان غنی زمانہ جاہلیت ہی سے انتہائی شریف الطبع، ذہین اور صائب الرائے تھے۔ اسلام
قبول کرنے سے قبل کبھی کسی بت کو سجدہ کیا اور نہ شراب پی۔ نیز علوم عرب مثلاً
انساب، امثال اور جنگوں کے بڑے عالم تھے، شام اور حبشہ کا سفر کیا تو وہاں غیر عرب
قوموں کے ساتھ رہنے کا موقع ملا، جس کی وجہ سے ان اقوام کے حالات، طور طریقے اور
رسم و رواج سے انھیں واقفیت حاصل ہوئی، یہ خصوصیت ان کی قوم میں کسی اور شخص کو
حاصل نہیں تھی۔ عثمان غنی کا پیشہ تجارت تھا جو ان کے والد سے انھیں وراثت میں ملی
تھی، اس پیشہ سے انھوں نے خوب دولت حاصل کی اور بنو امیہ کی اہم شخصیات میں شمار
ہونے لگے۔ عثمان غنی انتہائی سخی اور کریم النفس تھے، زمانہ جاہلیت میں ان کی کنیت
ابو عمرو تھی، لیکن جب رقیہ بنت محمد سے ان کے گھر میں عبد اللہ کی ولادت ہوئی تو
مسلمان ان کو ابو عبد اللہ کی کنیت سے پکارنے لگے۔

عثمان غنی کا رنگ سفید لیکن کچھ زردی مائل تھا، خوبصورت اور خوش قامت تھے۔ دونوں
ہاتھوں کی کلائیاں خوش منظر تھیں، بال سیدھے یعنی گھنگریالے نہیں تھے۔ ناک ابھری
ہوئی اور جسم کا نچلا حصہ بھاری تھا۔ پنڈلیوں اور دونوں بازوؤں پر کثرت سے بال تھے۔
سینہ چوڑا چکلا، اور کاندھوں کی ہڈیاں بڑی بڑی تھی تھیں۔ چہرہ پر چیچک کے متعدد
نشانات، دانت ہموار اور خوبصورت تھے۔ داڑھی بڑی گنجان اور زلفیں دراز، آخر عمر میں
زرد خضاب کرنے لگے تھے۔ جسم کی کھال ملائم اور باریک تھی۔

تجارت میں کامیابی کی باعث خاصی وسعت تھی، چناں چہ عمدہ لباس پہنتے اور سو سو دینار
کی یمنی چادریں اوڑھتے تھے، لیکن لباس پہننے میں سنت نبوی کا خیال رہتا۔ سلمہ بن
اکوع فرماتے ہیں کہ «عثمان بن عفان آدھی پنڈلی تک لنگی باندھا کرتے اور فرماتے کہ
میرے محبوب کی لنگی ایسی ہوا کرتی تھی۔ بائیں ہاتھ میں انگوٹھی بھی پہنتے تھے۔

اسی فراخی کے باعث غذا بھی عمدہ اور پرتکلف ہوا کرتی تھی۔ عثمان غنی پہلے مسلم
خلیفہ تھے جو چھنا ہوا آٹا استعمال کرتے تھے۔

فطرتاً کم سخن تھے لیکن جب کسی موضوع پر اظہار خیال کرتے تو گفتگو سیر حاصل اور
بلیغ ہوتی۔

عثمان بن عفان نے چالیس سال کی عمر میں ابو بکر صدیق رضی اللہ عنہ کی دعوت پر اسلام
قبول کیا۔ آپ پہلے اسلام قبول کرنے والے لوگوں میں شامل ہیں۔ آپ ایک خدا ترس اور
غنی انسان تھے۔ آپ فیاض دلی سے دولت اللہ کی راہ میں خرچ کرتے۔ اسی بنا پر حضور
اکرم صلی اللہ علیہ و آلہ وسلم نے آپ کو غنی کا خطاب دیا۔

ذوالنورين کا مطلب ہے دو نور والا۔آپ رضی اللہ تعالیٰ عنہ کو اس لئے ذوالنورين
کہاجاتاہے کیونکہ رسول اکرم صلی اللہ تعالیٰ علیہ وسلم کی دو صاحبزادیاں یکےبعد
دیگرے آپ رضی اللہ تعالیٰ عنہ کے نکاح میں آئیں۔منقول ہے کہ آج تک کسی انسان کو یہ
سعادت نصیب نہیں ہوئی کہ اس کے عقد میں کسی نبی کی دو بیٹیاں آئی ہوں۔آپ کا شمار
عشرہ مبشرہ میں کیاجاتا ہے یعنی وہ دس صحابہ کرام جن کو رسول اکرم صلی اللہ تعالیٰ
علیہ وسلم نے اپنی حیات مبارکہ ہی میں جنت کی بشارت دی تھی۔

آپ نے اسلام کی راہ میں دو ہجرتیں کیں، ایک حبشہ کی جانب اور دوسری مدینہ منورہ کی
طرف۔

حضرت عمر فاروق رضی اللہ عنہ نے اپنی وفات سے پہلے ایک کمیٹی تشکیل دی جس میں چھ
صحابی شامل تھے۔ حضرت عثمان رضی اللہ عنہ، حضرت علی ، حضرت طلحہ ،حضرت زبیر ، حضرت
سعد بن ابی وقاص اور حضرت عبدالرحمان بن عوف رضوان اللہ علیہم اجمعین اس کمیٹی میں
شامل تھے۔ اس کمیٹی نے حضرت عثمان رضی اللہ عنہ کو خلیفہ نامزد کیا۔ آپ نے بارہ سال
خلافت کی زمہ داریاں سرانجام دیں۔ آپ کے دور خلافت میں ایران اور شمالی افریقا کا
کافی علاقہ اسلامی سلطنت میں شامل ہوا۔

حضرت عثمان ذوالنورین رضی اللہ عنہ کو جامع القرآن کہا جاتا ہے۔= ابن ابی داود نے
بسند صحیح حضرت سوید بن غفلہ سے روائت کی انہوں نے فرمایا حضرت علی کا فرمان ہے کہ
حضرت عثمان کے بارے میں خیر ہی کہو ؛ کیونکہ انہوں نے مصاحف کے بارے میں جو کچھ بھی
کیا صرف اپنی رائے سے نہیں بلکہ ہماری ایک جماعت کے مشورہ سے کیا گیا ان ہی سے
روایت ہے میں خلیفہ ہوتا تو مصحف کے بارے میں وہی کرتا جو حضرت عثمان نے کیا {{
===اختلاف لغات===}}قبائل عرب میں عربی زبان میں کافی اختلافات تھے مثلا جس کلمہ ء
مضارع کا عین ماضی مکسور ہو اس کی علامات مضارع ا ۔ ت۔ ۔ن کو غیر اہل حجاز کسرہ
دیتے تھے اسی طرح علامات مضارع کو ی کو جب کہ اس کے بعد کوئی دوسری یا ہو اس لئے وہ
تعلم م پیش کے ساتھ کو تعلم ت زیر اور م زبر کے ساتھ بولتے اسی طرح نبی ھذیل حتی کو
عتی اہل مدینہ کے یہاں تابوت کا تلفظ تابوہ تھا بنی قیس کاف تانیث کے بعد ش بولتے
ضربک کی بجاءے ضربکش کہتے اس طریقہ تلفظ کو کشکشہ قیس سے تعبیر کیا جاتا بنی تمیم
ان ناصبہ کو عن کہتے، اسی طرح ان کے نزدیک لیس کے مشابہ ماولا مطلقا وامل نہیں ،
ماہذا بشرا ان کے لغت پر ماہذا بشر ہو گا اسی طرح کے اور بہت سے اختلاف تھے

ان 10 صحابہ کرام رضی اللہ عنہم اجمعین کا ذکر عبدالرحمن بن عوف رضي اللہ تعالٰی
عنہ کی روایت کردہ حدیث میں ہے کہ:

عبدالرحمن بن عوف رضي اللہ تعالٰی عنہ بیان کرتے ہيں کہ نبی صلی اللہ علیہ وسلم نے
فرمایا :

ابوبکر رضی اللہ تعالٰی عنہ جنتی ہیں، عمر رضی اللہ تعالٰی عنہ جنتی ہیں، عثمان رضي
اللہ تعالٰی عنہ جنتی ہيں، علی رضي اللہ تعالٰی عنہ جنتی ہیں، طلحہ رضي اللہ تعالٰی
عنہ جنتی ہیں، زبیر رضي اللہ تعالٰی عنہ جنتی ہیں، عبدالرحمن رضی اللہ تعالٰی عنہ
جنتی ہیں، سعد رضي اللہ تعالٰی عنہ جنتی ہيں ، سعید رضی اللہ تعالٰی عنہ جنتی ہیں،
ابوعبیدہ رضي اللہ تعالٰی عنہ جنتی ہیں ۔

اسلام کے دشمنوں خاص کر مسلمان نما منافقوں کو خلافت راشدہ اک نظر نہ بھاتی تھی. يہ
منافق رسول اللہ سے بھی دنیاوی بادشاہوں کی طرح یہ توقع رکھتے تھے کہ وہ بھی اپنا
کوئی ولی عہد مقرر کریں گے. ان منافقوں کی ناپاک خواہش پر اس وقت کاری ضرب لگی جب
امت نے حضرت ابوبکر کو اسلام کا پہلا متفقہ خلیفہ بنا لیا. حضرت ابو بکر کی خلافت
راشدہ کے بعد ان منافقوں کے سینے پر اس وقت سانپ لوٹ گیا جب امت نے کامل اتفاق سے
حضرت عمر رضی اللہ عنہ کو خلیفہ اسلام چن لیا.حضرت عمر کے بعد ٱپ کا سریر آراۓ
خلافت ہونا بھی ان مسلمان نما منافقوں کے لۓ صدمہ جانکناہ سے کم نہ تھا۔ انھوں نے
آپ کی نرم دلی کا ناجائز فائدہ اٹھایا اور آپ کو شہید کرنے کی ناپاک سازش کی اور
ايسے وقت ميں کاشانہ خلافت کا محاصرہ کيا جب اکثر صحابہ کرام حج کے ليے مکہ گۓ ھوۓ
تھے.آپ نے اپنی جان کی خاطر کسی مسلمان کو مزاحمت کرنے کی اجازت نہ دی. روایوں کی
جانب سے یہ بات پورے وثوق سے لکھی گئی ہے کہ اس سانحہ میں ملوث باغیوں میں حضرت ابو
بکر کا بیٹا محمد بن ابی بکر بھی شامل تھا . حضرت علی اس صورتحال سے سخت پریشان تھے
انہوں نے اپنے دونوں صاحبزادوں حضرب حسن اور حضرت حسین کے ہمراہ کئی صحابہ زادوں جن
میں حضرت طلحہ کے صاحبزادوں سمیت حضرت عبداللہ بن عمر اور حضرت عبداللہ بن زبیر بھی
شامل تھے ان سب کو کاشانہ خلافت کی حفاظت پر مامور کیا۔ تاہم اور چالیس روز تک
محبوس رہے. چالیس روز بعد باغی آپ کے گھر میں داخل ہو گئے اور آپ کو شھيد کرديا.اس
دلخراش سانحہ مين آپ کی زوجہ محترمہ حضرت نائلہ رضی اللہ عنا کی انگشت مبارک بھی
شھيد ھو گئیں. آپ کی شہادت کے بعد حضرت علی نے خلافت راشدہ کے چوتھے خلیفہ کی حیثیت
سے خلافت سنبھالی۔



https://ur.wikipedia.org/wiki/%D8%A8%D9%86%DA%AF%D8%A7%D9%84%DB%8C_%D8%B2%D8%A8%D8%A7%D9%86_%DA%A9%DB%8C_%D8%AA%D8%AD%D8%B1%DB%8C%DA%A9

تحریک لسان (بنگالی: ভাষা আন্দোলন بھاشا اندولون) مشرقی بنگال (اب بنگلہ دیش ) میں
چلائی گئی ایک سیاسی تحریک تھی جس کا مقصد بنگالی زبان کو بطور دفتری زبان کے طور
پر اپنانا تھا تاکہ سرکاری معاملات میں اسے استعمال میں لایا جاسکے، نیز بنگالی
زبان کو بطور ذریعہ تعلیم، ذرائع ابلاغ، کرنسی ڈاک ٹکٹو ں میں بھی استعمال کیا جائے
اور اس کے ساتھ ساتھ اسے بنگالی رسم الخط میں لکھنے کو ترجیح دی جائے۔

1947ء میں تقسیم ہند کے بعد قیام پاکستان ہوا جو کثیر نسلی ، لسانی اور جغرافیائی
خطوں پر مشتمل تھا۔ اسی طرح اس کا مشرقی بنگال صوبہ (جسے 1956ء میں مشرقی پاکستان
کہا گیا) میں بنگالی لوگ اکثریت میں بستے تھے۔ 1948ء میںحکومت پاکستان نے اردو کو
بطور واحد سرکاری زبان کے طور پر پورے ملک میں نافذ کیا جس کے سبب مشرقی بنگال کے
عوام میں بے چینی پھیلی اور وہاں بڑے بڑے عوامی جلسے اس فیصلے کے خلاف میں نکالے
گئے۔ نئے قانون کے مسائل ،فرقہ وارانہ مسائل سے جوجتی اس نئی حکومت نے ایسے تمام
جلسے جلوسوں اور عوامی میٹنگوں کو غیر قانونی قرار دیا۔ ڈھاکہ یونیورسٹی کے طلباء
اور چند دیگر سیاسی جماعتوں کے قائدین نے اس فیصلے کے خلاف 21 فروری 1952ء کو ایک
احتجاج کا کیا۔ اس تحریک نے اسوقت عروج پائی جب اس دن پولیس نے مظاہرین طلباء پر
گولیاں چلائیں جس سے کئی اموات ہوئیں۔ ان ہلاکتوں نے عوام میں وسیع طور پر اشتعال
انگیزی پھیلائی۔ان تنازعات کے کئی سال بعد مرکزی حکومت نے 1956ء میں بنگالی زبان کو
دفتری زبان قرار دیا۔ 21 فروری 1999ء کو یونیسکو نے اس دن کو زبان کے عالمی دنکے
طور پر منانے کو فیصلہ کیا تاکہ اس تحریک کے کارکنان اور دنیا میں زبان کے حق کے
سلسلے میں بیداری پیدا کی جاسکے۔

اس تحریک نے مشرقی بنگال کے لوگوں میں بنگالی قومی تشخص کو بیدار کیا جس نے آگے چل
کر بنگالی قوم پرستی کی شکل حاصل کی اور یہی چھ نکات پھر بنگلہ دیشی آزادی تحریک
اور پاک بھارت 1971ء کی جنگ کا سبب بنی۔ 21 فروری کو بنگلہ دیش میں عام تعطیل ہوتی
ہے اور ا س دن کوقومی لسانی تحریک کے دن کے طور پر منایا جاتا ہے۔ ڈھاکہ میڈیکل
کالج کے قریب شہید مینار یادگار اس تحریک اور اس کے متاثرین کے یاد میں تعمیر کیا
گیا ہے۔

موجودہ پاکستان اور بنگلہ دیش برطانوی نوآبادیاتی دور میں متحدہ ہندوستان کے حصے
تھے۔ انیسویں صدی کے وسط میں کئی مذہبی و سیاسی رہنماؤں نے اردو زبان کو مسلمانوں
کے مابین رابطے کے زبان طور پر فروغ دینے کی کوشش کی ان حضرات میں سر خواجہ سلیم
اللہ، سر سید احمد خان،نواب وقار الملک اور مولوی عبدالحق شامل تھے۔اردو ہند یورپی
زبان کی شاخ ہند ایرانی کی ذیلی شاخہند آریان سے ہے۔اس زبان کی افزائش اپ بھرنش
(قرون وسطی میں ہند آریانی زبان پالی- پراکرت کا لسانی دور) پر فارسی ،عربی اور ترک
اثرات کے زیر اثر جنوبی ایشیاء میں دہلی سلطنت اور مغل ادوار میں ہوئی۔)اس کے فارسی
عربی رسم الخط کے ساتھ ہندوستانی مسلمانوں کا اس سے ایک طرح کا لگاؤ دیکھا جاتا ہے
جبکہ ہندی کو عام طور پر ہندوؤں سے منسوب کیا جاتا ہے جو دیوناگری رسم الخط میں
لکھی جاتی ہے۔

اردو کا استعمال شمال مشرقی ہند کے مسلمانوں میں قدرے زیادہ فروغ پایا جبکہ بنگال (
مشرقی ہند) کے مسلمانوں میں بنگالی ہی زیادہ مستعمل رہی۔ بنگالی زبان ایکہند
آریانیہے جوکہ مشرقی وسطی ہند زبانوں سے 1000صدی میں تخلیق ہوئی اس میں ترقی بنگالی
نشاط ثانیہ کے دور میں فروغ پائی۔انیسویں صدی کے آخر میں کئی سماجی کارکن جیسے ایک
ایک مسلم خاتون سماجی کارکن رقیہ شوکت حسین نے بنگالی کو لکھ کر بنگالی عوام میں
پہنچنے کا آغاز کیا یوں بنگالی ادب کا ایک جدید دور شروع ہوا۔بنگالی مسلمانوں نے
اردو کو مسلمانوں کے مابین رابطے کے ذریعے کے طور پر اپنانے کی تقسیم ہند سے قبل سے
ہی مخالفت کی تھی جیسا کہ مسلم لیگ کے لکھنؤ اجلاس 1937ء میں بنگالی رہنماؤ ں نے
اردو کے حوالے سے اس تجویز کی مخالفت کی۔مسلم لیگ برطانوی ہند کی ایک سیاسی جماعت
تھی جس نے قیام پاکستان کی کامیاب تحریک چلائی تھی۔

تقسیم ہند کے بعد جب پاکستان کا قیام عمل میں آیا تو اس کے الگ تھلگ مشرقی حصے کی
آبادی چار کروڑ چالیس لاکھ تھی جبکہ مجموعی آبادی کوئی چھ کروڑ نوے لاکھ
تھی۔پاکستان کی حکومت،سول سروس اور فوج میں مغربی حصے کے لوگوں کی زیادہ اکثریت
تھی۔1947ء میں کراچی میں ایک قومی تعلیمی حوالے سے منعقد پروگرام میں اردو کو
سرکاری زبان اور ذریعہ تعلیم و ابلاغ کے طور پر اپنانے کی حمایت میں قرارداد منظور
کی گئی [مکمل حوالہ درکار][مکمل حوالہ درکار]اس کے بعد اسکی مخالفت اور احتجاجات
بھی فوراً سامنے آئے۔ ڈھاکہ کے طلباء عبد القاسم کی قیادت میں سامنے آئے جو ایک
بنگالی اسلامی ثقافتی ادارےتمدن مجالس کے رہنما تھے. ۔اسکے باوجود پاکستانی افسر
شاہی نے بنگالی زبان کو تعلیم اور کرنسی نوٹوں سے نکال باہر کیا۔مرکزی تعلیمی وزیر
فضل الرحمان نے اردو کو ہی مملکت میں مکمل طور پر نافذ کرنے کی کوشش بڑھ چڑھ کر
کی۔عوامی رد عمل کے طور پر 8 دسمبر 1947ء کو ڈھاکہ یونیورسٹی کے طلباء نے جمع ہو کر
بنگالی زبان کو دفتری زبان بنانے کی حمایت کی۔اور اسکی حمایت میں ان بنگالی طلباء
نے ڈھاکہ میں مظاہرے کئے۔

نمایاں بنگالی علماء نے صرف اردو کے بطور سرکاری زبان نافذ کرنے پراس کی مخالفت میں
بحث کی۔معروف بنگالی لکھاری عبد المنصور احمد کہتے تھے کہ اگر اردو کو ہی صرف
سرکاری زبان کے طور پر نافذ کیا گیا تو مشرقی بنگال کے پڑھے لکھے افراد یکدم" ان
پڑھ "ہوجائیں گے یوں وہ اہم سرکاری عہدے حاصل کرنے میں ناکام ٹھہریں گے۔دسمبر 1947
کے آخر میں بنگال میں ایک پہلی دفعہ قومی سطح پر ایک لسانی تنظیم رسترابھاشا سنگرم
پریساد (قومی زبان ایکشن کمیٹی) قائم ہوئی۔تمدن مجلس کے پروفیسر نور الحق بھویاں نے
اس تنظیم کی صدارت کی۔بعد میں رکن پارلیمنٹ شمس الحق نے ایک کمیٹی قائم کی جس کا
مقصد بنگالی کو بطور سرکاری زبان نافذ کرنا تھا۔رکن اسمبلی جیسے دھرین درناتھ دتا
نے قانون ساز اسمبلی میں بنگالی اراکین کو بنگالی زبان کے استعمال اور اس کے سرکاری
استعمال کی قانونی اجازت فراہم کرنے کی اجازت تجویز دی۔اس تجویز کے حامیوں میں
مشرقی بنگال کے عوام اور قانون دان جیسے پریم ہری بھومن، کمار دتا اور سریس چندرا
چتوپدہایا شامل تھے۔ وزیر اعظم لیاقت علی خان اور مسلم لیگی رہنماؤں نے اسے پاکستان
کو تقسیم کرنے سے تعبیر کیا اور اس کی مخالفت کی اسطرح یہ قانونی تبدیلی نہیں لائی
جاسکی۔

11 مارچ 1948 کو ڈھاکہ یونیورسٹی اور دیگر کالجوں کے طلباء نے سرکاری طور پر بنگالی
زبان کو سکوں،ڈاک، بحریہ میں بھرتی کے امتحانوں سے نکال دینے پر احتجاج کیا۔یہ بھی
مطالبہ کیا گیا کہ بنگالی کو ڈمنین آف پاکستان کی سرکاری زبان قرار دیا جائے۔کئی
سیاسی رہنما ء جیسے شمس الحق، شوکت علی ، قاضی غلام محبوب، اولی احد اور عبد الواحد
و دیگر گرفتار ہوئے۔اس ریلی کے ایک رہنما محمد طٰحہ پر پولیس سے اسلحہ چھیننے کا
الزام لگا۔ان جلوسوں میں طلباء کے رہنماؤں میں عبد المتین اور عبداملک عقیل شامل
تھے۔

11 مارچ کی شام کو ایک میٹنگ ہوئی جس میں پولیس کے جارحانہ رویئے اور گرفتاریوں پر
احتجاج کیاگیا۔وزیر اعلیٰ خواجہ ناظم الدین کے گھر پر جاتے جلوس کو ڈھاکہ ہائی کورٹ
کے سامنے روکا گیا۔پھر اس جلوس نے اپنا رخ بدل کر سیکریٹریٹ کی عمارت جانب چلنا
شروع کیا۔ پولیس نے مظاہرین پر حملے کئے جس میں رہنماء اے کے فضل الحق سمیت کئی
مظاہرین زخمی ہوئے۔اگلے چار دن تک مسلسل ہڑتال کئے گئے۔ان حالات میں وزیر اعلیٰ
خواجہ ناظم الدین نے طلباء گروہوں کے ساتھ بنگالی کو بطور سرکاری زبان کے طور پر
اپنانے کے مطالبے کو چھوڑ کر دیگر کچھ مطالبات پر مذاکرات کئے۔

ان عوامی بے چین حالات میں گورنر جنرل آف پاکستان محمد علی جناح نے 19 مارچ 1948 کو
ڈھاکہ کا دورہ کیا۔21 مارچ کو ایک عوامی جلسے سے خطاب میں انہوں نے کہا کہ اس لسانی
مسئلے کو پانچواں فریق پاکستان کو تقسیم کرنے کے لئے ابھار رہا ہے۔ساتھ ہی انہوں نے
"اردو اور صرف اردو" کو ہی ریاست کی واحد سرکاری زبان قرار دیا کہ جس کے ساتھ
مسلمانان ہند کے دلی جذبات وابستہ ہیں اور اس سے روگردانی کرنے والوں کو پاکستان کا
دشمن قرار دیا گیا۔انہوں نے پھر بعد میں اس حوالے سے ایک میٹنگ بلائی جس میں خواجہ
ناظم الدین کی جانب سے طلباء سے کئے گئے معاہدے کو ختم کیا گیا۔ڈھاکہ چھوڑنے سے قبل
28 مارچ کو ریڈیو سے خطاب میں "صرف اردو" کی پالیسی کا اعلان کیا۔



https://ur.wikipedia.org/wiki/%D8%A8%D9%84%D8%A7%DA%AF

بلاگ ایسی ویب سائٹس کو کہا جاتا ہے جہاں گفتگو یا معلومات ترتیب وار درج ہوتی
ہیں۔یہ ایک امیختہ (portmanteau) لفظ ہے جو 1998 سے اپنے موجودہ ویب کے مفہوم میں
استعمال ہورہا ہے۔یہ انگریزی کے الفاظ ویب (weB) اور لاگ (LOG) سے مل کر بنا ہے،
یعنی web سے آخری لفظ B اور log کو ملا کر بنا ہے۔

انگریزی Blog کی اردو کلمہ نویسی یعنی بلاگ کو ہی اردو میں اپنایا جا سکتا ہے، یہ
لفظ عام بول چال اور تحریر میں بھی استعمال ہوتے ہوئے اردو دان طبقے میں مشہور ہو
چکا ہے۔

عربی میں اسکے لیے مدونہ کا لفظ مستعمل ہے، اسی کو اردو میں بھی اپنایا جا سکتا ہے۔
مدونہ کی جمع مدونات ہو گی۔اس کی تشریح اس طرح ہو سکتی ہے۔اصل میں ایک مـدونـہ یا
بلاگ ، ایک ایسا ویب سائٹ (website) ہوتی ہے کہ جہاں اندراجات کو ایک جریدہ یا مجلہ
کے انداز میں ترتیب دیا جاتا ہے اور اس ترتیب کو زمانی (chronological) رکھا جاتا
ہے۔ مدونہ کی جمع مدونات (blogs) ہوتی ہے اور مدونہ بنانے والے یعنی blogger کو
مدونی کہا جاتا ہے اور اسکی جمع مدونین ہوتی ہے۔ مدونہ کا لفظ مدون سے بنا ہے جس کے
معنی log یا record رکھنے کے ہوتے ہیں جبکہ خود مدون کا لفظ عربی دون سے بنا ہوا ہے
جس کا مطلب log یا book یا record ہوتا ہے اور یہی record یا log رکھنے کا مطلب
انگریزی میں blog کا بھی لیا جاتا ہے۔



https://ur.wikipedia.org/wiki/%D8%A7%DB%8C%D8%B4%DB%8C%D8%A7

ایشیا دنیا کا سب سے بڑا اور زیادہ آبادی والا براعظم ہے۔ یہ زمین کے کل رقبے کا
8.6 فیصد، کل بری علاقے کا 29.4 فیصد اور کل آبادی کے60 فیصد حصے کا حامل ہے۔

ایشیا روایتی طور پر یوریشیا کا حصہ ہے جس کا مغربی حصہ یورپ ہے۔ ایشیا نہر سوئز کے
مشرق، کوہ یورال کے مشرق اور کوہ قفقاز، بحیرہ قزوین اور بحیرہ اسود کے جنوب میں
واقع ہے۔

قرون وسطیٰ سے قبل یورپی ایشیا کو براعظم نہیں سمجھتے تھے تاہم قرون وسطیٰ میں یورپ
کی نشاۃ ثانیہ کے وقت تین براعظموں کا نظریہ ختم ہوگیا اور ایشیا کو بطور براعظم
تسلیم کر لیا گیا۔ افریقہ اور ایشیا کے درمیان سوئز اور بحیرہ قلزم کو سرحد قرار
دیا گیا جبکہ یورپ اور ایشیا کے درمیان سرحد درہ دانیال، بحیرہ مرمرہ، باسفورس،
بحیرہ احمر، کوہ قفقاز، بحیرہ قزوین، دریائے یورال اور کوہ یورال سے بحیرہ کارہ تک
پہنچتی ہے۔

جغرافیہ میں دو مکتبہ فکر ہیں ایک تاریخی حوالہ جات کے تحت یورپ اور ایشیا کو الگ
براعظم قرار دیتا ہے جبکہ دوسرا یورپ کے لئے براعظم اور ایشیا کے لئے خطے کا لفظ
استعمال کرتا ہے۔ علاوہ ازیں یہ تنازعہ ایشیا بحرالکاہل خطے پر بھی کھڑا ہوتا ہے
جہاں موجود جزائر میں سے چند براعظم آسٹریلیا کا حصہ مانے جاتے ہیں جبکہ چند ایشیا
میں تسلیم کئے جاتے ہیں اس لئے ایشیا کی حدود کا درست تعین کرنا مشکل ہو جاتا ہے۔

ایشیا دنیا کا سب سے بڑا بر اعظم ہے۔ جہاں دنیا کا سب سے اونچا، سب سے نیچا اور سب
سے سرد ترین مقام پایا جاتا ہے (ماؤنٹ ایورسٹ دنیا کی بلند ترین چوٹی، مغرب کی جانب
بحیرہ مردار سطح سمندر سے سب سے نچلا مقام اور شمالی سائبیریا کے مقامات)۔ ایشیا
میں کسی بھی براعظم سے زیادہ افراد رہائش پزیر ہیں جن میں سے ایک اعشاریہ دو ارب
آبادی چین اور 94 کروڑ بھارت میں آباد ہے۔

براعظم کا شمالی حصہ قدیم پہاڑوں اور سطح ہائے مرتفع پر مشتمل ہے جبکہ وسطی علاقہ
کوہ ہمالیہ اور سطح مرتفع تبت نے گھیرا ہوا ہے۔ ہمالیہ دنیا کے دیگر پہاڑی سلسلوں
کی نسبت زیادہ قدیم نہیں اور اب بھی یہ اونچائی کی جانب رواں ہے۔ یہ سلسلہ تب تشکیل
پایا جب برصغیر ایشیا سے ٹکرایا۔

جنوب مشرقی ایشیا میں ہزاروں جزائر ہیں جہاں آتش فشانوں کا پھٹنا اور زلزلے آنے روز
کا معمول ہیں۔ ان جزائر میں کئی جزائر آتش فشانوں پر واقع ہیں۔ ان زلزلوں میں سب سے
زیادہ خوفناک دسمبر 2005ء میں بحر ہند میں آنے والا زیر آب زلزلہ تھا جس سے پیدا
ہونے والی لہروں "سونامی" نے بحر ہند کے گرد بسنے والے ممالک کے لاکھوں نفوس نگل
لیے۔

جنوب مشرقی ایشیا میں منطقہ حارہ کے جنگلات بھی بڑی تعداد میں واقع ہیں خصوصاً
تھائی لینڈ، بورنیو کے جزائر، سلاویسی، جاوا اور سماٹرا کے جنگلات مشہور ہیں۔

ایشیا میں دنیا کے کئی مشہور صحرا بھی واقع ہیں جن میں صحرائے عرب (ربع الخالی)،
صحرائے شام، دشت کویر، دشت لوط، تھر، تھل، کراکم، ٹکلا مکان، گوبی دنیا کے عظیم
صحراؤں میں شمار ہوتے ہیں۔

ایشیا میں دنیا کے کئی بڑی دریا بھی واقع ہیں جن میں دریائے زرد، یانگزے، سندھ،
گنگا، جمنا، برہم پترا، اراوتی، میکانگ، فرات، دجلہ، جیحوں، سیحوں، ارتش، اوب، لینا
دنیا کے عظیم دریاؤں میں سے ہیں۔

جھیلوں میں جھیل قزوین جسے اس کے عظیم حجم کے باعث بحیرہ قزوین بھی کہا جاتا ہے،
دنیا کی سب سے بڑی جھیل ہے۔ علاوہ ازیں جھیل ارال (بحیرہ ارال)، جھیل بالکش، جھیل
بیکال، جھیل وان، جھیل ارمیہ دنیا بھر میں جانی جاتی ہیں۔

جزیرہ سماٹرا، بورنیو اور نیو گنی دنیا کے بڑے جزائر میں شمار ہوتے ہیں جبکہ دنیا
کے بڑے جزیرہ نما اناطولیہ اور عرب بھی یہیں واقع ہیں۔

ایشیا مختلف تہذیبوں کا مسکن ہے، یہاں کی زمین، لوگوں اور روایتوں میں بڑا تنوع
پایا جاتا ہے۔ سوویت یونین کے ٹوٹنے سے یہاں قازقستان، کرغزستان، تاجکستان،
ترکمانستان اور کرغزستان کی نئی ریاستیں وجود میں آئیں۔ جنوب مغرب کے بیشتر ممالک
کے عوام مسلمان ہیں لیکن قومیت اور مسالک کی بنیادوں پر تقسیم ہیں۔ بھارت دنیا کی
سب سے بڑی جمہوریت ہے جبکہ چین دنیا کی تیزی سے ابھرتی ہوئی معاشی و عسکری قوت ہے۔

جہاں یہاں کی تہذیبوں کی تنوع میں پایا جاتا ہے وہیں عوام کے معیار زندگی میں بھی
بہت زیادہ تفریق پائی جاتی ہے۔ ایک طرف جاپان اور مشرقی وسطیٰ کی خلیجی ریاستوں کے
عوام طرز زندگی کے اعلیٰ معیار اپنائے ہوئے ہیں وہیں دنیا کے چند غریب ترین ممالک
بھی ایشیا میں ہی پائے جاتے ہیں جن میں شمالی کوریا، بنگلہ دیش، افغانستان اور لاؤس
قابل ذکر ہیں۔ ایشیا کی غریب ممالک کی معیشت کو خانہ جنگیوں، قحط، سیلاب، قدرتی
آفات اور زراعت کے لیے جدید طریقۂ کار اختیار نہ کرنے کے باعث شدید مشکلات کا سامنا
ہے۔

ایشیا کی بیشتر آبادی کا ذریعۂ معاش زراعت ہے اور چند ممالک میں تو صنعتیں بہت ہی
کم ہیں۔ مشرقی چین اور روس میں بھاری صنعتیں قائم ہیں لیکن سب سے صنعتی پیداوار کے
لحاظ سے جاپان سرفہرست ہے۔ جاپان برقی و جدید ٹیکنالوجی کی صنعت میں عالمی قائد
سمجھا جاتا ہے جبکہ تائیوان، جنوبی کوریا اور سنگاپور بھی برقی مصنوعات تیار کرتے
ہیں۔ حالیہ سالوں میں تائیوان اور ملائیشیا کی معیشتوں نے بڑی ترقی کی ہے اور انہیں
"ایشین ٹائیگر" کہا جاتا ہے۔

ایشیا کی زمین کا بیشتر حصہ بانجھ مٹی یا سخت یا خشک موسم کے باعث ناقابل کاشت ہے
جیسے سطح مرتفع تبت، سائبیریا اور جزیرہ نما عرب کا بیشتر حصہ کاشت کے قابل نہیں۔
براعظم کی سب سے زیادہ زرخیز زمینیں چین، ہندوستان اور پاکستان میں دریاؤں کے ساتھ
ساتھ واقع ہیں جہاں چاول کاشت کیے جاتے ہیں۔ اس کے علاوہ نقد فصلیں بھی کاشت کی
جاتی ہیں جیسے جنوب مغربی ایشیا میں کھجوریں، جنوب مشرقی ایشیا میں ربڑ، بھارت، چین
اور سری لنکا میں چائے اور جنوب مشرقی ایشیا کے جزائر میں ناریل۔ کھجوریں جزیرہ نما
عرب اور ملحقہ علاقوں کی اہم نقد فصل ہے جہاں یہ زمانۂ قدیم سے کاشت ہوتی ہے۔



https://ur.wikipedia.org/wiki/%D8%A7%D9%86%DA%AF%D9%84%D8%B3%D8%AA%D8%A7%D9%86

انگلستان (england) نامی ملک متحدہ سلطنت کا حصہ ہے۔ اس کی سرحدیں شمال میں سکاٹ
لینڈ اور مغرب میں ویلز سے ملتی ہیں۔ شمال مغرب میں آئرش سمندر جبکہ سیلٹک سمندر
جنوب مغرب میں ملتا ہے۔ شمالی سمندر مشرق میں جبکہ انگلش چینل جنوب میں اسے یورپ کے
براعظم سے طبعی طور پر الگ کرتا ہے۔ زیادہ تر انگلستان وسطی اور جنوبی حصے سے مل کر
بنا ہے جہاں برطانیہ کا جزیرہ واقع ہے۔ یہ علاقہ شمالی بحرِ اوقیانوس کہلاتا ہے۔ اس
کے علاوہ اس ملک میں 100 سے زیادہ چھوٹے چھوٹے جزائر بھی شامل ہیں۔

سائنس اور ریاضی کے شعبے میں اہم انگریز سائنس دانوں میں سر آئزک نیوٹن، مائیکل
فیراڈے، رابرٹ ہک، رابرٹ بوائل، جوزف پریسٹلے، جے جے تھامپسن، چارلس ببیج، چارلس
ڈارون، سٹیفن ہاکنگ، کرسٹوفر رن، ایلن ٹرنگ، فراسز کرک، جوزف لسٹر، ٹم برنرز لی،
اینڈریو ویلز اور رچرڈ ڈاکنز اہم ہیں۔ صنعتی انقلاب چونکہ انگلستان سے ہی شروع ہوا
تھا، اس لئے یہاں بہت ساری نئی ایجادات ہوئی تھیں جن میں ریلوے انجن، دخانی جہاز،
ڈھیروں پل وغیرہ اہم ہیں۔ ایڈورڈ جینر کی دریافت کردہ چیچک کی ویکسین کے بارے کہا
جاتا ہے کہ اس کی مدد سے جتنی جانیں بچائی گئی ہیں، وہ آج تک ہونے والی تمام جنگوں
کی اموات کی کل تعداد سے زیادہ ہیں۔



https://ur.wikipedia.org/wiki/%D8%A2%D8%A6%D8%B3_%D9%84%DB%8C%D9%86%DA%88

آئس لینڈ کا سرکاری نام جمہوریہ آئس لینڈ ہے۔ (Icelandic: Ísland or Lýðveldið
Ísland; آئس لینڈ ایک جزیرہ ہے جو شمال مغربی یورپ کا ایک ملک ہے۔ اس کے بیرونی حصے
شمال میں اٹلانٹک (بحر اوقیانوس) سمندر میں یورپ اور گرین لینڈ کے درمیان موجود
ہیں۔ جولائی 2008ء کے مطابق اس کی آبادی 311396 ہے۔ اس کا دار الحکومت اور سب سے
بڑا شہر ریکیاویک ہے۔ وسطی اٹلانٹک پلیٹ پر اپنے محل وقوع کے لحاظ سے آئس لینڈ آتش
فشانی اور ارضیات کے حوالے سے کافی بڑے پیمانے پر متحرک ہے۔ اس کا اندرونی حصہ سطح
مرتفع پر مشتمل ہے جو ریتلے میدانوں، پہاڑوں اور گلئیشرز(یخ بست دریا) پر مشتمل ہے
اور ان ہی گلیشئرز (یخ بست دریا) سے دریا نکل کر اس کے زیریں حصوں سے ہوتے ہوئے
سمندر تک جاتے ہیں۔ خلیجی رو کی وجہ سے آئس لینڈ کا درجہ حرارت اس کے محل وقوع کے
باوجود نسبتاً معتدل رہتا ہے اور اس وجہ سے یہاں رہائش کرنا نسبتاً آسان ہے۔ آئس
لینڈ میں انسانی آبادی کے آثار 874ء سے ملتے ہیں جب نارویجیئن سردار انگولفر
آرنارسن آئس لینڈ کا پہلا مستقل آباد کار بنا۔ اس کے علاوہ دیگر لوگوں نے یہاں کے
چکر لگائے تھے اور قیام بھی کیا تھا۔ اگلی صدیوں کے دوران نارڈک اور گائلیک لوگوں
نے آئس لینڈ کو اپنا مستقر بنایا۔ بیسویں صدی سے قبل تک آئس لینڈ کی آبادی کا
انحصار ماہی گیری اور زراعت پر تھا اور 1262ء سے 1944ء تک یہ ناروے کا حصہ رہا اور
اس کے بعد ڈینش (دانمارکی) بادشاہت کا۔ بیسویں صدی میں آئس لینڈ کی معیشت اور بہبود
کا نظام بہت تیزی سے پروان چڑھا۔ آج آئس لینڈ ایک ترقی یافتہ ملک ہے، فی کس جی ڈی
پی کے لحاظ سے دنیا میں پانچویں اور انسانی ترقی کے حوالے سے دنیا میں دوسرے نمبر
پر آتا ہے۔ اس کی معیشت فری مارکیٹ (آزاد منڈی) اکانومی پر مشتمل ہے جس میں خدمات،
فنانس(مالیات)، ماہی گیری اور مختلف صنعتیں اہم سیکٹرز ہیں۔ سیاحت بھی کافی مقبول
ہے۔ آئس لینڈ UN, NATO, EFTA, EEA اور OECD کا ممبر ہے لیکن یورپی یونین کا ممبر
نہیں۔

اگرچہ تاریخی حوالوں سے آئرش منکس کے ابتدائی وجود کا کچھ تذکرہ ملتا ہے، عمومی طور
پر یہ سمجھا جاتا ہے کہ آئس لینڈ کی دریافت اور اس کی آبادکاری ناروے کے مہم جوؤں
نے نویں صدی کے آخر میں کی تھی۔ یہاں سب سے پہلا آبادکار ناروے کا انگولفر آرنارسن
تھا جس نے اپنا مویشی خانہ بنایا۔ انگولفر کے بعد بہت سارے مہاجرین نے ادھر کا رخ
کیا جن کی اکثریت نارویجن اور آئرش غلاموں کی تھی۔ 930ء تک قابل کاشت زمین کا
تقریباً تمام حصہ لوگوں نے اپنے قبضے میں کر لیا تھا اور آلتھنگ (Althing) یعنی
مقننہ اور پارلیمان بنائی گئی تھی جو آئس لینڈ کی آزاد ریاست کا مرکز تھی۔ 1000ء
میں پرامن طریقے سے عیسائیت کو قبول کیا گیا۔ آزاد ریاست کا درجہ 1962ء میں ختم ہوا
جب پرانے آبادکاروں کا بنایا ہوا سیاسی نظام ناکامی کا شکار ہوا کیونکہ یہ مقامی
سرداروں کی بڑھتی ہوئی طاقت کا مقابلہ نہ کر سکتا تھا۔

اندرونی مزاحمتوں اور سٹرلنگ دور کی سول نافرمانی کی وجہ سے پرانے معاہدے کی توثیق
کی گئی جس کے سبب آئس لینڈ ناورے کی بادشاہت میں آ گیا۔ چودہویں صدی میں آئس لینڈ
کی ملکیت ناروے-ڈنمارک کو منتقل کی گئی جب کالمار یونین (کالماری اتحاد) کے تحت
ڈنمارک اور ناروے کی بادشاہتوں کا انضمام ہوا۔ آنے والی صدیوں کےد وران آئس لینڈ
یورپ کے غریب ترین ملکوں میں شمار ہونے لگا۔ غیر زرخیز زمین، آتش فشانوں کے پھٹنے
اور سخت موسم کے باعث یہاں زندگی بہت مشکل ہو گئی کیونکہ ان کا دارومدار زراعت پر
تھا۔ سولہویں صدی کے دوران ناروے کے بادشاہ کرسچین (کریستیان) سوم نے لوتھرازم
(لوتھریت) کو ہر پہلو سے ترویج دینی شروع کی۔ آخری کیتھولک بشپ کا 1550ء میں اس کے
دو بیٹوں سمیت سر قلم کر دیا گیا جس کے بعد پورا ملک مکمل طور پر لوتھیرین (لوتھری)
بن گیا۔ اس کے بعد سے اب تک لوتھرازم (لوتھریت) اکثریتی مذہب چلا آ رہا ہے۔

1814ء میں نیپولن کی جنگوں کے بعد ناروے اور ڈنمارک کیل کے معاہدے کے بعد دو الگ
ملک بنے تاہم آئس لینڈ ڈنمارک کے قبضے میں رہا۔ انیسویں صدی کے دوران ملک کے حالات
بدترین ہوتے چلے گئے اور آبادی کی اکثریت نے جنوبی امریکا کی طرف رخ کیا۔ اسی دوران
جون سیگوروسون کے تحت ایک نئی آزادی کی تحریک نے جنم لیا جو یورپ کے رومانوی اور
قوم پرستانہ نظریات سے متاثر تھی۔ 1874ء میں ڈنمارک نے آئس لینڈ کو خودمختاری عطا
کردی جو 1904ء میں مزید وسیع کی گئی۔ یکم دسمبر 1918ء میں طے پانے والے معاہدے کے
نتیجے میں آئس لینڈ کو ڈنمارک کے بادشاہ کے ماتحت ایک مکمل خود مختار ریاست کا درجہ
ملا۔

دوسری جنگ عظیم کے دوران 9 اپریل 1940ء کو جرمنی کے ڈنمارک پرقبضے کے باعث آئس لینڈ
اور ڈنمارک کے تعلقات کشیدہ ہو گئے۔ ایک ماہ بعد برطانوی فوجوں نے ریکیاویک کی
بندرگاہ پر زبردستی ڈیرہ ڈال دیا جو آئس لینڈ کی غیر جانبداری کے خلاف تھا۔ اتحادی
قبضہ جنگ کے دوران جاری رہا۔ 1941ء میں یہ قبضہ امریکی فوج نے سنبھال لیا۔ اس کے
بعد 17 جون 1944ء کو آئس لینڈ رسمی طور پر ایک آزاد جمہوریہ بنا۔ 1946ء میں قابض
افواج کا انخلا عمل میں آیا۔ اندورن ملک مخالفت اور بغاوتوں کے باوجود آئس لینڈ
ناٹو کا ممبر 30 مارچ 1949ء کو بنا۔ 5 مئی 1951ء کو امریکہ کے ساتھ آئس لینڈ کا
دفاعی معاہدہ عمل میں آیا جس کے نتیجے میں امریکی افواج واپس آئیں اور سرد جنگ کے
دوران معاہدے کے مطابق دفاع کا فریضہ سر انجام دیتی رہیں اور 2006ء کے خزاں تک
موجود رہیں۔

جنگ کے فوراً بعد کے وقت میں معاشی ترقی واقع ہوئی جس میں ماہی گیری کو صنعت کا
درجہ دیا گیا اور ہر قسم کی تجارت کو فروغ دینے کی کوشش کی گئی۔ 1970ء میں سرد جنگ
زوروں پر تھی۔ آئس لینڈ اور برطانیہ کے بہت تنازعے ماہی گیری کی حدود کے حوالے سے
کھڑے ہوئے۔ 1994ء میں آئس لینڈ کے یورپی معاشی علاقے میں شمولیت کے بعد معیشت نے
بہت گہرائی اور آزادی حاصل کی۔

آئس لینڈ کوعلاقوں، آبادیوں، کاؤئنٹیوں اور میونسپلٹیوں میں تقسیم کیا گیا ہے۔ کل 8
مختلف علاقوں کو شماریاتی حوالوں سے استعمال کیا جاتا ہے۔ ضلعی عدالتوں کی حدود
ابھی تک پرانی تقسیم کے مطابق چل رہی ہیں۔ مارچ 2003ء میں آئین میں ترمیم کے ذریعے
انہیں 6 مختلف انتظامی علاقوں میں تقسیم کیا گیا۔

ریکیاوک کا شہر ملک کا دارلحکومت ہے اور سب سےزیادہ آبادی والا شہر بھی۔ ریکیاوک
اور اس کے نزدیکی شہروں کوپاوگُر، ہافنارفیوریور، موسفیلسبیر، گاروابیر،
سلتیارنارنس اور الفتانس مل کر ایک بڑا علاقہ بناتے ہیں جہاں ملک کی تقریباً دو
تہائی آبادی رہتی ہے۔ اس کے علاوہ دیگر شہروں میں اکوریری، کیفلاویک، سیلفوس،
ارکینس اور ایسافیورور شامل ہیں۔

آئس لینڈ شمالی بحیرہ آرکٹک میں آرکٹک سرکل سے ذرا سا جنوب میں واقع ہے۔ یہ سرکل
آئس لینڈ کے شمال سے چند علاقوں کو چھوتا ہوا گزرتا ہے۔ ہمسائیہ گرین لینڈ کے برعکس
آئس لینڈ کو یورپ کا حصہ مانا جاتا ہے۔ جغرافیائی اعتبار سے آئس لینڈ یورپ اور
جنوبی امریکہ، دونوں براعظموں کا حصہ ہے۔ اپنی ثقافتی، معاشی اور لسانی، کئی حوالوں
سے سکاندینیویا کا حصہ شمار ہوتا ہے۔ یہ دنیا کا 18واں بڑا اور یورپ کا برطانیہ کے
بعد دوسرا بڑا جزیرہ ہے۔

آئس لینڈ کا تقریباً 11 فیصد حصہ گلیشئرز(یخ بستہ دریاؤں) سے گھرا ہوا ہے۔ اس کے
علاوہ اس کے 4970 کلومیٹر طویل ساحل پر بہت سی کھاڑیاں موجود ہیں اور اکثر اہم شہر
بھی انہی کے نزدیک موجود ہیں۔ آئس لینڈ کے بلند علاقے بہت سرد اور ناقابل رہائش ہیں
کیونکہ وہ ریت اور پہاڑوں کا مجموعہ ہیں۔ اس کے اہم شہروں میں ریکیاوک، کیفلاویک،
جہاں بین الاقوامی ہوائی اڈے موجود ہیں اور اکوریوری ہیں۔ گریمزی جزیرہ جو آئس لینڈ
کے انتہائی شمال میں ہے، آرکٹک سرکل کے پارآبادی رکھتا ہے۔

آئس لینڈ میں دنیا کا سب سے کم عمر جزیرہ موجود ہے جو 5 نومبر 1963ء سے 5 جون 1968ء
میں ہونے والی آتش فشانی تحاریک سے وجود میں آیا۔

آئس لینڈ کے ساحلی علاقوں کا موسم سرد اوشیانک ہے۔ جنوبی بحرِ اوقیانوس کی گرم رو
کی وجہ سے آئس لینڈ کا درجہ حرارت اسی خط پر واقع دیگر ممالک کی نسبت گرم ہوتا ہے۔
سردیاں معتدل اور تیز ہواؤں کے ساتھ اور گرمیاں نم اور ٹھنڈی۔

آئس لینڈ کے جانوروں میں آئس لینڈ کی بھیڑ، مویشی اور آئس لینڈک گھوڑے شامل ہیں۔ اس
کے علاوہ آئس لینڈ کے گرد موجود پانیوں میں مچھلیوں کی کئی اقسام آئس لینڈ کے معاشی
نظام کا اہم حصہ ہیں اور آئس لینڈ کی کل برآمدات کا نصف حصہ بھی۔ جنگلی پستانیہ
جانوروں میں قطبی لومڑی، منک، جنگلی اور گھریلو چوہے، خرگوش اور رینڈئیر شامل ہیں۔
1900ء کے لگ بھگ کبھی کبھاربرفانی ریچھوں نے بھی ادھر کا چکر لگایاتھا جو گرین لینڈ
سے گلیشئر پر بہتے ہوئے ادھر پہنچے۔ پرندے خصوصاً بحری پرندے یہاں کی جنگلی حیات کا
اہم جزو ہیں۔ پفن، سکوا اور کٹی ویک، ساحل کی چٹانوں پر گھونسلا بناتے ہیں۔ آئس
لینڈ کا اپنا بیڑا ہے جو بین الاقوامی پابندیوں کے باوجود وہیل کا شکار جاری رکھتا
ہے۔

آغاز سے انیسویں صدی کے درمیان تک آبادی کا اندازا 40,000 سے 60,000 لگایا جاتا ہے۔
اگرچہ سخت سردیوں، آتش فشانی راکھ اور طاعون کے باعث آبادی میں فرق پڑتا رہا تھا۔
1703ء میں پہلی مردم شماری کے نتیجے میں آبادی کی تعداد 50,358 معلوم ہوئی۔

2004ء میں 20,669 افراد جو آئس لینڈ میں رہ رہے تھے، آئس لینڈ سے باہر پیدا ہوئے،
لیکن ان کے والدین آئس لینڈکے شہری تھے۔ 10,636 افراد کے پاس دوسرے ممالک کی شہریت
ہے۔ آئس لینڈ میں سب سے زیادہ پولس کے 7,000 افراد ہیں، 890 ولندیزی، 670 سابقہ
یوگوسلاوین، 647 فلیپائینی اور 540 جرمن ہیں۔

جدید پارلیمان جسے آلتھنگ بھی کہتے ہیں، 1845ء میں قائم کی گئی تھی اور اس کی حیثیت
ڈینش بادشاہ کی مشاورتی کونسل کی سی تھی۔ عمومی طور پر اسے 930 میں قائم ہونے والی
اسمبلی کی نئی شکل کہا جاتا ہے اور جسے 1799ء میں معطل کیا گیا تھا۔ آج کل اس کے کل
63 ممبران ہیں۔ ہر ممبر کا انتخاب 4 سال کے لئے ہوتا ہے۔ آئس لینڈ میں صدر کا عہدہ
نمائشی ہوتا ہے جو سفارت اور مملکت کے سربراہ کا کام کرتا ہے۔ لیکن اس کے پاس یہ
اختیار بھی ہوتا ہے کہ یہ پارلیمان سے منظور ہونے والے کسی قانون کو روک کر عوامی
رائے کے لئے پیش کر سکتا ہے۔

حکومت کا سربراہ وزیر اعظم ہوتا ہے جو کابینہ کے ساتھ مل کر حکومت کو چلاتا ہے۔
کابینہ کا تقرر صدر کی طرف سےآلتھنگ کے انتخابات کے بعد ہوتا ہے۔ تاہم عموماً یہ
عمل سیاسی پارٹیوں کے سربراہ انجام دیتے ہیں جو یہ طے کرتے ہیں کہ کون کون سی
پارٹیاں مل کر کابینہ کی تشکیل کریں گی اور اس میں نشستوں کی تقسیم کیسے کی جائے
گی۔ صرف اس صورت میں کہ پارٹیوں کے سربراہ مناسب وقت میں کسی نتیجے پر نہ پہنچ
سکیں، صدر اپنے اختیارات کا استعمال کرتے ہوئے کابینہ تشکیل دیتا ہے۔ جمہوریہ کی
تشکیل یعنی 1944ء سے اب تک ایسا نہیں ہوا۔ لیکن 1942ء میں ایک بار غیر پارلیمانی
حکومت قائم کی گئی تھی۔ لیکن یہ حکومت ایک ریجنٹ نے قائم کی تھی اور ریجنٹ کا تقرر
آلتھنگ کی طرف سے کیا گیا تھا۔ ہر طرح سے ریجنٹ کا عہدہ صدر کے مساوی تھا۔ اس ریجنٹ
کا نام بیورنسن تھا۔ 1944ء میں جمہوریہ کے قیام کے بعد یہ اس کے پہلے صدر بھی بنے۔

تقریباً ہمیشہ ہی آئس لینڈ کی حکومت دو یا زیادہ پارٹیوں کے اشتراک قائم کی جاتی
ہے۔ صدر کے اختیارات کے حوالے سے آئینی ماہرین کی رائے مختلف ہے۔ کچھ ماہرین صدر کو
کچھ اہم اختیارات دیتے ہیں لیکن کچھ ماہرین کی رائے اس سے مختلف ہے۔ آئس لینڈ میں
دنیا میں سب سے پہلی خاتون صدر کا انتخاب 1980ء میں عمل میں آیا۔ ان کا نام ویگدس
فنبوگادوتر ہے اور وہ 1996ء میں اپنی ذمہ داریوں سے سبکدوش ہوئیں۔ ٹاؤن کونسلوں کے
انتخابات، پارلیمان اور صدارتی انتخابات ہر چار سال بعد منعقد ہوتے ہیں۔ یہ
انتخابات بالترتیب 2010ء، 2011ء اور 2008ء میں اگلی بار منعقد ہوں گے۔

مئی 2007ء کے پارلیمانی انتخابات کے بعد، موجودہ حکومت دائیں بازو کی آزاد پارٹی
اور سوشل ڈیموکریٹک اتحاد جو وزیر اعظم گئیر ہارڈی کے تحت ہے، کی مدد سے بنائی گئی
ہے۔ حکومت کوآلتھنگ میں واضح برتری حاصل ہے اور انہیں کل 63 میں سے 43 نشستیں ملی
ہوئی ہیں۔

آئس لینڈ فی کس قوت خرید کی جی ڈی پی کے حوالے سے دنیا کا پانچواں سب سے زیادہ
پیداور رکھنے والا ملک ہے۔انسانی ترقی کے حوالے سے یہ دنیا کا دوسرا بہترین ملک ہے۔
قابل تجدید توانائی کے ذخائر ملکی توانائی کا 70 فیصد حصہ رکھتا ہے اور ملک کے بارے
کہا جاتا ہے کہ 2050ء تک یہ توانائی کے لحاظ سے خودمختار ہو جائے گا۔ اپنے آبی بجلی
کے ذخائر اور ارضی حرارتی توانائی کے باوجود آئس لینڈ میں قدرتی ذخائر کا فقدان ہے۔
تاریخی طور پر اس کی معیشت کا عمومی دارومدار ماہی گیری پر رہا ہے اور ابھی بھی
ملکی معیشت کا بڑا حصہ ماہی گیری سے حاصل ہوتا ہے۔ مچھلیوں کی کم ہوتی ہوئی تعداد
اور بین الاقوامی مارکیٹ(منڈی) میں اس کی اہم برآمدات جیسا کہ المونیم اور
فیروسیلیکان کی کم ہوتی ہوئی قیمت کی وجہ سے ملکی معیشت خطرے کا شکار ہے۔ اگرچہ آئس
لینڈ کی معیشت ابھی تک ماہی گیری پر ہی انحصار کرتی ہے، سیر و سیاحت اور دیگر خدمات
، ٹیکنالوجی اور دیگر صنعتوں کی بڑھتی ہوئی تعداد کے پیش نظر ماہی گیری کی اہمیت کم
ہوتی جا رہی ہے۔

دائیں اور بائیں بازو کی حکومت اپنی بجٹ کی کمی کی اور موجودہ خسارے کی پالیسی،
بیرونی قرضہ جات میں کمی، معیشت میں تنوع اور نجکاری کی پالیسیوں کو جاری رکھنا چاہ
رہی ہے۔ حکومت یورپی یونین میں شمولیت کی مخالفت کرتی ہے جس کی سب سے اہم وجہ ماہی
گیری کے ذرائع آئس لینڈ کے ہاتھ سے نکل جانا ہے۔

آئس لینڈ کی معیشت میں تنوع پیدا کرنے کے لئے پچلی دہائی میں صنعت کاری خدمات کی
صنعتیں اور موجودہ دور میں سافٹ وئیر کی تیاری، بائیو ٹیکنالوجی اور فنانشل سروسز
کا اہم کردار ہے۔ سیاحت کا سیکٹر بھی تیزی سے پھیل رہا ہے جس میں ایکو ٹورزم اور
وہیل کا مشاہدہ کرنا شامل ہیں۔ 2000ء اور 2002ء کے درمیان ترقی کی رفتار کچھ کم رہی
لیکن معیشت نے 2003ء میں 4.3 فیصد اور 2004ء میں 6.2 فیصد کے حساب سے ترقی کی۔ شرح
بے روزگاری 1.3 فیصد ہے جو یورپی اکنامک ایریا میں سب سے کم شرحوں میں شمار ہوتی
ہے۔

ملکی بجلی کا نناوے فیصد حصہ پن بجلی اور ارضی حرارتی توانائی سے حاصل ہوتا ہے۔ ملک
کا سب سے بڑا ارضی حرارتی توانائی کا مرکز نیسیاویلیر میں واقع ہےجبکہ کاراہنیوکر
ڈیم ملک کا سب سے بڑا پن بجلی کا پلانٹ ہوگا۔

آئس لینڈ کی زرعی صنعت کا بڑا حصہ آلو، ہلدی، تازہ سبزیوں (گرین ہاؤس میں)، مٹن
(بھیڑ)، ڈیری مصنوعات اور مچھلیوں پر مشتمل ہے-

آئس لینڈ کی کرنسی کو آئس لینڈک کرونا کہتے ہیں۔ آئس لینڈ کے سابقہ وزیر اعظم
والگیرور سویریسڈوٹر نے 15 جنوری 2007ء میں ایک انٹرویو میں اس خواہش کا اظہار کیا
ہے کہ آیا کیا وہ یورپی یونین میں شامل ہوئے بغیر یورو کو اپنا سکتے ہیں۔ ان کا
خیال ہے کہ بین الاقوامی یورو مارکیٹ میں ایک چھوٹی سی معیشت کا اپنی کرنسی اختیار
کیے رکھنا کافی مشکل ہو سکتا ہے۔ بورگارٹن کو ریکیاوک کا معاشی مرکز ہے۔ اس میں بڑی
تعداد میں کمپنیاں اور تین انوسٹمنٹ بینک موجود ہیں۔ آئس لینڈ کی سٹاک مارکیٹ، دی
آئس لینڈسٹاک مارکیٹ 1985ء میں قائم ہوئی۔

آئس لینڈ میں آئین کے تحت ہر فرد کو مذہبی آزادی ہے۔ یہاں ویسے چرچ اور ریاست کو
الگ نہیں سمجھا جاتا۔ آئس لینڈ کے قومی چرچ کو جو ایک لوتھیرین چرچ ہے، ریاستی چرچ
کی حیثیت حاصل ہے۔ سرکاری طور پر ہر فرد کا مذہبی لگاؤ ریکارڈ کیا جاتا ہے۔ 2005ء
میں آئس لینڈ کے افراد کو درج ذیل کے مذہبی گروہوں میں تقسیم کیا گیا:

آئس لینڈ کی ثقافتی جڑیں وائیکنگ اور نورس روایتوں سے جا ملتی ہیں۔ آئس لینڈ کا ادب
مقبول ہے بالخصوص ساگاز اور ایڈاز جو آئس لینڈ کی آبادکاری کے دوران لکھے گئے تھے۔
آئس لینڈ کے لوگوں کے خدوخال عام نارڈک نوعیت کے ہیں جو ناروے اور سوئیڈن کے لوگوں
سے ملتے جلتے ہیں۔ عیسائیت قبول کرنے سے قبل تک یہاں بہت سارے وائی کنگ اعتقادات کو
مانا جاتا تھا۔ آج بھی آئس لینڈ کے کچھ لوگ روحوں یا پریوں پر یقین رکھتے ہیں یا کم
از کم ان کے وجود کا انکار نہیں کرتے۔ اسی طرح انسانی ترقی کے پیمانے پر آئس لینڈ
کا درجہ بہت بلند ہے اور اسے دنیا کا چوتھا خوش ترین ملک گردانا جاتا ہے۔

عام خوراک عموماً مچھلی، بکری اور دودھ کی مصنوعات پر مشتمل ہوتی ہے۔ Þorramatur کو
قومی خوراک کا درجہ حاصل ہے۔ اس میں کئی مختلف کھانے موجود ہوتے ہیں۔ اس کو روزانہ
نہیں کھایا جاتا لیکن عموماً Þorri کے مہینے میں کھاتے ہیں۔ روایتی ڈشوں میں skyr،
scrota, shark, بھیڑ کی سری اور بلیک پڈنگ شامل ہیں۔

حالیہ تبدیلیوں کے باوجود آئس لینڈ کے لوگ بحیثیت قوم، بہت صحت مند ہیں۔ بچے اور
نوجوان مختلف کھیلوں میں حصہ لیتے ہیں۔ مقبول کھیلوں میں فٹبال، ٹریک اینڈ فیلڈ،
ہینڈ بال اور باسکٹ بال شامل ہیں۔ گولف، ٹینس، تیراکی، شطرنج اور آئس لینڈی گھوڑوں
پر گھڑسواری کرنا بھی کافی مقبول ہیں۔

1996ء میں پارلیمان نے ایک قانون کی منظوری دی جس سے ہم جنس رجسٹرڈ پارٹرشپ کو
قانونی قرار دیا گیا ہے اور انہیں تقریباً عام شادی کے حقوق اور فوائد ملیں گے۔
2006ء میں پارلیمان کے متحدہ ووٹ کی مدد سے ایک اور قانون منظور کیا گیا کہ ہم جنس
پرستوں کو عام جوڑوں کی طرح یکساں حقوق ملیں گے جن میں بچہ گود لینا، بچے کی دیکھ
بھال اور مصنوعی طریقے سے نطفے کی منتقلی شامل ہیں۔



https://ur.wikipedia.org/wiki/%DA%AF%D9%88%DA%AF%D9%84

گوگل متشرک۔ ایک امریکی عوامی ادارہ ہے اپنے قیام کے وقت گوگل کا مقصد عام صارفین
کو انٹرنیٹ پر کسی بھی موضوع پر درکار مواد تلاش کرنے کیلئے سرچ انجن مہیا کرنا
تھا۔ اسی وجہ سے گوگل کو مقبولیت حاصل ہوئی اور آج بھی یہ دنیا کا سب سے ذیادہ
استعمال ہونے والا سرچ انجن ہے۔وقت کے ساتھ ساتھ گوگل نے خود کو بہت تبدیل کر لیا
ہے اور آج کل یہ سرچ انجن کے علاوہ اور بھی کئی مختلف خدمات مہیاء کر رہا ہے۔ ان
میں برقی پیغام رسانی(گوگل میل) ، وڈیو شئیرنگ (یوٹیوب) سوشل نیٹ ورک(گوگل پلس )
اور نقشہ جات(گوگل میپش) کے علاوہ بھی بیسیوں دیگر خدمات شامل ہیں۔ اس کا مرکزی
دفتر، جوکہ گوگل پلکس (Googleplex) کہلاتا ہے، ماؤنٹین ویو (Mountain View) کیلی
فورنیا (California) میں واقع ہے۔ گوگل کی آمدنی کا سب سے بڑا انحصار انٹرنیٹ
اشتہارکاری (Internet-Advertising) اور چند کمپیوٹر سوفٹوئیر (Computer-Software)
کی فروخت پر ہوتا ہے۔ اِس وقت گوگل کے کل ملازمین کی تعداد بیس ہزار کے قریب
ہےحوالہ درکار؟ جبکہ کل سالانہ آمدنی سولہ ارب امریکی ڈالرز سے زیادہ ہےحوالہ
درکار؟۔

جنوری 1996ء میں دو افراد لیری پیج اور سرجے برن جو سٹینفورڈ یونیورسٹی کیلی فورنیا
میں پی ایچ ڈی کے طالب علم تھے، اکٹھے ہوئے اور گوگل تحقیق منصوبہ کی بنیاد رکھی۔
اس منصوبہ کا سب سے اہم مقصد انٹرنیٹ پر موجود مواقعکی درجہ بندی کرنی تھی۔ انہوں
نے اپنے سرج انجن کو بیک رب (BackRub) کا نام دیا اور اس پر اپنی محنت شروع کردی۔

جلد ہی صارفین گوگل کو اس کے سادہ بناوٹ (Interface) اور تلاش کے بہتریں نتائج کی
بدولت پسند کرنے لگے۔ 2000ء تک اِس نے اپنے آپ کو ایک مستند سرج انجن کی وجہ سے
انٹرنیٹی دُنیا میں مستحکم کرلیا۔ گوگل نے اسی عرصے میں صارفین کے ان الفاظ کو جن
کی مدد سے وہ اپنا مطلب تلاش کرتے تھے (Search-Keyword-Ads) کا نام دے کر اشتہارات
حاصل کرنا شروع کئے۔ یہ اشہارات صارفین کو اس صفحے پر دکھائی دیتے جہاں وہ تلاش کے
نتائج دیکھتے تھے ان اشتہارات کی خوبی یہ تھی کہ یہ صرف لفظوں پر مشتمل ہوتے تھے
اور صارفین کی طبعیت پر برا اثر نہیں چھوڑتے تھے۔آج بھی ٹیکسٹ اشتہارات گوگل کی
آمدنی کا ایک بڑا ذریعہ ہیں۔

جوں جوں گوگل ترقی کرتا گیا اس نے دیگر شعبوں میں بھی قدم رکھنا شروع کیے اور چھوٹے
موٹے اداروں کو خرید کر ان کی خدمات بھی صارفین کی طرف منتقل کرنے لگا۔ گوگل کا
تحرک (Moto) شیطان مت بنو (Do'nt be Evil) یہ واضح کرتا ہے کہ ادارہ کا بنیادی مقصد
اپنے صارفین کی خدمت کرنا ہے نہ کہ اسے لوٹنا۔

اسی تحرک کو بنیاد رکھتے ہوئے جہاں تک ہوسکا گوگل نے اپنے صارفیں کو مفت خدمات پیش
کیں اور جن اداروں کو خریدا ان میں سے اکثر ایسے تھے جو اپنی مصنوعات صارفین کو
فروخت کرتے تھے جیسا کہ کی ہول (Keyhole Inc) کا کمپیوٹر پرگرام ارتھ ویور
(Earth-Viewer) جسے ادارہ سمیت گوگل نے خریدا اور اس کا ایک مفت حصہ اپنے صارفین کو
مہیا کیا۔ مندرجہ ذیل لسٹ ان اہم اداروں کی ہے جسے وقتاً فوقتاً گوگل نے خریدا اور
ان کی مفت خدمات صارفین کو پیش کیں۔

آج کل کے جدید دور میں جہاں ان دس برسوں میں کمپیوٹر اور انٹرنیٹ نے بے انتہا ترقی
کی ہے اور بے شمار ادارے گوگل سے ملتی جلتی خدمات پیش کررہے ہیں وہاں اب بھی وہ سب
سے آگے ہے۔ اس نے جو مقام اپنے چلانے والوں کی انتھک محنت اور جزبہ سے حاصل کیا اس
سے نیچے نہیں آیا بلکہ اوپر ہی گیا ہے۔ جب اس کی شروعات ہوئی تو مارکیٹ پر یاہو
(Yahoo) کی اجارہ داری تھی جبکہ ایم ایس این (MSN) عین اس کے پیچھے تھا۔ علاوہ ازیں
مائیکروسافٹ نے گوگل کے مقابل اپنا علاحدہ سرچ انجن بنگ کے نام سے شروع کیا مگرابھی
تک اسے صارفین کا اعتماد حاصل نہیں ہو سکا ہے۔

مزکورہ دونوں ادارے کافی عرصے گوگل کے ساتھ مقابلہ کرتے رہے اور ان کی پوزیشن تبدیل
ہوتی رہی مگر اب گوگل نے انٹرنیٹ کی مارکیٹ میں اپنے آپ کو منوالیا ہے اور مزید
کافی عرصے تک اس میدان میں اس کا کوئی مدمقابل دکھائی نہیں دیتا۔ صارفیں کے لئے ایک
اچھی بات یہ ہے کہ وقت گزرنے کے ساتھ ساتھ گوگل نہ صرف مزید نئے پروگرام جات اور
خدمات ان میں متعارف کروارہا ہے بلکہ دوسرے اداروں کو بھی مجبور کررہا ہے کہ وہ
اپنی خدمات بہتر بنائیں تاکہ گوگل کا مقابلہ کرسکیں۔ مثال کے طور پر کچھ سال قبل
صارفین ممم کی ایک ایم بی میل بکس استعمال کرنے پر مجبور تھے یاہو پھر بھی غینمت
تھا جو پانچ ایم بی میل بکس اپنے صارفین کو دیتا تھا۔ جب گوگل نے جی میل (Gmail) کی
سروس شروع کی تو ایک یا پانچ نہیں پورے ایک جی بی میل بکس اپنے صارفین کو فراہم کیا
اور اس میں روزانہ مزید اضافہ بھی ہوتا رہا ہے جس کی بدولت اس وقت اضافہ ملا کر میل
بکس چھ جی بی سے تجاوز کرچکا ہے۔۔ تو اس کا مقابلہ کرنے کے لئے دوسرے اداروں نے بھی
مجبوراً اپنے میل بکس بڑے کردئے۔آجکل ایک مفت جی میل اکاؤنت کیلئے میموری کی گیجائش
15 گیگا بائٹ ہو چکی ہے۔

گوگل اپنے بڑھتے ہوئے دائرہ کار کو مسلسل بڑھانےکیلئے ایک عرصہ سے مختلف پروجیکٹس
پر کام کر رہا ہے ۔ان میں بہت سے پروجیکٹ منافع بخش ہیں لیکن کئی نئے اور اہم
پروجیکٹس کے منافع آور بننے میں کئی سال ہیں۔ اس وجہ سے گوگل نے 2015 میں اپنی
اتنظامی تقسیم میں بڑے پیمانے پر تبدیلیاں کرتے ہوئے ایک نئی کمپنی ایلفابیٹ کا
آغاز کیا ۔ اب گوگل ایلفابیٹ کا ایک ذیلی ادارہ ہے اور سندر پچائی اس کے سربراہ
ہیں۔

چونکہ گوگل صارفین کے بارے ہر قسم کا ڈیٹا اکٹھا کرتا ہے، برقی ڈاک کو پڑھتا ہے، اس
لیے ذی ہوش صارفین اخفائے راز (privacy) کے حوالے سے گوگل سے شاکی رہے ہیں۔ بالآخر
گوگل کے مالک نے ان اندیشوں کے برحق ہونے کا ان الفاظ میں اعتراف کر لیا:

جنوری 2010ء میں گوگل نے الزام لگایا کہ اس نے چین کے کارندوں کی جانب سےگوگل کے
عمیلوں پر سادیاتی حملے کا کھوج لگایا ہے اور دھمکی دی کہ وہ چین میں اپنے دفتر بند
کرنے کا سوچ سکتا ہے۔ کچھ ہی دن بعد امریکی وزیر خارجہ ہیلری کلنٹن نے نیٹ ورک بارے
امریکی جارحانہ سادیاتی حکمت عملی بے نقاب کی۔

گوگل پر شک کیا جاتا ہے کہ وہ امریکی جاسوسی اداروں کو معلومات فراہم کرتا ہے۔
امریکی عدالت نے فیصلہ دیا ہے کہ امریکی عوام کو یہ جاننے کا حق نہیں کہ گوگل اور
امریکی قومی سلامتی ادارہ میں تعاون کی کیا نوعیت ہے۔

گوگل تصاویر پر تلاش کے نتائج میں فحش اور قابل اعتراض تصاویر بڑی تعداد میں نظر
آتی ہیں جن کی تظبیط کے لیے گوگل نے "محافظ تلاش" کی سہولت فراہم کی۔ تاہم گوگل
تصاویر دنیا میں فحشنگاری پھیلانے کا بڑا ذریعہ ہے۔ 2012ء میں گوگل نے صرف امریکہ
میں قابل اعتراض تصاویر کی نمائش روک دی مگر باقی دنیا میں تاحال جاری ہے۔

گوگل کروم (انگریزی: Google Chrome)ایک ویب گوگل کی طرف سے تیار براؤزر ہے کہ ویب
کٹ لے آؤٹ انجن اور درخواست فریم ورک کا استعمال کرتا ہے. یہ سب سے پہلے
مائیکروسافٹ ونڈوز کے لیے ایک 2 پر بیٹا ورژن کے طور پر ستمبر 2008 جاری کیا گیا
تھا، اور عوام کو مستحکم ریلیز 11 دسمبر 2008 کو کی گئی۔ نام تصویری ویب براؤزر کے
یوزر انٹرفیس کا فریم، یا "کروم"، سے ماخوذ ہے۔ 2010 دسمبر کے طور پر، کروم کے
تیسرے سب سے بڑے پیمانے پر استعمال کیا براؤزر ویب براؤزر کی دنیا بھر میں استعمال
کے حصے کی 13.35 فیصد تھا۔



https://ur.wikipedia.org/wiki/%DA%86%D9%86%DA%AF%DB%8C%D8%B2_%D8%AE%D8%A7%D9%86

چنگیز خان (انگریزی: Genghis Khan) (تلفظ: /ˈdʒɛŋɡɪs ˈkɑːn/، عام طور پر تلفظ
/ˈɡɛŋɡɪs ˈkɑːn/; منگولی: [tʃiŋɡɪs xaːŋ] ( سنیے)) منگول سردار۔ دریائے آنان کے
علاقے میں پیدا ہوا۔ اصلی نام تموجن تھا جس کا مطلب ہے "لوہے کا کام کرنے والا"۔

1175ء میں تیرہ برس کی عمر اس کے باپ نے اس کی شادی بورتے سے کر دی، چونکہ شروع ہی
سے چنگیز خان نہایت شاہانہ مزاج کا آدمی تھا اس لئے اپنی لیاقت کی بنا پر اسی سال
تخت پر متمکن ہوا۔

چنگیز خان نے باقاعدہ طور پر منگول سلطنت کو ایک مضبوط سلطنت کے طور پر متعارف
کروایا، منگول سلطنت کی فوج کی تنظیم نو کے ساتھ ساتھ دیگر اداروں کو بھی مضبوط
بنیادوں پر کھڑا کیا۔ اس نے فوج کی تنظیم کے جو اصول مقرر کیے وہ صدیوں تک فوجی
ماہروں کے لیے مشعل راہ کا کام دیتے رہے۔ اس نے چین کو دو دفعہ تاراج کیا اور
18۔1214ء میں دو چینی ریاستوں ہیا اور کن پر قبضہ کر لیا۔

1219ء میں اس کے چند سفیر ، جو مختلف ممالک میں بھیجے گئے تھے ، قتل ہو گئے۔ اس
واقعے نے اس کو تسخیر عالم پر ابھارا اور وہ دنیا کو فتح کرنے کے ارادے سے نکل کھڑا
ہوا۔ اسی سال اس نے شمالی چین اور افغان سرحد کے کئی علاقے فتح کیے۔ بخارا اور مرو
کے علاقوں کو لوٹا اور ہرات پر قبضہ کر لیا۔ اس کے بعد ترکی اور جنوب مشرقی یورپی
ملکوں کا رخ کیا۔ اس کی فوجوں نے جنوبی روس اور شمالی ہند تک یلغار کی۔ 1227ء میں
چین پر تیسرے حملے کے دوران میں اس کا انتقال ہوگیا۔haluku khan



https://ur.wikipedia.org/wiki/%D9%BE%D8%A7%D9%86%D8%A7%D9%85%D8%A7_%D8%AF%D8%B3%D8%AA%D8%A7%D9%88%DB%8C%D8%B2%DB%8C%DA%BA

پانامہ دستاویزات 11.5 ملین خفیہ کاغذات ہیں جسے قانونی مشاورتی کمپنی موساک فونسکا
(انگریزی: Mossack Fonseca) نے بنایا تھا۔ یہ کمپنی پانامہ میں قائم ہوئی اور اس کے
پوری دنیا میں 40 کے قریب دفاتر ہیں۔ یہ فرم دنیا کی چوتھی بڑی قانونی فرم ہے اور
اس کی وجہ شہرت بڑی بڑی شخصیات کے اثاثے چھپانے اور ٹیکس چوری میں مدد دینا ہے۔

2015ء میں ایک جرمن اخبار زیتوشے زائتونگ سے ایک نامعلوم شخص نے رابطہ کیا اور اسے
"موزیک فونیسکا" نامی مشہور لا فرم کے انتہائی کلاسیفائیڈ ڈاکومنٹس دینے کی پیشکش
کی۔ جرمن اخبار نے یہ تمام ڈاکومنٹس " انٹرنیشنل کنسورشیم آف انویسٹی گیٹو جرنلسٹس"
(ICIJ) کے حوالے کر دیے جو اس سے قبل اسی اخبار کے ساتھ آف شور لیکس، لکس لیکس اور
سوئس لیکس پر کام کر چکا تھا۔

پورا ایک سال ان ڈاکومنٹس پر تحقیق کی اور بالآخر پتہ چلا لیا کہ وہ تمام ڈاکومنٹس
بالکل اصلی اور درست تھے۔

عمومی طور پر آف شور کمپنی رکھنا غیر قانونی نہیں ہے بلکہ آف شور کمپنیاں بنانے کو
بڑے پیمانے پر کاروباری سودے کرنے کی جانب قدم سمجھا جاتا ہے۔

ایک کیس میں اس لا کمپنی نے ایک لکھ پتی کو جعلی ملکیتی حقوق کے دستاویزات دیے تاکہ
حکام سے دولت چھپا سکے۔ یہ بین الاقوامی ریگلولیشن کی خلاف ورزی ہے جو منی لانڈرنگ
کو روکنے اور ٹیکس چوری کو روکنے کے لیے ہے۔

آئی سی آئی جے کے ڈائریکٹر جیرارڈ رائل کہتے ہیں کہ یہ دستاویزات پچھلے 40 برسوں
میں موساک فونسیکا کی روزمرہ کی سرگرمیوں کا احاطہ کرتی ہیں۔ انھوں نے کہا: ’میرے
خیال سے یہ انکشافات ’آف شور‘ دنیا کو پہنچنے والا سب سے بڑا صدمہ ثابت ہوں گے۔

اس تمام دستاویزات میں کسی بھی امریکی شخص کا نام نہیں ہے حالانکہ امریکا میں
سالانہ اربوں ڈالر محصول چوری ہوتا ہے۔ یہ بات ان سارے معاملات پر سوالیہ نشان ہے۔
دیگر یہ کہ جس نامعلوم شخص نے اتنا زیادہ ڈیٹا مہیا کیا ہے اس شخص نے اس کے عوض کچھ
مالی فائدہ طلب نہیں کیا محض اپنی حفاظت پر اپنے تحفظات بیان کر کے ضمانت لی تھی۔

9 مئی 2016ء کو انٹرنیشنل کنسورشیم آف انویسٹیگیٹو جرنلسٹس کی جانب سے پاناما پیپرز
کی دوسری قسط جاری کی گئی جس میں مزید دو لاکھ آف شور کمپنیوں میں امراء کی دولت کی
تفصیلات موجود تھیں۔



https://ur.wikipedia.org/wiki/%D9%88%DB%8C%D8%A8_%D8%B3%D8%A7%D8%A6%D9%B9

ویب سائٹ (انگریزی: website یا web site) بنیادی طور پر ایک ویب سائٹ دراصل معلومات
کا ایک ایسا مجموعہ ہوتا ہے کہ جس کو انٹرنیٹ پر رکھنے کے لیے صفحات کی شکل میں
تشکیل دیا جاتا ہے جنکو ویب پیج کہتے ہیں اور ایسے صفحات عموما کسی ایک نام کے تحت
ترتیب دیے جاتے ہیں جسے ڈومین نیم کہتے ہیں ، اکثر اوقات اس ڈومین نیم میں پھر مزید
سب ڈومین بھی پائے جاتے ہیں۔

ویب سائٹ پر موجود صفحات کو مثالی طور پر ایک خاص قسم کی ترمیز میں لکھا جاتا ہے جس
کو ایچ ٹی ایم ایل کا اختصار دیا جاتا ہے، اور HTTP کے دستور استعمال کرتے ہوئے ان
صفحات کو، نیٹ پر موجود سرور سے کسی صارف کے ویب براؤزر تک باآسانی منتقل کرا
جاسکتا ہے۔

کسی ایک ویب سائٹ پر موجود، صفحات کو اسی ویب سائٹ کا ایک مشترکہ قاعدہ یعنی یو آر
ایل استعمال کرتے ہوئے شناخت کیا جاتا ہے، اس مشترکہ قاعدے (URL) پر موجود صفحہ کو
صفحہ اولیں بھی کہتے ہیں۔ یہ یو آر ایل اس موقع پر موجود تمام صفحات کو ایک ترتیب
وار شکل میں رکھتے ہیں۔ اسکے علاوہ ہائپرلنک کے ذریعے ان مختلف صفحات کو آپس میں
مربوط بھی کیا جاتا ہے اور ان ہی کی مدد سے وہ ڈھانچہ تیار ہوتا ہے کہ جو کسی صارف
کو اس موقع کا دورہ کرنے پر نظر آتا ہے۔

کچھ ویب سائٹ، ایسے بھی ہوتی ہیں کہ جن کے اجزاء (جزوی یا کلی) دیکھنے کے لیے کوئی
قسط بھی مقرر ہوتی ہے ایسی ویب سائٹ عام طور پر تجارتی بنیادوں پر خدمات فراہم کرتی
ہیں انکی چند مثالوں میں بعض خبروں ، تازہ ترین منڈی کے نرخ ، اور یا پھر جدید ترین
تحقیقی مواد شائع کرنے والے جریدے شامل ہیں۔



https://ur.wikipedia.org/wiki/%D9%85%D9%84%D8%A7_%D8%A7%D8%AE%D8%AA%D8%B1_%D9%85%D9%86%D8%B5%D9%88%D8%B1

ملا اختر منصور طالبان کے موجودہ امیر ہیں جو ملا عمر کے بعد افغان طالبان کے نئے
امیر منتخب کئے گئے۔

ملا اختر منصور 1968ء میں محمد جان ہاں افغانستان کے صوبہ قندہار کے ضلع میوند کے
بند تیمور گاؤں میں پیدا ہوئے۔

1978ء میں افغانستان پر سوویت یونین کی جار حیت شروع ہوتے ہی افغانستان کی عوام نے
اس کے خلاف اسلامی تحریک کو بزور بازو شروع کیا۔ اس جدوجہد کو جہادروس کہا جاتا ہے
اور انہی کو مجاہدین کے نام سے یاد کیا جاتا ہے۔

افغانستان پر سوویت جارحیت کے درمیانے ادوار میں جب ملااختر منصور جوان ہوئے اس وقت
اپنی دینی تعلیم کی تکمیل لے لیے پھر سے تعلیمی سلسلے سے جڑنا چاہتے تھے، جارح قوت
کے خلاف مسلح جہاد کے لیے اپنے جہادی جذبے کی وجہ سے اپنی دینی تعلیم ادھوری چھوڑدی
۔ مگرعلم کا بے پا شوق ہونے کی وجہ سے جب بھی جہاد سے لوٹتے اپنے خاص اساتذہ سے
اپنی بقیہ ماندہ پڑھائی کی تکمیل کرنے لگتے ۔ اسی طرح مضبوط عزم کے ساتھ پڑھائی
جاری رکھی اور موقوف علیہ تک پہنچادی۔بعدازاں انہوں نے مستقلاً میدان جہاد کا
انتخاب کیا اور محاذوں پر رہنے لگے۔

انہوں نے 1985ء میں جہادی کارروائی کے لیے قندھار کے مشہور جہادی کمانڈر قاری
عزیزاللہ (مرحوم) کے محاذ سے اپنی جہادی زندگی کا آغاز کیا۔ ضلع پنجوائی کے علاقے
پاشمول میں افغانستان کی سطح پرمشہور جہادی شخصیت ملا محمد حسن اخوند کی سرپرستی
میں سوویت جارحیت پسندوں اور ان کے کٹھ پتلیوں کے خلاف جہادی کارروائیاں کیں ۔ قاری
عزیز اللہ صاحب کا محاذ مولوی محمدنبی محمدی (مرحوم) کی تنظیم حرکت انقلاب اسلامی
سے ملحق تھا ۔ قاری عزیزاللہ کی وفات کے بعد کمانڈر حاجی محمد اخند کی قیادت میں
جہادی شخصیت مولوی محمد یونس خالص کی تنظیم اسلامی حزب میں انہیں ذمہ داری دی گئی ۔

منصور صاحب نے قندہار میں سوویت یونین جارحیت پسندوں اور ان کے داخلی حامیوں کے
خلاف بہت سی فوجی کارروائیوں میں فعال حصہ لیا ۔ 1987ء میں قندہار کےضلع پنجوائی کے
علاقے سنزری میں روسیوں کے ایک سٹریٹجک مرکز پر براہ راست حملے کے دوران ایسے زخمی
ہوئے کہ ان کےجسم پر تیرہ زخم آئے مگر اللہ تعالی نے انہیں شفا دے دی ۔ دوسری بار
1997ء میں مئی کے مہینے میں امارت اسلامیہ کی حکومت میں مزارشریف کے ہوائی اڈے میں
زخمی ہوگئے اور اسی زخمی حالت میں مخالفین کے ہاتھوں اسیر بھی ہوگئے ۔

1992ء میں افغانستان میں کمیونسٹ نظام کے خاتمے اور داخلی جنگوں کے آغاز کے بعد
جناب منصور صاحب اور ان کے محاذ کے دیگر مجاہدین نے اسلحہ رکھ دیا اور اقتدار کی
خاطر شروع ہونے والی جنگ میں کسی کا ساتھ نہیں دیا ۔

1994ء میں ملا محمد عمر کی جانب سے تحریک اسلامی طالبان افغانستان عرف "طالبان" کا
آغازہوا تو انہوں نے اسے آگے بڑھانے میں محوری کردار ادا کیا ۔

جناب منصور صاحب نے فضائیہ کا معیار بہتر بنانے اور دیگر ممالک کے ٹرانزیٹ پروازوں
کو جو افغانستان کے حدود سے گذرتے تھے کابل ، قندہار ، ننگرہار ، مزار اور ہرات کے
ہوائی اڈوں میں ویسٹ دستگاہ کی سہولتیں مہیاکیں ۔ جو اب بھی دیکھنے والے دیکھ سکتے
ہیں ۔ اس دورمیں ان ہوائی اڈوں سے ٹیکس کی مد میں ملینوں ڈالر آمدنی ہوتی تھی جو اب
بھی جاری ہے ۔ اس دور میں سول افغان فضائیہ اور ائیرفورس کے 44 مختلف ٹرانسپورٹ اور
جنگی طیارے جو خانہ جنگیوں میں تباہ ہوکر ناکارہ ہوگئے تھے ۔ انہوں نے ان تباہ شدہ
طیاروں کی از سرنو درستی اور انہیں پرواز کے قابل بنایا۔

ملا اختر محمد منصور امارت اسلامیہ کے دور حکومت میں جنرل مالک کی غداری کی وجہ سے
شمال میں 6 ماہ تک قید بھی رہے۔ مگر اللہ تعالی کے فضل سے اس وقت واپس رہا ہوئے جب
جنرل مالک جنرل عبدالرشید دوستم کے حملے سے خوف زدہ ہوکر فاریاب سے بھاگ گئے۔ اس
طرح وہاں کی جیلوں سے قیدیوں کو نکلنے کا راستہ ملا۔

7 اکتوبر 2001ءکو افغانستان پر امریکی حملہ کے بعد ملا اختر منصور نے ان کے خلاف
مسلح مزاحمت (جسے جہاد کہا جاتا ہے) بھی شروع کردی۔ملا اختر منصور کے لیے ان کی
جہادی زندگی میں یہ مرحلہ انتہائی شدید آزمائشوں اور چیلنجوں سے بھرا تھا۔

انہیں ملا عمر کی جانب سے امارت اسلامیہ کی رہبری شوریٰ کی رکنیت کے علاوہ صوبہ
قندہار کی جہادی ذمہ داری بھی دی گئی ۔

اس وقت طالبان کو افغانستان کےدیگر صوبوں کی طرح قندہار کو بھی امریکا کے خلاف
مزاحمت کے لیے ایک مضبوط کمانڈر کی ضرورت تھی۔ کیوں کہ مجاہدین کے خلاف جنوب مغربی
خطے کے تمام جنگی منصوبے اسی صوبے سے طے کیے جاتے تھے ۔

یہی وجہ تھی کہ ہلمند کے بعد پورے زون کی سطح پر قندہار میں سب سے زیادہ امریکین ،
کینیڈین اور دیگر فوجی تعینات تھے ۔ بگرام کے بعد سب سے بڑا مرکزی اڈا انہوں نے
قندہار ائیرپورٹ میں قائم کیا ۔

انہوں نے اپنی عسکری مہارتوں اور تخلیقی صلاحیتوں کا استعمال کرتےہوئے نئے تیکنیک
آزمائے۔ پڑوس کے صوبوں کے جہادی ذمہ داران کے ساتھ مشاورت کے بعد قندہار سے نکل کر
انہوں نے پورے جنوب مغربی  حصے کی سطح پر پلان مرتب کرنے شروع کردیے ۔ قندہار کے
علاوہ پڑوس کے صوبوں اروزگان ، زابل اور ہلمند میں نیٹو پر شدید حملے کیے۔

سال 2003ء اور 2008ء میں قندہار کی مرکزی جیل کو دو مرتبہ توڑ دیا گیا اور دونوں
مرتبہ 15 ، 15 سو کےقریب قیدی (ساتھی) جیل سے رہائی پاگئے۔ یہ دونوں واقعات منصور
صاحب کے دور میں ہوئے ۔

2007ء میں امارت اسلامیہ کے سابق نائب امیر ملا عبیداللہ اخوندگرفتار ہوگئے تو
ملامحمد عمر نے اختر محمد منصور کو امارت اسلامیہ کے دوسرے معاون ملا برادر اخوند
کے ساتھ امارت اسلامیہ کا دوسرا نائب مقرر کیا اور یہ ہدایت بھی کی کہ قندہار بہت
اہم ہے اس صوبے کے گورنر بھی رہنا اور دونوں ذمہ داریاں نبھاتے رہنا ۔

2010ء میں اس وقت جب امارت اسلامیہ کے ایک سیکرٹری ملاعبید اللہ اخوند کو پاکستان
کی جیل میں وفات پاجانے کے بعد ایک اوردوسرے  سیکرٹری ملا عبدالغنی برادر کو امریکی
اور پاکستانی فوجیوں کی مشترکہ کارروائی میں پاکستان کے شہرکراچی میں گرفتار کرلیا
گیا۔ملا محمد عمر نے منصورصاحب کو نائب و سیکرٹری اور ا مارت اسلامیہ کے تمام امور
میں مرکزی مسئول کے طور پر انہیں منتخب کیا۔

یہ وہ وقت تھا جب امریکہ کے صدر بارکاوباما کی جانب سے افغانستان میں مزید 30ہزار
فوجیوں کا اضافہ کیا گیا اورافغانستان میں طالبان کو شدید مشکلات پیش آنے لگیں۔

نیٹوکی ایک لاکھ سے زائد فوج جدید ترین وسائل سے لیس 3لاکھ 35ہزار داخلی فوجیوں کی
مدد کیلئے طالبان کے خلاف ملک  کے کونے کونے میں جنگ میں مصروف تھی ۔ ایک جانب
انتہائی حساس سیکیورٹی حالات کے باعث اس مزاحمتی تحریک کی قیادت کے لیے ملا محمد
عمر کا منظر عام پر آنا مشکل تھا تو دوسری جانب جہادی محاذ پر عسکری اور انتظامی
قیادت کی خلا تھی جس کی وجہ سے جنگ میں طالبان کے خلاف نیٹو کا پلڑا بھاری ہونے لگا
تھا۔

اس طرح کے حساس ترین حالات میں ملا محمد عمر کی جانب سے انکے مخالفین کے خلاف
طالبان کو سنبھالادینےکی ذمہ داری منصور صاحب کو دی گئی۔ یہاں تک کہ ان کا کوئی
معاون یا نائب تک ان کے لیے مقرر نہیں کیا گیا ۔ملامنصور نے عملاً اور رہبری شوریٰ
کے تعاون سے جنگ کے اس شدید ترین وقت میں مجاہدین کی ایسی قیادت کی کہ انہیں کسی
طرح کی عملی قیادت کی کمی کا احساس نہ ہوا۔

یہی وجہ تھی کہ 2010ء کاسال نیٹو کے اپنے اعتراف کے مطابق ان کے لیے سب سے مشکل سال
رہاجبکہ طالبان نے تمام ادوار میں سب سے زیادہ کاری حملے مخالفین پر اسی سال کیے۔
جس میں انکے مخالفین کے اعتراف کے مطابق 770 فوجی ہلاک ہوگئے ۔

23 اپریل 2013ء  کوجب ملا محمد عمر انتقال ہوا تو امارت اسلامیہ کی رہبری  شوریٰ
کےکئی ارکان ، جید علماء ، گذشتہ چودہ سالوں میں ملا محمد عمر مجاہدکے خصوصی قاصد
اور ان کے دائمی ساتھی جو ان کی وفات تک ان کے ساتھ رہے سب نے اپنی روایت کے مطابق
ملا منصور کے ہاتھ پر بیعت کردی اور انہیں امارت اسلامیہ کے امیر کی حیثیت سے متعین
کردیا۔

2013ء امریکی و نیٹو اور ان کے خلاف لڑنے والے مجاہدین کے درمیان مقابلے اور زور
آزمائی کا آخری سال ثابت ہوا۔ اس لیےامارت اسلامیہ کی رہبری شوریٰ ، اہم ترین قیادت
اور چند شیوخ اورانکے اکابر علماء نے یہ فیصلہ کیا کہ:

اب مخالف افواج کے خلاف جنگ کے آخری مراحل ہیں اور 2014ء میں مستقبل کا فیصلہ ہونے
والا ہے۔ یہ سال ابھی آنے والا ہے اس لیے جہادی مصلحت اور علماء کی حمایت کے مطابق
یہ ٹھیک ہوگا کہ ملا محمد عمر (مرحوم) کی وفات کی خبران معدودے چند افراد تک محدود
رہے۔

یہی وجہ تھی کہ یہ بنیادی راز بہت معجزانہ طریقے سے مخصوص جہادی مصالح کی بنیاد پر
30جولائی 2015ء تک محفوظ رکھا گیا۔

14شوال المکرم1436ھ  بمطابق 30جولائی 2015ء کو جب ملا محمد عمر (مرحوم) کی وفات
کاباقاعدہ اعلان کیا گیا تو ملا اختر منصور نے مزید اطمینان کی خاطر رہبری شوریٰ
کےارکان اور علماء کو اپنے مستقبل کے فیصلے کا اختیار دے دیا اور ان سے کہا کہ:

بعد ازاں امارت اسلامیہ کی رہبری شوریٰ کے ارکان ، مشائخ اور مشہور علماء کے ایک
اجتماع نے جسے اہل الحل والعقد کا اعتبار حاصل تھا ، اجتماع میں ملااخترمنصور کی
عدم موجودگی میں طویل بحث وتمحیص کی،مختلف مصلحتوں کو سامنے رکھتے ہوئے  مشاورت کی 
اور اس کےبعد امارت اسلامیہ کے نئے امیر کی حیثیت سے ان کا انتخاب کیا ۔

امارت اسلامیہ کے امیرکی حیثیت سے ملا اختر محمد منصور کے انتخاب کے بعد رہبری
شوریٰ کے ارکان ، امارت اسلامیہ کے تمام کمیشن کے سربراہان ، عدالتوں کے مرکزی ذمہ
داران ، عسکری کمانڈروں اور افغانستان کے 34 صوبوں کے صوبائی رہنماؤں ، عسکری کمیشن
کے ذمہ داران ، ملک کی علمی ، قومی ، جہادی ، سیاسی  اور ثقافتی شخصیات اور امارت
اسلامیہ کے تمام مسلح مجاہدین  نے بیک آواز نئے امیر سے بیعت کا اعلان کردیا ۔ ان
تمام عسکری اور عوامی حلقوں اور ملک کی بڑی شخصیات نے اپنی بیعتیں صوتی پیغامات اور
کتابت کی صورت میں ، امارت اسلامیہ افغانستان کے شعبہ نشریات کو بھیج دیں۔

خلفائے راشدین کے انتخاب کے مختلف طریقوں سے جو عمومی طریقہ مستنبط کیا گیا ہے وہ
یہی شوریٰ کی جانب سے امیرکے انتخاب کے تین مراحل ہیں۔

منصور صاحب اپنی روز مرہ زندگی کا آغاز قرآن کریم کی تلاوت سے کرتے ہیں۔ جہادی
محاذوں اور عسکری ذمہ داران سے ہمیشہ رابطے میں رہتے ہیں۔ دشمن پر ہونے والے حملے
کا پلان خود اپنی نظر سے گذارتے ہیں ۔ جہادی حکام کو عوام کے جان ومال کے تحفظ کی
تلقین اور حکم کرتے ہیں۔ وہ ایک فوجی کمانڈر کی طرح اپنے جہادی ساتھیوں ، محاذ کے
مجاہدین سے احترام اور ہمدردی کا سلوک کرتے ہیں۔ مجلس میں علماء ، اساتذہ اور بڑوں
کی بات چیت کا خاص احترام رکھتے ہیں ۔ سیاسی امور میں بہت احتیاط سے کام لیتے ہیں
اور اس حوالے سے اہل رائے ساتھیوں سے رائے ضرور لیتے ہیں۔



https://ur.wikipedia.org/wiki/%D8%A8%D8%B1%D8%B7%D8%A7%D9%86%D9%88%DB%8C_%D8%B1%D8%A7%D8%AC

برطانوی راج یا برطانوی ہند (باضابطہ نام: سلطنت ہندوستان) (انگریزی: British Raj
یا British India، باضابطہ نام Indian Empire) کی اصلاح 1858ء سے 1947ء تک برطانیہ
کے زیر نگیں بر صغیر کے لیے استعمال کی جاتی ہے۔

سلطنت ہندوستان علاقائی و بین الاقوامی سطح پر "ہندوستان" کے نام سے جانی جاتی تھی۔
"ہندوستان" جمعیت اقوام کا تاسیسی رکن اور 1900ء، 1920ء، 1928ء، 1932ء اور 1936ء کے
گرمائی اولمپک کھیلوں میں شامل ہوا۔

اس عرصے میں برطانیہ کے زیر قبضہ رہنے والے علاقوں میں موجودہ بھارت، پاکستان اور
بنگلہ دیش شامل ہیں جبکہ کبھی کبھار عدن (1858ء سے 1937ء)، زیریں برما (1858ء تا
1937ء)، بالائی برما (1886ء تا 1937ء) شامل ہیں (مکمل برما 1937ء میں برطانوی ہند
سے الگ کر دیا گیا)، برطانوی ارض صومال (1884ء سے 1898ء) اور سنگاپور (1858ء سے
1867ء) کو بھی برطانوی راج کا حصہ شمار کیا جاتا ہے۔ مشرق وسطٰی، جنگ عظیم اول کے
فوراً بعد برطانیہ کے زیر قبضہ بین النہرین (موجودہ عراق) کا انتظام بھی حکومت
برطانیہ کے ہندی دفتر سے چلایا جاتا تھا۔ ہندوستانی روپیہ مشرق وسطٰی کے کئی علاقوں
اور مشرقی افریقہ میں زیر استعمال رہا۔

خطے کے دیگر ممالک میں 1802ء میں معاہدۂ ایمینز کے تحت برطانیہ کے زیر نگیں آنے
والا علاقہ سیلون (موجودہ سری لنکا) برطانیہ کی شاہی نو آبادی تھی اور برطانوی ہند
کا حصہ شمار نہیں ہوتی تھی۔ علاوہ ازیں نیپال اور بھوٹان کی بادشاہتیں برطانیہ سے
معاہدے کے تحت آزاد ریاستوں کی حیثيت سے تسلیم کی گئی تھیں اور برطانوی راج کا حصہ
نہیں تھیں۔ ۔ 1861ء کے معاہدے کے نتیجے میں سکم کی ریاست خودمختاری تسلیم کی گئی ۔
جزائر مالدیپ 1867ء سے 1965ء تک برطانیہ کے زیر نگیں رہے اور برطانوی راج کا حصہ
شمار نہیں ہوتے تھے۔

ہندوستان میں برطانوی راج کا آغاز 1858ء میں (جنگ آزادی ہند 1857ء کے بعد) ایسٹ
انڈیا کمپنی کے اقتدار کے خاتمے اور ہندوستان کے براہ راست تاج برطانیہ کے زیر نگیں
آنے سے ہوتا ہے اور خاتمہ 1947ء میں تقسیم ہند اور بھارت و پاکستان کے قیام کے ساتھ
ہوتا ہے۔



https://ur.wikipedia.org/wiki/%D8%A7%D8%B3%D9%85

اسم (انگریزی: Noun) کسی جگہ شخص یا چیز کے نام کو اسم کہا جاتا ہے جیسے پاکستان،
کراچی، لاہور، امجد، حنا، انور، کرسی، میز، قلم وغیرہ اسم کی کئی اقسام ہیں۔ اسم
جامد، اسم مشتق، اسم مصدر، اسم معرفہ (خاص)، اسم نکرہ (عام) اسم معرفہ کی درج ذیل
اقسام ہیں۔ اسم علم، اسم ضمیر، اسم اشارہ، اسم موصول۔ اسم نکرہ کی درج ذیل اقسام
ہیں۔ اسم ذات، اسم حاصل مصدر، اسم حالیہ، اسم فاعل، اسم مفعول، اسم استفہام۔

اسم جامد وہ اسم ہے جو نہ تو خود کسی اسم سے بنا ہو اور نہ کوئی اسم اُس سے بن سکے۔

جامد کے معنی ٹھوس یا جما ہوا کے ہوتے ہیں۔ جامد اُس اسم کو کہتے ہیں جو نہ تو خود
کسی اسم سے بنا ہو اور نہ ہی اُس سے کوئی اسم بن سکے۔

پڑھنا سے پڑھائی، پڑھے گا، پڑھتا ہے، لکھنا سے لکھائی، لکھے گا، لکھتا ہے، کھیلنا
سے کھیل، کھیلے گا، کھیلتا ہے، دوڑنا سے دوڑنے والا، دوڑے گا، دوڑتاہے وغیرہ۔

مصدر وہ اسم ہوتا ہے جو کام کے معنی دیتا ہے لیکن اُس میں کوئی زمانہ نہیں پایا
جاتا، اِس سے مقررہ قاعدوں کے مطابق کئی اسم اور فعل بن سکتے ہیں۔ مصدر کی علامت یہ
ہے کہ اِس کے آخر میں نہ آتا ہے۔ جیسے پڑھنا، لکھنا، سننا، دیکھنا، رونا، گانا
وغیرہ

ایسے تمام مصادر کو جو دوسری زبانوں کے الفاظ کے آخر میں مصدر کی علامت ”نا“ زیادہ
کر کے یا دوسری زبانوں کے الفاظ کے بعد اُردو مصدر لگا کر بنا لئے جاتے ہیں۔ انہیں
مصدر جعلی یا مصدر مرکب کہتے ہیں۔

جیسے آنا، جانا، سونا، دوڑنا وغیرہ اِن مصادر سے یہ جملے بنیں گے۔ اسلم آیا، رضوان
گیا، عرفان سویا، لڑکا دوڑا وغیرہ

جب کسی مصدر سے بننے والا فعل، فاعل کے علاوہ مفعول کو بھی چاہے تو ایسے مصدر کو
مصدر متعدی کہتے ہیں۔

گرنا سے گرانا، جلنا سے جلانا، لکھنا سے لکھانا، پڑھنا سے پڑھانا، کھانا سے کھلانا،
دیکھنا سے دیکھانا، سننا سے سنانا وغیرہ

اسم معرفہ کو اسم خاص بھی کہتے ہیں، ایسا اسم جو کسی مخصوص شخص، جگہ یا چیز کا نام
ہو اسے اسم معرفہ کہتے ہیں۔



https://ur.wikipedia.org/wiki/%D8%A7%D8%AD%D9%85%D8%AF_%D8%B1%D8%B6%D8%A7_%D8%AE%D8%A7%D9%86

مولانا احمد رضا خان، جو اعلیٰ حضرت، امام اہلسنت، حسان الہند جیسے القابات سے بھی
جانے جاتے ہیں۔احمد رضا خان 1272ھ -1856ء میں پیدا ہوئے۔امام احمد رضا خان شمالی
بھارت کے شہر بریلی کے ایک مشہور عالمِ دین تھے جن کا تعلق فقہ حنفی سے تھا۔ امام
احمد رضا خان کی وجہ شہرت میں اہم آپ کی حضور صلی اللہ علیہ و آلہ وسلم سے محبت، آپ
صلی اللہ علیہ و آلہ وسلم کی شان میں لکھے نعتیہ مجموعے اور آپ کے ہزارہا فتاوی کا
ضخیم علمی مجموعہ جو 30 جلدوں پر مشتمل فتاوی رضویہ کے نام سے موسوم ہے۔ برصغیر پاک
و ہند میں اہلسنت کی ایک بڑی تعداد آپ ہی کی نسبت سے بریلوی کہلاتے ہیں۔

دینی علوم کی تکمیل گھر پر اپنے والد مولوی نقی علی خان سے کی۔ دو مرتبہ حج بیت
اللہ سے مشرف ہوئے۔ درس و تدریس کے علاوہ مختلف علوم و فنون پر کئی کتابیں اور
رسائل تصنیف و تالیف کیے۔ قرآن کا اردو ترجمہ بھی کیا جو کنز الایمان کے نام سے
مشہور ہے۔ علوم ریاضی و جفر میں بھی مہارت رکھتے تھے۔ شعر و شاعری سے بھی لگاؤ تھا۔
رسول اکرم صلی اللہ علیہ و آلہ وسلم کی شان میں بہت سی نعتیں اور سلام لکھے ہیں۔
انہوں نے عربی، فارسی اور اردو میں ایک ہزار کے قریب کتابیں تصنیف کیں۔ بعض جگہ ان
کتابوں کی تعداد چودہ سو ہے۔ ۔

مولانا نے چار برس کی ننھی عمر میں قرآن مجید ناظرہ کیا اور چھ سال کی عمر میں منبر
پر مجمع کے سامنے میلاد شریف پڑھا۔ اردو، فارسی اور عربی پڑھنے کے بعد مولانا نے
اپنے والد مولانا نقی علی خان سے عربی زبان میں دین کی اعلیٰ تعلیم حاصل کی اور
تیرہ برس دس مہینے کی عمر میں ایک عالم دین ہوگئے۔ 14 شعبان 1286ھ مطابق 19 نومبر
1869ء میں مولانا کو عالم دین کی سند دی گئی اور اسی دن والد نے مولانا کے علمی
کمال اور پختگی کو دیکھ کر فتویٰ نویسی کی خدمت ان کے سپرد کی۔ جسے مولانا نے 1340ھ
مطابق 1921ء اپنی وفات کے وقت تک جاری رکھا۔

یعنی اے مرشد تجھ میں فنا ہو کر میں تو ہوا تو میں ہوا میں جسم بنا اور تو روح ہوا
تاکہ کوئی شخص اس کے بعد یہ نہ کہے کہ میں اور ہوں تو اور ہے۔ ظاہری نگاہ میں تو
حضرت جد امجد مولانا شاہ رضا علی خان قدس سرہ نے اس الف لام کے مرکب لا نے کی وجہ
بیان فرمائی مگر باتوں ہی باتوں میں اسرار و حقائق، رموز و اشارات کے دریافت وادراک
کی صلاحیت اعلیٰ حضرت کے قلب و دماغ میں بچپن ہی سے پیدا فرمادی جس کا اثر بعد میں
سب نے اپنی آنکھوں سے دیکھ لیا کہ اعلیٰ حضرت اگر شریعت میں سید نا امام اعظم ابو
حنیفہ رضی اللہ تعالٰیٰ عنہ کے قدم بقدم ہیں تو طریقت میں سرکار غوث الاعظم کے نائب
اکرم ہیں

رسم بسم اللہ خوانی کے بعد ان کی تعلیم کا سلسلہ جاری ہوگیا۔ آپ نے اپنی چار برس کی
ننھی سی عمر میں جب کہ عموما دو سرے بچے اس عمر میں اپنے وجود سے بھی بے خبر رہتے
ہیں قرآن مجید ناظرہ ختم کرلیا۔ چھ سال کی عمر میں ماہ مبارک ربیع الاول شریف کی
تقریب میں منبر پر رونق افروز ہوکر بہت بڑے مجمع کی موجودگی میں ذکر میلاد شریف
پڑھا۔ اردو فارسی کی کتابیں پڑھنے کے بعد مرزا غلام قادر بیگ سے میزان منشعب وغیرہ
کی تعلیم حاصل کی، پھر آپ نے اپنے والد نقی علی خان سے مندرجہ ذیل اکیس علوم پڑھے:
علم قرآن، علم تفسیر، علم حدیث، اصول حدیث، کتب فقہ حنفی، کتب فقہ شافعی و مالکی و
حنبلی، اصول فقہ، جدل مہذب، علم العقائد و الکلام، علم نجوم، علم صرف، علم معانی،
علم بیان، علم بدیع، علم منطق، علم مناظرہ ، علم فلسفہ مدلسہ، ابتدائی علم تکحیہ ،
ابتدائی علم ہیئت، علم حساب تا جمع، تفریق، ضرب، تقسیم، ابتدائی علم ہندسہ۔ تیرہ
برس دس مہینے پانچ دن کی عمر شریف میں 14 شعبان 1286 ھ مطابق 19 نومبر 1869ء کو آپ
فارغ التحصیل ہوئے اور دستار فضیلت سے نوازے گئے۔ اسی دن مسئلہ رضاعت سے متعلق ایک
فتوی لکھ کر اپنے والد ماجد کی خدمت میں پیش کیا۔ جواب بالکل صحیح تھا۔ والد ماجد
نے ذہن نقاد و طبع وقاد دیکھ کر اسی وقت سے فتوی نویسی کی جلیل الشان خدمت آپ کے
سپرد کردی۔ آپ نے تعلیم و طریقت سید آل رسول مارہروی سے حاصل کی۔ مرشد کے وصال کے
بعد بعض تعلیم طریقت نیز ابتدائی علم تکسیر و ابتدائی علم جفر و غیرہ سید ابو
الحسین احمد نوری مارہروی سے حاصل فرمایا۔ شرح چغمینی کا بعض حصہ عبد العلی رامپوری
سے پڑھا، پھر آپ نے کسی استاذ سے بغیر پڑھے محض خدا داد بصیرت نورانی سے حسب ذیل
علوم و فنون میں دسترس حاصل کی اور ان کے شیخ و امام ہوئے: قراءت، تجوید، تصوف،
سلوک، علم اخلاق، اسماء الرجال، سیر، تواریخ، لغت، ادب، مع جملہ فنون، ارثما طیقی،
جبرو مقابلہ، حساب ستیسنی، لوغارثمات یعنی لوگاریتھم، علم التوقیت، مناظرہ، علم
الاکر، زیجات، مثلث کروی، مثلث مسطح، ہیئت جدیدہ یعنی انگریزی فلسفہ، مربعات، منتہی
علم جفر، علم زائچہ، علم فرائض، نظم عربی، نظم فارسی، نظم ہندی، انشاء نثر عربی،
انشاء نثر فارسی، انشاء نثر ہندی، خط نسخ، خط نستعلیق، منتہی علم حساب، منتہی علم
ہیئت، منتہی علم ہندسہ، منتہی علم تکسیر، علم رسم خط قرآن مجید۔ حاصل کلام یہ ہے کہ
مولانا کے اساتذہ کی فہرست تو بہت مختصر ہے لیکن مولانا نے بہت سے فنون میں کتابیں
لکھیں سید ظفر الدین بہاری نے 1327ھ مطابق 1909ء میں مولانا کی تصانیف کی ایک فہرست
بنام المجمل المعدد لتالیفات المجدد مرتب فرمائی اور آخر میں ایک جدول پیش کی جس
میں ان سبھی علوم و فنون کا نام ہے جن میں 1327ء تک مولانا کتابیں تصنیف کیں۔

فاضل بریلوی 1294ھ،1877ء میں اپنے والد نقی علی خان کے ہمراہ حضرت شاہ آل (م 1878ء
) کی خدمت میں حاضر ہوئے اور سلسلہ قادریہ میں بیعت سے مشرف ہو کر اجازت و خلافت سے
بھی نوازے گئے-فاضل بریلوی نے اپنے دیوان میں اپنے مرشد کی شان میں ایک منقبت لکھی
جس کا مطلع ہے

ذوالحجہ 1294ھ مطابق دسمبر 1877ء میں پہلی بار مولانا نے حج کیا پھر ربیع الاول
1324ھ مطابق اپریل 1906ء میں محمد مصطفیٰ صلی اللہ علیہ و سلم کی بارگاہ میں حاضر
ہوئے۔ ایک ماہ تک مدینہ طیبہ میں رہ کر بارگاہ رسالت کی زیارت کرتے رہے۔ مکہ معظمہ
اور مدینہ طیبہ کے بڑے بڑے علماء آپ کے علمی کمالات اور دینی خدمات کو دیکھ کر آپ
کے نورانی ہاتھوں پر مرید ہوئے اور آپ کو استاد و پیشوا مانا

احمد رضا خان کے زمانے میں کئی مکاتب فکر اور فرقے کے لوگ ظاہر ہوئے تھے جن کے بارے
میں ان کا تجزیہ تھا کہ وہ اسلام و سنیت کے خلاف دھوکے کا جال بچھا کر بھولے بھالے
مسلمانوں میں خوب گمراہی پھیلا رکھی تھی۔ آپ نے دین و شریعت کی حمایت میں ان مبینہ
طور گمراہ گروہوں سے اور حق و باطل کو خوب واضح کر کے پیش کرنے کی کوشش کی۔ آپ کے
فتاوے اور کتابوں کے ذریعہ اللہ تعالی نے ہزاروں مسلمانوں کو حلقہ بگوش کیا۔ بہت سے
وہ علماء جودوسرے مسلکوں کے سیلاب میں بہتے جارہے تھے آپ کی رہنمائی سے متاثر ہوئے۔
جب کچھ دوسرے مسلکوں کے لوگوں نے سرکار محمد مصطفیٰ صلی اللہ علیہ و آلہ و سلم کے
شان میں گستاخی اور توہین کتابوں میں لکھ کر شائع کی اور مسلمانوں کو بگاڑنا شروع
کیا تو آپ نے اٹل پہاڑ کی طرح جم کر سرکار محمد مصطفیٰ صلی اللہ تعالٰی علیہ و آلہ
و سلم کی محبت کا پرچم لہرایا اور مسلمانوں کو سرکار کی محبت و تعظیم کا سبق دیا
اور گستاخی کرنے والوں کا حقیقی چہرہ پیش کرنے کی کوشش کی۔

آپ نے کم و بیش پچاس مختلف علوم فنون پر ایک ہزار کتابیں لکھیں ہیں۔ ان میں چند
مندرجہ ذیل ہیں:

آپ کا نعتیہ دیوان حدائق بخشش تین جلدوں میں ہے، پہلے دو جلدیں آپ کی حیات میں اور
تیسری، بعد از وفات جمع کر کے کلام شائع کیا گيا، مگر اس میں رضا کا تخلص رکھنے
والے ایک دوسرے عام سے شاعر کا عامیانہ کلام بھی در آیا، جس پر کافی تنقید ہوئی، جس
کو تحقیق کے بعد نکال دیا گیا۔حدائق بخشش اردو نعتیہ شاعری کا ایک اہم سنگ میل ثابت
ہوئی جس نے اپنے بعد آنے والے تمام نعت گوؤوں کو ایک ادب کا جامہ پہنا دیا، ورنہ اس
سے پہلے اردو نعت صرف عقیدت کے طور پر دیواں کے شروع میں شامل نظر آتی، مگر حدائق
بخشش کے بعد اردو نعت ادب کا ایک مستقل حصہ بنا، جس کی نعتیں آج بھی مشہور و معروف
ہے۔

آپ کا فارسی کلام ارم‏غان رضا کے نام سے، ادارہ تحقیقات امام احمد رضا نے پہلی بار،
1994 میں شائع کیا، اس میں حمدو نعت، قصاہد و مناقب اور رباعیات شامل ہیں۔

آپ نے قرآن مجید کا ترجمہ کیا۔ ۔ آپ کے ترجمہ کا نام "کنز الایمان" ہے۔ جس پر آپ کے
خلیفہ سید نعیم الدین مراد آبادی نے حاشیہ لکھا ہے۔ اس ترجمہ کو اب تک انگریزی،
ہندی، سندھی، گجراتی، ڈچ، بنگلہ وغیرہ میں ہے۔

25 صفر 1340ھ مطابق 1921ء کو جمعہ کے دن ہندوستانی کے وقت کے مطابق 2 بج کر 38 منٹ
پر عین اذان کے وقت ادھر موذن نے حی الفلاح کہا اور ادھر امام احمد رضا خان نے داعی
اجل کو لبیک کہا۔ آپ کا مزار بریلی شریف میں آج بھی زیارت گاہ خاص و عام بنا ہوا
ہے۔

آپ کا مزار پر انوار بریلی محلہ سوداگران میں آج بھی زیارت گاہ خاص و عام بنا ہوا
ہے۔



https://ur.wikipedia.org/wiki/%DB%81%D9%84%D8%A7%DA%A9%D9%88_%D8%AE%D8%A7%D9%86

ہلاکو خان (پیدائش 1217ء۔ وفات 8 فروری 1265ء) ایل خانی حکومت کا بانی اور منگول
حکمران چنگیز خان کا پوتا تھا۔ چنگیز خان کے لڑکے تولی خان کے تین بیٹے تھے۔ ان میں
ایک منگو خان تھا جو قراقرم میں رہتا تھا اور پوری منگول سلطنت کا خان اعظم تھا،
دوسرا بیٹا قبلائی خان تھا جو چین میں منگول سلطنت کا بانی تھا جبکہ تیسرا لڑکا
ہلاکو خان تھا۔ منگو خان کے زمانے میں شمال مغربی ایران میں ایک اسماعیلی گروہ
حشاشین نے بڑا ہنگامہ اور خونریزی شروع کردی۔ یہ علاقہ منگولوں کے زیر حکومت تھا اس
لیے وہاں کے باشندوں نے منگو خان سے اس ظلم و ستم کے خلاف فریاد کی۔ منگو خان نے اس
شکایت پر اپنے بھائی ہلاکو خان کو 1256ء میں ایران کا حاکم بناکر روانہ کیا اور اس
کو اسماعیلیوں کے خلاف کارروائی کرنے کا حکم دیا۔ ہلاکو نے اسی سال اسماعیلیوں کے
مرکز قلعہ الموت پر قبضہ کرکے اسماعیلی حکومت کا ہمیشہ کے لیے خاتمہ کردیا اور ان
کے آخری بادشاہ خور شاہ کو قتل کردیا۔

اسماعیلیوں کا زور توڑنے کے بعد ہلاکو خان نے بغداد کا رخ کیا جو اس زمانے میں شیعہ
سنی فساد کا گڑھ بنا ہوا تھا اور جس کی وجہ سے خلیفہ مستعصم باللہ کے شیعہ وزیر ابن
علقمی نے ہلاکو خان کو بغداد پر حملہ کرنے کے لیے آمادہ کیا تھا۔ 1258ء میں بغداد
تباہ کرنے کے بعد ہلاکو خان نے پورے عراق پر قبضہ کرلیا اور بصرہ اور کوفہ کے عظیم
شہر تباہ و برباد کردیے۔ اس کے بعد منگول فوجوں نے جزیرہ کر راستے شام پر حملہ کیا۔
منگول فوجیں نصیبین، رہا اور حران کے شہروں کو تباہ کرتے ہوئی حلب پہنچ گئیں جہاں
50 ہزار مرد قتل عام میں مارے گئے اور ہزاروں عورتوں اور بچوں کو غلام بنالیا گیا۔
منگول فوجیں اسی طرح قتل و غارت کرتی اور بربادی پھیلاتی ہوئی فلسطین پہنچ گئیں
لیکن یہاں ناصرہ کے جنوب میں عین جالوت کے مقام پر 25 رمضان 658ھ بمطابق 1260ء کو
ایک خونریز جنگ میں مصر کے مملوکوں نے ان کو شکست دے کر پورے شام سے نکال دیا اور
اس طرح مصر منگولوں کے ہاتھوں تباہی سے بچ گیا۔

منگو خان کے بعد قراقرم کی حکومت کا اقتدار کمزور پڑگیا اور ہلاکو خان نے ایران میں
اپنی مستقل حکومت قائم کرلی جو ایل خانی حکومت کہلاتی تھی۔ اس نے مراغہ کو جو تبریز
سے 70 میل جنوب میں واقع ہے اپنا دارالحکومت بنایا۔ بعد میں دارالحکومت تبریز منتقل
کردیا گیا۔

ہلاکو کےبعد اس کا بیٹا اباقا خان تخت نشین ہوا اس نے بھی اپنے باپ کی اسلام دشمن
حکمت عملی جاری رکھی۔ اس نے پوپ اور یورپ کے حکمرانوں سے قریبی تعلقات قائم کئے اور
عیسائیوں کو بیت المقدس پر قبضہ کرنے کے لیے آمادہ کیا۔ اس نے یورپ کی تائید اور
اپنی مملکت کے آرمینی اور گرجستانی باشندوں کی مدد سے شام پر حملہ بھی کیا لیکن
1250ء میں حمص کے قریب مملوک حکمران قلاؤن سے شکست کھاکر پسپا ہونے پر مجبور ہوا۔



https://ur.wikipedia.org/wiki/%D9%85%D9%88%D8%A6%D9%86_%D8%AC%D9%88_%D8%AF%DA%91%D9%88

موئن جو دڑو (سندھی:موئن جو دڙو اور اردو میں عموماً موہنجوداڑو بھی) وادی سندھ کی
قدیم تہذیب کا ایک مرکز تھا۔ یہ لاڑکانہ سے بیس کلومیٹر دور اور سکھر سے 80 کلومیٹر
جنوب مغرب میں واقع ہے۔ یہ وادی وادی سندھ کی تہذیب کے ایک اور اہم مرکز ہڑپہ صوبہ
پنجاب سے 686 میل دور ہے یہ شہر 2600 قبل مسیح موجود تھا اور 1700 قبل مسیح میں
نامعلوم وجوہات کی بناء پر ختم ہوگیا۔ تاہم ماہرین کے خیال میں دریائے سندھ کے رخ
کی تبدیلی، سیلاب، بیرونی حملہ آور یا زلزلہ اہم وجوہات ہوسکتی ہیں۔

1921ء کا واقع ہے کہ رائے بہادر دیا رام سہنی نے ہڑپا کے مقام پر نے قدیم تہذیب کے
چند آثار پائے۔ اس کے ایک سال کے بعد اسی طرح کے آثار مسٹر آر ڈی بنرجی کو
موہنجودڑو کی سر زمین میں دستیاب ہوئے۔ اس کی اطلاع ہندوستانی محکمہ آثار قدیمہ کو
ملی۔ محکمہ آثار قدیمہ کے ڈائرکٹر جنرل سر جان مارشل نے دلچسپی کا اظہار کرتے ہوئے
ان دونوں مقامات کی طرف توجہ دی۔ چنانچہ رائے بہادر دیا رام سہنی ، ڈائریکٹر ارنسٹ
میکے اور محکمہ اثریات کے دیگر احکام کے تحت کھدائی کا کام شروع ہوا ۔ تاہم کھدائی
کا کام مکمل نہیں ہوسکی۔

وادی سندھ کی تہذیب کی بے نقابی اور تشریح شاید بیسویں صدی کا عظیم ترین عصریاتی
واقعہ ہے ۔ کیوں کہ اس تہذیب کی وسعت اور معنویت کو 1922ء میں موہنجودڑو کی کھدائی
سے پہلے سمجھا ہی نہ جاسکا۔ موہنجودڑو کے کھنڈر دوکری سے کوئی نو میل کے فاصلے پر
لاڑکانہ کی حدود میں واقع ہے ۔

اسی طرح موہنجودڑو تو دریائے سندھ کے اندر ایک جزیرہ نما خشکی پر واقع تھا۔ اس کے
ایک طرف دریائے سندھ تھا اور دوسری طرح دریائے سندھ سے نکلنے والا نالہ ( جسے نارا
کہتے ہیں ) بہتا تھا۔ یہ آگے جا کر واپس دریا میں مل جاتا تھا ۔ اسی لئے شہر کی
حفاظت کے لئے ایک میل لمبا حفاظتی بند باندھا گیا تھا ۔ موہنجودڑو میں بار بار
سیلاب کی تباہ کاریوں کا ثبوت ملتا ہے ۔ سیلاب کی لائی ہوئی گاد سے اس شہر کی سطح
زمین سے تیس فٹ بلند ہوگئی۔

موہنجودڑو کا قلعہ ایک ٹیلے پر واقع ہے جو جنوب میں سطح زمین سے بیس فٹ اونچا ہے
اور شمال میں چالیس فٹ۔ آج کل دریائے سندھ کی ایک شاخ اس سے تین میل کے فاصلے پر
بہتی ہے۔ جب یہ شہر آباد تھا اس وقت قلعے کی مشرقی دیوار کے پاس سے دریا کی ایک شاخ
گزرتی تھی۔ مغربی جانب جو حفاظتی بند تھا ۔ اس سے ایک میل دور دریا تھا ۔ قلعہ ایک
چبوترے پر واقع ہے۔ چبوترا مٹی اور کچی اینٹوں سے بنایا گیا تھا۔ جس زمانے سے اناج
گھر اور اشنان گھر تعلق رکھتے ہیں۔ اس کے نیچے بھی کئی دور رہائش کے مدفون ہیں۔ مگر
زیر زمین پانی کی سطح اونی ہونے کی وجہ سے ابھی تک کھدائی نہیں ہوسکی ۔ تاہم جو کچھ
ہوسکا ہے اس کے مطلق اوپر سے نیچے تک سات سطحیں ملی ہیں۔ ساتویں سطح سے نیچے ابھی
تک کھدائی نہیں ہوسکی۔ چھٹی اور ساتویں سطح کے درمیان بیس فٹ موٹی تہہ مٹی اور اینٹ
کے روڑوں کی بچھائی گئی ہے ۔ گویا پرانا شہر سیلاب سے تباہ ہوا یا سیلاب آیا تو
پورے شہر کے اوپر بیس فٹ اونچا چبوترا بنا کر نیا شہر تعمیر کیا گیا۔ موہنجودڑو کے
قلعے کے جو برج بنائے گئے ہیں، ان میں بعض جگہ لکڑی کے شہتیر کا ردا لگایا گیا ہے ۔
جو نو فٹ لمبا اور پانچ فٹ چوڑا ہے۔ لیکن بعد میں یہ شہتر گل گئے تو کہیں کہیں
اینٹوں کی مرمت کردی گئی۔ شہتیروں کا یہ عجیب و غریب استعمال ہڑپہ کے اناج گھر میں
بھی کیا گیا ہے ۔ بعد میں آنے والے معماروں نے یہ طریقہ ترک کردیا۔ دو برج ایک چور
دروازے کے دائیں بائیں بنائے گئے تھے۔ بعد میں یہ چور دروازہ بند کردیا گیا اور
یہاں فصیل تعمیر کردی گئی۔ اس فصیل کے اوپر دونوں طرف قد آدم دیواریں بنا کر دونوں
برجوں کے یہ چور دروازے کو بند کردیا گیا۔ اس جگہ سے مٹی کے 100 باٹ ملے ہیں ۔ جن
میں کچھ چھ اونس وزن کے ہیں اور باقی ماندہ بارہ اونس کے ) بالترتیب ایک پاؤ اور
آدھا سیر ( قلعے کے جنوب میں ایک برج ہے اور اس کے قریب عقبی دروازہ ہے ۔ موہنجودڑو
قلعے کا دفاعی نظام ہڑپہ کے قلعے سے زیادہ پیچیدہ ہے۔

بڑی اجناس گندم اور جو تھیں ، اس کے علاوہ تل اور مٹر بھی کاشت کئے جاتے تھے۔ کپاس
کاشت کا ثبوت موہنجودڑو سے ملا ہے۔ پاس کے دھاگے سے بنے ایک کپڑے کا ٹکڑا بھی یہیں
سے ملا ہے ۔ جس پر سرخ اور مجیٹھی رنگ چڑھایا گیا تھا۔ آج بھی سندھی اجرک کے یہ
مخصوص رنگ ہیں۔ اس دور کے سامان تجارت کی ایک نہایت اہم شے کپاس تھی۔ چاہے وہ روئی
کی شکل میں ہوں ، دھاگے کی شکل میں ہو یا کپڑے کی شکل میں۔ میسوپوٹیمیا کو یہاں کی
کپاس برآمد کی جاتی تھی ۔ بکری وہی نفیس اون والی بکری جس سے شالیں بنتی ہیں ۔لہذا
وادی سندھ میں اونی لباس کا استعمال خارج امکان نہیں۔

موہنجودڑو کے مال تجارت میں زرعی اشیائ کے علاوہ مویشیوں کا بھی وافر حصہ تھا۔ ہڑپہ
سے ملنے والی ہڈیوں کی کثیر تعداد سے اس کا ثبوت ملتا ہے ۔ ان میں کوہان والا بیل
جنہیں سانڈ کہتے ہیں پالتو جانور تھے۔ اس طرح کوہان والا بیل بھی عام تھا۔ اس کے
علاوہ دوسرے پالتوں جانورں میں بھینس، بکری، بھیڑ اور سؤر شامل تھے۔ کتا پالنے اور
بلی بھی پالی جاتی تھی ۔ گھوڑا اور گدھا بھی اس دور میں پایا جاتا تھا ۔

وادی سندھ سے جو چیزیں میسوپوٹیمیا چیزیں جاتی تھیں ان تانبا، ہاتھی دانت، بندر،
موتی، شامل تھے۔ ہاتھی دانت کی کنگیاں، بابلی تحریروں کے مطابق ’ ملوہہ ‘ سے منگائی
جاتی تھیں۔ ملوہہ کے بارے میں عام رجحان ہے کہ وہ وادی سندھ کا کوئی شہر تھا۔
کوسامبی کا خیال ہے کہ یہ موہنجودڑو تھا۔ کیوں کہ موہنجودڑو سے ایسی ہی ایک کنگی
ملی ہے۔ ان کے علاوہ کپاس، سوتی دھاگہ، سوتی کپڑا اور اجرک بھی برآمد ہوتی تھی۔

بعض مہروں پر مرد دیوتاؤں کی تصویریں بھی ملی ہیں ۔ مثلاً ایک مہر پر تین چہروں اور
سینگوں والا دیوتا آلتی پالٹی مارے بیٹھا ہے۔ ایک اور مہر پر اس کے ارد گرد چار
جانور ہاتھی ، شیر ، گینڈا اور بھینس ہے ۔ دو ہرن اس کے تخت کے پاس بیٹھے ہیں۔
دیوتا ننگا ہے اور آلتی پالتی مارے بیٹھا ہے۔ اس سر پر سینگ ہے یہ سینگ بھینس کے
ہیں۔ سینگوں کے درمیان کوئی پودا ہے یا مور کی کلغی ہے۔ اس کا عضو ایسادہ ہے۔ یہ
یقیناً ذرخیزی کا دیوتا ہے۔ مارشل کا خیال ہے یہ شیو کی ایک پرانی شکل ہے۔ یہ شیو
کی ترمکھی مورتی سے ملتی جلتی ہے۔ یہ دیوتا چہرے پر بھیانک تاثرت رکھتا ہے جو حاکم
کے ہوسکتے ہیں۔

ایک مقبول عام تصویر بیل کی ہے ۔ چھوٹے سینگوں والا بیل جس کے آگے کھرلی رکھی ہوئی
ہے۔ بڑے سینگوں والا بیل بھی عام ہے۔ جس کی گردن پر گوشت کی چادر سی لٹکی ہوئی ہے۔
ایک سینگ والے گینڈے کی کچھ تصویریں بھی ملتی ہیں۔ یہ جانور اس زمانے میں یہاں
موجود تھا ۔ شیر خاص کر لکیروں دار شیر ان مہروں میں نظر آتا ہے۔ یہ بھی وادی سندھ
کے جنگلوں میں ہوتا تھا۔ ایک مہر پر ایک آدمی درخت پر بیٹھا ہے نیچے شیر کھڑا اس کی
طرف دیکھ رہا ہے ۔ ایک آدھ مہر پر ہاتھی بھی بنایا گیا ہے۔ گھڑیال کی شکل کئی مہروں
پر نظر آتی ہے۔ ایک مہر پر تین سینگوں پر والا اک سنگھا ہے ۔ سر ہرن کے ہیں اور بدن
اک سنگھے کا۔ ایک مہر پر چھ مختلف جانوروں کے سر ہیں ۔ جن میں ایک سنگھا ، سانڈ ،
مرگ ( ہرن کی ایک قسم ) اور شیر نظر آرہے ہیں۔ باقی حصہ ٹوٹا ہوا ہے ۔ کسی مہر پر
تین سر ہیں کسی پر دو ۔ ایک مہر پر پیپل کے درخت میں سے ایک اک سنگھے کے دوسرا اگ
رہا ہے۔ بعض مہروں میں انسان جانورں یا بلاؤں سے لڑ رہا ہے یا جانوروں کی خدمت میں
ہے ۔ ایک جگہ ایک آدمی بھینس پر بھالے سے وار کررہا ہے ۔ دو مہروں پر تین سروں والا
آدمی بیٹھا ہوا ہے۔ جس کے بازو کندھوں تک چوڑیوں سے بھرے ہوئے ہیں۔

( 1 ) موہنجودڑو کی رقاصہ سرزمین پاکستان کے قدیم کاریگروں کی مہارت کا شہکار ہے۔
یہ مجسمہ آج بھی دنیا بھر میں وادی سندھ کی تہذیب کی علامت بن گیا ہے ۔ اس کے پاؤں
اور ٹخنے غائب ہیں اور موجودہ حالت میں اس کی اونچائی ۲/۱ ۴ انچ ہے۔ یہ مونجودڑو
میں ایک گھر میں سطح زمین سے چھ فٹ چار انچ نیچے مدفون ملا تھا۔ یہ ایک کم سن
فنکارہ ہے، جو خوشی سے چور، زیوارات میں لدی جام شراب اس کے ہاتھ میں لئے برہنہ رقص
کررہی ہے ۔ دایاں ہاتھ اس نے کولہے پر رکھا ہے اور بائیں ہاتھ میں غالباً پیالہ
پکڑا ہوا ہے ۔ بایاں ہاتھ کندھوں تک چوڑیوں میں چھپا ہوا ہے اور دائیں بازو میں اس
نے چند گنگن پہنے ہوئے ہیں۔ اس کی شکل بلوچستان کی قدیم آبادیوں سے ملنے والی مٹی
کی مورتیوں میں دیکھائی گئی عورتوں جیسی ہے۔ کانسی کا یہ اصل مجسمہ نیشنل میوزم آف
انڈیا دہلی میں ہے ۔

( 6 ) حیوانی مورتیوں میں زیادہ تر چھوٹے سینگوں والے بیلوں کی مورتیاں ہیں، بھینس
بھی ہے اور گائے مفقود ہے ۔ اس کے علاوہ بندر، ہاتھی، سؤر، گینڈا، اکا دکا بھیڑ اور
کتا بھی مورتی کی شکل میں دیکھنے کو ملتا ہے ۔ موہنجودڑو سے گھوڑے کا مجسمہ بھی ملا
ہے۔ جانوروں کے دیومالائی مجسمے بھی ملے ہیں مثلاً چہرہ داڑھی والے مرد کا اور بدن
کسی جانور کا۔ اس کے سینگ بھی بنائے گئے ہیں۔ یہ تمام مجسمے ہاتھ کے بنائے گئے ہیں
اور ان کے لئے سانچے کا استعمال کم نظر آتا ہے۔ ان میں بیشتر مجسمے سادہ اور مہارت
سے خالی ہیں۔ ان میں ایک پر بکری کا شبہ ہوتا ہے، لیکن جن میں مہارت نظر آتی ہے وہ
انتہائی درجہ کی ہے۔ مثلاً بھینس اور گائے کے مجسمے میں مہارت کمال کی ہے۔

ان پر جو سجاوٹی نمونے بنے ہیں ۔ ان میں ایک تو دائرے کا کاٹتا ہوا دائرہ ہے۔ جس کی
تکرار سے ایک جال سا بن جاتا ہے ۔ ۔ دوسرے جانوروں کی تصویریں۔ بعض برتنوں پر مور
کی شکل ہے، جو برتن کے اوپر کے حصے میں نظر ہوتی ہے۔ اس سے مور کی تعظیم کا احساس
ہوتا ہے ۔ بکری کی شکلیں بہت کم ہیں ۔ مچھلی کی شکلیں بھی برتنوں پر نظر آتی ہیں ۔
انسانی شکل کم ہی نظر آتی ہیں ۔ ایک جگہ ہرنی اپنے بچے کو دودھ پلارہی ہے ۔ ہرنی کی
کمر پر ایک پرندہ بیٹھا ہے اور پس منظر میں ایک مچھلی، نرسل کے کچھ پودے اور دوسری
چیزیں نظر آرہی ہیں ۔ پیپل کا بھی ملتا ہے اور تین پتیوں والا گلاب کا پھول بھی ۔
ایک برتن کے ایک ٹکڑے پر ایک آدمی اور اس کا بچہ ہے ، دونوں نے ہاتھ اٹھا رکھے ہیں
اور ان کے ساتھ پرندے اور مچھلیاں ہیں ۔ ایک اور جگہ ایک آدمی نے مچھلیاں پکڑنے کے
دو جال ایک لاٹھی پر لکائے ہوئے ہیں اور لاٹھی کندھوں پر لاد رکھی ہے ۔ قریب ہی ایک
دوسرا آدمی ہے ۔ درمیان میں مچھلیاں اور ایک کچھوا نظر آرہا ہے ۔

اگرچہ وادی سندھ کی تہذیب تجارت و صنعت سے وابستہ متوسط طبقے کو ثابت کرتی ہے۔ لیکن
سندھ سلطنت کی بنیادی معیشت لازماً زرعی تھی۔ بڑی اجناس گندم اور جوار تھیں۔ گندم
پتھر کے کھرل میں پتھر ہی کے موصل سے پیسی جاتی تھی اور جو لکڑی کی اوکھلی میں لکڑی
ہی کے موصل سے جھڑے جاتے تھے ۔ مٹر ، خربوزے اور تل بھی ہوتے تھے۔ موہنجودڑو میں
کچھ پتھر کی کجھوریں اور پتھراہی گھٹلیاں ملی ہیں ، برتنوں پر بنے درختوں میں کھجور
کا درخت ، ناریل کا پھل ، انار اور کیلا بھی دیکھائی دیتا ہے۔ موہنجودڑو سے تانبے
اور چاندی کی اشیائ کے ساتھ سوتی کپڑے کا ٹکڑا بھی ملا ہے ۔ موہنجودڑو سے پٹ سن کا
ریشہ بھی ملا ہے۔ لہذا پٹ سن کی رسیاں اور بوریاں عام استعمال ہوتی تھیں ۔ ایک جگہ
مچھلی پکڑنے کا کانٹا اور اس کے ساتھ پٹ سن کا ریشہ لپٹا ہوا تھا۔

کتے ، بیل ، گائے اور بھینس عام پالے جاتے تھے ۔ بعض جگہوں پر سؤر کی ہڈیاں ملی بھی
ہیں۔ گھوڑے بھی تھے ۔ گدھے اور خچر کو بھی شامل سمجھنا چاہیے۔ بلی یقینا پالی جاتی
ہوگی۔ کیوں کے اناج کے وسیع ذخیروں کو چوہوں سے بچانا ضروری تھا۔ دوسرے جانوروں یا
پرندوں کے وجود کے جو ثبوت ملے ہیں۔ ان میں خرگوش ، بندر ، فاختہ ، طوطے ، وغیرہ
شامل ہیں۔ چھوٹے چھوٹے مٹی کے پنجرے ملے ہیں جن سے ظاہر ہوتا ہے کہ چھنکارنے والے
جھینگر اوردوسرے موسیقار کیڑے پالے جاتے تھے۔ جیسا کہ چین میں رواج تھا ۔ جنگلی
جانوروں میں سانڈ ( بائی سن ) گینڈے ، شیر ، سانبھر ہرن ، چتکبرا ہرن ، پاڑا ہرن
وغیرہ عام تھے ۔

یہ طہ شدہ ہے کہ بار بار کے سیلابوں نے تباہی مچائی اور یہ ایک عنصر تھا۔ لیکن
تہذیب کی حتمی تباہی کسی عظیم طوفان نوح کی وجہ سے نہیں تھی ۔ بلکہ بار بار کی تباہ
کاریوں کے نتیجے میں بتدریح تھی۔ کچھ شواہد حملے اور قتل عام کے بھی ملتے ہیں ۔ چھ
جگہوں سے لاشیں ملی ہیں ۔ جن میں پانچ جگہوں پر متعدد آدمی یکجا مرے اور ایک جگہ
ایک اکیلا آدمی ملا ہے ۔ ان کی تفصیل کچھ یوں ہے :

ڈاکٹر جارج ایف ڈیلز میں 1942ء میں موہنجودڑو کی کھدائی میں پانچ ڈھانچے ڈھونڈے جو
چاروں شانے چت پڑے تھے۔ یہ گلی کے ایک کونے سے ملے ہیں۔ سر مارٹیمر ویلر کا خیال ہے
شاید یہ لوگ حملے کے وقت چھپے ہوئے کھڑے تھے۔ ان میں تین مرد ، ایک عورت اور ایک
بچہ ہے۔ ان کا زمانے بھی موہنجودڑو کا آخری زمانہ تھا۔



https://ur.wikipedia.org/wiki/%D9%84%D8%A7%DB%81%D9%88%D8%B1

لاہور (پنجابی: لہور (شاہ مکھی): ਲਹੌਰ (گرمکھی)؛ ہندی: लाहौर؛ عربی: لاهور‎؛ فارسی:
لاھور‎؛ انگریزی: Lahore) صوبہ پنجاب پاکستان کا دار الحکومت اور دوسرا بڑا شہر ہے۔
اسے پاکستان کا ثقافتی، تعلیمی اور تاریخی مرکز اور پاکستان کا دل اور باغوں کا شہر
کہا جاتا ہے۔ یہ شہر دریائے راوی کے کنارے واقع ہے۔ اس شہر کی آبادی ایک کروڑ کے
قریب ہے اور یہ ملک کا دوسرا بڑا شہر ہے۔ لاہور کا شمار دنیا کے قدیم اور اہم ترین
شہروں میں کیا جاتا ہے۔ زندہ دلان لاہور کے روایتی جوش و جذبے کے باعث اسے بجا طور
پر پاکستان کا دل کہا جاتا ہے۔ مغل شہنشاہ جہانگیر کی ملکہ نورجہاں نے لاہور کے
بارے میں کہا تھا۔

لاہور کی انتہائی قدیم تاریخ ہزاروں سال پر پھیلی ہوئی ہے۔ پرانوں کے مطابق رام کے
بیٹے راجہ لوہ نے شہر لاہور کی بنیاد رکھی اور یہاں ایک قلعہ بنوایا۔ دسویں صدی تک
یہ شہر ہندو راجائوں کے زیرتسلط رہا۔ گیارہویں صدی میں سلطان محمود غزنوی نے پنجاب
فتح کرکے ایاز کو لاہور کا گورنر مقرر کیا، اور لاہور کو اسلام سے روشناس کرایا۔
شہاب الدین غوری نے 1186ء میں لاہور کو فتح کیا۔ بعدازاں یہ خاندان غلاماں کے
ہاتھوں میں آ گیا۔ 1290ء میں خلجی خاندان، 1320ء میں تغلق خاندان، 1414ء سید خاندان
1451ء لودھی خاندان کے تحت رہا۔

ظہیر الدین بابر نے 1526ء میں ابراہیم لودھی کو شکست دی جس کے نتیجے میں مغلیہ
سلطنت وجود میں آئی۔ مغلوں نے اپنے دور میں لاہور میں عظیم الشان عمارات تعمیر
کروائیں اور کئی باغات لگوائے۔ اکبر اعظم نے شاہی قلعہ کو ازسرنو تعمیر کروایا۔
شاہجہان نے شالامار باغ تعمیر کروایا جو اپنی مثال آپ ہے۔ 1646ء میں شہزادی جہاں
آرا نے دریائے راوی کے کنارے چوبرجی باغ تعمیر کروایا جس کا بیرونی دروازہ آج بھی
موجود ہے۔ 1673ء میںاورنگزیب عالمگیر نے شاہی قلعہ کے سامنے بادشاہی مسجد تعمیر
کروائی۔

1739ء میں نادر شاہ اور 1751ء میں احمد شاہ ابدالی نے لاہور پر قبضہ جمایا۔ بعدازاں
1765ء میں سکھوں نے لاہور پر قبضہ کر لیا۔ سکھ دور میں مغلیہ دور کی کئی عمارتوں کو
نقصان پہنچایا گیا اور ان کی بے حرمتی کی گئی۔ انگریزوں نے 1849ء میں سکھوں کو شکست
دیکر پنجاب کو برطانوی سلطنت میں شامل کر لیا۔

لاہور کو ایک منفرد اعزاز حاصل ہوا کہ 23 مارچ 1940ء کو آل انڈیا مسلم لیگ نے
قائداعظم کے زیر صدارت میں قرارداد پاکستان منظور کی جس کے نتیجے میں 14 اگست 1947ء
کو مسلمانوں کو اپنا الگ آزاد ملک پاکستان حاصل ہوا۔ فروری 1974ء میں اس شہر نے
دوسری اسلامی سربراہی کانفرنس کی میزبانی بھی کی۔

قدیم لاہور شاہی قلعہ کے ساتھ واقع ہے جسے اندرون لاہور بھی کہا جاتا ہے۔ لاہور کے
گرد ایک فصیل موجود تھی جس میں تیرہ دروازے تھے جوکہ سکھوں کے دور تک غروب آفتاب کے
ساتھ بند کر دیئے جاتے تھے۔ ان میں سے کچھ دروازوے اب بھی موجود ہیں۔ تیرہ دروازوں
کے نام بھاٹی دروازہ، لوہاری دروازہ، شاہ عالمی دروازہ، موچی دروازہ، اکبری دروازہ،
یکی دروازہ، شیرانوالہ دروازہ، کشمیری دروازہ، مستی دروازہ، دہلی دروازہ، روشنائی
دروازہ، ٹکسالی دروازہ، موری دروازہ ہیں۔

بیسویں صدی میں قدیم لاہور کے مضافات میں کئی جدید بستیوں کا اضافہ ہوا جوکہ اب بھی
جاری ہے۔ اردو کے نامور مزاح نگار پطرس بخاری نے اپنے مضمون لاہور کا جغرافیہ میں
اس کا حدود اربعہ یوں بیان کیا ہے۔

لاہور کے قریب شہر امرتسر، صرف 31 میل دور واقع ہے جو سکھوں کی مقدس ترین جگہ ہے۔
اسکے شمال اور مغرب میں ضلع شیخوپورہ، مشرق میں واہگہ اور جنوب میں ضلع قصور واقع
ہیں۔ دریائے راوی لاہور کے شمال مغرب میں بہتا ہے۔

اس شہر کی ابتدا‏ئی تاریخ کے بارے میں عوام میں مشہور ہے لیکن اس کا کوئی ثبوت
موجود نہیں ہے کہ رام چندر جی کے بیٹے لو نے یہ بستی آباد کی تھی۔ قدیم ہندو
"پرانوں" میں لاہور کا نام "لوہ پور" یعنی لوہ کا شہر ملتا ہے۔ راجپوت دستاویزات
میں اسے "لوہ کوٹ" یعنی لوہ کا قلعہ کے نام سے پکارا گیا ہے۔ نویں صدی عیسوی کے
مشہور سیاح "الادریسی" نے اسے "لہاور" کے نام سے موسوم کیا ہے۔

لاہور کے بارے میں سب سے پہلےچین کے باشندے سوزو زینگ نے لکھا جو ہندوستان جاتے
ہوئے لاہور سے 630 عیسوی میں گزرا۔ یہ قدیم حوالہ جات اس بات کے غماز ہیں کہ اوا‏ئل
تاریخ سے ہی یہ شہر اہمیت کا حامل تھا۔ درحقیقت اس کا دریا کے کنارے پر اور ایک
ایسے راستے پر واقع ہونا جو صدیوں سے بیرونی حملہ آوروں کی رہگزر رہا ہے، اس کی
اہمیت کا ضامن رہا ہے۔"فتوح البلدان" میں درج سنہ 664 عیسوی کے واقعات میں لاہور کا
ذکر ملتا ہے جس سے اس کا اہم ہونا ثابت ہوتا ہے۔

علامہ احمد بن یحییٰ بن جابر الشہیر بالبلاذری اپنی کتاب فتوح البلدان میں تحریر
کرتےہیں. "ثم غزا ذلك الثغر المهلب بن أبي صفرة في أيام معاوية أربع وأربعين‏.‏فأتى
بنة وألاهور وهما بين الملتان وكابل‏" فتوح البلدان (عربی) ترجمہ: پھر سن ۴۲ ھ میں
کہ معاویہ بن ابی سفیان کا عہد تھاـ المہلب بن ابی صفرہ نے اس سرحد (ہند) پر حملہ
کیا اور بنّہ و الاہور تک جاپہنچے. یہ دونوں شہر ملتان و کابل کے درمیان ہیں. (فتوح
البلدان. البلاذری ـ ترجمہ سید ابوالخیر مودودی ـ نفیس اکیڈمی کراچی. صفحہ 613)

ساتویں صدی عیسوی کے اواخر میں لاہور ایک گجر چوہان بادشاہ کا پایہٗ تخت تھا۔ فرشتہ
کے مطابق 682ء میں کرمان اور پشاور کےمسلم پٹھان قبا ئل راجہ پر حملہ آور ہوئے۔
پانچ ماہ تک لڑائی جاری رہی اور بالآخر سالٹ رینج کے گکھڑ راجپوتوں کے تعاون سے وہ
راجہ سے اس کے کچھ علاقے چھیننے میں کامیاب ہو گئے۔

نویں صدی عیسوی میں لاہور کے ہندو راجپوت چتوڑ کے دفاع کے لئے مقامی فوجوں کی مدد
کو پہنچے۔ دسویں صدی عیسوی میں خراسان کا صوبہ دارسبکتگین اس پر حملہ آور ہوا۔
لاہور کا راجہ جے پال جس کی سلطنت سرہند سے لمگھان تک اور کشمیر سے ملتان تک وسیع
تھی مقابلہ کے لئے آیا۔ایک بھٹی راجہ کے مشورے پر راجہ جے پال نے پٹھانوں کے ساتھ
اتحاد کر لیا اور اس طرح وہ حملہ آور فوج کو شکست دینے میں کامیاب رہا۔ غزنی کے تخت
پر قابض ہونے کے بعد سبکتگین ایک دفعہ پھر حملہ آور ہوا۔ لمگھان کے قریب گھمسان کا
رن پڑا اور راجہ جے پال ملغوب ہو کر امن کا طالب ہوا۔ طے یہ پایا کہ راجہ جے پال
تاوان جنگ کی ادائیگی کرے گا اور سلطان نے اس مقصد کے لئےہرکارے راجہ کے ہمرکاب
کئے۔ لاہور پہنچ کر راجہ نے معاہدے سے انحراف کیا اور سبکتگین کے ہرکاروں کو مقید
کر دیا۔ اس اطلاع پر سلطان غیض وغضب میں دوبارہ لاہور پر حملہ آور ہوا۔ ایک دفعہ
پھر میدانِ کارزار گرم ہوا اور ایک دفعہ پھر جے پال کو شکست ہوئی اور دریائے سندھ
سے پرے کا علاقہ اس کے ہاتھ سے نکل گیا۔ دوسری دفعہ مسلسل شکست پر دلبرداشتہ ہو کر
راجہ جے پال نے لاہور کے باہر خود سوزی کر لی۔ معلوم ہوتا ہے کہ سلطان کا مقصد صرف
راجہ کو سبق سکھانا تھا کیونکہ اس نے مفتوحہ علاقوں کو اپنی سلطنت میں شامل نہیں
کیا اور 1008عیسوی میں جب سبکتگین کا بیٹا محمود ہندوستان پر حملہ آور ہوا تو جے
پال کا بیٹا آنند پال ایک لشکر جرار لے کر پشاور کے قریب مقابلہ کے لئے آیا۔ محمود
کی فوج نے آتش گیر مادے کی گولہ باری کی جس سے آنند پال کے لشکر میں بھگدڑ مچ گئی
اور ان کی ہمت ٹوٹ گئی۔ نتیجتاًکچھ فوج بھاگ نکلی اور باقی کام آئی۔ اس شکست کے
باوجود لاہور بدستور محفوظ رہا۔

آنند پال کے بعد اس کا بیٹا جے پال تخت نشین ہوا اور لاہور پر اس خاندان کی عملداری
1022ء تک برقرار رہی حتٰی کہ محمود اچانک کشمیر سے ہوتا ہوا لاہور پر حملہ آور ہوا۔
جے پال اور اس کا خاندان اجمیر میں پناہ گزین ہوا۔ اس شکست کے بعد لاہور غزنوی
سلطنت کا حصہ بنا اور پھر کبھی بھی کسی ہندو سلطنت کا حصہ نہیں رہا۔محمود کے پوتے
مودود کے عہدِ حکومت میں راجپوتوں نے شہر کو واپس لینے کے لئے چڑھائی کی مگر چھ ماہ
کے محاصرے کے بعد ناکام واپس ہوئے۔ لاہور پر قبضہ کرنے کے بعد محمود غزنوی نے اپنے
پسندیدہ غلام ملک ایاز کو لاہور کا گورنر مقرر کیا جِس نےشہرکے گرد دیوار قائم کرنے
کے ساتھ ساتھ قلعہ لاہور کی بھی بنیاد رکھی۔ ملک ایاز کا مزار آج بھی بیرون ٹکسالی
دروازہ لاہور کے پہلے مسلمان حکمران کے مزار کے طور پر جانا جاتا ہے۔ غزنوی
حکمرانوں کے ابتدئی آٹھ حکمرانوں کے دور میں لاہور کا انتظام صوبہ داروں کے ذریعہ
چلایا جاتا تھا تاہم مسعود ثانی کے دور میں (1098ء۔ 1114ء) دارالحکومت عارضی طور پر
لاہور منتقل کر دیا گیا۔اس کے بعد غزنوی خاندان کے بارہویں تاجدار خسرو کے دور میں
لاہور ایک دفعہ پھر پایہِ تخت بنا دیا گیا اور اس کی یہ حیثیت 1186ء میں غزنوی
خاندان کے زوال تک برقرار رہی۔ غزنوی خاندان کے زوال کے بعد غوری خاندان اور
خاندانِ غلاماں کے دور میں لاہور سلطنت کے خلاف سازشوں کا مرکز رہا۔ درحقیقت لاہور
ہمیشہ پٹھانوں کے مقابلہ میں مغل حکمرانوں کی حمایت کرتا رہا۔1241 عیسوی میں چنگیز
خان کی فوجوں نے سلطان غیاث الدین بلبن کے بیٹے شہزادہ محمد کی فوج کو راوی کے
کنارے شکست دی اور حضرت امیر خسرو کو گرفتار کیا۔ اس فتح کے بعد چنگیز خان کی فوج
نے لاہور کو تاراج کر دیا۔

خلجی اور تغلق شاہوں کے ادوار میں لاہور کو کوئی قابلِ ذکر اہمیت حاصل نہ تھی اور
ایک دفعہ گکھڑ راجپوتوں نے اسے لوٹا۔ 1397ء میں امیر تیمور برصغیر پر حملہ آور ہوا
اور اس کے لشکر کی ایک ٹکڑی نے لاہور فتح کیا۔ تاہم اپنے پیشرو کے برعکس امیر تیمور
نے لاہور کو تاراج کرنے سے اجتناب کیا اور ایک افغان سردار خضر خان کو لاہور کا
صوبہ دار مقرر کیا۔اس کے بعد سے لاہور کی حکومت کبھی حکمران خاندان اور کبھی گکحڑ
راجپوتوں کے ہاتھ رہی یہاں تک کہ 1436ء میں بہلول خان لودھی نے اسے فتح کیا اور اسے
اپنی سلطنت میں شامل کر لیا۔ بہلول خان لودھی کے پوتے ابراہیم لودھی کے دورِ حکومت
میں لاہور کے افغان صوبہ دار دولت خان لودھی نے علمِ بغاوت بلند کیا اور اپنی مدد
کے لئےمغل شہزادے بابر کو پکارا۔

بابر پہلے سے ہی ہندوستان پر حملہ کرنے کے بارے میں سوچ رہا تھا اور دولت خان لودھی
کی دعوت نے اس پر مہمیز کا کام کیا۔ لاہور کے قریب بابر اور ابراہیم لودھی کی افواج
میں پہلا ٹکراؤ ہوا جس میں بابر فتحیاب ہوا تاہم صرف چار روز کے وقفہ کے بعد اس نے
دہلی کی طرف پیشقدمی شروع کر دی۔ ابھی بابر سرہند کے قریب ہی پہنچا تھا کہ اسے دولت
خان لودھی کی سازش کی اطلاع ملی جس پر وہ اپنا ارادہ منسوخ کر کے لاہور کی جانب
بڑھا اور مفتوحہ علاقوں کو اپنے وفادار سرداروں کے زیرِانتظام کرکے کابل واپس ہوا۔

اگلے برس لاہور میں سازشوں کا بازار گرم ہونے کی اطلاعات ملنے پر بابر دوبارہ عازمِ
لاہور ہوا۔ مخالف افواج راوی کے قریب مقابلہ کے لئےسامنے آئیں مگر مقابلہ شروع ہونے
سے پہلے ہی بھاگ نکلیں۔ لاہور میں داخل ہوئے بغیر بابر دہلی کی طرف بڑھا اور پانی
پت کی لڑائی میں فیصلہ کن فتح حاصل کرکے دہلی کے تخت پر قابض ہوا۔ اس طرح ہندوستان
میں مغلیہ سلطنت کی ابتداء لاہور کے صوبہ دار کی بابر کو دعوت سے ہوئی۔

1540ء میں شیر شاہ سوری نے ہمایوں کو شکست دے کر ہندوستان سے مغلیہ سلطنت کا خاتمہ
کر دیا۔ نومبر 1556ء میں ہمایوں کے بیٹے اکبر کی افواج نے پانی پت کے میدان میں
سوری افواج کو شکست دی اور پھر جلد ہی دہلی اور پھر آگرہ پر قبضہ کر لیا۔

1575ء میں اکبر کے قلعہ لاہور کی از سر نو تعمیر کی اور لاہور کو سلطنت کا دار
الحکومت بنایا۔ اس کے بعد شاہجہان اور اورنگزیب عالمگیر نے بھی اپنے ادوار میں قلعے
میں توسیع اور عمارات تعمیر کیں۔ 1641ء میں شاہجہان نے شالامار باغ تعمیر کروایا۔
1673ء اورنگزیب عالمگیر نے قلعہ لاہور کے سامنے عظیم الشان بادشاہی مسجد تعمیر
کروائی۔ اس کے علاوہ مغل دور میں کئی عالی شان عمارات اور باغات لگوائے گئے۔

اندرون لاہور جسے قدیم لاہور بھی کہا جاتا ہے کی حفاظت کے لیے شہر کے گرد ایک فصیل
تعمیر کی گئی جس میں بارہ دروازے بنائے گئے۔ انگریزوں کے دور میں شہر اور قلعہ
لاہور کے حفاظتی حصار کو ناکارہ بنا دیا گیا۔

سترہویں صدی کے دوران مغلیہ سلطنت کا زوال شروع ہو گیا۔ لاہور پر اکثر پر حملہ کیا
جاتا رہا،حکومتی عملداری کا فقدان رہا۔ 1761ء تک احمد شاہ ابدالی نے مغلوں کی
باقیات سے پنجاب اور کشمیر چھین لیا۔ پنجابی زبان کے عظیم صوفی شاعر وارث شاہ نے
اسی مناسبت سے کہا

بعد ازاں سلطنت دہلی اور مغلیہ سلطنت کے آخری حکمران خطے کے مختلف حصوں کے حکمران
رہے۔ صوفیاء کی آمد کی وجہ سے لاہور کا علاقہ مسلم اکثریتی علاقہ بن گیا۔ 1740ء کی
دہائی افراتفری کی رہی۔ 1745ء سے 1756ء کے درمیان شہر کے نو گورنر رہے۔ 1756ء سے
پانی پت کی تیسری لڑائی تک جو کہ احمد شاہ ابدالی اور مرہٹوں درمیان ہوئی لاہور اور
پشاور مرہٹوں کے قبضے میں رہے۔ تاہم مرہٹوں کو شکست دہنے کے بعد احمد شاہ ابدالی
واپس افغانستان چلا گیا جس سے علاقے میں عدم استحکام پیدا ہوا۔ 1801ء میں رنجیت
سنگھ کی قیادت میں سکھوں کے بارہ مثل متحد ہو کر ایک نئی قوت کے طور پر سامنے آئے۔

شہنشاہ جہانگیر کے زمانے میں بھی سکھ مت اتنا واضح اور الگ مذہب نہیں بنا تھا لیکن
آثار نمایاں ہونے لگے تھے کہ اب سکھ مغلیہ سلطنت کے مرکز برائے پنجاب یعنی لاہور کی
بجائے امرتسر کی جانب دیکھنے لگے تھے ۔ سکھ ذرائع کے مطابق شہنشاہ جہانگیر کے کہنے
پر ادی گرنتھ میں ترامیم سے گرو ارجن کے انکار پر ، اس نے خسرو کو امداد فراہم کرنے
کا بہانا بنا کر ان کو قتل کروا دیا تھا اور اس بات نے ان کے بیٹے اور چھٹے گرو
ہرگوبند (1595ء تا 1644ء) کو عسکری طاقت کی جانب مائل کردیا تھا جس کے ردعمل کے طور
پر جہانگیر نے ایک بار امرتسر سے ہرگوبند کو گرفتار بھی کیا لیکن پھر آزاد کردیا۔
ہرگوبند نے مغلیہ سلطنت کو ناجائز قرار دیکر اپنے پیروکاروں کو اسے تسلیم کرنے سے
منع کردیا تھا اور گرو کو خدا کی جانب سے دی جانے والی سلطنت کو جائز قرار دیا۔
شاہجہان کے دور (1628ء تا 1658ء) میں رام داس پور (امرتسر) پر حملہ کیا گیا اور
ہرگوبند نے امرتسر سے بھاگ کر کرتار پور میں سکونت اختیار کی۔ اورنگزیب کے تبدیل
ہوتے ہوئے کردار نے مختلف واقعات کو جنم دیا جن میں ایک سکھوں سے معاملات کا واقع
بھی ہے جس میں محصول یا جزیہ پر ہونے والی معاشیاتی کشمکش کو مذہب اور خودمختاری سے
جوڑ دیا گیا۔ تیغ بہادر کے قتل کو متعدد تاریخی دستاویزات میں سکھ مسلم ناچاقی یا
نفرت کا آغاز کہا جاتا ہے ۔

اٹھارویں صدی کے اواخر میں مغلیہ سلطنت زوال پزیر تھی۔ درانی سلطنت اور مراٹھا
سلطنت کی طرف سے بار بار حملے پنجاب میں اقتدار کے خلا کا باعث بنے۔ سکھ مثلوں کی
درانی سلطنت سے جھڑپیں شروع ہو گئیں اور آخر کار بھنگی مثل لاہور پر قبضہ کرنے میں
کامیاب ہو گیا۔ 1799ء میں زمان شاہ درانی کے حملے کے بعد خطہ مزید غیر مستحکم ہو
گیا جس کے نتیجے میں رنجیت سنگھ کو اپنی حیثیت کو مضبوط کرنے میں مدد ملی۔ رنجیت
سنگھ کا زمان شاہ درانی کے ساتھ جھڑپوں کا ایک سلسلہ شروع ہوا جس میں رنجیت سنگھ
بھنگی مثل اور دیگر اتحادیوں کی مدد سے کامیاب ہوا، اور خطہ سکھوں کے زیر انتظام آ
گیا۔ لاہور قبضہ کرنے کے بعد سکھ فوج نے فوری طور پر شہر میں لوٹ مار شروع کر دی جو
رنجیت سنگھ کے باشاہ بننے کے اعلان تک رہی۔ اس کے بعد سے لاہور سکھ سلطنت کا دار
الحکومت بنا۔

مغلیہ دور کے لاہور کی عالی شان عمارات اٹھارویں صدی اواخر میں کھنڈر بن گئیں۔ سکھ
حکمرانوں نے لاہور کی قیمتی مغل یادگاروں کو لوٹا اور قیمتی مرصع پتھر اور سفید سنگ
مرمر اتار کر سکھ سلطنت کے مختلف علاقوں میں بھیج دیا۔ اس لوٹ مار کا شکار اہم
یادگاروں میں مقبرہ آصف خان، مقبرہ انارکلی اور مقبرہ نور جہاں شامل ہیں۔ شالامار
باغ کا تمام سنگ مرمر اتار کر امرتسر میں رنجیت سنگھ کے رام باغ محل کی تعمیر کے
لیے بجھوا دیا گیا۔ باغات کا عقیق دروازہ لہنا سنگھ مجیٹھا جو سکھ دور کے لاہور کے
گورنروں میں سے ایک تھا نے فروخت کر دیا۔ رنجیت سنگھ کی فوج نے لاہور میں سب سے اہم
مغل مساجد کی بے حرمتی بھی کی۔ بادشاہی مسجد کو ایک اسلحہ ڈپو اور رنجیت سنگھ کے
گھوڑے کے اصطبل میں تبدیل کر دیا گیا۔ اندرون لاہور کی سنہری مسجد کو ایک مدت کے
لیے گردوارہ میں تبدیل کر دیا گیا، جبکہ مریم زمانی بیگم مسجد کو ایک بارود فیکٹری
بنا دیا گیا۔

سکھ سلطنت کے تحت تعمیر نو کا کام مغلوں سے متاثر ہو کر کیا گیا، رنجیت سنگھ خود
لاہور قلعہ میں منتقل ہو گیا اور سکھ سلطنت کے انتظام کے لیے اسے مرکز بنایا۔ 1812ء
تک سکھوں نے اکبر کے زمانے کی اصل دیواروں کے ارد گرد بیرونی دیواریں بنا کر شہر کا
دفاع مضبوط بنایا۔ اس کے علاقہ شاہجہان کے تنزل پزیر شالامار باغ کو بھی جزوی طور
پر بحال کیا۔

سید احمد بریلوی نے 1821ء میں سکھ سلطنت کے خلاف علم بغاوت بلند کیا جس کے نتیجے
میں تحریک مجاہدین وجود میں آئی۔ سکھوں سے حاصل کردہ مفتوحہ علاقوں میں اسلامی
قوانین نافذ کیے۔ لیکن بالآخر 1831ء میں مہاراجہ رنجیت سنگھ کی افواج سے لڑتے ہوئے
بالاکوٹ کے میدان میں سید صاحب اور انکے بعض رفقاء نے جامِ شہادت نوش کیا۔

برطانوی راج کے آغاز میں لاہور کی آبادی کا تخمینہ 120،000 تھا۔ برطانوی قبضہ سے
لاہور بنیادی طور پر شہر کے فصیل کے اندر اور کچھ نواحی میدانی علاقے کے بستیوں جس
میں باغبانپورہ، بیگم پورہ، مزنگ اور قلعہ گجر سنگھ پر مشتمل تھا۔ برطانوی دور میں
اندرون لاہور پر زیادہ توجہ نہیں دی گئی او ان کی تمام تر توجہ لاہور کے مضافاتی
علاقوں اور خطۂ پنجاب کے زرخیز دیہی علاقوں پرمرکوز رہی۔ انگریزوں نے اندرون شہر کی
بجائے شہر کے جنوب میں ایک علاقے کو اپنا مرکز بنایا جسے "سول سٹیشن" کہا جاتا تھا۔
اس کے علاوہ شہر کی فصیل اور قلعہ لاہور کی فصیل کو غیر موثر کر دیا تا کہ کوئی
قلعہ بندی ممکن نہ رہے۔

ابتدائی برطانوی دور میں "سول سٹیشن" میں واقع ممتاز مغل دور کی یادگاروں کو دیگر
مقاصد کے لیے استعمال کیا گیا اور کبھی کبھی ان کی بے حرمتی بھی کی گئی۔ مقبرہ
انارکلی کو ابتدائی طور پر دفاتر کے لیے استعمال کیا گیا، جبکہ 1851ء میں اسے ایک
گرجا گھر میں تبدیل کر دیا گیا۔ اسی دور میںدائی انگہ مسجد کو ریلوے انتظامیہ کے
دفاتر میں تبدیل کیا گیا۔ مقبرہ نواب بہادر خان کو ایک گودام میں، اور مقبرہ میر
مانو کو ایک شراب کی دکان میں تبدیل کر دیا گیا۔ اس کے علاوہ انگریزوں نے کئی دیگر
عمارات کو سول سیکرٹریٹ، پبلک ورکس ڈیپارٹمنٹ، اور اکاؤنٹنٹ جنرل کے دفتر کے لیے
استعمال کیا۔

1857ء کی جنگ آزادی جسے انگریز غدر قرار دیتے ہیں کے بعد شہر سے باہر لاہور ریلوے
اسٹیشن تعمیر کیا۔ اس کے ڈھانچے قلعے کے انداز میں موٹی دیواروں میں توپیں داغنے کے
سوراخوں کے ساتھ دفاع حکمت عملی کے تحت تعمیر کیا۔ تا کہ مستقبل میں ممکنہ بغاوت کی
صورت میں ایک محفوظ حصار کے طور پر کام آ سکے۔ برطانوی دور کے اہم سرکاری ادارے اور
تجارتی مراکز سول اسٹیشن کے ڈیڑھ میل کے علاقے میں مرکوز رہے اور اسی کے پہلو میں
مال روڈ بنائی گئی جہاں لاہور کے فوجی علاقوں کے برعکس برطانوی اور مقامی لوگوں کے
اختلاط کی اجازت دی گئی۔ مال روڈ لاہور کی شہری انتظامیہ کے مرکز کے ساتھ جدید
تجارتی علاقوں میں سے ایک ہے۔

برطانوی راج کے دوران مال روڈ پر کئی قابل ذکر ڈھانچے تعمیر کیے گئے جن میں منٹگمری
ہال جو موجودہ دور میں قائداعظم لائبریری ہے، اور لارنس گارڈنز اہم ہیں۔ باغات
میںلندن کے رائل بوٹینک گارڈنز سے بھیجے گئے 600 سے زیادہ اقسام کے درخت اور پودے
اگائے گئے۔ اس کے علاوہ انگریزوں نے وسیع علاقے پر لاہور کنٹونمنٹ کی بنیاد بھی
رکھی۔

1887ء میں ملکہ وکٹوریہ کی گولڈن جوبلی کے موقع پر کئی اہم عمارات تعمیر کی گئیں جن
میں لاہور عجائب گھر اور میو اسکول آف آرٹس سب سے اہم ہیں۔ دیگر اہم عمارات میں
ایچیسن کالج، لاہور ہائی کورٹ اور یونیورسٹی آف پنجاب قابل ذکر ہیں۔ لاہور میں اس
دور کی اہم عمارت کا ڈیزائن سر گنگا رام نے بنایا۔

1901ء میں انگریزوں نے لاہور میں مردم شماری کروائی جس کے مطابق فصیل دار شہر میں
20،691 گھرتھے اور ایک اندازے کے مطابق 200،000 افراد لاہور میں مقیم تھے۔ تحریک
آزادی ہند میں لاہور کا بہت اہم کردار رہا۔ 1940ء میں محمد علی جناح کے زیر صدارت
آل انڈیا مسلم لیگ کا اجلاس لاہور میں منعقد ہو جس میں قرارداد لاہور منظور کی گئی
جس میں ہندوستان کے مسلمانوں کے لیے ایک علاحدہ وطن پاکستان کا مطالبہ کیا گیا۔

لاہور کا کردار تحریک پاکستان اور تحریک آزادی ہند میں نمایاں رہا۔ 1929ء میں جواہر
لعل نہرو کی قیادت میں کانگریس کا اجلاس لاہور میں منعقد ہوا جس میں "مکمل آزادی"
کی قراداد پیش کی گئی جسے 31 دسمبر 1929ء کی آدھی رات کو متفقہ طور پر منظور کر لیا
گیا۔ اسی موقع پر ترنگا (درمیان میں چکرا سمیت) کو بھارت کے معاصر قومی پرچم کے طور
پر لہرا گیا جسے ہزاروں لوگوں نے سلامی دی۔ لاہور جیل آزادی کے لیے لڑنے والوں کو
حراست میں رکھنے کی ایک جگہ تھی۔ انقلابی بھگت سنگھ کو بھی لاہور جیل میں پھانسی دی
گئی۔

قائد اعظم محمد علی جناح کے زیر صدارت آل انڈیا مسلم لیگ کا اجلاس 1940ء میں لاہور
میں منعقد ہوا جس میں پہلی مرتبہ دو قومی نظریہ پیش کیا گیا اور قرارداد لاہور
منظور کی گئی۔

23 مارچ، 1940ء کو لاہور کے منٹو پارک میں آل انڈیا مسلم لیگ کے تین روزہ سالانہ
اجلاس کے اختتام پر وہ تاریخی قرار داد منظور کی گئی تھی جس کی بنیاد پر مسلم لیگ
نے برصغیر میں مسلمانوں کے جدا وطن کے حصول کے لیے تحریک شروع کی تھی اور سات برس
کے بعد اپنا مطالبہ منظور کرانے میں کامیاب رہی۔

برصغیر میں برطانوی راج کی طرف سے اقتدار عوام کو سونپنے کے عمل کے پہلے مرحلے میں
1936ء/1937ء میں جو پہلے عام انتخابات ہوئے تھے ان میں مسلم لیگ کو بری طرح سے
ہزیمت اٹھانی پڑی تھی اور اس کے اس دعویٰ کو شدید زک پہنچی تھی کہ وہ بر صغیر کے
مسلمانوں کی واحد نمائندہ جماعت ہے۔ اس وجہ سے مسلم لیگ کی قیادت اور کارکنوں کے
حوصلے ٹوٹ گئے تھے اور ان پر ایک عجب بے بسی کا عالم تھا۔

کانگریس کو مدراس، یو پی، سی پی، بہار اور اڑیسہ میں واضح اکثریت حاصل ہوئی تھی،
سرحد اور بمبئی میں اس نے دوسری جماعتوں کے ساتھ مل کر مخلوط حکومت تشکیل دی تھی
اور سندھ اور آسام میں بھی جہاں مسلمان حاوی تھے کانگریس کو نمایاں کامیابی ملی
تھی۔

پنجاب میں البتہ سر فضل حسین کی یونینسٹ پارٹی اور بنگال میں مولوی فضل الحق کی
پرجا کرشک پارٹی کو جیت ہوئی تھی۔

غرض ہندوستان کے 11 صوبوں میں سے کسی ایک صوبہ میں بھی مسلم لیگ کو اقتدار حاصل نہ
ہو سکا۔ ان حالات میں ایسا محسوس ہوتا تھا کہ مسلم لیگ برصغیر کے سیاسی دھارے سے
الگ ہوتی جارہی ہے۔

اس دوران کانگریس نے جو پہلی بار اقتدار کے نشے میں کچھ زیادہ ہی سر شار تھی، ایسے
اقدامات کیے جن سے مسلمانوں کے دلوں میں خدشات اور خطرات نے جنم لینا شروع کردیا۔
مثلاً کانگریس نے ہندی کو قومی زبان قرار دے دیا، گاؤ کشی پر پابندی عائد کردی اور
کانگریسکے ترنگے کو قومی پرچم کی حیثیت دے دی۔

اس صورت میں مسلم لیگ کی اقتدار سے محرومی کے ساتھ اس کی قیادت میں یہ احساس پیدا
ہورہا تھا کہ مسلم لیگ اقتدار سے اس بناء پر محروم کر دی گئی ہے کہ وہ اپنے آپ کو
مسلمانوں کی نمائندہ جماعت کہلاتی ہے۔ یہی نقطہ آغاز تھا مسلم لیگ کی قیادت میں دو
جدا قوموں کے احساس کی بیداری کا۔

اسی دوران دوسری جنگ عظیم کی حمایت کے عوض اقتدار کی بھر پور منتقلی کے مسئلہ پر
برطانوی راج اور کانگریس کے درمیان مناقشہ بھڑکا اور کانگریس اقتدار سے الگ ہوگئی
تو مسلم لیگ کے لیے کچھ دروازے کھلتے دکھائی دئے۔ اور اسی پس منظر میں لاہور میں آل
انڈیا مسلم لیگ' کا یہ 3 روزہ اجلاس 22 مارچ کو شروع ہوا۔

اجلاس سے 4 روز قبل لاہور میں علامہ مشرقی کی خاکسار جماعت نے پابندی توڑتے ہوئے
ایک عسکری پریڈ کی تھی جس کو روکنے کے لیے پولیس نے فائرنگ کی۔ 35 کے قریب خاکسار
جاں بحق ہوئے۔ اس واقعہ کی وجہ سے لاہور میں زبردست کشیدگی تھی اور صوبہ پنجاب میں
مسلم لیگ کی اتحادی جماعت یونینسٹ پارٹی برسراقتدار تھی اور اس بات کا خطرہ تھا کہ
خاکسار کے بیلچہ بردار کارکن، مسلم لیگ کا یہ اجلاس نہ ہونے دیں یا اس موقع پر
ہنگامہ برپا کریں۔

موقع کی اسی نزاکت کے پیش نظر قائداعظم محمد علی جناح نے افتتاحی اجلاس سے خطاب کیا
جس میں انہوں نے پہلی بار کہا کہ ہندوستان میں مسئلہ فرقہ ورارنہ نوعیت کا نہیں ہے
بلکہ بین الاقوامی ہے یعنی یہ دو قوموں کا مسئلہ ہے۔

دوسرے دن انہی خطوط پر 23 مارچ کو اس زمانہ کے بنگال کے وزیر اعلی مولوی فضل الحق
نے قرار داد لاہور پیش کی جس میں کہا گیا تھا کہ اس وقت تک کوئی آئینی پلان نہ تو
قابل عمل ہوگا اور نہ مسلمانوں کو قبول ہوگا جب تک ایک دوسرے سے ملے ہوئے جغرافیائی
یونٹوں کی جدا گانہ علاقوں میں حد بندی نہ ہو۔ قرار داد میں کہا گیا تھا کہ ان
علاقوں میں جہاں مسلمانوں کی عددی اکثریت ہے جیسے کہ ہندوستان کے شمال مغربی اور
شمال مشرقی علاقے، انہیں یکجا کر کے ان میں آزاد مملکتیں قائم کی جائیں جن میں شامل
یونٹوں کو خود مختاری اور حاکمیت اعلی حاصل ہو۔

مولوی فضل الحق کی طرف سے پیش کردہ اس قرارداد کی تائید یوپی کے مسلم لیگی رہنما
چودھری خلیق الزماں، پنجاب سے مولانا ظفر علی خان، سرحد سے سردار اورنگ زیب سندھ سے
سر عبداللہ ہارون اور بلوچستان سے قاضی عیسی نے کی۔ قرارداد 23 مارچ کو اختتامی
اجلاس میں منظور کی گئی۔

اپریل سنہ 1941ء میں مدراس میں مسلم لیگ کے اجلاس میں قرارداد لاہور کو جماعت کے
آئین میں شامل کر لیا گیا اور اسی کی بنیاد پر پاکستان کی تحریک شروع ہوئی۔ لیکن اس
وقت بھی ان علاقوں کی واضح نشاندہی نہیں کی گئی تھی جن پر مشتمل علاحدہ مسلم
مملکتوں کا مطالبہ کیا جارہا تھا۔

برطانوی راج سے آزادی کے بعد نئی ریاست پاکستان کا قیام عمل میں آیا اور لاہور اس
کے صوبے پنجاب کا دار الحکومت بنا۔ آزادی کے موقع پر ہونے والے فسادات کی زد میں
کئی لاہور کی کئی عمارات بھی آئیں۔ تنظیم تعاون اسلامی کے تحت دوسری سمٹ کانفرنس
1974ء کو لاہور میں منعقد ہوئی۔ 1965ء میں پاک بھارت جنگ کے دوران لاہور بھی میدان
جنگ بنا۔ 1996ء میں بین الاقوامی کرکٹ کونسل کے ہونے والے کرکٹ عالمی کپ کا فائنل
میچ قذافی اسٹیڈیم لاہور میں کھیلا گیا۔

فصیل کے اندر شہر جسے اندرون لاہور کہا جاتا ہے لاہور کا قدیم ترین اور تاریخی حصہ
ہے۔ 2009ء میں عالمی بنک کی مدد کے ساتھ اندرون لاہور کی اصل صورت میں بحالی کے لیے
کام شروع کیا گیا۔

لاہور اعلامیہ، ایک دو طرفہ معاہدہ ہے جو پاکستان اور بھارت کے مابین 21 فروری
1999ء کو طے پایا، اس معا یدے پر بھارت کی جانب سے اس وقت کے وزیر اعظم اٹل بہاری
واجپائی جبکہ پاکستان کی جانب سے اس وقت کے وزیر اعظم میاں محمد نواز شریف نے دستخط
کیے۔ یہ معاہدہ لاہور میں تاریخی مذاکرات کے بعد طے پایا تھا۔ لاہور اعلامیہ تاریخی
لحاظ سے انتہائی اہمیت کا حامل ہے کیونکہ یہ دونوں ممالک میں ایٹمی تجربات کے بعد
ہونے والا معاہدہ جو دونوں ممالک کے مابین تعلقات میں بڑی پیش رفت قرار دیا جا سکتا
ہے، گو کہ اس معاہدے کی اہمیت مئی 1998ء کے ایٹمی دھماکوں کے تناظر میں نہایت واضع
تھی لیکن مئی 1999ء میں شروع ہونے کارگل جنگ نے امن کے عمل کو دھچکا لگایا اور یہ
اعلامیہ غیر موثر ہو کر رہ گیا۔

لاہور شہر کے شمال اور مغرب میں شیخوپورہ،مشرق میں واہگہ اور جنوب میں ضلع قصور
واقع ہے۔دریائے راوی شہر کے شمال میں بہتا ہے اور شہر کا کُل رقبہ 404 مربع کلومیٹر
(156 مربع میل) ہے۔

واہگہ (انگریزی :Wahgah - ہندی : वाघा - مشرقی پنجابی : ਵਾਘਾ) بھارت اور پاکستان کے
امرتسر ، بھارت اور لاہور ، پاکستان کے درمیان پار سڑک ہے۔ ہر شام یہاں پرچم اتارنے
کے تقریب ہوتی ہے جسے واہگہ بارڈر تقریب کہا جاتا ہے۔

دریائے راوی کی اہمیت لاہور کے لیے اس لیے انتہائی اہم ہے کیونکہ یہ شہر اسی کے
کنارے آباد کیا گیا۔ قدیم وقتوں میں یہ شہر کے بیت قریب تھا اور شاہی قلعہ کے ساتھ
بہتا تھا۔ جبکہ اب یہ اپنا رخ تبدیل کرنے کے بعد قدیم شہر کچھ فاصلے پر بہتا ہے۔

بمباںوالی-راوی-بیدیاں نہر سے نکلتی ہے اور لاہور کے مشرق میں بہتی ہے۔ یہ 37 میل
(60 کلومیٹر) طویل ہے۔ طویل آبی گزر گاہ ابتدائی طور پر مغلوں نے بنائی تھی جسے
1861ء میں انگریزیوں نے بہتر بنایا۔

لاہور کا موسم زیادہ تر نیم خشک ہوتا ہے، پورے سال گرم ترین مہینہ جون ہے جس میں
درجہ حرارت 40 ڈگری سے تجاوز کر جاتی ہے۔ مون سون کا آغاز جون کے آخری ایام میں
ہوتا ہے جس کی وجہ سے پھر جولائی کے مہینے میں سب سے زیادہ بارشیں ہوتی ہیں۔اس کے
علاوہ سال کا سب سے ٹھنڈا مہینہ جنوری کا مہینہ ہوتا ہے۔ شہر میں سب سے زیادہ درجہ
حرارت 48 ڈگری 30 مئی 1944 کو اور 10 جون 2007 کو ریکارڈ کیا گیا تھا۔

لاہور میں مغلیہ سلطنت، سکھ سلطنت اور برطانوی راج کے دور کے متعدد یادگاریں موجود
ہیں۔ اندرون لاہور میں مغلیہ طرز تعمیر کا گہرا اثر نظر آتا ہے جس میں بادشاہی
مسجد، قلعہ لاہور سب سے زیادہ اہم ہیں۔ مغلیہ دور کی دیگر یادگاروں میں شالامار
باغ، مقبرہ جہانگیر اور ملکہ نورجہاں انتہائی اہم ہیں۔

برطانوی دور کی عمارات میں لاہور عجائب گھر، جنرل پوسٹ آفس، جامعہ پنجاب وکٹورین فن
تعمیر اور مسلم فن تعمیر کا حسین امتزاج ہیں۔

قیام پاکستان کے بعد لاہور پاکستان کے صوبہ پنجاب کا دار الحکومت بنا اور قیام
پاکستان کے بعد کئی عمارتیں تعمیر ہوئی جو جدید فن تعمیر اور اسلامی فن تعمیر کا
امتزاج ہیں۔

لاہور، ورجینیا - ریاستہائے متحدہ امریکا میں اورنج کاؤنٹی، ورجینیا میں ایک چھوٹا
شہر ہے۔ اسکا نام پاکستان کے صوبہ پنجاب کے قدیم تاریخی شہر لاہور کے نام ہر ہے جو
1850ء کی دہائی میں رکھا گیا۔ لاہور کے طول بلد 38.198N اور عرض بلد -77.969W ہے۔
یہ مشرقی معیاری منطقہ وقت میں ہے۔ اسکی بلندی 364 فٹ (111 میٹر) ہے۔

1998ء کی مردم شماری کے مطابق لاہور کی آبادی 6،318،745 تھی۔ ایک اندازے کے مطابق
جنوری 2015ء میں لاہور کی آبادی 10،052،000ہو گی۔

1998ء کی مردم شماری کے مطابق، لاہور کی آبادی کا 94 فیصد مسلمان ہے، جبکہ 1941ء
میں یہ تناسب 60 فیصد تھا۔ دیگر مذاہب میں مسیحی سب سے بڑی اقلیت ہیں جو کل آبادی
کا 5.80 فیصد ہیں۔ اس کے علاوہ قلیل تعداد میں بہائی، ہندو، احمدیہ، پارسی اور سکھ
بھی آباد ہیں۔

لاہور ٹرانسپورٹ کمپنی کو 1984ء میں قائم کیا گیا تاکہ لوگوں کی ٹریفک مسائل کو حل
کیا جاسکے۔ 2013ء میں لاہور میٹرو بس کا نظام بھی متعارف کرایا گیا جس کی وجہ سے
شہریوں کو بہت سے سہولیات فراہم کئے گئے،اور جس سے سفر میں بہت آسانی پیدا ہوئی۔
لاہور میں آنے والے سیاحوں بھی اس سے مستفید ہوئے۔میٹروبس کا پہلا ٹریک 27 کلومیٹر
طویل ہے اور یہ جاگوماتا سے شروع ہوکر شاہ درہ پر اختتام پزیر ہوتا ہے۔عموماََ یہ
27 کلومیٹر کا سفر تقریباََ 55 منٹ میں طے کیا جاتا ہے۔

معروف طویل سڑک گرینڈ ٹرنک روڈ جو مشرق میں چٹاگانگ (بنگلہ دیش) سے شروع ہوکر مغرب
میں کابل (افغانستان) پر ختم ہوتا ہے وہ بھی لاہور سے گزرتا ہے۔اس کے ساتھ ساتھ اب
موٹروے بھی بنایا گیا ہے جو لاہور کو پاکستان کے تمام بڑے شہروں (بشمول پشاور، فیصل
آباد، ملتان، راولپنڈی، اسلام آباد) وغیرہ) سے ملاتا ہے۔ اسی لاہور سے سیالکوٹ تک
ایک اور موٹروے زیر تعمیر ہے۔اس کے علاوہ لاہور میں مختلف انڈر پاس بنائے گئے ہیں
تاکہ ٹریفک جام کے مسائل نہ ہو اور مسافروں کو سفر میں آسانی ہو۔ایک سرکاری ذرائع
پاکستانی شہروں میں سب سے زیادہ انڈر پاس لاہور میں موجود ہیں۔

ایم 2 موٹروے پاکستان کے صوبہ پنجاب میں ایک موٹروے ہے۔ یہ 367 کلومیٹر طویل ہے اور
یہ لاہور سے شروع ہوتی ہے۔ پھر یہ شیخوپورہ، پنڈی بھٹیاں، کوٹ مومن، سالم، لِلہ،
کلر کہار، بلکسار اور چکری سے گزرنے کے بعد جڑواں شہروں راولپنڈی اور اسلام آباد کے
باہر ختم ہو جاتی ہے۔

رنگ روڈ لاہور کے گرد ایک 85 کلومیٹر طویل 6 رویہ تیز رفتار محدود یا کنٹرول رسائی
موٹروے ہے۔ یہ ایم 2 موٹروے اور این 5 نیشنل ہائی وے سے مربوط ہے۔

لاہور میٹرو یا لاہور ریپڈ ماس ٹرانزٹ سسٹم ایک ہلکی ریل نقل و حمل کا لاہور کے لیے
نظام تھا۔ نظام پہلے 1991ء میں تجویز کیا گیا اور 1993ء میں اسے اپ ڈیٹ کیا گیا۔
منصوبے بعد ازاں 2005ء میں ترک کر دیا کیا۔ 2012ء میں حکومت پنجاب کی جانب سے لاہور
میٹرو منصوبہ کو ترک کر دیا گیا اور اسکی جگہ لاہور میٹرو بس جس میں نسبتا کم
سومایہ کاری درکار تھی اپنایا گیا۔

2015ء میں حکومت پنجاب نے پاک چین اقتصادی راہداری کے تحت چینی معاونت سے 1.6 ارب
ڈالر کا منصوبہ کے طور پر لاہور میٹرو کو دوبارہ شروع کرنے کا فیصلہ کیا۔ اورنج
لائن (لاہور میٹرو) 27.1 کلومیٹر (16.8 میل) طویل ہو گی جس میں اس کا 25.4 کلو میٹر
(15.8 میل) حصہ مرتفع ہو گا۔

اورنج لائن لاہور میٹرو کے منصوبوں میں سے ایک ہے۔ یہ پاکستان کا پہلا ریپڈ ٹرانزٹ
ٹرین نظام ہے۔ اورنج لائن لاہور میٹرو کی پہلی لائن ہو گی۔ اس کے مالی اخراجات اور
تعمیر پاک چین اقتصادی راہداری کے تحت چینی حکومت کرے کی۔

لاہور میٹرو بس پاکستان کے شہر لاہور میں تیز نقل و حمل کا ایک نظام ہے۔ ترکی فرم
اولاسم اور نیسپاک منصوبے کے مشیر ہیں۔ میٹرو بس سروس 27 کلومیٹر طویل سڑک پر مشتمل
ہے، جو گجومتہ سے شاہدرہ تک ہے۔ اس سے 27 کلومیٹر کا سفر ایک گھنٹے میں سمٹ آیا
ہے۔۔ اس پر 27 بس اسٹیشن ہیں۔

جسے عام طور اس کے مخفف ایل ٹی سی کے نام سے جانا جاتا ہے لاہور، پنجاب، پاکستان
میں ایک منظم بس نظام ہے۔

ڈائیوو پاکستان ایکسپریس بس سروس لمیٹڈ یا ڈائیوو ایکسپریس شہروں کے مابین مسافر بس
خدمت ہے۔ یہ پاکستان میں 30 سے زیادہ مقامات کی خدمت فراہم کرتی ہے اور اس کا صدر
دفتر لاہور میں واقع ہے۔ یہ کوریائی کمپنی ڈائیوو کے زیر انتظام ہے۔

نیازی ایکسپریس شہروں کے مابین مسافر بس خدمت ہے۔ اس کا صدر دفتر لاہور میں واقع
ہے۔

لاہور کا لاری اڈا مینار پاکستان کے قریب واقع ہے۔ یہاں سے پنجاب کے تقریبا تمام
شہروں، اور اس کے علاوہ سندھ، خیبر پختونخوا اور بلوچستان کے بیشتر شہروں کے لئے
انٹرسٹی بسوں کے سفر کی سہولت موجود ہے۔ یہ برطانوی راج میں قائم ہوا۔ فی اوقت یہ
بادامی باغ میں واقع ہے۔

لاہور ڈرائی پورٹ لاہور کی پہلی ڈرائی پورٹ تھی جو مغلپورہ میں قائم کی گئی۔ یہ
1973ء سے پاکستان ریلویز کے زیر انتظام تھی۔ 2008ء میں لاہور سے 48 کلومیٹر جنوب
میں پریم نگر میں ایک نجی ڈرائی پورٹ کے معاہدے پر دستخط کئے گئے۔

لاہور جنکشن ریلوے اسٹیشن پاکستان کے صوبہ پنجاب، لاہور میں واقع ہے، جو برطانوی
دور میں تعمیر کیا گیا۔ یہ جنوبی ایشیا میں برطانوی طرز تعمیر کی ایک مثال ہے جو
برطانوی راج کے دور میں تعمیر کیا گیا۔

پاکستان ریلویز کا صدر دفتر لاہور میں ہے اور یہ وزارت ریلوے کے تحت کام کرتا ہے۔
پاکستان ریلویز پاکستان کی معیشت میں ریڑھ کی ہڈی کی طرح اہم ہے جو پاکستان میں بڑے
پیمانے پر آمد و رفت کی سستی تیز رفتار اور آرام دہ سہولیات فراہم کرتا ہے۔

لاہور میں پہلے ایک ہوائی اڈا موجود تھا لیکن وہ مسافروں کیلئے ناکافی تھا، لوگ
زیادہ ہوتے اور ایئرپورت کا حجم اتنا نہ تھا اسلئے حکومتِ وقت نے لاہور میں 2003ء
میں علامہ اقبال بین الاقوامی ہوائی اڈا تعمیر کیا، نئے ہوائی اڈے کو جدید طرز پر
بنایا گیا اور جدید سہولیات سے آراستہ کیا گیا۔ ایئرپورٹ کا نام پاکستان کے قومی
شاعر جناب علامہ محمد اقبال کے نام پر رکھا گیا۔ علامہ اقبال ایئرپورٹ لوکل اور بین
الاقوامی دونوں سفر کیلئے استعمال کیا جاتا ہے، تاہم اس سے پرانا ہوائی اڈا حج و
عمرے کرنے والوں کیلئے مختص کیا گیا ہے جہاں سے ہر سال ہزاروں افراد حج کی ادائیگی
کیلئے سعودی عرب کا سفر کرتے ہیں۔

والٹن ہوائی اڈا ماڈل ٹاؤن میں واقع ہے۔ یہ ہوائی اڈا لاہور، پنجاب، پاکستان سے 10
کلومیٹر (6 میل) کے فاصلے پر واقع ہے۔ یہ ہوائی اڈا ہوابازی کے لئے استعمال ہوتا ہے
اور کئی فلائینگ کلبوں کے زیر استعمال ہے۔

لاہور کی مسجدیں، مزارات، مدرسے و اسلامی علوم کی درسگاہیں مشہور ہیں۔ ابتداسے ہی
لاہور علم اور عمل کا مرکز رہا ہے۔ مسلمانوں کی آمد کے ساتھ ہی بڑے بڑے علماء اور
مشایخ نے لاہور میں تبلیغ دین کے لیے سفر کیے۔ سید اسسرور بخاری, مثلاً سید علی
ہجویری المعروف داتا گنج بخش کا مزار داتا دربار بہت مشہور ہے۔

اندرون لاہور کو پرانا لاہور بھی کہا جاتا ہے برصغیر میں مغلیہ دور حکومت کے دوران
دشمن کے حملوں سے بچاؤ اور شہر لاہور کی حفاظت کے لئے اس کے اردگرد دیوار تعمیر کر
دی گئی تھی۔ اس دیوار میں 13 دروازے بنائے گئے۔ بسا اوقات موری دروازہ کو دروازہ
تسلیم نہیں کیا جاتا اور کہا جاتا ہے کہ لاہور کے دراصل 12 دروازے ہیں۔

لاہور سٹاک ایکسچینج (گارنٹی) لمیٹڈ اکتوبر 1970ء کو سکیورٹیز اینڈ ایکسچینج کمیشن
آرڈینینس 1969 کے تحت وجود میں آئی۔ آغاز میں اس کے ممبران کی تعداد 63 تھی جو اب
بڑھ کر 650 ہو چکی ہے۔ لاہور سٹاک ایکسچینج نے فیصل آباد اور سیالکوٹ میں تجارت کے
لئے اپنی برانچیں کھول رکھی ہیں۔

لاہور کامیابی سے بہت سے بین الاقوامی کھیلوں کے مقابلوں کی میزبانی کر چکا ہے جن
میں 1990ء کا ہاکی عالمی کپ اور 1996ء کا کرکٹ عالمی کپ کا فائنل شامل ہیں۔ اکثر
بڑے کھیلوں کے ہیڈ کوارٹر مثلا کرکٹ، ہاکی، رگبی، فٹ بال وغیرہ لاہور میں واقع ہیں۔
اس کے علاوہ پاکستان اولمپک ایسوسی ایشن کا صدر دفتر بھی لاہور میں واقع ہے۔

لاہور میراتھن ایک سالانہ سڑک میراتھن ہے جو 2005ء کے بعد لاہور، پاکستان میں منعقد
ہونا شروع ہوئی۔ میراتھن کی اصل طوالت 42،195 کلومیٹر ہے تاہم اس میں دیگر دوڑیں جن
میں 10 کلومیٹر ریس، 5 کلومیٹر "فیمیلی فن رن" اور جسمانی اور بصری خرابی والے
لوگوں کے لئے 3 کلومیٹر ریس بھی شامل ہوتی ہے۔ 2007ء میں تقریبا 26،000 لوگوں نے
لاہور میراتھن میں حصہ لیا، جس سے اس کا شمار دنیا کے بڑے میراتھن میں کیا جاتا ہے۔
[2]

قذافی اسٹیڈیم لاہور ، پاکستان میں واقع سب سے بڑا کھیل کا میدان ہے۔ یہاں کرکٹ کے
مقابلے منعقد ہوتے ہیں۔ قذافی اسٹیڈیم میں پاکستانی کرکٹ ٹیم اور لاہور کی مقامی
کرکٹ ٹیمیں کھیلتی ہیں۔

یہ اسٹیڈیم 1959ء میں تعمیر ہوا، اور اس کا ڈیزائن نصر الدین مراد خان نے مکمل کیا۔
اس میدان پر پہلا کرکٹ ٹیسٹ میچ پاکستان اور آسٹریلیا کی ٹیموں کے مابین سنہ انیس
سو انسٹھ میں اکیس سے چھبیس نومبر کے دوران کھیلا گیا ۔ اور اس میں 60 ہزار
تماشائیوں کے بیٹھنے کی گنجائش ہے جس کی بدولت یہ ملک کا سب سے بڑا کھیل کا میدان
ہے۔ اس کا نام لیبیا کے صدر معمر قذافی کے نام پر رکھا گبا۔

لاہور جمخانہ کلب لاہور، پاکستان میں ایک سماجی اور کھیلوں کا کلب ہے۔ یہ مال روڈ
لاہور پر واقع ہے۔ یہ 1 مئی، 1878ء کو قائم ہوا۔ اس کا رقبہ 117،03 ایکڑ (0.4736
کلومیٹر) ہے۔

نیشنل ہاکی اسٹیڈیم لاہور، پاکستان میں ایک ہاکی اسٹیڈیم ہے۔ اسٹیڈیم میں 45،000
تماشائیوں کے بیٹھنے کی گنجائش ہے۔

فورٹریس اسٹیڈیم جسے مقامی طور پر فورٹریس بھی کہا جاتا ہے ایک کھلی جگہ پر مقبول
خریداری مراکز، ریستوران، کیفے اور تفریحی پارک اور ایک اسپورٹس اسٹیڈیم پر مشتمل
ہے۔ یہ لاہور کنٹونمنٹ، لاہور میں واقع ہے۔ فورٹریس اسٹیڈیم شہر کے سب سے زیادہ
مصروف تجارتی علاقوں میں سے ایک ہے۔ اسٹیڈیم لاہور کے مشہور تہوار قومی میلہ موشیاں
(نیشنل ہارس اینڈ کیٹل شو) کا مقام بھی ہے۔

جیلانی پارک سے ملحقہ ریس کورس گھڑ ڈور اور پولو کا میدان ہے۔ جیلانی پارک جسے عام
طور پر ریس کورس پارک کہا جاتا ہے لاہور، پنجاب، پاکستان میں ایک تفریحی پارک ہے۔
یہ جیل روڈ پر سروسز ہسپتال کے سامنے واقع ہے۔ پارک میں ایک جھیل بھی موجود ہے۔

لاہور سٹی کرکٹ ایسوسی ایشن گراؤنڈ (پرانا نام: پنجاب کرکٹ ایسوسی ایشن گراؤنڈ)
لاہور، پاکستان کے مشہور اسٹیڈیم قذافی اسٹیڈیم کے بالمقابل ایک گراؤنڈ ہے۔ اس
گراؤنڈ میں فرسٹ کلاس کرکٹ، لسٹ اے کرکٹ اور ٹوئنٹی/20 کرکٹ میچ کھیلے جاتے ہیں۔ یہ
گراؤنڈ علاقائی کرکٹ ایسوسی ایشن لاہور کی زیر نگرانی ہے۔ علاقائی کرکٹ ایسوسی ایشن
لاہور کے موجودہ صدر ایزد حسین سید ہیں۔ 1980ء سے نومبر 2012ء تک اس گراؤنڈ میں 265
فرسٹ کلاس کرکٹ میچ، 105 لسٹ اے کرکٹ میچ اور 12 ٹوئنٹی/20 کرکٹ میچ کھیلے جا چکے
ہیں۔

لاہور قلندرز پاکستان سپر لیگ میں ایک پاکستانی ٹوئنٹی/20 کرکٹ ٹیم ہے. ٹیم پنجاب
کے دارالحکومت لاہور پر مبنی ہے۔ یہ ٹیم پاکستان کرکٹ بورڈ کی جانب سے پاکستان سپر
لیگ کے قیام کے نتیجے میں تشکیل پائی۔ ٹیم کے کپتان اظہر علی ہیں.یہ قطر لبریکنٹس
کی ملکیت ہے.

لاہور لائینز لاہور، پاکستان سے تعلق رکھنے والی ایک کرکٹ ٹیم ہے۔ اس ٹیم کی تاسیس
لاہور ریجنل کرکٹ ایسوسی ایشن کے زیر اہتمام 2004/05 میں عمل میں آئی۔ اس ٹیم کا
گھر میدان لاہور سٹی کرکٹ ایسوسی ایشن گراؤنڈ ہے۔ مقامی سطح پر یہ ٹیم قومی ٹی/20
کپ میں حصہ لیتی ہے۔ اس ٹیم نے اپنا پہلا اعزاز قذافی اسٹیڈیم لاہور میں کھیلے گئے
میچ میں کراچی ڈولفنز کو 37 سکور سے ہرا کر حاصل کیا۔

لاہور ایگلز لاہور، پنجاب، پاکستان سے تعلق رکھنے والی ایک کرکٹ ٹیم ہے۔ یہ ٹیم
قومی ٹی/20 کپ میں شرکت کرتی ہے۔ اس ٹیم نے کھیل کا آغاز 2006ء میں کیا اور اس کا
گھر میدان قذافی اسٹیڈیم لاہور ہے۔ اس ٹیم کے منتظم نواب منصور حیات خان ہیں۔

واپڈا ایف سی یا واپڈا فٹبال کلب ایک پاکستانی فٹبال کلب ہے جو پاکستان پریمیئر لیگ
میں حصہ لیتا ہے۔ واپڈا 7 مرتبہ پاکستانی چیمپئن بن چکی ہے۔

لاہور بادشاہز انڈین کرکٹ لیگ کے 2008 اور 2008-09 کے کرکٹ سیزن میں کرکٹ کھیلنے
والی ایک ٹیم تھی۔ اس ٹیم کے کپتان پاکستان قومی کرکٹ ٹیم کے سابق کپتان انضمام
الحق تھے۔ اس ٹیم نے اپنا پہلا آئی سی ایل میچ 11 مارچ 2008 کو سابقہ ٹورنامنٹ کی
چیمپئن چنائی سپر سٹارز کے خلاف کھیلا۔

لاہور چونکہ ابتدا سے ہی پنجاب کا دار الحکومت اور مرکز رہا ہے اس لیے دیگر سہولیات
کی طرح یہاں صحت عامہ کی اعلیٰ سہولیات مسیر ہیں۔ درج ذیل لاہور کے اہم ہسپتالوں
اور طبی درس گاہوں کی ایک فہرست ہے۔

لاہور برصغیر کے قدیم ترین شہروں میں سے ایک ہے اور ابتدا ہی سے اہم تجارتی گزر گاہ
اور ثقافت کا مرکز رہا ہے، جس کا ماضی تاریخ میں ایک منفرد مقام رکھتا ہے۔ یہاں کی
تعمیرات برصغیر کے دیگر علاقوں کے مقابلے میں منفرد ہیں۔ پنے باغات اور قدرتی حسن
کے باعث اسے عروس البلاد کہا جاتا رہا ہے۔مغل شہنشاہ جہانگیر کی ملکہ نور جہاں نے
لاہور کے بارے میں کہا تھا۔

لولی وڈ پاکستانی فلمی صنعت کے مرکز کو کہا جاتا ہے۔ اس میں لولی - پاکستان کے شہر
لاہور سے لیا گیا ہے جہاں یہ صنعت قائم ہے۔

بسنت پتنگ کا تہوار بھارت اور پاکستان دونوں جانب کی پنجاب ریاستوں میں مقبول ہے۔
یہ تہوار تاریخی طور پر راجہ رنجیت سنگھ کے دور میں بہار کا خیرمقدم کرنے کے لئے
منائی جاتی تھی۔ تہوار کی تقریبات پر مذہبی رنگ غالب تھا۔ مہاراجہ کا میلے میں
باقاعدہ گرنتھ صاحب سننا اور گرنتھی کو تحائف دینا مذہبی رسومات کے زمرے میں آتا
ہے۔ ہندو برہمنوں کو نذرانے دیتے ہیں تو سکھ گرنتھیوں کو تحائف دیتے ہیں۔ سکھ مذہب
میں بسنتی یا زرد رنگ کو بھی ایک خاص تقدس کا مرتبہ حاصل ہے۔

تاہم کئی ہوئی پتنگوں کی ڈور سے راہگیروں کے زخمی اور ہلاک ہونے کے نتیجے میں حکومت
پنجاب نے بسنت کے تہوار پر پتنگ بازی کی ممانعت کر دی۔

سید ابوالحسن علی بن عثمان الجلابی الہجویری معروف بہ داتا گنج بخش کا لاہور کی
تاریخ میں اہم مقام ہے۔ لاہور کو اسی مناسبت سے داتا کی نگری بھی کہا جاتا ہے۔ عرس
داتا گنج بخش لاہور کا سب سے بڑا ثقافتی تہوار بھی سمجھا جاتا ہے۔ اتا صاحب کا عرس
صفر کی اٹھارہ تاریخ سے شروع ہوتا ہے۔ یہ روایتی میلہ داتا گنج بخش کے مزار اور
قریبی مینار پاکستان کے تمام علاقے پر محیط ہوتاہے۔ عقیدت مند مزار پر فاتحہ خوانی
اور دعا اور میلہ میں خریداری کرنے کے ساتھ ساتھ یہاں موجود تفریحی سہولتوں اور
سرکس وغیرہ سے بھی لطف اندوز ہوتے ہیں۔ واضح رہے کہ داتا گنج بخش کی تین روزہ
تقریبات ہوتی ہیں اور ان کے دوران میں مزار پر چادر پوشی کا سلسلہ جاری رہتا ہے،
زائرین فاتحہ خوانی کرتے ہیں، سلام پیش کرتے ہیں، منتیں مانتے ہیں اور ساتھ ہی مزار
سے متصل مسجد کے احاطے میں تینوں دن مجالسِ مذاکرہ منعقد ہوتی ہیں جن میں دین ِ
اسلام اور تصوف کے موضوعات کے ساتھ ساتھ سید علی ہجویری المعروف داتا گنج بخش کے
سیرت وکردار پر بھی روشنی ڈالی جاتی ہے۔ مزار پر دودھ کی سبیل لگتی ہے اور تینوں دن
سماع کی محفلیں ہوتی ہیں جن میں شرکت کرنا ہر قوال پارٹی اپنے لیے اعزاز سمجھتی ہے۔

میر محمد المعروف میاں میر پیر لاہوری ایک مسلم صوفی جو لاہور (موجودہ پاکستان) کے
علاقے دھرم پورہ میں مقیم رہے۔ ملک کے طول و عرض سے بڑی تعداد میں زائرین عرس کی
تقریبات میں شرکت کرتے ہیں۔ مزار کے احاطے میں زائرین دئیے روشن کرتے ہیں۔ عرس کے
موقع پر قریبی علاقے میں کھانوں اور دیگر دکانیں سجائی جاتی ہیں۔ اس کے علاوہ ارد
گرد کے علاقے میں ایک میلے کا سماں ہوتا ہے۔

میلہ چراغاں یا میلہ شالامار دراصل پنجابی صوفی شاعر شاہ حسین کے عرس کی تین روزہ
تقاریب کا نام ہے۔ یہ تقاریب شاہ حسین کے مزار، جو لاہور کے علاقے باغبانپورہ میں
واقع کے قریبی علاقوں میں منعقد ہوتی ہیں۔ باغبانپورہ کا علاقہ لاہور شہر کے باہر
شالیمار باغ کے قریب واقع ہے۔ یہ تقاریب پہلے شالامار باغ کے اندر منعقد ہوا کرتی
تھیں مگر صدر ایوب خان کے صدارتی حکم 1958ء کے بعد سے شالیمار باغ میں ان تقاریب کے
انعقاد پر پابندی عائد کر دی گئی۔ پہلے پہل یہ عرس پنجاب میں سب سے بڑی تقریب سمجھا
جاتا تھا مگر اب یہ بسنت کے بعد دوسرا بڑا ثقافتی تہوار ہے۔ ماضی قریب تک یہ میلہ
لاہور کی تاریخ کا سب سے بڑا ثقافتی میلہ گردانا جاتا تھا۔۔ اب بسنت پر پابندی کے
باعٹ یہ پھر بڑی تقریبات میں شمار ہوتا ہے۔

قومی میلہ مویشیاں یا ہارس اینڈ کیٹل شو فورٹریس اسٹیڈیم میں نومبر کے آخری ہفتے
میں پانچ دنوں کے لیے منعقد ہوتا ہے۔ میلے کی سرگرمیاں میں مویشیوں کی دوڑیں، مویشی
رقص، نیزہ بازی، ٹیٹو شو، لوک موسیقی، ، رقص، بینڈ، ثقافتی فلوٹ ور لوک کھیل میں
شامل ہوتے ہیں۔

ورلڈ پرفارمنگ آرٹس فیسٹیول الحمرا آرٹس کونسل میں ہر موسم خزاں (عام طور پر نومبر
میں) منعقد کیا جاتا ہے۔ یہ دس روزہ میلہ گانے کے پروگرام، تھیٹر، محافل موسیقی،
رقص ور کٹھ پتلی شو پر مشتمل ہوتا ہے۔ تہوار میں بین الاقوامی اداکاروں کی طرف سے
کارکردگی کا مظاہرہ بھی کیا جاتا ہے۔ تہوار کے دوران اوسط 15-20 مختلف شوز میں
فنکار اپنی کارکردگی کا مظاہرہ کرتے ہیں۔

فیض بین الاقوامی میلہ موسیقی، فن اور ادب کا ایک سالانہ میلہ ہے جو فیض احمد فیض
کی یاد میں ہر سال لاہور کے الحمرا آرٹس کونسل میں منعقد کیا جاتا ہے۔ اس کو
دورانیہ تین روز ہوتا ہے جس میں ملکی اور بین الاقوامی مایہ ناز فنکار اور ادیب
شرکت کرتے ہیں۔

لاہور ادبی میلہ یا لاہور لٹریری فیٹوللاہور، پنجاب، پاکستان میں سالانہ منعقد کیا
جانے والا ایک بین الاقوامی ادبی میلہ ہے۔

لاہور انٹرنیشنل بک فیئر لاہور، پاکستان میں منعقد ہوانے والا ایک بڑا سالانہ بین
الاقوامی کتاب میلہ ہے۔ یہ پانچ دن کے لئے ایکسپو سینٹر، جوہر ٹاؤن، لاہور میں
منعقد ہوتا ہے جس میں زندگی کے مختلف شعبوں سے تعلق رکھنے والے ہزاروں افراد شرکت
کرتے ہیں۔

مغل دور میں ہیرا منڈی رقص اور موسیقی کے لئے مشہور تھی۔ یہ شہر کے طوائفی ثقافت کا
مرکز تھا۔ لوگ بصری تفریح اور موسیقی کے لئے یہاں جاتے تھے۔بعض روایات کے مطابق
یہاں سکھ حکومت کے ہندو ڈوگرہ وزیر اعظم دھیان سنگھ کے بیٹے ہیرا سنگھ کی حویلی تھی
ہیرا سنگھ مہاراجہ رنجیت کا منہ بولا بیٹا بناہوا تھا ۔اپنے باپ دھیان سنگھ کی موت
کے بعد وہ وزیر اعظم کے عہدے پر فائز ہوا۔اس کی حویلی اور نام کی مناسبت سے
لاہورشہر کا یہ حصہ ہیرا منڈی کہلاتا ہے۔

برطانوی راج کے دوران برطانوی فوجیوں کی تفریح ​​کے لئے پرانی انارکلی بازار میں
کوٹھے تیار کیے گئے۔ اس کے بعد انہیں لوہاری دروازہ اور پھر ٹکسالی دروازہ پر منتقل
کردیا گیا۔ بعد ازیں انہیں موجودہ ہیرا منڈی کے مقام پر منتقل کر دیا گیا۔

قومی اسمبلی پاکستان کی پارلیمان کا ایوان زیریں ہے۔ جس کی صدارت اسپیکر کرتا ہے جو
صدر اور ایوان بالا سینیٹ کے چیئرمین کی عدم موجودگی میں ملک کے صدر کی حیثیت سے
ذمہ داریاں انجام دیتا ہے۔ عام انتخابات میں سب سے زیادہ نشستیں حاصل کرنے والی
جماعت کا سربراہ عموماً وزیر اعظم منتخب ہوتا ہے جو قائد ایوان بھی ہوتا ہے۔ آئین
پاکستان کے مطابق قومی اسمبلی 342 نشستوں پر مشتمل ہے۔ لاہور سے قومی اسمبلی کی 13
نشستیں ہیں جس کی فہرست مندرجہ ذیل ہے۔

حکومت پنجاب حکومت پاکستان کی ایک اکائی جس کی عملداری صوبہ پنجاب میں محدود ہے۔ اس
کے سرکاری دفاتر لاہور میں واقع ہیں جو صوبہ پنجاب کا صدر مقام بھی ہے۔

پنجاب صوبائی اسمبلی پاکستان میں پنجاب کا قانون ساز ایوان ہے کو کہ لاہور میں واقع
ہے۔ یہ آئین پاکستان کے آرٹیکل 106 کے تحت قائم کی گئی۔ اس ایوان کی 371 نشستیں ہیں
جن میں سے 305 پر براہ راست انتخابات منعقد ہوتے ہیں جبکہ 66 نشستیں خواتین اور غیر
مسلم اقلیتوں کے لیے مخصوص ہیں۔ لاہور سے پنجاب صوبائی اسمبلی کے لیے پچیس حلقے ہیں
جن کی فہرست مندرجہ ذیل ہے۔

لاہور ڈویژن پاکستان کے صوبہ پنجاب کی ایک انتظامی تقسیم تھی۔ 2000 کی حکومتی
اصلاحات کے نتیجے میں اس تیسرے درجے کی تقسیم کو ختم کر دیا گیا۔ 2008ء کے عام
انتخابات کے بعد پنجاب نے اسکے آٹھ ڈویژنوں کو بحال کر دیا۔

ضلع لاہور پاکستان کے صوبہ پنجاب کا آبادی کے لحاظ سے سب سے بڑا ضلع ہے۔ اس کا
مرکزی شہر لاہور ہے جو پنجاب کا دار الحکومت ہے۔ 1998ء کے میں کی آبادی کا تخمینہ
63,18,745 تھا۔ ضلع لاہور میں عمومی طور پر پنجابی، اردو وغیرہ بولی جاتی ہیں۔ اس
کا رقبہ 1772 مربع کلومیٹر ہے۔ لاہور کی سطح سمندر سے اوسط بلندی 217 میٹر (711.94
فٹ) ہے۔

لاہور چونکہ ابتدا ہی سے خطے کا انتظامی مرکز رہا ہے اس لیے ادبی اور صحافتی
سرگرمیوں میں اس کا ایک منفرد مقام رہا ہے۔ تحریک آزادی ہند اس کا کردار بطور صحافت
انتہائی اہم رہا۔

پیسہ اخبار ایک اردو روزنامہ تھا، جسے منشی محبوب عالم نے جنوری 1887ء میں
فیروزوالا سے جاری کیا۔ یہ ہفتہ وار اخبار آٹھ صفحات پر مشتمل تھا۔ قیمت فی پرچہ
ایک پیسہ تھی۔ بیسویں صدی کے آغاز میں لاہور منتقل ہو گیا جہاں بالاخر روزنامہ
ہوگیا۔ مولانا ظفر علی خان کے ’’زمیندار ‘‘ جاری کرنے پر اس کا ستارہ گردش میں
آگیا۔ 1900ء میں منشی محبوب عالم نے یورپ کا سفر کیا جس کی سرگذشت اخبار میں
باقاعدگی سے شائع ہوتی رہی۔ بعد میں یہ حالات کتابی صورت میں شائع ہوئے جس پر حکومت
نے چار سو روپے انعام دیا۔

زمیندار اردو زبان میں ایک ہندوستانی مسلم اخبار تھا۔ اس کے بانی ایڈیٹر شاعر،مصنف
اور مسلم قوم پرست ظفر علی خان تھے۔ ظفر علی خان تحریک پاکستان کے سرکردہ کارکنوں
میں سے ایک اور آل انڈیا مسلم لیگ کے حامی تھے۔

زمیندار اخبار 1920ء کی دہائی سے 1940ء کی دہائی تک ہندوستانی مسلمان، مسلمان قوم
پرستوں اور تحریک پاکستان کا ترجمان تھا۔ یہ ہندوستان کے مسلمانوں کا سب سے زیادہ
مقبول اخبار تھا اور پاکستان کی صحافتی روایات اور اردو زبان کی صحافت میں اس نے
کلیدی کردار ادا کیا۔ مولانا ظفر علی خان کو پاکستان میں بابائے صحافت کے نام سے
یاد کیا جاتا ہے۔ اخبار کا صدر دفتر لاہور میں تھا اور 1947ء میں پاکستان کی آزادی
کے بعد بھی شائع ہوتا رہا۔

اَلْاِصْلاح تحریک خاکسار کی جانب سے چھپنے والا ہفتہ وار اخبار تھا۔ اس کا آغاز
تحریک کے بانی عنایت اللہ خاں مشرقی نے 1934ء میں کیا تھا۔ یہ اس زمانے میں لاہور
سے چھپتا تھا اور مشرقی کی تقاریر اور تحریک خاکسار کے افکار اور پیامات کی
نمائندگی کرتا تھا۔ انگریزوں کے خلاف جدوجہد میں اس اخبار نے نمایاں کردار نبھایا۔

روزنامہ نوائے وقت، پاکستان کے شہروں اسلام آباد،لاہور، کراچی اور ملتان سے شائع
ہونے والا اردو زبان کا ایک اہم روزنامہ ہے۔ نوائے وقت کا آغاز 23 مارچ 1940ء کو
ہوا۔ پہلے یہ ہفت روزہ تھا بعد میں روزنامہ میں تبدیل ہو گیا۔ اخبار کی بنیاد حمید
نظامی نے رکھی۔ تحریک پاکستان میں بھی روزنامہ نوائے وقت نے اہم کردار ادا کیا تھا۔
اس کا صدر دفتر لاہور میں واقع ہے۔

لاہور پریس کلب بنیادی طور پر یہ صحافیوں کی ایک تنظیم ہے لیکن اس میں لاہور،
پاکستان سے تعلق رکھنے والے ماہرین تعلیم، کاروباری افراد اور عوامی خدمت کے ارکان
شامل ہیں۔

لاہور سے متعدد اخبار اور جرائد شائع ہوتے ہیں۔ ذیل میں صرف ان اہم اخبارات، جرائد
اور ٹی وی چینلوں کی فہرست ہے جن کے صدر دفاتر لاہور میں واقع ہیں۔



https://ur.wikipedia.org/wiki/%D9%81%D9%88%D8%B2%DB%8C%DB%81_%D8%A8%DA%BE%D9%B9%DB%8C

فوزیہ بھٹی (پیدائش 9 اگست، 1979ء) لاہور پاکستان سے تعلق رکھنے والی ادیبہ ، کالم
نگار اور شاعرہ ہیں۔۔ انہوں نے اردو زبان میں کافی کتابیں لکھی ہیںِ۔اپنے کالموں
میں وہ سماجی مسائل اور سیاسی صورتحال پر خواتین کے موقف کی نمائندگی کرتی ہیں۔
فوزیہ بھٹی کی پہلی نظم 13 سال کی عمر میں نوائے وقت میں شائع ہوئی۔ 15 سال کی عمر
میں وہ جنگ گروپ کے فورم پر کافی فعال رہیں۔ فوزیہ بھٹی 8 بہن بھائی میں سب سے
چھوٹی بہن ہے، ان سے چھوٹا اُن کا ایک بھائی ہے۔ انہوں نے میٹرک تک تعلیم گورنمنٹ
پائلٹ سیکنڈری اسکول میں حاصل کی۔ انہوں نے گورنمنٹ کالج گلبرگ لاہور سے صحافت اور
پولیٹیکل سائنس کی ڈگری لی۔ 2012ء میں انہوں نے جامعہ پنجاب میں ابلاغ عامہ(ماس
کمیونی کیشن) اور 2014ء میں انٹرنیشنل افیئرز میں داخلہ لیا۔ فوزیہ بھٹی مختلف
اشتہاری ایجنسیوں میں تخلیقی ڈائریکٹر(Creative Director) کے طور پر کام کرتی رہیں۔
وہ مختلف منصوبوں میں جیسے اجالا پروگرام اور میٹرو بس سروس میں حکومت پنجاب کے
ساتھ شامل رہیں۔انہوں نے 2003ء میں پی ٹی وی پرائم یوکے کے لیے نیوز ویک شو کی
میزبانی بھی کی۔ آج کل وہ اردو پوائنٹ نیٹ ورک میں بطور ملٹی میڈیا ڈائریکٹر کے
فرائض انجام دے رہی ہیں۔



https://ur.wikipedia.org/wiki/%D8%B9%D8%A8%D8%AF_%D8%A7%D9%84%D8%B3%D8%AA%D8%A7%D8%B1_%D8%A7%DB%8C%D8%AF%DA%BE%DB%8C

عبدالستار ایدھی (پیدائش: یکم جنوری، 1928ء - وفات: 8 جولائی، 2016ء) خدمت خلق کے
شعبہ میں پاکستان اور دنیا کی جانی مانی شخصیت تھے، جو پاکستان میں ایدھی فاؤنڈیشن
کے تاحیات صدر رہے۔ ایدھی فاؤنڈیشن کی شاخیں تمام دنیا میں پھیلی ہوئی ہیں۔ ان کی
بیوی محترمہ بلقیس ایدھی بلقیس ایدھی فاؤنڈیشن کی سربراہ ہیں۔ دونوں کو 1986ء میں
عوامی خدمات کے شعبہ میں رامون ماگسےسے ایوارڈ (Ramon Magsaysay Award) سے نوازا
گیا۔

عبدالستار ایدھی یکم جنوری، 1928ء میں بھارت کی ریاست گجرات کے شہر بانٹوا میں پیدا
ہوئے۔ آپ کے والد کپڑےکے تاجر تھے جو متوسط طبقہ سے تعلق رکھتے تھے۔ وہ پیدائشی
لیڈر تھے اور شروع سے ہی اپنے دوستوں کے چھوٹے چھوٹے کام اور کھیل تماشے کرنے پر
حوصلہ افزائی کرتے تھے۔ جب انکی ماں ان کو اسکول جاتے وقت دو پیسے دیتی تھی تو وہ
ان میں سے ایک پیسا خرچ کر لیتے تھے اور ایک پیسا کسی اور ضرورت مند کی ضرورت پوری
کرنے کے لیے۔ گیارہ سال کی عمر میں انہوں نے اپنی ماں کی دیکھ بھال کا کام سنبھالا
جو شدید قسم کے ذیابیطس میں مبتلا تھیں۔ چھوٹی عمر میں ہی انہوں نے اپنے سے پہلے
دوسروں کی مدد کرنا سیکھ لیا تھا، جو آگے کی زندگی کے لیے کامیابی کی کنجی ثابت
ہوئی۔

1947ء میں تقسیم ہند کے بعد ان کا خاندان بھارت سے ہجرت کر کے پاکستان آیا اور
کراچی میں آباد ہوئے۔ 1951ء میں آپ نے اپنی جمع پونجی سے ایک چھوٹی سی دکان خریدی
اور اسی دکان میں آپ نے ایک ڈاکٹر کی مدد سے چھوٹی سی ڈسپنسری کھولی جنہوں نے ان کو
طبی امداد کی بنیادی باتیں سکھائیں۔ اسکے علاوہ آپ نے یہاں اپنے دوستوں کو تدریس کی
طرف بھی راغب کیا۔ آپ نے سادہ طرز زندگی اپنایا اور ڈسپنسری کے سامنے بنچ پر ہی سو
لیتے تاکہ بوقت ضرورت فوری طور پر مدد کو پہنچ سکیں۔

1957ء میں کراچی میں بہت بڑے پیمانے پر فلو کی وبا پھیلی جس پر ایدھی نے فوری طور
پر رد عمل کیا۔ انہوں نے شہر کے نواح میں خیمے لگواۓ اور مفت مدافعتی ادویہ فراہم
کیں۔ مخیر حضرات نے انکی دل کھول کر مدد کی اور ان کے کاموں کو دیکھتے ہوئے باقی
پاکستان نے بھی۔ امدادی رقم سے انہوں نے وہ پوری عمارت خرید لی جہاں ڈسپنسری تھی
اور وہاں ایک زچگی کے لیے سنٹر اور نرسوں کی تربیت کے لیے اسکول کھول لیا، اور یہی
ایدھی فاؤنڈیشن کا آغاز تھا۔

آنے والوں سالوں میں ایدھی فاؤنڈیشن پاکستان کے باقی علاقوں تک بھی پھیلتی گئی۔ فلو
کی وبا کے بعد ایک کاروباری شخصیت نے ایدھی کو کافی بڑی رقم کی امداد دی جس سے
انہوں نے ایک ایمبولینس خریدی جس کو وہ خود چلاتے تھے۔ آج ایدھی فاؤنڈیشن کے پاس
600 سے زیادہ ایمبولینسیں ہیں، جو ملک کے طول و عرض میں پھیلی ہوئیں ہیں۔ کراچی اور
اندرون سندھ میں امداد کے لیے وہ خود روانہ ہوتے ہیں اور ایدھی فاؤنڈیشن کی حادثات
پر ردعمل میں کی رفتار اور خدمات میونسپل کی خدمات سے کہیں زیادہ تیز اور بہتر ہے۔
ہسپتال اور ایمبولینس خدمات کے علاوہ ایدھی فاؤنڈیشن نے کلینک، زچگی گھر، پاگل
خانے، معذوروں کے لیے گھر، بلڈ بنک، یتیم خانے، لاوارث بچوں کو گود لینے کے مراکز،
پناہ گاہیں اور اسکول کھولے ہیں۔ اسکے علاوہ یہ فاونڈیشن نرسنگ اور گھر داری کے
کورس بھی کرواتی ہے۔ ایدھی مراکز کی ایک خصوصیت یہ بھی ہے کہ ہر ایدھی مرکز کے باہر
بچہ گاڑی کا اہتمام ہے تا کہ جو عورت بچے کی دیکھ بھال نہیں کر سکتی اپنے بچے کو
یہاں چھوڑ کر جا سکے۔ اس بچے کو ایدھی فاونڈشن اپنے یتیم خانہ میں پناہ دیتی ہے اور
اس کو مفت تعلیم دی جاتی ہے۔

فاونڈیشن نے صرف پاکستان میں ہی نہیں بلکہ بین الاقوامی سطح پر بھی ترقی کی ہے۔
اسلامی دنیا میں ایدھی فاؤنڈیشن ہر مصیبت اور مشکل وقت میں اہم مدد فراہم کرتی ہے۔
جہاں امداد اور نگرانی ایدھی بزات خود متاثرہ ممالک میں جا کر کرتے ہیں۔ پاکستان کے
علاوہ فاونڈیشن جن ممالک میں کام کر رہی ہے ان میں سے چند نام افغانستان، عراق،
چیچنیا، بوسنیا، سوڈان، ایتھوپیا اور قدرتی آفت سماٹرا اندامان کے زلزلہ (سونامی)
سے متاثرہ ممالک کے ہیں۔

16 اگست 2006ء کو بلقیس ایدھی اور کبریٰ ایدھی کی جانب سے ایدھی انٹرنیشنل
ایمبولینس فاؤنڈیشن کے قیام کااعلان کیا گیا۔ جس کے تحت دنیا کے امیریاغریب ہویا
دنیا کا کوئی بھی ملک امریکہ، یو کے، اسرائیل، شام، ایران، بھارت، بنگلہ دیش ہوں
میں یہ ایمبولینس بطور عطیہ دی جا رہی ہے اورانہیں ہدایت کی گئی ہے کہ وہ ان
ایمبولینس کو 5 سال تک استعمال کرنے کے بعد فروخت کرکے اس کی رقم خیراتی کاموں میں
استعمال کریں۔

بیگم بلقیس ایدھی اور کبریٰ ایدھی نے اس موقع پر کہا کہ وہ دنیا کاامیر یاغریب ملک
ہووہاں مریض مریض ہی ہوتا ہے ایمبولینس کامقصد انسانوں کی جانیں بچانا ہوتا ہے اور
ہمیں اس بات کی خوشی ہوگی کہ ایدھی انٹرنیشنل ایمبولینس فاؤنڈیشن کی ایمبولینسیں
دنیا بھرمیں انسانوں کی جانیں بچائیں خواہ وہ لندن، نیویارک، ٹوکیو، تل ابیب، بیروت
اوردمشق ہوں انہوں نے کہا کہ انسانیت کی بین الاقوامی خدمت کے حوالے سے ہمارا ایک
قدم اورآگے بڑھ رہا ہے۔

آج پاکستان کے علاوہ اسلامی دنیا میں بھی ایدھی نے ایک غیر خود غرض اور محترم شخص
کے طور شہرت پائی ہے۔ شہرت اور عزت کے باوجود انہوں نے اپنی سادہ زندگی کو ترک نہیں
کیا، وہ سادہ روائتی پاکستانی لباس پہنتے ہیں، جو صرف ایک یا دو انکی ملکیت ہیں،
اسکے علاوہ انکی ملکیت کھلے جوتوں کا ایک جوڑا ہے، جس کو وہ سابقہ بیس سال سے
استعمال کر رہے ہیں۔ اور یہ بھی حقیقت ہے کہ ایدھی فاؤنڈیشن کا بجٹ ایک کروڑ کا ہے
جس میں سے وہ اپنی ذات پر ایک پیسا بھی نہیں خرچ کرتے۔ آپ کے بیٹے فیصل بتاتے ہیں،
جب افغانستان میں مرکز کا افتتا ح کیا جا رہا تھا تو عملہ نے مہمانوں اور صحافیوں
کے بیٹھنے کے لیے کرسیاں خرید لیں۔ جب ایدھی وہاں آۓ تو وہ اس بات پر سخت خفا ہوئے،
کیونکہ انکے خیال میں یہ رقم کسی ضرورت مند کی مدد پر خرچ کی جا سکتی تھی۔ اس رات
آپ کلینک کے فرش پر ایمبولینس کے ڈرائیوروں کے ساتھ سوۓ۔

آج ایدھی فاؤنڈیشن ترقی کی راہ پر گامزن ہے۔ ایدھی مستقبل کی طرف دیکھتے ہوئے کہتے
ہیں، وہ پاکستان کے ہر 500 کلو میٹر پر ہسپتال تعمیر کرنا چاہتے ہیں۔ گرچہ انکو
احترام کے طور پر مولانا کا لقب دیا گیا ہے لیکن وہ ذاتی طور پر اس کو پسند نہیں
کرتے۔ انہوں نے کبھی کسی مذہبی اسکول میں تعلیم حاصل نہیں کی۔ وہ اپنے آپ کو ڈاکٹر
کہلوانا پسند کرتے ہیں، کیونکہ انسانیت کی خدمات پر پاکستان میں انسٹیٹوٹ آف بزنس
ایڈمنسٹلریشن سے ڈاکٹری کی اعزازی سند دی گئی ہے۔ وہ اس بات کو بھی سخت ناپسند کرتے
ہیں جب لوگ انکی یا انکے کام کی تعریف کرتے ہیں۔ وہ حکومت یا سابقہ مذہبی جماعتوں
سے امداد بھی نہیں لیتے کیونکہ وہ سمجھتے ہیں کہ ان کی امداد مشروط ہوتی ہے۔ ضیاء
الحق اور اطالوی حکومت کی امداد انہوں نے اسی خیال سے واپس کر دی تھی۔

1997ء گینیز بک آف ورلڈ ریکارڈ کے مطابق ایدھی فاؤنڈیشن کی ایمبولینس سروس دنیا کی
سب سے بڑی فلاحی ایمبولینس سروس ہے۔ ایدھی بذات خود بغیر چھٹی کیے طویل ترین عرصہ
تک کام کرنے کے عالمی ریکارڈ کے حامل ہیں۔ اور ریکارڈ بننے کے بعد بھی ابھی تک
انہوں نے چھٹی نہیں لی۔

8 جولائی 2016ء کو گردوں کے فیل ہونے کی وجہ سے 88 سال کی عمر میں رحلت کرگئے۔
انہوں نے وفات سے قبل یہ وصیت کی تھی کہ ان کے دونوں آنکھیں ضرور مندوں کو عطیہ کر
دی جائے۔



https://ur.wikipedia.org/wiki/%D8%B1%D8%B6%DB%8C%DB%81_%D8%B3%D9%84%D8%B7%D8%A7%D9%86%DB%81

رضیہ سلطان یا رضیہ سلطانہ (شاہی نام: جلالۃ الدین رضیہ) (فارسی:جلالہ الدین رضیہ؛
ہندی: जलालत उद-दीन रज़िया) جنوبی ایشیا پر حکومت کرنے والی واحد خاتون تھیں۔ وہ
1205ء میں پیدا ہوئیں اور 1240ء میں انتقال کرگئیں۔ وہ ترک سلجوق نسل سے تعلق رکھتی
تھیں اور کئی دیگر مسلم شہزادیوں کی طرح جنگی تربیت اور انتظام سلطنت کی تربیت بھی
حاصل کی تھی۔

سلطنت دہلی کے خاندان غلاماں کے بادشاہ شمس الدین التتمش ان کے والد تھے جنہوں نے
اپنے کئی بیٹوں پر ترجیح دیتے ہوئے رضیہ کو اپنا جانشیں قرار دیا۔ تاہم التتمش کے
انتقال کے بعد رضیہ کے ایک بھائی رکن الدین فیروز نے تخت پر قبضہ کرلیا اور 7 ماہ
تک حکومت کی۔ لیکن رضیہ سلطانہ نے دہلی کے لوگوں کی مدد سے 1236ء میں بھائی کو شکست
دے کر تخت حاصل کرلیا۔ کہا جاتا ہے کہ تخت سنبھالنے کے بعد انہوں نے زنانہ لباس
پہننا چھوڑدیا تھا اور مردانہ لباس زیب تن کرکے دربار اور میدان جنگ میں شرکت کرتی
تھیں۔

رضیہ کے مخالفین نے جب دیکھا کہ دہلی کے عوام رضیہ کے جاں نثار ہیں تو انہوں نے
دیگر علاقوں میں سازشوں کے ذریعے بغاوتیں پھیلائیں۔ سلطنت کی اہم شخصیات نےبھٹنڈہ
کے صوبے دار ملک التونیہ کی قیادت میں رضیہ کے خلاف بغاوت کی۔ رضیہ سلطان ان کی
بغاوت کچلنے کے لئے دہلی سے فوج لے کر نکلی مگر اس کی فوج نے رضیہ کے خلاف باغیوں
کا ساتھ دیا۔ رضیہ کا وفادار جرنیل امیر جمال الدین یاقوت مارا گیا رضیہ کو گرفتار
کرلیا گیا۔ باغیوں نے رضیہ کے بھائی معز الدین بہرام کو بادشاہ بنا ڈالا۔ رضیہ کو
اس بات کاشدت سے احساس تھا کہ دہلی کا تخت حاصل کرنے کے لئے اسے مضبوط سہارے کی
ضرورت ہے اس لئے رضیہ نے بھٹنڈہ کے گورنر ملک التونیہ سے شادی کی تاکہ تخت دوبارہ
حاصل کرنے کی کوشش کی جائے لیکن جنگ میں انہیں شکست ہوئی۔رضیہ اپنے شوہر کے ہمراہ
جان بچانے کے لئے کیتھل یا کرنال کی طرف چلی گئی جہاں ڈاکوؤں کے ہاتھوں دونوں میاں
بیوی مارے گئے۔ سلطان بہرام شاہ کے سپاہی جو ان کی تلاش میں تھے ان کی لاشوں کو
پہچان کر دہلی لے آئے۔ انہیں پرانی دلی میں سپرد خاک کیا گیا۔ سرسیداحمد خان کی
کتاب آثار الصنادیدکے مطابق دہلی کےترکمانی دروازہ کے اندر محلہ بلبلی خانہ میں دو
قبریں ہیں۔ ان قبروں کو “رجی سجی “کی درگاہ کہاجاتا ہے۔یہ قبریں رضیہ سلطان اور ان
کی بہن شازیہ کی ہیں۔ ان پر کسی قسم کی کوئی تختی نہیں ہے۔یہاں ہر جمعرات کوہر مذہب
کے لوگ جمع ہوتے ہیں ۔ قبروں پر چراغاں کیاجاتا ہے ۔لوگ منتیں مانتے ہیں۔



https://ur.wikipedia.org/wiki/%D8%AE%D9%84%D8%A7%D9%81%D8%AA_%D8%A7%D9%85%D9%88%DB%8C%DB%81

بنو ہاشم کی طرح بنو امیہ بھی قریش کا ایک ممتاز اور دولت مند قبیلہ تھا، اسی
خاندان نے خلافت راشدہ کے بعد تقریباًً ایک صدی تک خلافت سنبھالی اور اسلامی فتوحات
کو بام عروج پر پہنچایا۔ جس کی سرحدیں ایک طرف چین اور دوسری طرف اسپین تک پھیلی
ہوئی تھیں۔ البتہ مرکزی خلافت کے خاتمے کے باوجود اس خاندان کا ایک شہزادہ
عبدالرحمن الداخل اسپین میں حکومت قائم کرنے میں کامیاب ہوا۔ جہاں 1492ء تک اموی
سلطنت قائم رہی۔

قریش کے تمام خاندانوں میں سے بنی ہاشم اور بنو امیہ کو عظمت و شہرت اور دنیاوی
وجاہت کے اعتبار سے نمایاں مقام حاصل تھا۔ یہی وجہ تھی کہ قبائلی دور ہونے کی وجہ
سے زمانۂ جاہلیت میں کبھی بنو ہاشم سبقت لے جاتے اور کبھی بنو امیہ۔ بنی ہاشم اور
بنی امیہ میں مدت تک تولیت کعبہ کی سرداری کے سلسلے میں تنازعہ رہا۔ آخر بااثر
لوگوں کی مداخلت سے ان دونوں میں انتظامی مامور تقسیم کردیے گئے ۔

اس خاندان کے جد اعلیٰ امیہ بن عبد شمس تھے۔ قریش کا سپہ سالاری کا منصب بنی مخزوم
سے اس خاندان میں منتقل ہوگیا۔ زمانۂ جاہلیت میں سپہ سالاری کا عہدہ اس خاندان میں
سے حرب بن امیہ اور پھر ابو سفیان کے پاس رہا۔ ابو سفیان نے فتح مکہ کے وقت اسلام
قبول کرلیا اور ان کے بیٹے امیر معاویہ کے ذریعے بنو امیہ کی حکومت کی بنیاد پڑی۔

خلفائے راشدین کے زمانے میں بنو امیہ نے بڑے کارنامے سرانجام دیے۔ عمر فاروق کے دور
میں امیر معاویہ دمشق کے گورنر بنے اور عثمان غنی کے دور میں وہ پورے صوبہ شام کے
گورنر بنادیے گئے۔ عثمان کی شہادت کے بعد 35ھ میں امیر معاویہ نے قصاص عثمان کے لیے
آواز اُٹھائی اور مرکزی حکومت سے خود مختار ہوگئے۔ جنگ صفین کے بعد مسلم ریاست دو
حصوں میں تقسیم ہوگئی۔ آدھی خلافت جو علی کے پاس رہی اور آدھی ملوکیت یا بادشاہت جو
امیر معاویہ کے ہاتھ میں رہی۔ علی کی شہادت کے بعد حسن خود حکومت سے دست بردار ہوئے
اس طرح امیر معاویہ مکمل اسلامی ریاست کے بادشاہ بن گئے۔

سلطنت بنو امیہ کے بانی امیر معاویہ تھے جو فتح مکہ کے موقع پر اپنے والد ابو سفیان
رضي الله تعالي عنه کے اسلام لانے کے بعد اپنے اہل خانہ کے ساتھ مشرف بہ اسلام
ہوئے۔ آپ کا شمار ممتاز صحابہ میں ہوتا تھا اور آنصلی اللہ علیہ و آلہ وسلم نے
انہیں کاتب وحی ہونے کا اعزاز بخشا تھا۔ آپ نے خلفائے راشدین کے دور میں بھی اسلامی
سلطنت کے لیے نمایاں خدمات انجام دیں۔ آپ عمر فاروق کے دور میں دمشق کے گورنر مقرر
ہوئے اور عثمان کے دور میں ترقی کرتے ہوئے پورے شام کے گورنر بن گئے۔ اس بڑے عہدے
نے ان کی طاقت کو کافی مستحکم کیا اور علی کے دور میں ان کی خلیفۂ چہارم سے کشمکش
شروع ہوگئی اور جنگ صفین کی صورت میں اسلام کا ایک عظیم سانحہ رونما ہوا۔ درحقیقت
اس جنگ کے فوراً بعد ہی آپ کی سلطنت کا آغاز ہوگیا تھا جبکہ باقاعدہ آغاز علی کی
شہادت کے بعد حسن کی دستبرداری کے ساتھ ہوا۔ انہوں نے جن اصولوں کے تحت خلافت کو
چلایا وہ خلافت راشدہ سے بالکل مختلف تھے۔ ایرانی اور رومی طرز کی شخصی حکومت میں
انہوں نے ایک بادشاہ کی حیثیت سے حکومت کی۔۔ بلکہ اگر انہیں بادشاہ کی حیثیت سے
دیکھا جائے تو ان کے دور میں خامیاں کم اور خوبیاں زیادہ نظر آئیں گی۔ ان کے دور کی
خامیاں دراصل ملوکیت کے استبدادی نظام کی فطری خامیاں ہیں ان کی ذات کی خامیاں
نہیں۔ تاریخ اسلام میں ان کے مقام کا تعین کرنے میں ہمیں اس لیے مشکل پیش آتی ہے کہ
وہ خلافت راشدہ کے مثالی دور کے فوراً بعد آتے ہیں جس کی وجہ سے خلفائے راشدین کے
مقابلے میں ان کی شخصیت کئی عظیم الشان کارناموں کے باوجود گہنا گئی۔ انہوں نے شام
کے شہر دمشق کو دارالخلافہ قرار دیا جہاں وہ خلافت سے قبل گورنر کی حیثیت سے قیام
پزیر تھے۔ ان کے دور کے اہم ترین واقعات میں سندھ، ترکستان اور شمالی افریقہ کی
فتوحات اور قسطنطنیہ پر حملہ شامل ہیں۔

امیر معاویہ نے اپنے بعد بیٹے یزید کو جانشیں مقرر کیا۔ خلافت راشدہ کے زمانے میں
خلیفہ کا انتخاب مشورے سے کیا جاتا تھا اور کبھی کسی خلیفہ نے اپنے بیٹے کو خلیفہ
نہیں بنایا تھا۔ اس میں شک نہیں کہ امیر معاویہ نے اس مسئلے پر ممتاز لوگوں سے
مشورہ کرلیا تھا اور یزید کی بیعت حج کے موقع پر ہزاروں افراد نے کی تھی لیکن یہ
بیعت دباؤ کے تحت کی گئی تھی۔ امیر معاویہ ہر حال میں اپنے بیٹے کو خلیفہ بنانا
چاہتے تھے۔ حالانکہ امام حسن علیہ السلام سے معاہدہ ہوا تھا کہ یزید کو خلیفہ نہیں
بنایا جائے گا۔ یزید کی جانشینی کی پانچ ممتاز صحابہ نے کھل کر مخالفت کی جن میں
حسین، عبداللہ بن عمر، عبداللہ بن عباس، عبداللہ بن زبیر اور عبدالرحمن بن ابو
بکرما۔ لیکن امیر معاویہ نے یزید کو جانشیں مقرر کرکے اسلامی تاریخ میں ایک سیاسی
بدعت کی بنیاد ڈالی جس نے ملوکیت کو نظام کو پوری طرح مستحکم کردیا۔

یزید اخلاق و کردار کے لحاظ سے بھی اس پائے کا نہیں تھا کہ مسلمانوں کا خلیفہ بنتا۔
اس کا دور کا افسوسناک ترین واقعہ سانحۂ کربلا تھا جس میں نواسۂ رسول صلی اللہ علیہ
و آلہ وسلم امام حسین اپنے اہل خانہ سمیت شہید کردیے گئے۔ کربلا کا یہ واقعہ تاریخ
اسلام کا بڑا افسوسناک حادثہ تھا۔ اس کی ذمہ داری یزید پر عاید ہو یا ابن زیاد پر
لیکن مسلمانوں سے یہ توقع نہیں کی جاسکتی تھی کہ وہ اپنے رسول کے پیارے نواسے سے
ایسا سلوک کریں گے۔ چنانچہ کربلا کے اس واقعے کا حجاز میں سخت ردعمل ہوا اور وہاں
کے لوگوں نے یزید سے بیعت توڑ کر مشہور صحابی عبداللہ بن زبیر کے ہاتھ پر خلافت کی
بیعت کرلی۔ اس کے بعد دوسرا افسوسناک واقعہ "واقعۂ حرہ" پیش آیا جس میں امویوں کی
فوج نے مدینے میں قتل عام کیا اور لوٹ مار مچائی۔ اس کے بعد اموی فوج نے مکے کا رخ
کیا لیکن یزید کا انتقال ہوگیا اور فوج دمشق واپس آگئی۔

یزید کے انتقال کے بعد امیر معاویہ کے خاندان کی حکومت کا خاتمہ ہوگیا اور یزید کے
لڑکے نے حکومت قبول کرنے سے انکار کردیا۔ اس صورتحال میں عوام کی نظریں عبداللہ بن
زبیر (685-695) پر پڑیں اور ان کے ہاتھ پر بیعت کرلی گئی اور مصر، شام، عراق بلکہ
پوری اسلامی خلافت عبداللہ بن زبیر کے تحت آگئی لیکن تھوڑے ہی عرصے میں مرج راہط کے
مقام پر عبداللہ بن زبیر اور بنی امیہ کے حامیوں کے درمیان ایک سخت جنگ ہوئی جس میں
بنو امیہ کامیاب ہوئے اور شام سے عبداللہ بن زبیر کا اقتدار ختم ہوگیا تاہم باقی
دنیائے اسلام پر ان کا اقتدار اگلے سات سالوں تک قائم رہا۔

اس کشمکش میں اموی حکمران عبدالملک کامیاب ہوئے اور مکہ پر بھی اس کا قبضہ ہوگیا۔
عبداللہ بن زبیر ایک سپہ سالار حجاج بن یوسف کے مقابلے میں داد شجاعت دیتے ہوئے
شہید ہوگئے۔ ان کی شہادت کے بعد نظام خلافت کی بحالی کی رہی سہی امید بھی ختم
ہوگئی۔

سفیانی خاندان کے بعد بنو امیہ کا جو دوسرا خاندان تخت خلافت پر بیٹھا وہ مروان بن
حکم (684-685) کی اولاد سے تھا جو عثمان رضی اللہ کا کاتب رہ چکا تھا۔ مروان بن حکم
کو حضور (ص) نے مدینہ سے شہر بدر کر دیا تھا کیونکہ وہ حضور (ص) کی نقلیں اتارا
کرتا تھا۔ ابوبکر اور عمر نے اسے واپس مدینہ نہ آنے دیا تھا۔ مرج راہط کی جنگ کے
بعد صرف 9 ماہ تک خلافت پر فائز رہا اور اس کے مرنے کے بعد اس کا بیٹا عبدالملک تخت
پر بیٹھا۔ وہ عبداللہ بن زبیر کو شکست دینے کے بعد پوری اسلامی مملکت کا حکمران بن
گیا۔ اسے خاندان بنی امیہ کا حقیقی بانی سمجھا جاتا ہے۔ اس کے عہد کا ایک اور
کارنامہ قبۃ الصخرہ کی تعمیر ہے جو فن تعمیر کا ایک اعلیٰ نمونہ ہے۔

عبدالملک کے بیٹے ولید کا زمانہ فتوحات کی وجہ مسلمانوں کا عظیم الشان زمانہ ہے جس
کے دوران قتیبہ بن مسلم نے بخارا، سمرقند، خیوہ اور کاشغر فتح کیے، محمد بن قاسم نے
سندھ کو اموی حکومت کا حصہ بنایا، تیسری لشکر کشی موسی بن نصیر اور طارق بن زیاد نے
مغرب میں اسپین اور پرتگال پر کر کے اس کو خلافت کا حصہ بنایا۔ اس کے علاوہ مغربی
بحیرۂ روم میں جزائر بلیارک پر بھی قبضہ ہوا۔ اس طرح ولید کے دور میں اموی حکومت
کاشغر سے بحیرہ اوقیانوس تک پھیل گئی۔ اس کے دور میں دارالحکومت دمشق میں ایک
شاندار مسجد تعمیر کی گئی جو جامع اموی کہلاتی ہے۔ اس زمانے میں دنیا کی کوئی طاقت
خلافت اسلامی کے سامنے آنے کا سوچ بھی نہہں سکتی تھی۔

ولید کے بعد اس کا بھائی سلیمان بن عبدالملک خلیفہ ہوا۔ اس نے اگرچہ صرف ڈھائی سال
حکومت کی لیکن اس کے دور حکومت میں کئی اہم واقعات پیش آئے جن میں ولید کے دور کے
تین مشہور سپہ سالاروں محمد بن قاسم، موسیٰ بن نصیر اور قتیبہ بن مسلم کا افسوسناک
انجام بھی شامل ہے۔ اس کے دور کا دوسرا اہم واقعہ قسطنطنیہ کا ناکام محاصرہ ہے۔ اس
کے دور خلافت کا تیسرا اور اہم ترین واقعہ عمر بن عبدالعزیز کی جانشینی ہے۔

عمر بن عبدالعزیز کا دور سلطنت بنو امیہ کا سب سے نرالا اور شاندار دور تھا جس نے
خلافت راشدہ کی یاد تازہ کردی۔ حالانکہ آپ کا دور خلافت محض دو سال پانچ ماہ کا رہا
لیکن اس مختصر مدت میں انہوں نے وہ کارنامے انجام دیے کہ مسلمان انہیں پانچواں
خلیفۂ راشد قرار دیتے ہیں۔ عمر بن عبدالعزیز کا سب سے بڑا کارنامہ ظلم و زیادتی کا
خاتمہ ہے۔ انہوں نے ظالم اور جابر عہدیداروں کو عہدوں سے ہٹایا، بیت المال کو رعایا
کی ملکیت بنایا۔ اخلاق و کردار کی بلندی کے لحاظ سے وہ تابعین کے اس طبقے سے تعلق
رکھتے ہیں جو اپنے عمل میں صحابہ کرام سے مشابہ تھا۔ خلافت راشدہ کے بعد ملوکیت کے
دور میں ان کا عہد پہلی اور آخری مثال ہے کہ جب خلافت کے اسلامی تصور کی بالادستی
قائم کرے کی کوشش کی گئی۔ آپ نے علی پر سب و شتم کی قبیح رسم کو بند کرایا اور نو
مسلموں سے جزیہ وصول کرنے کی بھی بندش کرائی۔ عمر بن عبدالعزیز کی ان انقلابی
اصلاحات نے ملوکیت کے اس استبدادی نظام اور اس کے تحت پرورش پانے والے مفاد پرست
طبقے پر کاری ضرب لگائی تھی۔ اس طبقے کی رہنمائی شاہی خاندان کے افراد کررہے تھے۔
عمر کی ان تیز رفتار اصلاحات سے ان کو یہ خطرہ پیدا ہوگیا کہ وہ خاندانی بادشاہت
بھی ختم کردیں گے اور خلافت کو عام مسلمانوں کے حوالے کر جائیں گے۔ چنانچہ انہوں نے
عمر بن عبدالعزیز کو زہر دے کر شہید کردیا۔ شہادت کے وقت ان کی عمر محض 39 سال تھی۔

عمر بن عبدالعزیز کے بعد سلیمان بن عبدالملک کی وصیت کے مطابق یزید بن عبدالملک
خلیفہ بنا۔ وہ محض چالیس روز تک سلطنت کو عمر ثانی کے اصولوں پر چلاتا رہا پھر یہ
بھاری پتھر اس سے نہ اٹھ سکا اور تمام اصلاحات منسوخ کرکے وہی پرانا استبدادی نظام
دوبارہ قائم کردیا۔ 4 سال 4 ماہ حکومت کرنے کے بعد اس کا انتقال ہو گیا اور اس کا
بھائی ہشام بن عبدالملک خلیفہ ہوگیا۔

ہشام نے 20 سال حکومت کی اور وہ خاندان بنی امیہ کا آخری بڑا حکمران تھا۔ وہ بڑا
پاکباز، منتظم، کفایت شعار اور بیدار مغز حکمران تھا بلکہ مورخین کہتے ہیں کہ اس
میں امیر معاویہ کا علم و تدبر اور عبدالملک کی اولوالعزمی ایک ساتھ جمع ہوگئی تھی۔
اس کے زمانے میں سلطنت کی حدود داغستان، ایشیائے کوچک اور موجودہ سینیگال اور مالی
تک پہنچ گئیں جبکہ مراکش کا انتہائی جنوبی حصہ بھی اسی کے دور میں سلطنت کا حصہ
بنا۔ اس کے زمانے میں سندھ کے گورنر جنید کشمیر تک وہ تمام علاقہ فتح کرلیا جو اب
پاکستان کہلاتا ہے۔ اس کے علاوہ اس نے ہندوستان میں مارواڑ، اجین، گجرات اور بھڑوج
تک بھی علاوہ بھی فتح کیا۔ اس کے دور کا سب سے اہم واقعہ مسلمانوں کا فرانس پر
ناکام حملہ تھا۔ جہاں مسلمان عبدالرحمان الغافقی کی قیادت میں کوہ پائرینیس عبور
کرکے جنوبی اور مغربی فرانس فتح کرتے ہوئے ٹورس کے مقام تک پہنچے جو پیرس سے صرف
ڈیڑھ سو میل کے فاصلے پر ہے۔ یہاں مسلمانوں کا یورپ کی متحدہ افواج سے مقابلہ ہوا
جس میں امیر عبدالرحمان شہید ہوگیا اور مسلمانوں کو شکست ہوگئی۔

ہشام کے بعد بنی امیہ کا زوال شروع ہوگیا اور بالآخر مروان ثانی کے عہد میں معرکۂ
زاب میں شکست کے ساتھ ہی سلطنت امویہ کا خاتمہ ہوگیا ۔ مروان شکست کھا کر مصر کی
طرف بھاگا۔ عباسی فوجوں نے اس کا تعاقب کیا اور حیرہ کے مقام پر اس کو قتل کر
دیاگیا۔ اس کے بعد ابوالعباس السفاح پہلے عباسی خلیفہ کی حیثیت سے تخت پر بیٹھا۔

مروان کے قتل کے بعد بنو عباس نے چن چن کر امویوں کو قتل کیا اور مردوں کی قبروں کو
اکھاڑ کر لاشوں کی بے حرمتی کی۔ صرف ایک اموی شہزادہ عبدالرحمن الداخل بچ کر اندلس
جاپہنچا اوروہاں اس نے اموی حکومت کی بنیاد رکھی۔ سپین میں امویوں کی حکومت 138ھ سے
428ھ تک قائم رہی ۔ ان میں جوبیس سلاطین گزرے جن میں بعض بڑے جلیل القدر حکمران
تھے۔ اور ان کے عہد حکومت میں ہسپانیہ تہذیب و تمدن کی انتہائی بلندیوں پر جا
پہنچا۔ قرطبہ اور دمشق کی رفیع الشان مساجد اور عمارات آج بھی امویوں کے شاہانہ
عروج و کمال کی یاد دلاتی ہیں۔

سلطنت بنو امیہ کا آغاز عثمان غنی کی شہادت کے بعد ہی سے ہوگیا تھا ۔ گویا عثمان
غنی کی شہادت کا ایک نتیجہ بنو امیہ کی سلطنت کا آغاز بھی تھا۔ امیر معاویہ علی کے
آخری دور میں خلیفہ تسلیم کرلیے گئے اور سلطنت بنو امیہ کی بنیاد رکھی گئی۔ امیر
معاویہ کی حکومت خالص شخصی تھی۔ انہوں نے اس کے استحکام و بقاء کے لیے ہر ممکن
تدبیر و طریقہ اختیار کیا لیکن کسی حالت میں ان کا قدم دنیاوی حکمرانی کے نقطۂ نظر
سے جائز حدود سے باہر نہیں نکلا لیکن جہاں تک اس بات کا تعلق ہے کہ امیر معاویہ نے
کن حالات میں حکومت حاصل کی تو اس سلسلے میں ان سے جو غلطیاں یا سختیاں سر زد ہوئیں
وہ جائز نہ تھیں۔ علی کے مقابلے میں ان کی صف آرائی اجتہادی غلطی کا نتیجہ تھی۔، آپ
کے دور میں قاتلان عثمان پر سب و شتم کی رسم جاری ہوئی جس کو خلافت کے دشمنوں نے
علی کی طرف منسوب کر کے فساد کا ایک نیا دروازہ کھولا۔ سب سے بڑی غلطی یزید بن
معاویہ کو ولی عہد مقرر کرکے خلافت کو مکمل موروثیت کا درجہ دینا تھا۔ اس غلطی نے
خلافت کی اصل روح اور جمہوریت کی آزادی جو خلفائے راشدین کے دور میں برقرار تھی، کا
خاتمہ کردیا۔ اور نہ صرف بنو امیہ بلکہ ان کے بعد آنے والی دیگر خلافتیں بھی اپنے
پیشرو کے نقش قدم پر چلیں۔

خاندان بنو امیہ میں امیر معاویہ، عبدالملک بن مروان، ولید بن عبدالملک اپنی
فتوحات، انتظامی صلاحیتوں اور تمدنی ترقیوں کے اعتبار سے ممتاز حیثیت رکھتے ہیں۔ ان
کے بعد عمر بن عبدالعزیز اس خاندان میں بالکل مختلف قسم کے خلیفہ تھے اور ان کا دور
خلافت راشدہ کا نمونہ تھا۔ ان کا ہر قدم اصلاحی تھا۔ وہ کسی پہلو دیگر اموی خلفاء
کے مشابہ نہ تھے۔ ان کو پانچواں خلیفہ راشد بھی کہا جاتا ہے۔ عمر بن عبدالعزیز کی
قابل فخر خلافت کے بعد یزیز ثانی کی خلافت کا آغاز ہوا لیکن یزید اپنے پیشرو عمر بن
عبدالعزیز کے نقش قدم پر زیادہ نہ چل سکا اور پھر وہی بنو امیہ کا استبدادی نظام
شروع ہو گیا۔ ہشام بن عبدالملک کا دور انتظامی لحاظ سے بنو امیہ کا کامیاب دور تھا۔
ہشام کے بعد یکے بعد دیگرے جو تین خلفاء مسند اقتدار پر پہنچے ان کا دور تاریخ میں
کسی اہمیت کا حامل نہیں البتہ انہیں بنو امیہ کے زوال کا ذمہ دار ٹھہرایا جاسکتا
ہے۔ یہ تینوں خلفاء ولید ثانی، یزید ثالث اور ابراہیم انتہائی عیش پرست مگر عقل و
بصیرت سے نا آشنا تھے۔ آخری خلیفہ مروان ثانی گو کہ انتظامی صلاحیتوں کا مالک تھا
لیکن وہ بھی بنو امیہ کی گرتی ہوئی دیواروں کو سہارا نہ دے سکا۔ مروان عباسی تحریک
کے سامنے کمزور ثابت ہوا اور آخری فرمانروا ثابت ہوا۔

بنو امیہ کی یہ خوبی انتہائی قابل تحسین ہے کہ اس نے خلافت راشدہ کی فتوحات کو وسعت
دے کر مشرق و مغرب میں پھیلا دیا۔ مشرق میں چین اور مغرب میں بحر ظلمات تک انہوں نے
اپنے زمانے کی متمدن دنیا کو فتح کرکے فخر حاصل کیا۔ براعظم افریقہ کے ریگستانوں
اور ہندوستان کے میدانوں تک اسلام بنو امیہ کی خلافت میں ہی پھیلا۔ اس خلافت کے بعد
مسلمانوں کو جدید فتوحات کا بہت کم موقع ملا اور سب سے بڑی چیز یہ ہے کہ بنو امیہ
کے بعد اسلامی حکومت ایک مرکز پر قائم نہیں رہی بلکہ الگ الگ متوازی حکومتیں قائم
ہونے لگیں۔



https://ur.wikipedia.org/wiki/%D8%AC%D9%86%D8%B1%D9%84_%D8%B1%D8%A7%D9%86%DB%8C

اکلیم اختر، جو بعد ازاں جنرل رانی کے نام سے مشہور ہوئیں، پاکستان کے صدر جنرل
یحیی خان کے قریبی دوستوں میں شمار ہوتی تھیں۔ ان کے قریبی تعلقات کی بناء پر وہ
جنرل یحیی کو “آغا جانی“ کے نام سے پکارتی تھیں اور ان تعلقات کی بنیاد پر وہ نہایت
مقبول اور انتہائی اختیارات کی حامل شمار ہوتی تھیں۔ اسی طاقت اور اختیار کی وجہ سے
انھیں جنرل رانی کہا جاتا تھا۔ کہا جاتا ہے کہ جنرل یحیی کے دور میں جنرل کے بعد
اکلیم اختر پاکستان کی سب سے بااختیار شخصیت ہوا کرتی تھیں۔ ان کے پاس کوئی سرکاری
عہدہ نہیں تھا، مگر پھر بھی انھیں سرکاری پروٹوکول دیا جاتا تھا۔

پاکستان کے مشہور پاپ گلوکار، فخر عالم اور عدنان سمیع، جنرل رانی کے نواسے ہیں ۔
جنرل رانی کی بیٹی عروسہ عالم جو فخر عالم کی والدہ ہیں نے کچھ عرصہ قبل بھارت کے
ایک سیاستدان امریندر سنگھ سے مبینہ طور پر شادی کر لی ۔ گو اس کی تصدیق اس وجہ سے
بھی نہیں ہو سکی کہ بھارت میں غیر مسلم کے لیے ایک سے زائد شادی غیر قانونی ہے۔



https://ur.wikipedia.org/wiki/%D8%AA%D8%A7%D8%B1%DB%8C%D8%AE_%DA%A9%DB%8C_%D8%B3%D9%88_%D8%A7%D9%86%D8%AA%DB%81%D8%A7%D8%A6%DB%8C_%D9%85%D8%AA%D8%A7%D8%AB%D8%B1_%DA%A9%D9%86_%D8%B4%D8%AE%D8%B5%DB%8C%D8%A7%D8%AA_(%DA%A9%D8%AA%D8%A7%D8%A8)

تاریخ کی سو متاثر کن شخصیات یہ ایک کتاب ہے جو ایک امریکی ماہر فلکیات اور مورخ
ڈاکٹر مائیکل ایچ ہارٹ نے 1978ء میں شائع کی۔ اس میں انسانی تاریخ کی سو متاثر کن
شخصیات کی درجہ بندی ہے۔ جس میں محمد صلی اللہ علیہ و آلہ وسلم کو پہلا درجہ دیا
گیا ہے۔

مائیکل ایچ ہارٹ، کتاب کے دیباچے میں ہی وضاحت کرتا ہے کہ یہ کتاب متاثر کن شخصیات
کی ہے، نہ کہ انتہائی عظیم، اس کتاب میں مصنف نے صرف انہی افراد کو شامل کیا ہے جن
کے کسی ایک یا بہت سے کارناموں کی وجہ سے لوگوں کی ایک بڑی تعداد نے ان سے اثر قبول
کیا، یا متاثر ہوئے۔ وہ کارنامے جن کی وجہ سے ایک بڑی آبادی کی زندگی میں واضح
تبدیلی آئی ہو یا لائی گئی ہو۔یہ فہرست براہ راست اثر انداز ہونے والوں کی ہی نہیں
ہے اس میں وہ لوگ بھی ہیں جو بنیاد رکھنے والے، یا کسی مکتبہ فکر کے بانی ہیں۔جیسے
مختلف مذاہب کے بانیان، اور موجد، دریافت کنندگان، ادیب، مصور، فلسفی، سیاسی اور
فوجی شخصیات کو اس میں شامل کیا گيا ہے۔ اس میں صرف معلوم تاریخ کی ہی شخصیات سے
بحث کی گئی ہے، قبل از تاریخ کے نامعلوم افراد کو جگہ نہیں دی گئی، جیسے پہیا ایجاد
کرنے والا نامعلوم شخص اس میں جگہ نہیں پا سکا۔

کتاب پر بعض مسیحی شخصیات نے حضرت محمد صلی اللہ علیہ و آلہ وسلم کو پہلا اور حضرت
عیسیعلیہ السلام کو تیسرا درجہ دینے پر اعتراضات کیے ہیں۔ اسی طرح بعض شخصیات کو
شامل کرنے، اور نہ کرنے کا بھی اعتراض کیا جاتا ہے۔ جیسے بعض مسلمانوں کے خیال میں
امامابو حنیفہ کو شامل کیا جانا چائیے تھاکیونکہ کہ ان کی مدون کی ہوئی فقہ اور
بنئے ہوئے اصولوں کی پیروی آج بھی مسلمانوں کی ایک بڑی تعداد کرتی ہے۔ اسی طرح ابن
عربی جن کا نظریہ تصوف اسلام میں بڑا اثر انگیز ہوا۔کمپیوٹر کا موجد، ٹی وی کا
موجد، وغیرہ بھی شامل نہیں ہیں۔کتاب کے دوسری نظر ثانی شدہ طباعت (1992) کے آخر میں
ایک مزید فہرست100افراد کی مصنف نے شامل کی ہے۔ لیکن وضاحت کی ہے کہ اس کو 101 سے
آگے نہ سمجھا جائے، بلکہ یہ لوگ بھی بہت بااثر تھے لیکن مختلف وجوہات کی بنا پر یہ
سو افراد کی فہرست میں جگہ نہیں پا سکے۔



https://ur.wikipedia.org/wiki/%D8%A8%D8%AF%DA%BE_%D9%85%D8%AA

بدھ مت ایک مذہب اور فلسفہ ہے جو مختلف روایات، عقائد اور طرز عمل كو محیط كيا ہوا
ہے، جس كي زیادہ تر تعلیمات کی بنیاد سدھارتھ گوتم کی طرف منسوب ہیں، عام طور پر
بدھا (سنسکرت "ايک جاگت") کے نام سے بھي جانا جاتا ہے۔دنیا کے بڑے مذاہب میں سے ایک
مذہب بدھ مت بھی ہے۔ بدھا کچھ چوتھي سے پانچویں صدی قبل مسیح کے درمیان شمال مشرقی
بر صغیر میں رہتے تھے اور تعليمات ديتے تھے۔ انہيں بدھ مت لوگ "ایک جاگت" یا "روشن
خیال ٹیچر" كے نام سے مانتے ہیں۔ انھوں نے حیات احساسی کو مشکلات سے نجات حاصل
كرنا،نروانہ كو حاصل كرنا اور تکلیف اور دوسرے جنموں كی مشكلات سے بچنا سكھايا۔

گوتم کپل وستو میں ہمالیہ کی ایک ریاست میں پیدا ہوے تھے۔ جہاں آریائی قبیلہ ساکیہ
یا شاکہہ آباد تھا، اس کے سردار یا راجہ شدودھن کا لڑکا تھا۔ گوتم کی ماں کا نام
مایا یا مہامایا تھا۔ گوتم کے سال ولادت میں سخت اختلاف ہے۔ عام طور پر 365 ق م
بتایا جاتا ہے۔ نیز یہ مسلۂ تنازعہ فیہ ہے کہ گوتم کا اصل نام کیا تھا۔ بعض لوگوں
نے سدارتھ پہلا نام اور گوتم قبائیلی نام بتایا ہے۔ مگر جدید تحقیق کے مطابق ان کا
اصل نام گوتم تھا اور سدارتھ، ساکیہ منی، ساکھیہ سہنا، جن بھاگوا، لوک ناتھ اور دھن
راج وغیرہ ان کے القاب تھے، جو ان کے متعقدین نے انہیں دیے تھے۔ گوتم کے بچپن کے
حالات مستند کتابوں میں نہیں ملتے ہیں اور جو ملتے ہیں وہ عقدت مندوں کی عقیدت سے
اس طرح متاثر ہوئے ہیں کہ تاریخی معیار پر پورے نہیں اترتے ہیں۔ بہرحال اتنا پتہ
چلتاہے کہ انہوں نے رواج کے مطابق علوم و فنون اور سپہ گری میں مہارت پیدا کی اور
کمسنی میں ان کی شادی یشودھرا سے کردی گئی۔ آخر بعض روایات کے مطابق گوتم کی عمر جب
تیس کی ہوئی تو ان میں ذہنی تبدیلی ہوئی اور کچھ طبعی رجحان اور کچھ زندگی کے تلخ
واقعات نے گوتم کو مجبور کیا کہ وہ ابدی سکون و مسرت حاصل کرنے کی کوشش کریں اور اس
کے حصول کا طریقہ معلوم کرنے کی کوشش کریں۔ اس ذہنی خلفشار کے زمانے میں ان کا ایک
بیٹا پیدا ہوگیا تو وہ بول بڑے مجھے یہ نیا رشتہ توڑ نا پڑے گا۔ آخر بعض روایات کے
مطابق گوتم اسی شب گھر کو چھوڑ کر جنگل نکل گئے۔ جہاں انہوں نے چھ سال تک مختلف
ریاضتوں میں گزارے۔ جس میں گھاس بھونس پر گزارہ، بالوں کے کپڑوں کا پہنا، گھنٹوں
کھڑے رہنا، کانٹوں میں لیٹ جانا، جسم پر خاک ملنا، سر اور ڈارھی کے بال نوچنا۔ اس
طرح کے سخت مجاہدات میں مشغول رہے۔ آخر ان پر یہ حقیقت عیاں ہوئی کہ جسم کی آزادی
اور اس طرح کے مجاہدات سے تسکین ناممکن ہے اور یہ طریقہ مسائل حل کرنے سے قاصرہیں۔
چنانچہ انہوں نے باقیدہ کھانا پینا شروع کردیا اور اپنے چیلوں سے یہ کہا کہ ریاضت
کے یہ تمام طریقہ غلط ہیں۔ چنانچہ وہ انہیں چھوڑ کر چلے گئے۔

چیلوں کے چلے جانے کے بعد گوتم سخت ہیجان میں مبتلا ہوگئے۔ آخر وہ بدھ گیا میں جو
اس وقت غیر آباد علاقہ تھا، وہاں ایک درخت کے نیچے بہٹھ گئے۔ اس واقع کے بعد انہوں
نے تہیہ کرلیا، کہ جب تک ان پر حقائق ظاپر نہ ہوئیں گے وہ اسی طرح مراقب رہیں گے۔
دفعتاً غروب آفتاب کے وقت ان کے ذہن میں ایک چمک پیدا ہوئی اور ان پر یہ حقائق
منکشف ہوئے کہ ”صفائے باطن اور محبت خلق“ میں ہی فلاح ابدی کا راز مضمر ہے اور
تکلیف سے رہائی کے یہی دو طریقہ ہیں۔ انہوں نے حیات کے چشمہ موت اور زندگی کا ایک
لامتناہی سلسلہ دیکھا۔ ہر حیات کو موت سے اور موت کو حیات وابستہ پایا۔ ہر سکون اور
ہر خوشی کو نئی خواہش نئی مایوسی اور نئے غم کے دوش بدوش پایا۔ زندگی کو موت سے
ملاقاتی ہوتے پھر اپنے کرم کے مطابق جنم لیتے دیکھا۔ اس نوری کفیت اور انکشاف کے
بعد وہ بدھ یعنی روشن ضمیر ہوگئے اور انہیں یقین ہوگیا کہ وہ غلطی اور جہالت کے
دھندلکوں سے آزاد ہوچکے ہیں۔ ان کی زندگی خواہشوں اور الائشوں سے آزاد ہوچکی ہے اور
انہیں تناسخ کے چکر سے نجات مل چکی ہے۔ انسانی مصاحبوں کے علاج جان لینے کے بعد وہ
بنارس آئے اور وہاں ایک مقام مگادیہ میں قیام کیا۔ ان کے چیلے جو انہیں چھوڑ گئے
یہاں آن ملے۔ چنانچہ انہوں نے اپنے چیلوں کو اپنی تعلیمات سے روشناس کرایا اور
زندگی و موت کے حقائق انہیں سنجھائے۔ آخر وہ ان سے متاثر ہوکر ان کے دین میں داخل
ہوگئے، پھر انہوں نے اپنی دعوت کو عام کیا اور تین ماہ یہاں قیام کیا۔ ان کی بزرگی
و علم کا شہرہ دور دور تک پھیل گیا اور بہت سے لوگ ان کی کرامتوں کو دیکھ کر ان کے
مذہب میں داخل ہوگئے۔ یہاں سے گوتم راج گڑھ گئے۔ اس وقت مگدھ کا راجہ بمبارا تھا۔
اس نے گوتم کا خیر مقدم کیا اور ایک باغ ان کے قیام کے لئے وقف کردیا۔ یہاں گوتم نے
کئی سال گزارے۔ وہ ہر سال گرمی اور جاڑے میں تبلغ کے لئے نکلتے اور برسات میں واپس
آجاتے۔ بعض روایات سے پتہ چلتا ہے کہ راجہ بہار ادر اجات سترہ نے گوتم سے ملاقاتیں
کیں اور انہوں نے بدھ مذہب قبول کرلیا تھا۔ الغرض چند سال کے اندر گوتم کا مذہب
تیزی سے پھیل گیا۔ پھر کپل وستو میں باپ کے بلانے پر آئے اور گھر والوں سے ملاقاتیں
کیں، مگر راج گڑھ واپس آگئے اور تقریباً چوالیس سال تک گوتم اپنے مذہب کی تبلخ کرتے
رہے اور اس سلسلے میں ہندوستان کے مختلف مقامات پر گئے۔ ان کی حیات میں ان کا مذہب
تیزی سے مقبول ہوگیا اور دور دور تک ان کے مبلغین ہندوستان کے ہر حصہ میں پہنچ گئے
اور لوگوں کو اس نئے مذہب سے روشناس کرایا۔ عام روایات کے مطابق گوتم نے 80 سال کی
عمر میں 384 ق م میں وفات پائی۔ ہندو رسم کے مطابق ان کی لاش نذر آتش کردی گئی۔

گوتم کے زمانے میں لکھنے پڑھنے کا رواج بہت کم تھا۔ اس لئے ایک عرصہ تک ان کی
تعلیمات زبانی منتقل ہوتی رہیں۔ تقریباً تین سو سال کے بعد ۲۵۲ ق م میں اشوک کے عہد
میں پہلی مرتبہ انہیں ضبط تحریر میں لانے کی کوشش کی گئی۔ یہ کتابیں تری پٹک
Tripitaka یعنی تین ٹوکریوں کے نام سے منسوب ہوئیں۔ مگر حقیقت میں یہ تین سے زائد
ہیں، یعنی ہر کتاب کئی کتابوں پر مشتمل ہیں۔ یہ اشوک Ashoka کے عہد میں بہار کی
زبان پالی Pali میں قلمبند کی گئیں تھیں۔ مگر اصل جلدیں بہت جلد ناپید ہوگئیں۔ ان
کی نقل مہند Mahend لنکا لے گیا تھا۔ وہاں ان کا ترجمہ سنگھالی Singhali زبان میں
ہوا۔ وہ نقل بھی اصل کی طرح معدم ہوگئیں۔ مگر سنگھالی Singhali زبان کا ترجمہ رہے
گیا، جسے ۰۳۴۱ء؁ میں ایک گیا Gaya کے راہب گھوش Ghosha نے اصلی تسلیم کرتے ہوئے اس
کا پالی میں ترجمہ کیا۔ پاک وہند میں اب یہی تری پٹک Tripitaka سے مستند اور قدیم
سمجھی جاتی ہیں۔ حافظہ کی کمزوری اور ترجمہ کے ہیر پھیر کے بعد گوتم کی تعلیمات
کہاں تک پہنچی یہ بتانا مشکل ہے۔ بدھ مذہب کی کتابیں دیکھنے سے پتہ چلتا ہے کہ وہ
ایک بانی مذہب کی طرح نہیں بلکہ ایک مصلح یا فلسفی کی حثیت سے اپنی تعلیمات کا سارا
زور اخلاق و اعمال پر پیش کیا گیا ہے اور ان بنیادی عقائد کو نظر انداز کردیا ہے،
جن پر ایک مذہب کی تعمیر ہوتی ہے۔ گوتم نے نہ تو خدا کے وجود پر کوئی بات صاف کہی
ہے اور نہ کائنات کی تخلیق کے اسباب پر روشنی ڈالی ہے اور نہ ہی روح کی وضاحت کی
ہے، بلکہ اسے مادہ کا جز کہے کر خاموشی اختیار کی ہے۔ جنت و جہنم، حشر ونشر اور
آخرت و قیامت جیسے مسائل کو انہوں نے پس پشت دال دیا ہے اور آواگون Arvagona کے
ہندو عقیدے کو اہمیت دے کر راہ فرار اختیار کرنے کی کوشش کی ہے۔ اس کا کہنا ہے کہ
عالم کی چیزیں اسباب کے تحت وجود میں آتی ہیں اور ہر لمہ غیر محسوس طریقہ سے بدلتی
رہتی ہیں اور انہی اسباب کے تحت فناء ہوتی ہیں۔ گویا پوری کائنات میکانکی طور پر
وجود میں آئی ہے اور اسی طور پر چل رہی ہے۔ اس میں کوئی شعور اور ارادہ کارفرما
نہیں ہے۔ گوتم نے ان تمام مسائل کی وضاحت اور تشریح کے بغیر اخلاقی احکام کی تلفین
کی ہے، جس کے ذریعے نروان حاصل کیا جاسکتا ہے۔ علاوہ ازیں گوتم نے والدین، اولاد،
استاد و شاگرد، خادم و آقا اور شوہر و بیوی کے فرائض، حقوق اور زمہ داریاں بتائیں
ہیں۔ انہوں نے والدین کو حکم دیا ہے کہ وہ بچوں کی تعلیم کی طرف توجہ دیں اور انہیں
برائی سے بچائیں، نیز ان کے لئے ترکے کی شکل میں معاش مہیا کریں۔ اولاد کو حکم دیا
کہ وہ والدین کی اطاعت اور احترام کریں۔ اس طرح دوسرے لوگوں کو شفقت، محبت، ہمدردی،
احترام، وفاداری، ہنرمندی، مساوات، حسن سلوک، ادب اور تعظیم کی ہدایت کی ہے۔ گویا
ایک فلسفی کی موجودات کے اجزاء ترکیبی سے بحث کی ہے۔ پھر انسان کی خصوصیات اور صفات
و روپ پر ایک تفصیلی بحث کی ہے، جس سے ایک مذہب کی بنیاد نہیں رکھی جاسکتی ہے۔ گوتم
مذہب کے تمام فطری مسائل کو حل کرنے سے قاصر رہے۔ یہی وجہ ہے بدھ مذہب ان لوگوں کے
درمیان توپھیل سکا، جو بت پرست اور اوہام پرست تھے۔ مگر اہل مذہب کے مقابلے میں
قطعی ناکام رہا۔

بدھ مذہب کا آغاز ترک دنیا سے ہوا تھا۔ اس لئے جیسے جیسے مقتعدین کا حلقہ بڑھتا چلا
گیا تو راہبوں کی تعداد میں اضافہ ہوتا گیا۔ مگر جلد ہی گوتم نے محسوس کرلیا کہ ہر
شخص تارک الدنیا نہیں ہوسکتاہے اور مذہب کو محض راہبوں تک محدود درست نہیں ہے۔ لہذا
اپنے پیروکاروں کو دو حصوں، راہبوں اور دنیا داروں میں تقسیم کردیا۔ راہبوں کی ایک
انجمن بنائی گئی، جو سنگھ کے نام سے موسوم ہے۔ سنگھ کے ممبروں کو بھکشو کا خطاب دیا
گیا اور ان کے لئے اہم شرائط و احکام وضع کئے گئے۔ اوائل میں سنگھ کے تمام ممبر
سمجھے جاتے تھے۔ پھر ان میں عہدہ دار ابھرنے لگے اور ان کا صدر مذہبی پیشوا بن گیا۔

عام روایات کے مطابق سنگھ کی پہلی مجلس گوتم کی موت کے فوراً بعد راج گڑھ میں منعقد
ہوئی تھی اور دوسری مجلس سو سال کے بعد وسیالی Visali میں بلائی گئی تھی اور اس میں
نزاعی مسائل زیر بحث آئے تھے۔ مگر ان دونوں مجالس کے انعقاد کی مستند ذرائع سے
تصدیق نہیں ہوتی ہے، اس لئے تین سو سال کے بعد اشوک کے عہد کے میں جو مجالس بلائی
گئی، وہی پہلی مجلس سمجھی جاتی ہے۔ اس میں تقریباً ایک ہزار راہبوں نے شرکت کی تھی
اور اس میں اختلافی مسائل کو سلجھانے کی کوشش کی گئی تھی۔ جیسا کہ بالاالذکر کیا
گیا تھا کہ گوتم کی تعلیمات کو تین کتابوں میں جمع کی گئیں، نیز تبلغ کے لئے دور
دراز مبلغ بھیجے گئے۔ سنگھ کی دوسری مجلس کنشک کی سرپرستی میں سری نگر کے قریب
تقریباً 541ء میں منعقد ہوئی جس میں اختلافات ختم کرنے کی آخری کوشش کی گئی۔ نیز
بدھ کی تعلیمات پر صخیم کتاب لکھی گئی، جس کو تانبے پر کندہ کرا کر ایک خاص استوپہ
میں رکھیں گئیں۔

بدھ مذہب میں اختلافات گوتم کی زندگی میں ہی پیدا ہوگئے تھے۔ ایک بھنگی کو سنگھ میں
داخل کرنے پر اعلیٰ زات کے ممبروں نے برہمی کا اظہار کیا تھا۔ ذات کے علاوہ اور بہت
سے مسائل نزاع کا باعث بن گئے تھے۔ مگر پھر بھی گوتم کی زندگی میں انہیں ابھرنے کا
موقع نہیں ملا اور گوتم کی موت کے بعد انہوں نے شدد اختیار کرلی اور بہت جلد بدھ کے
متعبین اٹھارہ گروہوں میں تقسیم ہوگئے۔ اشوک اور کنشک کی سرپرستی میں جو مجالس
منعقد ہوئیں، ان میں اختلافات کو دور کرنے کی ہر ممکن کوشش کی گئی مگر دور نہ ہو
سکے اور بالاآخر بدھ مذہب دو فرقوں میں تقسیم ہوگیا۔ جو ہنیان Hinayana اور مہایان
Mahayana کے نام سے موسوم ہیں۔ اول الذکر مرکب اضغر Lesser Wehicle اور ثانی الذکر
مرکب اکبر Great Wehicle بھی کہتے ہیں۔ ان دونوں فرقوں میں سے ہر ایک متعدد ذیلی
فرقوں میں تقسیم ہے۔ ہنیان فرقہ جزویات کو چھوڑ کر کلیات میں قدیم مذہب پر کاربند
ہے۔ یہ گوتم کی تعلیمات کے مطابق روح اور خدائی کا قائل نہیں ہے، نیز گوتم کو ہادی
مانتا ہے۔ مہایان اس کے برعکس گوتم کو ماقوق الانسان سمجھتا ہے اور اس کی مورت کو
بحثیت دیوتا پوجا کرتا ہے۔ یہ گوتم کے علاوہ دوسرے دیوتاؤں کا قائل ہے اور ان کی
پرستش بھی کرتا ہے۔ اس فرقے کی اشاعت کنشک کے دور میں زور شور سے ہوئی، اس لئے
منگولیا، چین، جاپان اور تبت میں اسی کو غلبہ حاصل ہوا۔ مگر لنکا، برما، سیام اور
مشرقی جزائر میں ہنیان نے پامردی سے مقابلہ کیا، لیکن بالاآخر اسے وہاں مغلوب کرلیا
گیا۔

بدھ مت کی ترقی و مقبولیت کا راز اس کے بانی کی بے داغ زندگی میں تھا۔ اس کے علاوہ
بدھ مت کے اصول نہایت سادہ تھے۔ مذہبی و راہبانہ جماعت سنگھ نے اس کی اشاعت میں
نہایت اہم کردار ادا کیا۔ ابتدا میں راجاؤں اور سرداروں نے بھی اس کی سرپرستی کی۔
عام رواداری اور محبت کا پیغام عوام کے لئے جو برہمنی نظام کی قیود میں بندھے ہوئے
تھے۔ بدھ مذہب کو ابتدا میں نیچی زات کے لوگوں اور ویشوں نے اختیار کیا تھا۔ پھر
سرحدی ریاستوں کے راجاؤں نے اختیار کیا۔ جب اشوک نے بھی بدھ مت کا پیرو ہوکر اسے
اپنی سلطنت کے سرکاری مذہب کا درجہ دیا، تو اس کی شہرت دور دور تک پھیل گیا۔ یہ
مذہب وادی سندھ سے افغانستان اور وسط ایشیاء میں داخل ہوا اور براہ چین کے راستے
کوریا تک پہنچ گیا۔ اس طرح لنکا، برما، تبت، سیام، نیپال اور ملایا کے لوگوں نے اسے
خوشی خوشی قبول کرلیا۔ اشوک کے مبلغ یا بھکشو گاؤں گاؤں پھرتے اور اہنسا کا پرچار
کرتے اور لوگوں کو جانوروں کی قربانی سے منع کرتے۔ رفتہ رفتہ ان بھکشوؤں کے لئے
وہار اور استوپے تعمیر ہونے لگے اور یہ جگہیں تعلیم اور عبادت کامرکز بن گئیں۔ ان
میں سب سے بڑا مرکز ٹیکسلا تھا۔ٹیکسلا کی پاٹ شالائیں جو وید کے بھجنوں اور اپنشدکے
اشلوکوں سے گونجتی تھیں، بدھ مت کی درستگاہوں میں تبدیل ہوگئیں۔ موریا سلطنت کے
ذوال کے بعد باختر کے یونانیوں نےٹیکسلا کو پایہ تخت بنایا، تو انہوں نے بھی بدھ
مذہب قبول کرلیا۔ اشوک کے عہد میں بہت سے یونانیوں نے بدھ مذہب قبول کرلیا تھا۔
چنانچہ مشہور بھکشو دھرم راجیکا جس سے ٹیکسلا کا ایک اسٹوپہ منسوب ہے یونانی تھا۔
اشوک نے اسے یونانی نوآبادیوں میں تبلیغ کے لئے بھیجا تھا۔ منیانڈر نے پٹنہ تسخیر
کرلیا، مگر وہاں سے آکر اشوک کی طرح جنگ و جدل سے تائب ہو کر بدھ مت اختیار کرلیا
اور آخر عمر میں راج پاٹ سے کنارہ کشی کرکے بھکشو بن گیا۔ منیانڈر کے دربار میں بدھ
مذہباور ہندو پنڈتوں میں بحث مباحثے ہوتے رہتے تھے۔ بدھ مت کے سنتوں میں منیانڈرر
کا درجہ بہت اونچا ہے۔ اس کے گرو ناگا سین نے منیانڈر کے جو مکالمات اور اقوال
’ملندا شا‘ کے نام سے مرتب کئے وہ آج بھی لنکا، برما اور تھائی لینڈ میں گوتم بدھ
کا سب سے مقدس صحیفہ سمجھے جاتے ہیں۔ جب کشن قوم کے راجہ کنشک نے اپنی سلطنت قائم
کی تو اسنے بھی بدھ مت قبول کرلیا۔ اس نے اس کی ترقی و ترویح کے لئے بحت سے اقدامات
کئے۔ جن میں بدھ مت کے فرقوں کے اختلافات ختم کرانے کے لئے مجلس کا انعقاد اور اپنے
دارلحکومت پرش پورہ (پشاور) میں ایک اسٹوپا کی تعمیر شامل ہے۔ اس طرح وردھن خاندان
کے راجہ ہریش نے بھی بدھ مت قبول کرلیا تھا۔ وادی سندھ میں بدھ مت کی مقبولیت کا اس
سے اندازا لگایا جاسکتا ہے، کہ مشہور چینی سیاح ہیونگ سانگ یہاں سے گزرا تو فقط
سندھ میں کئی سو سنگھران موجود تھے اور بھکشوؤں کی تعداد بھی دس ہزار سے زائد تھی۔
حالانکہ اس وقت بدھ مت کو ذوال آچکا تھا اور ہندو مذہب دوبارہ حاوی ہو تاجا رہا
تھا۔

بدھ مت پانچ سو سال تک برابر ترقی کرتا رہا اور رفتہ رفتہ ہندوستان کے علاوہ
افغانستان، چین، برما، سیام، اور مشرقی جزائر میں پھیل گیا۔ گو ایشیا کے ایک بڑے
حصہ پر قابض ہوگیا تھا۔ اس کے بعد اس کی ترقی رک گئی اور اس کا ذوال شروع ہوگیا۔
ہندوستان میں اس کے پیرؤں کی تعداد دن بدن گھٹی گئی، آخر نویں صدی عیسویں آخر تک
ہندوستان میں یہ بالکل ناپید ہوگیا۔ برصغیر میں بدھ مت کا ذوال کا اہم سبب برہمنوں
کی مخالفت تھی۔ وہ یہ جانتے تھے کہ اس مذہب کی ترقی میں ان کی موت پوشیدہ ہے، اس
لئے وہ اسے ہر قیمت پر مٹانا چاہتے تھے۔ چنانچہ ایک طرف گوتم کو شیوکا اوتار تسلیم
کرکے اس مذہب کی انفرادیت ختم کرنے کی کوشش کی اور دوسری طرف لوگوں کو تشدد پر
اکسایا۔ کمارل بھٹ Kamarl Bhath اور شنکر اچاریہ Shankara Acharya جیسے پرجوش ہندو
مبلغین نے باضابطہ بدھوں کے خلاف مہم چلائی اور اپنی تقریروں سے لوگوں کے دلوں میں
اس کے خلاف نفرت اور دشمنی کا جذبہ پیدا کیا۔ نتیجہ یہ ہوا اس کے خلاف اکثر مقامات
پر بلوے ہوئے اور بڑی بے دردی سے بدھوں کا قتل عام کیا گیا۔ بلاآخر بدھ مت اس
سرزمین سے ناپید کردیا گیا۔ گوتم نے جن بنیادی عقائد پر ایک مذہب کی عمارت کھڑی ہو
سکتی ہے، نظر انداز کردیا اور نہ ہی وجود اللہ تعالیٰ کے بارے میں کچھ بتایا اور نہ
ہی آخرت کا خوف لوگوں کے دلوں میں بٹھایا، بلکہ روح کے وجود سے انکار کرکے اخلاقی
احکامات کی تمام بندشوں کو ڈھیلا کردیا۔ اس بنیادی کمزوری کی وجہ سے یہ مذہب علم کے
لوگوں میں مقبول نہیں ہوسکا۔ انہوں نے اسے ایک اصلاحی تحریک سے زیادہ اہمیت نہ دی۔
نیز مسائل محتاج تشریح کی رہنے کی وجہ سے اس کے متعبین میں وہ شدت پیدا نہیں ہوسکی
جو ہونی چاہیے تھے۔ اس مذہب کی دوسری کمزوری یہ تھی کہ اس نے رہبانیت اور ترک دنیا
پر زور دیا تھا۔ حلانکہ یہ تعلیم چند افرد کے لئے مناسب ہے، لیکن عام لوگوں کے لئے
ناقابل قبول اور ناممکن عمل ہے۔ یہ نقص اس مذہب کو ہمہ گیر بنانے میں سخت حائل رہا۔
علاوہ ازیں اس سے ایک طرح بدھوں کے اندر مختلف سفینہ حیات کو ترقی دینے اور منوانے
کے جذبہ کو مردہ کردیا۔ دوسری طرف راجاؤں کی سرپرستی ان کے اخلاقی انحاد کا باعث
بنی۔ راہبانہ زندگی میں راجاؤں کی قربت اور نواشات ان کی اخلاقی طاقتوں کے لئے صبر
آزما ثابت ہوئی۔ فطرتی کمزوریاں انہیں آرام طلب عیش پسند اور حریض بنے سے نہیں روک
سکیں اور کچھ دنوں کے اندر ان کے سنگھ برائیوں کے مرکز بن گئے۔ اس مذہب کے اندر ایک
اہم نقص عدم تشدد کی تعلیم تھی۔ جو اس کے ذوال کا اہم سبب بنی۔ یہ تعلیم ممکن ہے
راہبیانہ زندگی کے لئے اہمیت رکھتی ہو، مگر اجتماعی زندگی میں بہت تباہ کن اور مہلک
چابت ہوئی۔ بدھوں نے اس اصول پر ان لوگوں کا مقابلہ کرنے کی کوشش کی جو کرشن کے عدم
تشدد کے قائل تھے، اور انہوں نے تشدد کے لفظ کو بے معنی بنا دیا تھا۔ ایسی حالت مین
جب کرشن کے ماننے والے ان کے خلاف آرستہ ہوئے، تو بچاؤ کی کوئی صورت پیدا ہو نہ سکی
اور وہ تباہ ہوگئے۔

دیندار کی منزل مقصود یہ ہے کہ وہ خواہشات کی قید سے نکل کر وجود (نروان) میں پہنچ
جائے۔ فرد ایسے عناصر سے بنا ہے جو اس سے پہلی موجود تھے اور جو اس کے مرنے کے بعد
منتشر ہو جائیں گے۔ اور جو دوبارہ تقریباً اسی شکل میں مرتب کیے جا سکتے ہیں۔ آدمی
اسی آواگون کے چکر سے نکلنے کے لئے مذہبی زندگی کے ذریعے کوشش کرتا ہے۔

لفظی معنی کام یا عمل کے ہیں۔ پت انسان کی زندگی پر بلکہ ہر زندہ جان کی زندگی پر
اس کے اپنے اعمال کا اثر ہوتا ہے، خصوصاً دکھ کا سبب ہمیشہ انسان کے اپنے غلط یا
مضر اعمال ہوتے ہیں۔ گوتم بدھ کا کہنا ہے کہ دکھ سے نجات موجودہ دنیا کے دائرۂ
تکلیف میں حاصل کرنا ناممکن ہے۔

دنیا فانی ہے اسکا ثبوت اس بات میں ہے کہ وہ چیزیں جن سے ہم خوشی کی توقع کرتے ہیں
مثلاً شہرت، اقتدار، بندھن اور پیسہ آخر کار دکھ کا باعث بنتے ہیں۔

بے حسی۔ بنیادی طور پر انسان حقیقت سے محروم ہے اور اپنی زندگی بے حسی میں گزارتا
ہے۔ اس کا نتیجہ بھی دکھ ہے اور دکھ سے نجات پانے کے لئے اور نروان حاصل کرنے کے
لئے انسان کو آگاہی کی تلاش کرنا ہو گی۔

اس آگاہی کا نام بدھ یا بدھی ہے۔ سدھارتھ گوتم بدھ مت کے پہلے بدھ ضرور تھے لیکن ان
کے بعد بھی کئی لوگ بدھ بن چکے ہیں۔ اس مذہب کے پیروکار نہ صرف گوتم بدھ بلکہ اور
بدھوں کے طریقے کی بھی پیروی کرتے ہیں۔

اس مذہب کے مطابق زندگی کا مقصد نروان کی تلاش ہے اور دائرۂ تکالیف سے نجات ہے۔ اس
کی کھوج میں کئی نیک افراد اپنی زندگی گزارتے ہیں تا کہ وہ خود بدھ بن سکیں۔ بدھ
بننے کے بعد ان افراد کا فرض اور مقصد اور لوگوں کو انتیہ کا احساس دلانا ہے۔ ان
افراد کو "بدھی ستوا" کہتے ہیں۔ یہ نروان حاصل کر سکتے ہیں لیکن گوتم بدھ کی طرح
اپنے نروان کی قربانی دے کر وہ اوروں کو نروان کے راستے پر چلاتے ہیں۔ اس مذہب کے
پیروکار تبت، منگولیا، کوریا، جاپان، ویتنام اور چین میں پائے جاتے ہیں۔

اس مذہب کے مطابق زندگی کا مقصد نروان حاصل کرنا ہے۔ اس لئے انسان کی بہترین شکل
"ارہٹ" کی شکل ہوتی ہے۔ چونکہ نروان زندگی اور موت سے بعید ایک اور ہہی حالت ہوتی
ہے۔ ہر انسان کی کھوج نروان کے لئے ہونی چاہیے۔ سری لنکا، تھائی لینڈ، لاؤس، برما
اور کمبوڈیا میں اس مذہب کے پیروکار پائے جاتے ہیں۔



https://ur.wikipedia.org/wiki/%D8%A7%D9%85%D8%AC%D8%AF_%D9%81%D8%B1%DB%8C%D8%AF_%D8%B5%D8%A7%D8%A8%D8%B1%DB%8C

امجد فرید صابری (دسمبر 23، 1976 – 22 جون 2016) پاکستانی صوفی قوال،نعت خواں اور
گلوکار تھے۔ وہ صابری برادران ایک قوال گھرانے میں پیدا ہوئے اور غلام فرید صابری
قوال کے بیٹے تھے۔ وہ 12 سال کی عمر میں ہی اپنے والد کے ساتھ سٹیج پر پرفارم کرتے
آئے تھے۔اس دوران میں وہ برصغیر کے معروف قوال بن کر ابھرے جو اکثر اپنے والد اور
چچا کے لکھے ہوئے قوالی پڑتے ۔انہیں 22جون، 2016ء کو کراچی میں قتل کر دیا اسکی زمہ
داری طالبان کے ایک دھڑے نے قبول کی۔

امجد صابری کو 22 جون 2016ءکو دو مسلح موٹر سائیکل سواروں نے لیاقت آباد ٹاؤن میں
اُن کی کار پر فائرنگ کر کے قتل کر دیا۔ امجدصابری، کراچی شہر کے لیاقت آباد کے
علاقہ میں واقع اپنی رہائش سے نکل کر نجی ٹیلی وژن کے اسٹوڈیو جا رہے تھے۔

پاکستان میں ان کے قتل کی خبر پر شدید عوامی رد عمل دیکھا گیا۔پاکستانی صدر وزیر
اعظم اور پنجاب کے وزیر اعلیٰ ، سندھ کے وزیر اعلیٰ سمیت کئی سیاسی رہنماوں نے مذمت
کی۔اکے ساتھ ساتھ کئی اداکاروں ،گلوکاروں نے بھی اسکی مذمت کی۔ امجد صابری کے قتل
پر پڑوسی ملک بھارت میں بھی کئی سیلیبریٹز نے افسوس اور مذمت کا اظہار کیا جن میں
سونونگم، عالیہ بھٹ،شبھا مدگل،کیلاش کھیر،رضا مراد وغیرہ۔ تدفین امجد صابری کو
پاپوشنگر قبرستان مین والد کی پهلو مین دفن کیا گیا۔



https://ur.wikipedia.org/wiki/%D8%A7%D9%85%D8%AC%D8%AF_%D8%B5%D8%A7%D8%A8%D8%B1%DB%8C

امجد فرید صابری (دسمبر 23، 1976 – 22 جون 2016) پاکستانی صوفی قوال،نعت خواں اور
گلوکار تھے۔ وہ صابری برادران ایک قوال گھرانے میں پیدا ہوئے اور غلام فرید صابری
قوال کے بیٹے تھے۔ وہ 12 سال کی عمر میں ہی اپنے والد کے ساتھ سٹیج پر پرفارم کرتے
آئے تھے۔اس دوران میں وہ برصغیر کے معروف قوال بن کر ابھرے جو اکثر اپنے والد اور
چچا کے لکھے ہوئے قوالی پڑتے ۔انہیں 22جون، 2016ء کو کراچی میں قتل کر دیا اسکی زمہ
داری طالبان کے ایک دھڑے نے قبول کی۔

امجد صابری کو 22 جون 2016ءکو دو مسلح موٹر سائیکل سواروں نے لیاقت آباد ٹاؤن میں
اُن کی کار پر فائرنگ کر کے قتل کر دیا۔ امجدصابری، کراچی شہر کے لیاقت آباد کے
علاقہ میں واقع اپنی رہائش سے نکل کر نجی ٹیلی وژن کے اسٹوڈیو جا رہے تھے۔

پاکستان میں ان کے قتل کی خبر پر شدید عوامی رد عمل دیکھا گیا۔پاکستانی صدر وزیر
اعظم اور پنجاب کے وزیر اعلیٰ ، سندھ کے وزیر اعلیٰ سمیت کئی سیاسی رہنماوں نے مذمت
کی۔اکے ساتھ ساتھ کئی اداکاروں ،گلوکاروں نے بھی اسکی مذمت کی۔ امجد صابری کے قتل
پر پڑوسی ملک بھارت میں بھی کئی سیلیبریٹز نے افسوس اور مذمت کا اظہار کیا جن میں
سونونگم، عالیہ بھٹ،شبھا مدگل،کیلاش کھیر،رضا مراد وغیرہ۔ تدفین امجد صابری کو
پاپوشنگر قبرستان مین والد کی پهلو مین دفن کیا گیا۔



https://ur.wikipedia.org/wiki/%D8%A7%D8%AA%D8%B1_%D9%BE%D8%B1%D8%AF%DB%8C%D8%B4

اتر پردیش (المعروف یو پی) بلحاظ آبادی بھارت کی سب سے بڑی اور رقبے کے اعتبار سے
پانچویں بڑی ریاست ہے۔

اتر پردیش دریائے گنگا کے انتہائی زرخیز اور گنجان آباد میدانوں پر پھیلی ہوئی
ریاست ہے۔ اس کی سرحدیں نیپال کے علاوہ بھارت کی ریاستوں اتر انچل، ہماچل پردیش،
ہریانہ، دہلی، راجستھان، مدھیہ پردیش، چھتیس گڑھ، جھاڑکھنڈ اور بہار سے ملتی ہیں۔

اتر پردیش کا انتظامی و قانونی دار الحکومت لکھنؤ ہے جبکہ اعلیٰ عدالت الہ آباد میں
قائم ہے۔

اترپردیش قدیم اور قرون وسطی بھارت کی طاقتور سلطنتوں کا گھر تھا۔ ریاست کے دو بڑے
دریاؤں، گنگا اور دریائے جمنا، الٰہ آباد میں ملتے ہیں اور پھر گنگا مشرق کی طرف مڑ
جاتا ہے۔ ریاست میں کئی تاریخی، قدرتی، اور مذہبی سیاحتی مقامات ہیں، جیسا کہ،
آگرہ، وارانسی، رائے بریلی، کوسامبی، کانپور، بلیا، شراوستی ضلع، گورکھپور، اناؤ،
چوری چورا میں واقع گورکھپور، کشی نگر، لکھنؤ، جھانسی، الٰہ آباد، بدایوں، میرٹھ،
متھرا، جونپور، اترپردیش اور مظفر نگر۔

جدید انسان شکاری ہجوم کی صورت اتر پردیش میں رہے ہیں یہ تقریباً 85 اور 73 ہزار
سال پہلے یہاں رہے۔ اس کے علاوہ اترپردیش سے ماقبل تاریخ کے درمیانے اور اعلا قدیم
حجری دور کے 21–31 ہزار سال پہلے کے اور وسطی حجری دور/خرد حجری دور
hunter-gatherer کی آبادکاری کے نشانات، پرتاپگڑھ کے قریب ملے ہیں، جو 10550–9550
قبل مسیح قدیم ہیں۔ آثار میں ایسے گاؤں بھی ملے ہیں جن میں پالتو مویشی، بھیڑیں،
اور بکریاں اور زراعت کا ثبوت ملتا ہے جو 6000 قبل مسیح سے شروع ہو کر آہستہ آہستہ
4000 تا 1500 قبل مسیح  میں ویدک دور کی وادیٔ سندھ کی تہذیب اور ہڑپہ تہذیب کے
آغاز تک جاتا ہے; جو لوہے کے زمانے کی توسیع ہے۔

اتر پردیش بھارت کے شعبہ زراعت میں ایک اہم مقام رکھتا ہے۔ اس کا اندازہ اس بات سے
لگایا جا سکتا ہے کہ بھارت میں ہر پانچ فروخت ہونے والے ٹریکٹروں میں سے ایک اس
ریاست میں بکتا ہے۔ 2010-11 میں اتر پردیش میں ہر وقت سے زیادہ یعنی 47.55 میٹریک
ٹن غلے کی پیداوار درج کی جو کہ پچھلے سال سے 10 فی صد اضافہ تھا۔ 2010-11 میں
ریاست میں پورے ملک کے غلے کا پانچواں حصہ اگا تھا۔ ریاست میں ملک کے کل چاول کا 13
فی صد، گیہوں کا 35 فی صد، دالوں کا 13 فی صد اور موٹے اناج کا 8 فی صد اگا تھا۔۔



https://ur.wikipedia.org/wiki/%DB%8C%DB%81%D9%88%D8%AF%DB%8C%D8%AA

یہودیت توحیدی اور ابراہیمی ادیان میں سے ایک دين ہے جس كے تابعين اسلام ميں قومِ
نبی موسیٰ يا بنی اسرائيل کہلاتے ہيں مگر تاريخی مطالعہ ميں یہ دونوں نام اس عصر
اور اس قوم كے لئے منتخب ہيں جس كا تورات كے جز خروج (Exodus) ميں ذكر ہے۔ اس كے
مطابق بنی اسرائيل كو فرعون كی غلامی سے نبی موسٰی نے آزاد كيا اور بحيرہ احمر پار
كر کے جزيرہ نمائے سینا لے آئے۔

حالانکہ یہودیت ميں كئی فقہ شامل ہيں، سب اس بات پر متفق ہيں کہ دين كی بنياد بيشک
نبی موسٰی نے ركھی، مگر دين كا دارومدار تورات اور تلمود كے مطالعہ پر ہے، نہ كہ
كسی ايک شخصیت كی پیروی کرنے پر۔

2006ء کے اواخر تک دنيا ميں یہودیوں كی تعداد 14 ملين تھی۔ اس وقت اسرائيل یہودی
اکثریت والا واحد ملک ہے جہاں اُن كو حقِ خود اراديت پوری طرح حاصل ہے۔

یہودیت كی سب سے اہم دينی كتاب تورات ہے جو نہ صرف یہودیوں كے لئے بلكہ عیسائیت اور
اسلام ميں بھی آسمانی كتابوں ميں شمار كی جاتی ہے۔ تورات تناخ كا پہلا حصہ ہے۔
"تناخ" كو اكثر انگريزی ميں عبرانی بائبل کہا جاتا ہے كيونكہ تورات كے علاوہ اس ميں
دو اور حصے شامل ہيں جن ميں یہودی تاريخ و عقائد كے اہم عنصر بيان كئے گئے ہيں۔
تناخ كا دوسرا حصہ ہے "نوی إيم" يعنی انبياء اور تيسرا "كيتُوِيم" يعنی كتابيں يا
درج كردہ چيزيں۔

یہودیت كی يہ سب سے مقدس كتاب قديم عبرانی زبان ميں ہے۔ اس كے پانج اجزاء ہيں جن كو
موسٰی علیہ السلام كی پانچ كتابيں" بھی کہا جاتا ہے چونكہ عقيدہ كے مطابق صرف يہ
پانچ موسٰی پر نازل ہوئی تھيں اور تناخ كے باقی حصے اللہ نے اور پيغمبروں يا عام
انسانوں كے ذمے لگائے تھے۔

تورات ميں كائنات اور انسانی تخليق كا قصّہ درج ہے جو آدم اور حوّا سے شروع ہوتا
ہے، نوح اور سيلاب كا بيان ديتا ہے اور پھر ابراہیم كی رسالت، بياہ اور بيٹوں كا
قصہ بيان كرتا ہے۔ تورات كی اس کہانی كا مقصد يہ بيان كرنا ہے كہ اللہ نے ابراہیم
سے ايک وعدہ يا معاہدہ كيا تھا كہ تم ميری عبادت كرو اور ميرے احكامات كی پيروی كرو
اور ميں تمہاری نسل ميں سے بڑی بڑی قوميں پيدا كروں گا۔

آج یہودیت ميں يہ عہد بہت اہميت ركھتا ہے اور اسی كے بل بوتے پر اس دين كے ديگر
اعمال مبنی ہيں۔ مثلاً مردوں پر ختنہ كی رسم فرض ہے، جو اسلام ميں سنتِ ابراہیمی
کہلاتی ہے، چونكہ وہ اسی معاہدے كی علامت سمجھی جاتی ہے۔ جو اس رسم كو پورا نہ كرے
وہ ہالاخا (یہودی شرع) كے مطابق یہودی مانے نہيں جاتا۔

جس زمانے میں بیت المقدس پر روم کا راج تھا اور بنی اسرائیل صرف رومی گورنر کی خاص
اجازت سے اپنے معبد پر آیا کرتے تھے، اس زمانے کے علماء اپنا زیادہ تر وقت شرعی اور
فقہی ٖؑغور و فکر میں گزارتے تھے جو تورات پر مبنی تھاـ جب سن 70 عیسوی میں روم نے
اس معبد کو تباہ کر دیا اور موسوی امت بکھر گئی، اس کے علماء نے تفسیر و تفہیم کے
کام پر اور زور دیاـ نتیجہ یہ ہوا کہ سن 200 قبل مسیح اور سن 200ء کے درمیان ایک
مصحف جمع ہو گیا جس میں یہودیت کے سب سے نامور علماء کی آراء اور تفسیریں شامل تھیں
ـ اس مصحف کو 'مشناہ (لغوی: روایات جو دہرائی گئی ہیں) ' کہتے ہیں ـ آئندہ کی فقہی
اور قانونی تفکیر اسی پر مبنی ہے اور تلمود اسی سے ماخوذ ہےـ

مشناہ چھ حصوں میں بنٹی ہوئی ہے: بیج ، عیاد ، نساء ، نقصانات ، مقدس امور اور
تحارات ـ البتہ ان ناموں سے انکا مکمل مواد ظاہر نہیں ہوتا ـ مثلاً بیج کے حصہ میں
فصلوں کی کاشت سے وابسطہ قانونی امور کے ساتھ ساتھ غریبوں کا حصہ اور عبادات کے
اصول بھی شامل ہیں ـ اسی طرح عیاد کے حصہ میں پیساخ اور شابات جیسے تہواروں کے
علاوہ مقدس صحف کی کتابت کے اصول بھی درج ہیں ـ

دوسری اور تیسری صدی عیسوی میں یہودی اپنے معبد سے محروم درسِ تورات میں مجذوب رہےـ
سلطنتِ روم نے قوم یہود کے لیے یروشلم میں کوئی جگہ نہ چھوڑی تھی ـ چنانچہ وہ بکھر
کر موجودہ اسرائیل اور عراق کے دیگر شہروں میں بس گئےـ تورات کو پڑھنا اور گزرے
علماء کے زبانی کلام کو یاد کر کہ اس پہ غور و فکر کرنا ایک عبادت سی بن گئی ـ اس
عبادت کے نتیجہ میں تلمود وجود میں آئی ـ

در حقیقت آج دو الگ مجموعے وجود میں ہیں جن کو ہم تلمود کا نام دے سکتے ہیں ـ ان
میں سے ایک پہلے تیار ہوئی جو چوتھی صدی کے اسرائیلی مدن کی پیداوار ہےـ اس کو
یروشالمی تلمود کا نام دیا جاتا ہےـ دوسری پانچویں صدی میں بابل میں مکمل ہوئی اور
اس کو بابلی تلمود کہا جاتا ہےـ بابلی تلمود کو ذرہ زیاد عزت حاصل ہے اور حال میں
زیادہ استعمال میں ہےـ

شابات (سبت) كا آغاز جمعہ كی شام سورج كے ڈھلنے پر ہوتا ہے اور اختتام ہفتہ كی رات
كو تين ستارے نظر آنے پر۔ اس دوران دين كے پيروكار:

ان پابنديوں كے پيچھے منطق يہ ہے كہ جب يروشلم ميں بنی اسرائيل كی بڑی عبادت گاہ
ہوتی تھی، جو عالمی یہودیت كا مركز تھی، تو دين كے تمام شرعی قرائض وہیں ادا ہوتے
تھے۔ سن 70 عيسوی ميں روم كی فوج نے اس عبادت گاہ كو تباہ كر ديا، جس كے نتيجے ميں
یہودی بكھر گئے، اور اب قومِ یہود كو اس مسيحا كا انتظار ہے جس كی آمد پر انكی يہ
مركزی عبادت گاہ دوبارہ تعمير ہوگی۔ وہ وقت آنے تک شابات ہی وہ عبادت گاہ ہے، وقت
اور آرزو كی تعمير كردہ، جو ہر ہفتہ دوبارہ بنتی ہے اور ہر ہفتہ بكھر جاتی ہے۔

روز کی تین عبادات مقرر ہیں جن میں سے صبح اور دوپہر کی فرض ہیں اور شام کی اپنے آپ
پر واجب کی جا سکتی ہے ـ یہودیت میں دیگر احکام اس وقت تک اختیاری ہوتے ہیں جب تک
انسان ان کو اپنی روزمرہ زندگی کا حصہ بنانے کی نیت نہ کر لےـ اس نیت کے بعد وہ
واجب ہو جاتے ہیں اور ان میں اور فرائض میں کوئی فرق نہیں رہتا ـ

اسلام اور یہودیت کے درمیان خصوصی اور قریبی رشتہ ہے۔ دونوں مذاہب ایک ہی جدِّ امجد
یعنی حضرت ابراہیم علیہ السلام سے شروع ہوتے ہیں اور اس لیے ابراہیمی مذاہب میں
شمار ہوتے ہیں۔ دونوں ہی مذاہب عقیدۂ توحید پر ایمان رکھتے ہیں اور قرآن یہودیوں کو
اہل الکتاب کا خطاب دیتا ہے، ایک خطاب جو یہودیوں نے بعد ازاں تورات اور اپنی دگر
کتب سے رشتہ واضع کرنے کے لیے خود بھی اپنا لیا۔ دوسری طرف بہت سے یہودی بھی یہ
مانتے ہیں کہ مسلمان سات قوانین نوح کی پابندی کرتے ہیں اور اس لیے اللہ کے ہدایت
یافتہ بندے ہیں۔ یہودیوں کا مسلمانوں سے ساتویں صدی عیسوی میں جزیرہ نمائے عرب میں
آغازِ اسلام سے واسطہ ہے اور اسلام اور یہودیت کے بہت سے بنیادی عقائد اور قوانین
مشترک یا ملتے جلتے ہیں۔ مسلم ثقافت اور فلسفے نے مسلم علاقوں میں رہنے والے
یہودیوں پر گہرے اثرات چھوڑے ہیں۔ یورپ کے برعکس قرون وسطیٰ کے مسلم ممالک میں
یہودیوں کو شاذونادر ہی قتل و غارت ، جبری تبدیلی مذہب یا جبری بیدخلی کا سامنا
کرنا پڑا؛ انہیں مسلم ممالک میں عمومی طور پر مذہب ، رہائش اور کوئی بھی پیشہ
اختیار کرنے کی آزادی حاصل تھی۔ یہاں تک کہ 712ء سے 1066ء تک بنو امیہ اور بنو عباس
کے دور حکومت کو ہسپانیہ میں یہودی ثقافت کا عہدِ زریں مانا جاتا ہے۔حوالہ درکار؟
ان مالک میں رہنے والے یہودیوں اور دیگر غیر مسلموں کو ذمّی شمار کیا جاتا تھا۔
ذمّیوں کو اپنے مذہب پر عمل کرنے اور اپنے اندرونی معاملات اپنی مرضی سے طے کرنے کی
مکمل آزادی حاصل تھی، تاہم ان پر کچھ پابندیاں بھی تھیں جو مسلمانوں پر نہیں لگائی
جاتی تھیں۔ مثلاً ان پر جزیہ لاگو ہوتا تھا جو ایک فی کس ٹیکس تھا اور ہر بالغ غیر
مسلم مرد سے وصول کیا جاتا تھا۔ یہودیوں کے لیے ہتھیار لے کر چلنا اور ایسے مقدمات
میں گواہی دینا بھی منع تھا جس میں کوئی مسلمان فریق ہو۔ ذمّیوں سے متعلق کئی
قوانین علامتی اور امتیازی تھے؛ مثلاً کچھ ممالک میں ذمّیوں کے لیے علاحدہ لباس
مخصوص تھا تاکہ ان کی آسانی سے شناخت ہوسکے۔ یہ قانون قرآن یا حدیث میں کہیں مذکور
نہیں بلکہ قرون اولیٰ کے بغداد میں بنایا گیا اور بعد ازاں مختلف ممالک میں مختلف
انداز اور شدّت سے نافذ کیا گیا۔ مسلم ممالک میں یورپ کی نسبت بہتر سلوک کے باوجود
یہودی مکمل طور پر جبری اقدامات سے آزاد نہ تھے، مثلاً کچھ یہودیوں کو بارہویں صدی
عیسوی میں ایران اور دولت موحدین کے حکمرانوں کی جانب سے ہسپانیہ اور شمالی افریقہ
میں قتل و غارت ، جبری بیدخلی اور جبری تبدیلی مذہب کا سامنا کرنا پڑا۔ نامور یہودی
راہب ، فلسفی اور طبیب موسیٰ بن میمون ، جوکہ مغرب میں میمونائڈز کے نام سے جانے
جاتے ہیں ، نے اسی زمانے میں ہسپانیہ سے نقل مکانی کر کے مصر میں سکونت اختیار
کی۔حوالہ درکار؟ بعض اوقات یہودیوں پر رہائشی پابندیاں بھی لگائی گئیں ، مثلاً
پندرھویں صدی کے بعد سے مراکش میں یہودیوں کو شہروں کے مخصوص محلّوں تک محدود کردیا
گیا اور اس طرز عمل میں انیسویں صدی اور اس کے بعد مزید اضافہ ہوا۔

بیسویں صدی میں اسرائیل کی صیہونی تحریک (Zionism) اور اسرائیل میں مسلمانوں پر
ڈھائے جانے والے مظالم کے باعث یہودیوں کے ساتھ مسلمانوں کے رویّے میں تبدیلی آئی
ہے۔ مسلم ممالک میں رہنے والے زیادہ تر یہودی اب اسرائیل منتقل ہوچکے ہیں۔ موجودہ
دور میں مسلمانوں کی اکثر تحاریک ، جیسے حزب اللہ اور حماس میں یہودی مخالف جذبات
اور رویّے واضع طور پر دیکھنے میں آتے ہیں۔



https://ur.wikipedia.org/wiki/%DB%8C%D8%B2%DB%8C%D8%AF_%D8%A8%D9%86_%D9%85%D8%B9%D8%A7%D9%88%DB%8C%DB%81

یزید بن معاویہ (مکمل نام: یزید بن معاویہ بن ابوسفیان بن حرب بن امیہ الاموی
الدمشقی) خلافت امویہ کا دوسرا خلیفہ تھا۔ ان کی ولادت 23 جولائی 645ء کو عثمان بن
عفان کی خلافت میں ہوئی۔ ان کی ماں کا نام میسون تھا اور وہ شام کی کلبیہ قبیلہ کی
مسیحی خاتون تھی ،اُنہوں نے امیر معاویہ کے بعد 680ء سے 683ء تک مسند خلافت
سنبھالا۔ ان کے دور میں سانحۂ کربلا میں نواسہ رسول صلی اللہ علیہ و آلہ وسلم، حسین
ابن علی شہید کئے گئے۔ حسین بن علی کا سر یزید کے دربار میں لے جایا گیا۔ جبکہ دیگر
روایات کے مطابق اسی نے ان کی شہادت کا حکم دیاحوالہ درکار؟ اور عبداللہ ابن زیاد
کو خصوصی طور پر یہ ذمہ داری دی اور جب حسین بن علی کا سر اس کے سامنے آیا تو اس نے
خوشی کا اظہار کیا اور ان کے اہل خانہ کو قید میں رکھا۔اسی دور میں عبد اللہ ابن
حنظلہ کی تحریک کو کچلنے کے لیے مدینہ میں قتل عام ہوا اور عبد اللہ ابن زبیر کے
خلاف لڑائی میں خانہ کعبہ پر سنگ باری کی گئی۔ یزید نے امیر معاویہ کی وفات کے بعد
30 برس کی عمر میں رجب 60ھ میں مسند خلافت سنبھالی۔ اس کے عہد حکومت میں عقبہ بن
نافع کے ہاتھوں مغربی اقصی فتح ہوا اور مسلم بن زیاد نے بخارا اور خوارزم فتح کیا،
دمشق میں ایک چھوٹی سی نہر تھی جس کی توسیع یزید نے کی تھی اس لیے اس نہر کو اسکی
طرف منسوب کرکے نہر یزید کہا جاتا ہے، کہا جاتا ہے کہ اسی نے سب سے پہلے کعبۃ اللہ
کو ریشمی غلاف پہنایا۔

دیوبندی بنیادی طور پر حنفی مسلک سے تعلق رکھتے ہیں اور ان کا عقیدہ سلفی حضرات سے
مختلف ہے۔ جمہور علماء دیوبند کا نقطۂ نظر یزید کے بالکل مخالف ہیں۔ ان کے مطابق
یزید ایک برا شخص تھا۔

مشہور دیوبندی عالم محمد قاسم نانوتوی نے یزید کو پلید کا خطاب دیا۔۔ یہی لفظ رشید
احمد گنگوہی نے استعمال کیا۔۔ اشرف علی تھانوی نے یزید کی مخالفت کی اور اسے فاسق
کہا۔ مفتی محمد شفیع نے یزید کی بیعت کو ایک حادثہ قرار دیا۔ انہوں نے حوالہ جات کے
ساتھ لکھا کہ یزید نے تخت نشین ہوتے ہی کچھ اصحاب رسول سے زبردستی بیعت لینے کا حکم
جاری کیا۔ انہوں نے یہ بھی لکھا کہ جب حضرت حسین ابن علی کا سر یزید کے سامنے پیش
کیا گیا تو اس نے ان کے دانتوں کو چھڑی سے چھیڑتے ہوئے اشعار پڑھے جس پر ایک صحابی
رسول صلی اللہ علیہ و آلہ وسلم حضرت ابو ہرزہ اسلمی ، جو موقع پر موجود تھے انہوں
نے کہا کہ اے یزید تو ان دانتوں کو چھیڑتا ہے جن کو رسولِ خدا صلی اللہ علیہ و آلہ
وسلم بوسہ دیا کرتے تھے۔ تو جب قیامت کو آئے گا تو تیری شفاعت ابن زیاد کرے گا اور
حسین آئیں گے تو ان کی شفاعت رسولِ خدا صلی اللہ علیہ و آلہ وسلم کریں گے۔ یہ کہہ
کر ابو ہرزہ مجلس سے نکل گئے۔ یزید نے حضرت حسین ابن علی کے ایک بچے عمرو بن حسین
کو کہا کہ سانپ کا بچہ سانپ ہوتا ہے یعنی حضرت حسین ابن علی کو سانپ سے تشبیہ دی۔
مفتی محمد شفیع کے مطابق اگرچہ کچھ لوگ سمجھتے ہیں کہ یزید شہادت حسین کے بعد
پشیمان ہوا مگر اس پشیمانی کو نہیں مانا جاسکتا کیونکہ اس واقعہ کے بعد بھی یزید
سیاہ کار رہا اور اس کی موت بھی ایسے ہوئی کہ مرتے مرتے اس نے مکہ پر چڑھائی کرنے
کے لیے ایک لشکر بھیجا۔ یزید کو اس واقعہ کے بعد چین نصیب نہ ہوا اور اس کو دنیا
میں بھی اللہ نے ذلیل کیا اور اسی ذلت کے ساتھ وہ ہلاک ہو گیا۔

بریلوی مکتبہ فکر کے علماء کے نزدیک یزید کے بارے میں جو یہ مشہور ہے کہ اس نے
قسطنطنیہ پر حملہ کرنے والے لشکر میں شمولیت کی اور وہ شاید جنت کی بشارت کا حقدار
ہے، یہ مغالطہ پر مبنی ہے۔ صحیح بخاری کی حدیث میں بلادِ روم یعنی قیصر کے شہر
(مدینۃ قیصر) پر حملہ آور پہلے لشکر کے بارے میں محمد صلی اللہ علیہ وآلہ وسلم نے
بشارت دی تھی:

بریلوی مکتبہ فکر کے نزدیک درحقیقت بلادِ روم، قیصر کے شہر (مدینۃ قیصر) یا بالخصوص
قسطنطنیہ پر حملہ کرنے والے پہلے لشکر میں یزید شامل نہیں ہوا۔ تاریخ اسلام کی
مستند اور مقبول ترین کتب جن میں البدایہ والنھایہ، الكامل فی التاريخ، تاریخ ابن
خلدون، تاريخ بغداد اور تاريخ دمشق وغیرہ میں منقول ہے کہ بلاد روم یعنی قیصر روم
کے شہر (مدینۃ قیصر) پر پہلا حملہ 42ھ میں ہوا اور دوسرا حملہ 43ھ ہوا اور اسلامی
لشکر قسطنطنیہ پر بھی حملہ آور ہوا۔ الغرض یکے بعد دیگرے بلادِ روم یعنی قیصر کے
شہر (مدینۃ قیصر) پر چھ حملے کئے گئے اور بالاآخر ساتواں لشکر 49ھ میں امیر معاویہ
کے دور خلافت میں، روانہ کیا گیا جس میں یزید کی شمولیت ہوئی۔ یزید نے پہلے پہل اس
لشکر میں شامل ہونے سے انکار کیا، بعد ازاں لشکر کو پیش آنے والی مشکلات کی خبریں
آنے پر خوشی کا اظہار کیا اور قطعہ پڑھا جو تاریخ کی کتب میں منقول ہے۔ جب امیر
معاویہ رضی اللہ تعالٰی عنہَ کو یزید کی اس نازیبا حرکت کا علم ہوا تو آپ نے اسے
لشکر کی روانگی کے بعد بطور سزا 50ھ میں قسطنطنیہ بھجوایا۔

بعد ازاں یزید اسلامی تعلیمات کے خلاف اقتدار پر قابض ہوا بلادِ اسلام میں ملوکیت
کے آغاز کا موجب بنا۔ امام حجر عسقلانی رحمۃ اللہ علیہ فتح الباری میں اس ذیل میں
لکھتے ہیں کہ حضرت ابوہریرہ رضی اللہ عنہ فرمایا کرتے کہ ’’اے اللہ میں سن ساٹھ
ہجری اور تخت سلطنت پر نوعمر لونڈوں کے حکمران بن کر بیٹھنے سے تیری پناہ مانگتا
ہوں اور سن ساٹھ ہجری کا سورج طلوع ہونے سے پہلے مجھے دنیا سے اٹھالینا‘‘۔ اسی طرح
مروان بن حکم جب حضرت ابوہریرہ رضی اللہ عنہ سے یزید کی خلافت کیلئے بیت لینے آیا
تو آپ نے مسجد نبوی میں مروان سے خطاب کرتے ہوئے فرمایا : اے مروان! میں نے صادق
نبی صلی اللہ علیہ وآلہ وسلم کو فرماتے ہوئے سنا کہ ’’قریش کے خاندان میں سے ایک
گھرانہ کے نادان، بیوقوف لونڈوں کے ہاتھوں میری امت برباد ہوجائے گی‘‘۔ یعنی آپ صلی
اللہ علیہ و آلہ وسلم نے اپنی ذریت کے قتال کو اپنی امت کی بربادی پر محمول فرمایا۔

یزید نے امام حسین رضی اللہ تعالی عنہ اور حضرت عبداللہ بن زبیر سمیت دیگر صحابہ
اکرام سے زبردستی اپنی بیت لینے کیلیے کہا جو بالآخر سانحہ کربلا کا موجب بنا۔
کربلا میں یزیدی لشکر امام حسین علیہ سلام سمیت دیگر اہلبیت اور آپ کے رفقھا کو
شھید کرنے کا مرتکب ہوا۔ معرکہ کربلا اسلامی تاریخ کا سب سے بڑا سانحہ اور یزید کے
اقتدار پر یقیناّ بہت بڑا دھبہ ہے۔ اسی طرح سانحہ کربلا کے بعد ذریتِ رسول کے ساتھ
یزیدی فوج کا رویہ اور شام کے دربار میں اہلبیت اطہار کے ساتھ سلوک اس کے کردار پر
بہت بڑا داغ ہے- بعد ازاں جب سانحہ کربلا کے نتیجہ میں اہل حجاز نے یزید کی بیعت
توڑدی تو وہ مدینہ منورہ اور مکہ معظمہ پر حملے کا مرتکب ہوا اور واقعہ حرہ کے
دوراں اپنی افواج کے ذریعے مکہ معظمہ پر پتھروں کی بارش کی اور خانہ کعبہ کی چھت کو
جلا دیا، مقدس مقامات کی بے حرمتی کی اور ہزار ہا افراد کو شہید کیا جن میں بہت سے
صحابہ اکرام بھی شامل تھے۔

ذکروا عن يزيد ما کان يقع منہ من القبائح في شربۃ الخمر وما يتبع ذلک من الفواحش
التي من اکبرھا ترک الصلوۃ عن وقتھا بسبب السکر فاجتمعوا علي خلعہ فخلعوہ. عند
المنبر النبوي ترجمہ: یزید کے کردار میں جو برائیاں تھیں ان کے بارے میں بیان کیا
جاتا ہے کہ وہ شراب پیتا تھا، فواحش کی اتباع کرتا تھا اور نشے میں غرق ہونے کی وجہ
سے وقت پر نماز نہ پڑھتا تھا۔ اسی وجہ سے اہل مدینہ نے اس کی بیعت سے انکار پر
اتفاق کر لیا اور منبر نبوی کے قریب اس کی بیعت توڑ دی۔

اسی طرح حضرت عمر بن عبدالعزیز، یزید کو امیرالمومنین کہنے سے سختی سے منع کرتےاور
آپ نے ایک شخص کو اس بنا پر بیس کوڑوں کی سزا دی کیونکہ اس نے یزید کو امیرالمومنین
کے لفظ سے یاد کیا۔

اامام حسن علیہ السلام اور معاویہ بن ابی سفیان کے درمیان صلح کی ایک بنیادی شرط یہ
تھی کہ ان کے بعد کوئی جانشین مقرر نہیں ہوگا مگر امیر شام نے اپنے بیٹے یزید کو
جانشین مقرر کیا اور اس کے لیے بیعت لینا شروع کر دی۔ کچھ اصحاب رسول رضی اللہ
تعالٰی عنہم نے اس بیعت سے انکار کر دیا جیسے حضرت عبداللہ بن زبیر۔ امام حسین علیہ
السلام نے بھی بیعت سے انکار کر دیا کیونکہ یزید کا کردار اسلامی اصولوں کے مطابق
نہیں تھا۔ یزید کی تخت نشینی کے بعد اس نے امام حسین سے بیعت لینے کی تگ و دو شروع
کر دی۔ یزید نے مدینہ کے گورنر اور بعد میں کوفہ کے گورنر کو سخت احکامات بھیجے کہ
امام حسین سے بیعت لی جائے۔ یزید نے جب محسوس کیا کہ کوفہ کا گورنر نرمی سے کام لے
رہا ہے تو اس نے گورنر کو معزول کر کے ابن زیاد کو گورنر بنا کر بھیجا جو نہایت شقی
القلب تھا۔ مورخین نےلکھا ہے کہ ابن زیاد نے یزید کے حکم کی تعمیل کرتے ہوئے خاندان
رسالت کو قتل کیااور قیدیوں کو اونٹوں پر شہیدوں کے سروں کے ساتھ دمشق بھیج دیا ۔
دمشق میں بھی ان کے ساتھ کچھ اچھا سلوک نہ ہوا۔ یزید نے حسین علیہ السلام کے سر کو
اپنے سامنے طشت پر رکھ کر ان کے دندان مبارک کو چھڑی سے چھیڑتے ہوے اپنے کچھ اشعار
پڑھے جن سے اس کا نقطۂ نظر معلوم ہوتا ہے جن کا ترجمہ کچھ یوں ہے

زعمَ الناسُ أنَّ خيرَ قريشٍ ..... كلھُم حين يذكرون الأساورُ اس کے علاوہ اس کی
اولاد میں درج ذیل نام آتے ہیں: عبداللہ اصغر،ابو بكر، عتبہ، عبدالرحمن، ربيع،
محمد، يزيد، حرب* عمر،عثمان، عاتكہ، رملہ، ام عبدالرحمن، ام يزيد،ام محمد



https://ur.wikipedia.org/wiki/%D9%88%D8%B1%D9%84%DA%88_%D9%88%D8%A7%D8%A6%DA%88_%D9%88%DB%8C%D8%A8

ورلڈ وائڈ ویب، ایک عالمی (مشینی یا آلاتی) جگہ یا فضاء ہے کہ جو قراء و تحریر
(پڑھنے اور لکھنے) کے لیے استعمال کی جاتی ہے۔ اسکے انگریزی متبادل کو world wide
web کہا جاتا ہے۔ جمع کو دستاویزات، تصاویر و عکس، کثیرالوسیط (multimedia) اور
دیگر کئی اقسام کی معلومات کی نمائش کے لیے استعمال کیا جاتا ہے جنکو مجموعی طور پر
ذرائع (resources) کہا جاتا ہے۔ ذرائع کی ان تمام اقسام کو ویب پر مقرر کردہ مخصوص
اور مختصر عالمی شناختگروں کے ذریعے شناخت کیا جاتا ہے، ان شناختگروں کو یکساں
وسیلی شناختگر یا Uniform Resource Identifiers (مخصراً URI) کہا جاتا ہے۔ ان URI
کے ذریعے معلومات کی تلاش، ان تک رسائی اور انکے متقاطع حوالہ جات
(cross-referenced) میں آسانی ہوجاتی ہے۔

اکثر ویب کو انٹرنیٹ کا مترادف سمجھ لیا جاتا ہے لیکن ویب دراصل انٹرنیٹ پر موجود
معلومات کا ایک وسیلہ یا وسیط ہے جو انٹرنیٹ کی فضاء میں دستیاب ہے ایسے ہی جیسے
برقی برید (ای میل یا برقی مراسلہ)۔ انٹرنیٹ اور ویب کے افتراق کے بارے میں مزید
معلومات کے لیے انٹرنیٹ تاریک نامی صفحہ مخصوص ہے۔

ویب پر ایک عمیل برنامہ (کلائینٹ پروگرام) جس کو ویب ویب (ویب براؤزر) کہا جاتا ہے،
معلوماتی وسیلوں مثلا ویب صفحات اور کمپیوٹرفائلوں کو ویب سرور سے حاصل کرتا ہے۔
اور اس مقصد کی غرض سے ویب ویب ان وسیلوں (جن کو وہ وصول کرنا چاہتا ہو) کے یکساں
وسیلی تعینگر (URL) کی مدد لیتا ہے، اور ان معلومات کو حاصل کرنے کے بعد وہ انکو
کمپیوٹر کے مانیٹر پر پیش کردیتا ہے۔ جب ایک بار یہ معلومات کمپیوٹر کے مانیٹر پر
آجائیں تو پھر ورائے متن کی مدد سے اسی سے متعلق دیگر وسیلوں یا معلومات تک بھی
پہنچا جا سکتا ہے جو ویب ورلڈ وائڈ پر ہی موجود ہوں۔

اسکے ساتھ ساتھ یہ بھی ممکن ہے کہ ایک ورائی ربط یا ہائپر لنک کے ذریعے کسی ورقہ
(form) تک رسائی حاصل کر کے اس کو کمپیوٹر پر ہی بھر کر داخل بھی کردیا جاۓ اور /
یا کوئی معلومات واپس معیل کو برید (ارسال) کردی جائیں جو انکو یا تو محفوظ رکھ لے
یا پھر اس پر مزید تجزیاتی عمل کرلے۔ ایک ورائی ربط یعنی ہائپرلنک کے ذریعے انٹرنیٹ
کے صفحات پر یوں سفر کرنے کے عمل کو ویب کا ویب (براؤزنگ) کرنا یا اسکی موجوں پہ
سفر (سرفنگ) کرنا کہا جاتا ہے۔ ویب صفحات یا ویب پیجز کو عموما اس طرح ترتیب دیا
جاتا ہے کہ مطالقہ صفحات ایک مجمع کی صورت میں پائے جاتے ہیں جنکو ایک وقوع ویب
(ویب سائٹ) کہا جاتا ہے۔

معروف کلمہ بندی یا عبارت، انٹرنیٹ کی موجوں پہ (surfing the internet) کی پہلی بار
طباعتی مواد میں مشہوری جین آرمور نامی ایک امین کتبخانہ کی وجہ سے ہوئی، جس نے اسی
نام سے مقالہ شائع کیا جو 1992 میں کتبخانہ ولسن سے جاری ہوا۔ یہ خیال ہے کہ ہوسکتا
ہے کہ جین آرمور نے یہ کلمہ بندی بلا کسی پسمنظر کے بذات خود کی ہو لیکن اس سے ماضی
قریب ہی میں ملتی جلتی اصطلاحات یوزنیٹ پر 1991 تا 1992 سامنے آچکی تھیں۔ یہ تذکرے
بھی زباں زد عام ہوئے ہیں کہ چند سال قبل ہی ساطور برادری اسی قسم کے ملتے جلتے
الفاظ استعمال کررہی تھی۔ ہاں یہ بھی حقیقت ہے کہ جین تاریخ انٹرنیٹ میں ام
الانٹرنیٹ (NetMom) کے نام سے مشہور ہے کہ اس نے اسی نام کا ایک وقوع ویب (ویب
سائٹ) کا اجراء بھی کیا۔

جب کوئی ناظر ویب ورلڈ وائڈ پر موجود ایک صفحہ ویب (ویب پیج) یا کسی اور وسیلے
(رسورس) تک رسائی چاہتا ہے تو عموما وہ اس وقوع ویب (ویب سائٹ) کا یکساں وسیلی
تعینگر (URL) اپنے ویب ویب (ویب براؤزر) میں لکھ کر ابتداء کرتا ہے، یا پھر ایسا
بھی ممکن ہے کہ وہ ایک وراۓ متن (ہائپر ٹیکسٹ) کے ربط سے اس صفحہ تک رسائی حاصل
کرلے۔ اس تمام کارگذاری کے پس پشت بنیادی کام جو انجام دیا جارہا ہوتا ہے وہ ہے،
یوآرایل کے اسم معیل (server-name) والے حصے کا عالمی طور پر پھیلے انٹرنیٹ کے اساس
مواد (ڈاٹا بیس) کی مدد سے ایک دستور شبکی پتا (IP address) میں تعین کرنا۔ انٹرنیٹ
کی اس اساس مواد کو نظام اسم میدان (DNS) کہا جاتا ہے۔

شبکی دستوری پتے کے تعین کے بعد دوسرا مرحلہ ویب معیل (ویب سرور) کو وراۓ متن
انتقالی دستور کے لیے ایک درخواست بھیجنے کا آتا ہے، یہ درخواست مطلوب صفحہ کے لیے
دی جاتی ہے۔ ایک مثالی ویب صفحے کی صورت میں درخواست کی جانے والی درکار معلومات
میں ورئے متن زبان تدوین کی شکل بندی (فارمیٹنگ) میں صفحہ کا متن، نگاریت (گرافکس)
اور دیگر وہ تمام معلومات شامل ہوتی ہیں جو اس صفحہ کو بنارہی ہوں، اس درخواست کے
بعد یہ تمام مواد سرعت کے ساتھ، عمیل (کلائینٹ) کے ویب ویب (ویب براؤزر) کی جانب
منتقل کردیا جاتا ہے اور یوں مطلوبہ صفحہ ذاتی کمپیوٹر پر آجاتا ہے۔

اب اس کے بعد سے ویب ویب کا کردار اہم ہو جاتا ہے اب اسکا کام یہ ہوتا ہے کہ HTML
اور شَلاّلی ورق اسلوب (CSS) اور دیگر شکلبندیوں (فارمیٹس) مثلا عکس، روابط (لنکس)
وغیرہ کی صورت میں وصول ہونے والے ملفات (فائلوں) کی اس طرح جھزیابی (rendering)
کرے کہ وہ روۓ پردہ (آن اسکرین) ناظر کو صفحہ ویب کی صورت میں نظر آسکیں۔ مختلف
معلوماتی وسیلوں کی اس ہ فراوانی کو ہی جن پر یکے بعد دیگرے ورائی روابط (ہائپر
لنکس) کی مدد سے چھلانگیں لگائی جاسکتی ہیں، ویب (ویب) کہا جاتا ہے۔ اور انٹرنیٹ پر
اس کو قابل دسترس بنادینے کے بعد ہی وہ انقلابی اور عالمی اصطلاح وجود میں آئی جس
کو ٹم بیرنیر لی سے 1990 میں سب سے پہلے ----- ویب ورلڈ وائڈ (world wide web) کا
نام دیا۔

اگر ایک صارف کس ویب صفحہ (ویب پیج) پر دوبارہ واپس آتا ہے تو زیادہ امکان اسی بات
کا ہوتا ہے کہ معیل (سرور) سے اوپر بیان کردہ طریقہ کار کے مطابق ایک مرتبہ پھر نۓ
سرے سے مواد وصول کرنے کی ضرورت نہیں پڑے۔ ایسا اس وجہ سے ممکن ہے کہ معینشد
(ڈیفالٹ) طور پر ویب (براؤزر) میں تمام موصول شدہ وسائل کو اپنی محلی قرص (لوکل
ڈسک) میں ابطن (cache) کرلینے کی صلاحیت موجود ہوتی ہے۔ صرف یہ ہوگا کہ ویب کی جانب
سے ایک HTTP درخواست یہ پوچھنے کے لیے روانہ کی جاۓ گی کہ آیا اس صفحہ میں آخری بار
زیراثقال (download) کرنے کے بعد سے اب تک کوئی تجدید (آپ ڈیٹنگ) ہوئی ہے کہ نہیں ؟
اگر جواب نفی میں آۓ تو پھر ابطن شدہ (cached) نسخہ ہی جھزیابی کے لیے دوبارہ
استعمال کرلیاجاۓ گا۔ ابطنگری کا یہ طریقہ کار انٹرنیٹ کی راہوں پہ ویب کا ہجوم رفت
و آمد کم سے کم کرنے میں انتہائی مفید ثابت ہوتا ہے۔

معلومات کی انقضاء (expiry) کا فیصلہ آزادانہ طور پر مختلف وسیلوں (عکس، ورق اسلوب،
جاوا کتابت، اور ومزت وغیرہ) کی شکلبندی (فارمیٹنگ) کے لیے مختلف ہوتا ہے۔ اور
انتہائی محرک اور کثیرپہلو (dynamic) وقوع ویب بھی اکثر بنیادی وسیلے، ایک نشست کے
لیے ایک ہی بار مہیا یا ارسال کرتے ہیں۔ لہذا یہ ایک ذہن نشین کرلینے والی بات ہے
کہ کوئی بھی وقوعی طرح کار (site designer) تمام CSS اور جاوا کو وقوعے (سائٹ) کا
احاطہ کرتی ہوئی (side wide) چند ملف (فائلیں) میں مجتمع کردے تا کہ انکو صارف کے
ابطن میں زیراثقال کر کے رکھ لیا جاۓ اس طرح اس وقوعے (سائٹ) کو دیکھنے کے لیے
زیراثقال (ڈاؤن لوڈ) وقت کم ہو جاۓ گا اور معیل پر بوجھ بھی۔

معیل ویب (ویب سرور) میں ایسی سہولیات ہوتی ہیں کہ جن سے اس بات کو یقینی بنایا
جاسکے کہ کونسے صفحے کی کب تجدید (آپ ڈیٹنگ) کی گئی۔ اسکے علاوہ کسی کثیر الجہتی
وقوع ویب کے طرح کار (ڈیزائنر) کے لیے بھی یہ ممکن ہے کہ وہ معیل کی جانب بھیجے
جانے والے HTTP کے راس یا سروں کو اپنی مرضی کے مطابق قابو کرسکے اور اس طرح جب
ابطن درکار نہ ہو (مثلا اخبار اور تجارتی اتار چڑھاؤ کے صفحات) تو مواد کو ابطن
ہونے سے بچایا جاسکتا ہے تاکہ ہر بار صفحے پر آنے سے تازہ ترین مواد ہی کمپیوٹر پر
نظر آۓ۔

ایک ویب (ویب) کے لیے دبی دبی خواہشوں اور خابوں کے اشارے 1980 کی دہائی سے ہی مل
رہے تھے، جب ایک انگلستانی Tim Berners-Lee نے ایک ابتدائی شکل کا منصوبہ ENQUIRE
کے نام سے بنایا جو بعد میں ویب (ویب) کی بنیاد بنا۔ اس نے یہ نام 1856 میں شائع
ہونے والی ایک کتاب بنام Enquire Within Upon Everything (اردو: جوچاہیں سو اس میں
دیکھیں) سے متاثر ہوکر رکھا گو کہ ٹـم کا یہ ابتدائی نمونہ اس ویب سے بہت مختلف تھا
جو آج استعمال میں ہے مگر اس کے باوجود اس میں بنیادی طور پر وہ تصورات شامل تھے جو
آج ویب (ویب) اور ویب کے بعد ٹـم کے ایک اور منصوبہ ویب معنائی (Semantic web) میں
بھی نظر آتے ہیں۔

مارچ 1989 کو ٹـم نے انتظامیہ معلومات: کو ایک تجویزی چٹھی روانہ کی جس میں ENQUIRE
کا حوالہ دیا اور اسکے زریعۓ ایک جامع اور مفصل تنظیم معلومات کے نظام کا خاکہ پیش
کیا۔ اسکے بعد 12 نومبر 1990 کو اس نے Robert Cailliau کی معاونت سے ایک مرتبہ پھر
ویب ورلڈ وائڈ کی رسمی تجویز کو شائع کیا۔ اور NeXTcube کو دنیا کے اولین معیل ویب
(web server) کے طور پر، اور دنیا کا پہلا ویب ویب (ویب براؤزر) تحریر کرنے کے لیے
استعمال کیا گیا۔

1990 کے عید میلاد المسیح (Christmas) تک، ٹم نے وہ تمام ضروری آلات تیار کرلیے تھے
کہ جو ایک ویب کو فعال کرنے کے لیے درکار ہوں، [1] : دنیا کا پہلا ویب ویب (جو ساتھ
ہی محرر ویب بھی تھا)، پہلا معیل ویب اور پہلا صفحہ ویب جو منصوبہ کی تفصیل کے بارے
میں تھا۔

6 اگست 1991 کو اس نے ایک خلاصہ ویب ورلڈ وائڈ کے بارے میں، alt.hypertext مجلس
احداث کو ارسال کیا اور اسی تاریخ کو انٹرنیٹ (انٹرنیٹ) پر ویب (ویب) کی عوامی
دستیابی کے آغاز کی علامتی تاریخ کا درجہ ملا۔ ویب کے پس پشت وراۓ متن کا کلیدی
نظریہ، ماضی میں 1960 کی دہائی کے Project Xanadu اور oN-Line System کی بنیادوں پر
قائم ہوا۔ ان دونوں نظریات کے تخلیق کار بالترتیب، Ted Nelson اور ڈاوگ انجلبارٹ
تھے اور ان دونوں نے وین ایور بش کے مائکروفلم کی بنیاد پر قائم memex سے راہنمائی
حاصل کی، memex کے بارے میں بــش نے اپنا مـقـالـہ 1945 میں As We May Think
(ترجمہ: جو ہم تصور کرسکیں) کے نام سے ایک ماہنامہ میں شائع کیا۔

ٹــم کی اس شاندار کامیابی کی سب سے اہم ترین وجہ، وراۓمتن اور انٹرنیٹ کا اشتراک
یا ازدواج کو کہا جاتا ہے۔ اپنی کتاب، Weaving The Web میں ٹــم کے مطابق، اس نے
متعدد بار اس بات کے اشارے اور مشورے دیے کے ان دونوں طرزیات ، (یعنی وراۓمتن اور
انٹرنیٹ) کا ازدواج ممکن ہے، مگر جب کسی کے کان پر جوں نہ رینگی تو اس نے خود ہی اس
کام کا بیڑا اٹھایا اور ویب یا انٹرنیٹ کی دیگر جگہوں پر موجود وسیلوں کے لیے ایک
عالمی طور پر منفرد اور یگانہ شناختگروں (identifiers) کا نظام تخلیق کردیا؛ یعنی
یکساں وسیلی شناختگر (Uniform Resource Identifier)۔



https://ur.wikipedia.org/wiki/%D9%88%D8%A7%D8%B1%D8%AB_%D8%B9%D9%84%D9%88%DB%8C

پروفیسر وارث علوی (پیدائش: 11 جون، 1928ء - وفات: 9 جنوری،2004ء) بھارت کے ممتاز
اردو نقاد، ڈراما نویس، محقق اور پروفیسر تھے۔

وارث علوی 11 جون، 1928ء احمد آباد، گجرات، برطانوی ہندوستان میں پیدا ہوئے۔ ان کا
اصل نام سید وارث حسین علوی تھا۔ اردو، فارسی،انگریزی تینوں زبانوں سے ایم اے کیا۔
سینٹ زیویرس کالج احمدآباد میں پروفیسر رہے اور صدر شعبہ انگریزی کے عہدے سے وظیفہ
یاب ہوئے۔ تیسرے درجے کا مسافر، کچھ بچا لایا ہوں، پیشہ تو سپہ گری کا بھلا، راجندر
سنگھ بیدی جیسی دو درجن کتابوں کے مصنف ہیں گجراتی زبان کے ڈراموں کا مجموعہ نرو
چاندنی نوں گھووڑ بھی شائع ہو کر مقبول عام ہو چکا ہے۔ گجرات اردو اکادمی کے صدر
بھی رہے، آپ کو متعدد ایوارڈ سے نوازا بھی جا چکا ہے۔

وارث علوی اردو میں عصر حاضر کے صف اول کے نقادوں میں شامل ہیں۔ انہوں نے ایک بے
باک لب ولہجہ میں اردو تنقید کو نئے امکانات سے روشناس کیا ہے۔ اپنے وسیع مطالعہ
اور منفرد تجزیاتی شعور کی بناء پر وارث علوی نے نہ صرف اردو شعر وادب کے مختلف
رجحانات، تحریکات، اسالیب اور تخلیقی روّیوں کا غیر جانبدارانہ تجزیہ پیش کیا ہے،
بلکہ اپنے بعض مضامین کے ذریعے اردو تنقید کی سطحیت اور کم مائیگی کی طرف بھی واضح
اور مدلل اشارے کئے ہیں اور یہ ثابت کرنے کی کوشش کی ہے کہ کس طرح ہماری بیشتر
تنقید غیر ضروری مدح سرائی اور بے جا عیب جوئی سے آگے نہیں بڑھ سکی ہے۔ بہ ایں سبب
وارث علوی نے اپنے معاصر ناقدین کی تنقیدات کی خامیوں اور کمزوریوں کی نشاندہی کی
ہے۔ ان کا لہجہ چونکہ جارحانہ اور بے رحمی کی حد تک حقیقت پسندانہ ہے، اس لیے اردو
کے اکثر و بیشتر ناقدین ان کی ناقدانہ صلاحیتوں کو تسلیم تو کرتے ہیں لیکن ان کو وہ
مقام دینے کے لیے تیار نظر نہیں آتے ہیں ،جو ان کو ملنا چاہئے۔ تاہم نئی نسل کے قلم
کار اس حقیقت کا برملا اعتراف کرتے ہیں کہ وارث علوی کا شمار عہد حاضر کے مقتدر
نقادوں میں ہے۔

وارث علوی کا اصلی میدان افسانوی تنقید ہے لیکن انہوں نے نظریاتی مضامین بھی بہت
لکھے ہیں۔ یہ مضامین ان کے وسیع مطالعے کو ظاہر کرتے ہیں۔ مثلاً ادب اور کمٹ منٹ،
ادب اور سماج، ادب اور سیاست، فسادات اور ادب، ادب اور پروپیگنڈا، ادب اور عوام،
ادب اور آئیڈیالوجی وغیرہ۔ یہ مضامین بقول وارث علوی اس دَور میں لکھے گئے ہیں جب
نظریات کی باتیں بہت ہوتی تھیں لیکن سوائے صحافتی مضمون میں چھچلے اشاروں اور
خودرائی کے طور پر کچھ نہ ملتا تھا۔ مندرجہ بالا موضوعات پر عالمانہ اور جامع بحث
وارث علوی کے بغیر کسی بھی نقاد کے یہاں نہیں ملتی۔ اس لیے اس زمانے میں کشور ناہید
جب ہندوستان آئیں تو اپنی ایک ریڈیائی ملاقات میں انہوں نے کہا کہ ہندوستان اور
پاکستان دونوں ملکوں میں نظریاتی مضامین سوائے وارث علوی کے کسی نقاد کے یہاں نظر
نہیں آتے اور یہ حقیقت بھی ہے کہ مذکورہ بالا مضامین پڑھنے کے بعد احساس ہوتا ہے کہ
وارث علوی کامطالعہ کتنا گہرا اور وسیع ہے۔ ان نظریاتی مضامین میں انہوں نے اپنے
موقف کی بڑے عالمانہ،ادبیانہ اور دانشورانہ انداز میں وضاحت کی ہے۔ ان موضوعات کے
مطالعے سے محسوس ہوتا ہے کہ وارث علوی نے مختلف النوع موضوعات پر کتنی ساری کتابوں
کا گہرائی سے مطالعہ کیا ہے۔ اردو شعرا پر بھی وارث علوی نے کثرت سے مضامین لکھے
ہیں۔ یہ مضامین بھی بہت دلچسپ ہیں اور ان کی ہر ایسی تحریر کسی نہ کسی بحث کا باعث
بن جاتی ہے۔ انہوں نے شعرا کی ناقدانہ تحسین میں ایسے خلاقانہ نکات بیان کئے ہیں کہ
انہیں شاعری کا بھی مستند نقاد تسلیم کیاجاتا ہے۔ انہوں نے غالبؔ اور اقبالؔ سے لے
کر محمد علوی اور ندا فاضلیؔ تک کے سرکردہ شعرا کی شاعری پر نہایت جامع اور فکر
انگیز مضامین لکھے ہیں۔ ان کی ناقدانہ اہمیت کے علاوہ ان کے طرزِ تحریر میں نظموں
کی فنکارانہ حسن آفرینی کو بہت دلچسپ انداز میں بیان کیا ہے۔ شعرو ادب کے جدید
موضوعات کے ساتھ ساتھ وارث علوی نے کلاسیکی فنکاروں کو ہمیشہ عزت واحترام کے ساتھ
یاد کیا ہے۔



