https://mi.wikipedia.org/wiki/Reo_M%C4%81ori

Ko te reo Māori te reo o te tangata whenua o Aotearoa. Nā te ture anō i
whakamana te reo Māori hei reo a te motu o Aotearoa. 160,000 ngā kaikōrero reo
Māori i Aotearoa, e ai ki te tatauranga tangata o te motu i te tau 1996. Ko ngā
takiwā kaha ki te mau i te reo hei reo hapori ko Te Tai-tokerau, ko Te Urewera,
ko Te Tai-rāwhiti.

Ko te reo Māori nō te reo whānau o ngā iwi o Porinīhia ki te rāwhiti, arā he reo
ka ahu mai nō te Moana-nui-a-Kiwa, me te aha, e ōrite ana te reo Māori ki te reo
o Rarotonga, o Manihiki-Rakahanga, o Tahiti, ā, o ngā moutere Tuamotu anō hoki.
He whanaunga āhua tawhiti anō ki te reo o Hawaii, o Nuku Hiva, o Rapa Nui me
ētahi atu moutere o te Moana-nui-o-Kiwa. Ahakoa he nui atu i te kotahi mano tau
i wehe mai i ērā o aua reo whanaunga, he tata tonu. I te taenga mai o Kāpene
Kuki ki Aotearoa i te 1769, he rangatira nō Tahiti, ko Tupaea te ingoa, i runga
i tana kaipuke. Ko te mahi a Tupaea, he kōrero tahi ki ngā Māori, i mārama rātou
ki tana reo, kore rawa he raruraru; arā he kaiwhakamāori ia kia mōhio ai a Kuki
ki ngā whakaaro o te Māori o taua wā. Mā te ripanga i raro iho nei e whakamārama
ngā hononga i waenganui i ngā reo o Porinīhia:

He rerekē te tangi me te mita o te reo o ia iwi, o ia iwi, o ia iwi; hei tauira,
he rerekē te tangi mai o te reo o Waikato ki tērā o Te Wai-pounamu. Nā Te
Manihera (R. Maunsell), te ātirīkona o Tāmaki Makaurau, i kōrerohia ngā
reo-ā-iwi i roto i te tuawhā o ngā putanga o tana pukapuka Grammar of the New
Zealand Language i te 1894. E ai ki Te Manihera, e whitu ngā reo-ā-iwi nō roto
tonu i Te Ika-a-Māui. Nāna hoki te kōrero, he rerekētanga anō i roto tonu o aua
reo e whitu. Mai i taua wā, nā ētahi atu tohunga wetereo e whakarerekēngia ai
aua whakaaro; engari mā te ripanga nei e whakaatu ētahi o aua rerekētanga:

Nō ngā tau whakatuwhera o te Rautau 19, ka tīmata te noho tahi a te Pākehā ki te
Māori i Aotearoa nei. Nō te tau 1815, ka puta te pukapuka tuatahi i tāia ki te
reo, He Korao o Niu Tireni nā Tāmati Kānara. Ko te whakamārama o te taitara o
taua pukapuka, 'He kōrero o Aotearoa'. Nō muri ake, ka tāia e Koroneho, e Wiremu
he pukapuka i roto i te reo. Ko tētahi pukapuka whaimana i tāia i taua wā ko te
Paipera Tapu. He kaha hoki te Māori ki te tuhituhi kōrero i te reo. Ka taea hoki
te kī, i taua wā, he pai ake ngā Māori i ngā Pākēhā ki te tuhituhi.

Ko te mea whakahinapōuri kē ki te ngākau Māori, ka tahuri ngā Pākehā ki te hāpai
i te mana o tō rātou ake reo. Nō te tau 1867, i kī te ture mō ngā kura Māori,
kia akongia ki te reo Ingarihi i ngā kura, kia kaua ngā tamariki e kōrero i te
Reo i roto i ngā kura. Ka tīmata i konei te waimemehatanga o te reo rangatira,
nā te mea ki te kōrero Māori ngā tamariki i roto i ngā kura ka patua e ngā
kaiako Pākehā. He raruraru nui tērā. Koia rā i mataku ai rātou ki te kōrero i te
reo, ka tahuri kē ki te reo Pākehā. "Ka mōhio mai tātou, ki te kore e kōrero i
te reo i roto i ngā tū āhua mahi katoa a te iwi, ia rā, ia rā, ka hohoro te
ngaro, ka mate hoki te reo. Ko te mea tika me kōrero tonu te reo i ngā wā katoa,
i roto i ngā karakia, i ngā wāhi mahi, i ngā toa hokohoko, i ngā wheketere, i
ngā wāhi tākaro, i ngā kura; nō reira, mā ēnei whakaritenga ka tupu kaha te reo
- kia kaua e ngaro. Nā reira, itiiti noa iho ngā wāhi kōrero i te reo Māori; ki
ngā marae, me ētahi kura, hāhi, me ngā kohanga reo... Ahakoa, e kaha ana te
Māori ki te whakamana i te reo hei reo tūturu mō ngā tāngata o tō tātou motu. E
kore pea e taea kia noho ia hei reo mō ētahi taikanga motuhake i roto i te iwi,
pēnei i te reo mihi i runga i ngā marae, hei reo kōrero hoki mō ētahi o ngā
whānau. Ko te tumanako kia hāpaitia tonutia te reo kia kore e ngaro, engari kia
pūāwai i runga i ngā tikanga o te Tiriti o Waitangi, kia whakapuare huarahi kia
noho pūmau tonu te reo hei taonga whakahirahira mō ake tonu atu" (Barlow
1991:113).

I whakatūhia Te Rōpū Whakamana i Te Tiriti o Waitangi i te marama o
Whiringa-a-nuku, 1975. I puta te rangahau mō te āhuatanga o te reo Māori 1973-78
a te Kaunihera Rangahau Mātauranga o Aotearoa (NZCER) e kī ana 18-20 ōrau anake
o te iwi Māori e matatau ana ki te kōrero i te reo Māori, ā, i kī anō hoki kei
te noho tino mōrearea te reo Māori. I te tau 1986 i rongohia e te Rōpū Whakamana
i Te Tiriti o Waitangi te kereme mō Te Reo Māori. Nā tēnei i tū ai Te Taura
Whiri i te Reo Māori i te tau 1987. Nā te mahi rangahau a te motu 1995, e pā ana
ki te āhua o te reo, i whakapūmau ngā kitenga a tērā o ngā rangahau ki mua, me
te tohu mai ahakoa e kōrerotia ana te reo Māori e te 59 ōrau o ngā pakeke Māori,
e kitea ana ko te tokomaha (83 ōrau) o rātou he paku noa iho te matau mō te
kōrero, ko ētahi kāre i paku kōrero i te reo Māori. E 8 ōrau anake o ngā pakeke
Māori e tino matatau ana ki te reo Māori, ā, 33 ōrau o rātou, 60 tau te pakeke -
neke atu rānei.

I te tau 1986, i mauria atu he kerēme ki te Rōpū Whakamana i Te Tiriti o
Waitangi, ko te kerēme mō te reo Māori. Kātahi te ture mo te Reo Māori ka pahure
hei Reo atoato i Aotearoa. I taua wā tonu, ka tū Te Taura Whiri i te Reo Māori
hei Tari Kawana hei whanaketanga hei tautoko hoki i te Reo, i runga i te
whakaaro i tukuna kētia te kerēme mo Te Reo Māori ki te Rōpū Whakamana. Ka
whakamanahia-ā-ture te Ture Reo Māori i te Here-turi-kōkā o 1987. E toru ōna
kaupapa:

Ko Te Wiki o te Reo Māori he kaupapa o Te Taura Whiri i te Reo Māori kia
whakatairangatia te whakamahia o te reo MāoriI tīmata te Wiki o te Reo Māori i
te tau 1975. I te tīmatanga i whakatūhia he rā hei whakanui i te reo Māori. Ko
te 14 o Mahuru 1972 te rā i whakatakotohia ki mua o te aroaro o te Pāremata te
petihana mō te Reo Māori e mau ana i ngā waitohu 30,000. Nō te tau 1973 ka huri
te rā hei wiki whakanui i te reo. I muri mai i tēnei ka nekehia e te Tāhuhu
Mātauranga ki te marama o Hōngongoi kia hāngai ki te wāhanga kura o taua tau, ā,
kei te mau tonu ki taua marama.



https://mi.wikipedia.org/wiki/Hononga-o-Amerika

Ko te Hononga-o-Amerika (reo Pākehā: The United States of America), HOA rānei,
tētahi tūwehe whakaminenga e hangaia ki ētahi wehenga e 50, ki tētahi tiriwā
whakaminenga, ki ētahi takiwā mātua e rima, ā, ki ētahi atu pupuritanga maha.
 Kei Amerika-ki-te-Raki ngā wehenga pātata 48 me Wāhitana Tiriwā o Columbia (kei
waenganui o Kānata me Mehiko), kei te rakihauāuru o Amerika-ki-te-Raki te
wehenga o Alaska, ā, he tinimoutere te wehenga o Hawai’i ki waenga
Moananui-a-Kiwa.   Toha ana āna takiwā ki ngā moana Nui-a-Kiwa me te Karipiana.
 Koia te whenua noho nui rawa tuatoru me ōna tāngata neke atu i te 320 miriona,
ā, ko te whenua nui rawa tuawhā me tōna rahinga whenua e 9.842 miriona km2 (3.8
miriona māero2).  Koia tētahi o ngā whenua tino kanorau ā-momopori, tino takenga
tini o te ao nō tāna manene rea mai ngā whenua maha.  He kanorau hoki te
matawhenua me te āhuarangi ō te Hononga-o-Amerika, ā, he wāhi noho mā ngā tipu
tūmomo maha rawa.

Nō 15,000 tau ki muri (nui atu rānei) a ngā Nehe-Amerikana i heke mai i Eurāhia
ki te tuawhenua o te HOA o nāianei, tae noa ki te rautau t16 noa iho i tīmata te
tāmitanga Ūropi.  Nō te 4 Hōngongoi 1776, i a ngā kaitāmi e whawhai ana ki a
Piritene Nui i te Pakanga Pāhoro o Amerika, te Whakapuakanga Motuhaketanga i
whakamanahia e ngā māngai o ngā tāmianga Piritene 13.  Nō te mutunga o tēnā
pakanga i te tau 1783 ka whakamanahia tō HOA motuhaketanga e te Kīngitanga o
Piritene Nui, kia tū ai hei whenua tuatahi o te ao nāna tōna motuhaketanga i
riro i tētahi emepaia tāmi Ūropi ki te pakanga.

I raro i tōna whakaakoranga a te Okewa Tīahoaho i whakamakoha te
Hononga-o-Amerika whaka-te-hauāuru i te rautau t19 mā te peinga i ngā iwi tūturu
o Amerika, mā te pahore takiwā hou, ā, mā te whakaae wehenga hou, kia toha ai
tōna takiwā ki ia takutai o te paparahi o Amerika-ki-te-Raki mai te tau 1848.
 Nō te haurua tuarua o te rautau t19 i turakina te whakapononga ā-ture ki
Amerika e te Kaiākiri Amerika, tae noa ki te whakamutunga o tēnā rautau i
tautoro atu ō HOA takiwā ki te Moananui-a-Kiwa, ā, i tipu pahū ai tōna ōhanga nō
te Hurihanga Ahumahi.  Nā tāna toanga i te Pakanga Pāniora-Amerika me te Pakanga
Aorere I i whakaū tōna tūnga hei mana taua aorere.  I maea te Hononga-o-Amerika
i te Pakanga Aorere II hei tuamana aorere, hei whenua whakahiato mānuka karihi
tuatahi, hei whenua anake i whakamahi i ēnei mānuka ki te pakanga, a hei peke
toitū o tō te Kotahitanga Aorere Rūnanga Haumaru.  Nō te whakamutunga o te
Pakanga Mātao me te hinganga o te Kotahitanga Soviet i te tau 1991 kua tū kau
ana a te Hononga-o-Amerika hei tuamana tautahi o te ao.



https://mi.wikipedia.org/wiki/W%C4%ABw%C4%AB

Ko Wīwī, arā te Tūwehe Wīwī (reo Wīwī: la République française), tētahi whenua e
noho ana ki te hauāuru o Ūropi, ahakoa he rohe, he moutere hoki ōna ki ētahi atu
paparahi. Ka tapaina auautia te whenua nei e ōna kainoho ko “L’Hexagone” (Te
Tapaono) nā te āhuahanga o tōna whenua.

Ka rere a Wīwī mai te Moana Rōwhenua ki te Hawai Ingarangi me te Moana Raki, ā,
mai te Awa Rine ki te Moana Ranatiki. Noho pātata ai a Wīwī (mai te raki, me te
matawā) ki a Pehiamu, Rakapuō, Tiamana, Huiterangi, Itāria, Manako, Pāniora me
Andora. Mā ōna rohe me ōna takiwā tāwāhi ka noho pātata hoki a Wīwī ki a Parīhi
me Hurināme (ki te taha o te Guiana Wīwī), ā, ki ngā Antile Hōrana (ki te taha o
Hato-Martino). Kua honoa hokia a Wīwī ki te Kīngitanga Kotahi mā te Ana Hawai e
rere ana o raro o te Hawai Ingarangi.

He kāwanatanga māngai manapori tō te Tūwehe Wīwī, ka whakahaerea hei tūwehe
tūtahi āhua-perehitini. Kua whakahuaina ōna kawa matua i te Whakapuakitanga Tika
Tangata. Ko ia tētahi o ngā whenua kaiū i te Kotahitanga Ūropi, te rohe euro me
te rohe Shengen, ā, he nui atu tōna rahinga whenua i ērā atu peke. He kaiū hoki
ia i te Kotahitanga Aorere, ā, he mema o te Whrankowhoni, te G8, te Whakahaere
Ruruku Whakahiato Ōhanga (OECD). Koia tētahi o ngā peke toitū e rima o tō te
Kotahitanga Aorere Rūnanga Haumaru; he whenua mana karihi whākī hoki.

Nō ngā rautau 18 me 19 i hangaia e Wīwī tētahi o ngā emepaea nui rawa o tōna wā,
e toro atu ana mai te uru o Āwherika ki te tongauru o Āhia, ā, kua āta awe ngā
tikanga me ngā tōrangapū o ēnā rohe. Koia rā te mea e kōrerohia tonutia ana te
reo Wīwī ki ētahi whenua e 20, nui atu rānei, hei reo tuatahi, hei reo whaimana,
hei reo whakahaere rānei.



https://mi.wikipedia.org/wiki/%C5%AAropi

Ko Ūropi tētahi o ngā paparahi tuku iho e whitu o te Ao. Pērā i ngā paparahi
katoa, he rerekē tōna rohe mēnā ka kōrerotia ā-ahureatia, ā-tōrangapūtia, ā-aha
rānei. Heoti, e ai ki te nuinga ka toha a Ūropi mai te Moana Tiri ki te raki, ki
te Moana Ranatiki ki te hauāuru, ki te Moana Rōwhenua ki te tonga, ki te tonga
rāwhiti ki ngā Maunga Kaukas me te Moana Mangū, ā, ka wehuriatia i a Āhia e ngā
Maunga Ural, e te Awa Ural me te Moana Kaspia ki te rāwhiti.

Atu i tēnei whakamāramatanga auau, ki ētahi atu he wāhanga noa iho a Ūropi o te
paparahi o Eurāhia (koi hauāuru), o Eurawherāhia rānei. E tapaina hokia ana i
ētahi wā ko te 'paparahi tawhito' (te 'ao tawhito' rānei), hei aronga kē mō te
'Ao Hou', arā, ngā Amerika.

E ai ki tōna rahinga whenua ko Ūropi te paparahi iti rawa tuarua o te Ao, me ōna
km² 10,180,000, arā, 2% o te mata o te Ao. Engari, koia te mea nui rawa tuatoru
e ai ki tōna taupori (whai muri mai i a Āhia me Āwherika), me ōna kainoho e
710,000,000, 11% rānei o ngā tāngata o te ao. Ko Rūhia tōna whenua nui rawa
ā-rahinga, ā-taupori hoki, ā, ko te Poho o Pita te mea iti rawa.

Ko Ūropi te wāhi whānau o te Tūpori Hauāuru. He tūnga whakaawe ō ngā whenua o
Ūropi mai te rautau 16; tae noa atu ki ngā rautau 17, 18 hoki i raro iho te
nuinga o Āwherika, ngā Amerika me Āhia i te maru o ngā whenua o Ūropi. I timu
haere tō Ūropi mana maru o runga o ngā take aorere a muri i ngā Pakanga Aorere e
rua, kia riro ai i te Hononga-o-Amerika me te Kotahitanga Soviet. Nā te Pakanga
Mātao i waenganui i ēnei whenua e rua a Ūropi e weheruatia ki ia taha o te Ārai
Rino. Ka puta te Rūnanga o Ūropi me te Kotahitanga Ūropi i te kōmitimiti ki te
hauāuru, ahakoa kei te whakawhānui whakaterāwhiti ēnei whakahaere nō te hinganga
o te Kotahitanga Sovet i te tau 1991.



https://mi.wikipedia.org/wiki/Tiamana

Ko Tiamana, arā te Tūwehe Whakaminenga o Tiamana (reo Tiamana: Bundesrepublik
Deutschland), tētahi whenua ki te pokapū o Ūropi.

E whirinaki ana a Tiamana (mai te Raki, me te matawā) ki Tenemāka, te Moana
Raki, Pōrana, Tīekia, Ateria, Huiterangi, Wīwī, Rakapuō, Pehiamu, Hōrana me te
Moana Baltic. E 357,021 km² tōna rahinga whenua.

Ko Tiamana te whenua taupori nui rawa o te Kotahitanga o Ūropi, me ōna kirirarau
e 82 miriona. Ahakoa ko Pearīni te tāone matua, tāone nui rawa hoki me ōna
kainoho e 3,410,000, ko te rohe o Rine-Ruhr kē te kāhui nohoanga tuatahi o te
whenua nō ngā tāngata neke atu i te 10,000,000 e noho toha ana ki ngā tāone o
Düsseldorf, Koln, Essen, Dortmund, Duisburg me Bochum. Ko Tiamana te kaipōwhiri
manene tuatoru o te ao i te mea 12% o tōna taupori he mea whakawhānau tāwāhi
mai; ko te nuinga o ēnei i ahu mai i te Whenua Korukoru. Ko te reo Tiamana te
reo whaimana.

He tūwehe whakaminenga pāremata a Tiamana me ōna wehenga (Bundesländer) 16. He
peke rohe Euro, Rūnanga o Ūropi, Kotahitanga Aorere, NATO, Whakahaere Ruruku
Whakahiato Ōhanga, G8 me te G4. Koia te ōhanga tuatoru o te ao, te kaikaweatu
tuatahi me te kaiwhakapau pūtea waonga tuaona. He teitei te pai oranga kua
whanake a Tiamana mō ōna kainoho, waihoki tōna pūnaha maru hapori. He tūnga
pūtake tōna i ngā take o Ūropi, ā, he amorangi pūtaiao, hangarau whakahirahira
hoki.



https://mi.wikipedia.org/wiki/Aotearoa

He whenua, he kāhui moutere a Aotearoa i Te Moana-nui-a-Kiwa. Ko ngā moutere
matua ko Te Ika-a-Māui ki te raki, ko Te Wai-pounamu, arā Te Waka-a-Māui ki
waenganui, me Rakiura ki te tonga. Ko ngā whenua o roto o te Kīngitanga o
Aotearoa ko ngā whenua moutere nei ko ngā Kuki Airani, ko Niue; he kāwanatanga
ake o aua whenua, engari ka mau tonu he pānga wātea ki Aotearoa; ko Tokelau, me
ngā wāhi kerēmetia rā o Antarctica ki ngā tahatai o te Moana o Ross. Ko Aotearoa
he rōpū moutere e tū mokemoke ana, e roa rawa te tawhiti ki whenua kē. E 2000
kiromita te tawhiti ki Ahitireiria, ko Te Tai-o-Rehua te moana wehe i aua whenua
e rua. Ko ngā whenua e tū tata ana ki te raki ko Niu Karatonia, ko Whiti, ko Te
Moutere Nōpoke, ko Tonga. Nō te tau kotahi mano iwa rau mā whitu (1907), ka
whakatūria a Aotearoa hei whenua āhua tū wehe.

Ko Aotearoa te ingoa Māori o nāianei mō te motu. Engari i tērā atu rautau, ko
'Aotearoa' tētahi o ngā ingoa mo Te Ika-a-Māui anakē. Koiarā i kī ai ngā tūpuna,
'ki a tātou ngā iwi o Aotearoa me te Wai-pounamu'. Nō ngā tau whakatūwhera o
tērā rautau, arā nō te wā i mua i te Pakanga Tuatahi o te Ao, ka hurihia hei
ingoa mō te motu katoa. Ko tētahi ingoa kāhore i te tino whakamahia i tēnei wā,
ko Niu Tīreni, arā te whakamāoritanga o "New Zealand". Ki ētahi, ko "Nū Tīrani"
kē. Ko Aotearoa te ingoa e rangona whānuitia ana i tēnei wā.

E toru ngā reo a te motu o Aotearoa: ko te reo Māori, ko te reo Pākehā, ko te
NZSL. Engari he nunui ngā reo e kōrerotia ana e ngā tāngata maha o Aotearoa nei.
Hei tauira, ko te reo Hāmoa me te reo Rarotonga.



https://mi.wikipedia.org/wiki/P%C4%81niora

Ko Pāniora, arā te Kīngitanga o Pāniora (reo Pāniora: Reino de España), tētahi
whenua e whakakapi ana i te nuinga o te kuiti o Iberia ki te tonga rāwhiti o
Ūropi.

E whirinaki ana a Pāniora (mai te raki, me te matawā) ki te Whanga Biscaya,
Wīwī, Andorra, te Moana Rōwhenua, te whenua Ingarihi o Kāmaka, Potukara me te
Moana Ranatiki. Nōna hoki ngā Moutere Baleares ki te Moana Rōwhenua, ngā Moutere
Canarias ki te Moana Ranatiki, me ngā tāone tūwaho e rua ki te raki o Awherika a
Ceuta me Melilla e whirinaki ana ki Moroko. Whaihoki ēnei takiwā katoa e 504,645
km² tōna rahinga whenua (t4 ki Ūropi i mua i a Rūhia, Ūkareinga me Wīwī), ā, nō
tōna teitei wawaenga e 650m o runga i te pae moana koia te whenua maunga tuarua
ki Ūropu (whai muri i Huiterangi).

Kua oti tōna tauwhiro mai te mana whakatuanui ki te manapori i tōna tuhiture o
te tau 1987; ināianei he arikitanga manapori pāremata tūtahi. He mema o te
Kotahitanga o Ūropi, ā, he mea whakahirahira hoki ki a ia tōna whanaungatanga ki
te hapori o Amerika-ki-te-tonga, arā, ngā whenua kōrero reo Pāniora, i raro i te
maru Pāniora rānei i ngā wā o mua. He whenua whanake; nōna te ōhanga tuawaru o
te ao.



https://mi.wikipedia.org/wiki/Potukara

Ko Potukara, arā te Tūwehe Potukara (reo Potukara: A República Portuguesa),
tētahi whenua ki te takutai hauāuru o te kuiti Iberia ki Ūropi.

I te mea koia te whenua hauāuru rawa ki Ūropi, e whirinaki ana (mai te raki, me
te matawā) ki te Whanga Biscaya, Pāniora me te Moana Rōwhenua. Nōna hoki ngā
moutere Ranatiki a Azores me Madeira.

He mema o te Kotahitanga Ūropi (mai 1986), te Kotahitanga Ūropi (mai 1955), te
NATO, te Comunidade dos Países de Língua Portuguesa (Hononga Whenua Kōrero
Potukara), te rohe Euro, ā, he peke kaiū o te Whakahaere Ruruku Whakahiato
Ōhanga (OECD).

Mai rā anō kua nohoia te whenua e karangahia ināianei ko Potukara. Ko ngā
Lusitania me ngā Celt ētahi o ngā tūpori o mua. Nō te rautau t2 i mua i tō tātou
wā i whakauru ai ki raro i te maru o ngā Tūwehe Roma. I nohoia e ētahi iwi
Tiamani mai te rautau t5 ki te t8, arā ngā Suebi me nga Visigoth. I tae mai ngā
Moor Ihirama i te tīmatanga o te rautau t8, ā, i raupatu rātou i ngā Kīngitanga
Karaitiana, taro rawa te Kuiti Iberia katoa. Nō te tīmatanga o te rautau t11, nō
te Raupatu Karaitiana, a te Kīngitanga Potukara i puta mawehe atu i ōna kiritata
a ngā Kīngitanga Leon me Galicia. Āhua kotahi rautau a muri, nō te tau 1249, kua
whakaūkia kētia te nuinga o ōna takiwā o-nāianei mā te raupatu i ngā whenua
Moor.

I ngā rautau t15, t16 hoki koia tētahi o ngā mana aorere ōhanga, hokohoko,
torangapū kaha rawa o te ao; i toha tōna emepaia ki Awherika, Āhia me Amerika ki
te tonga. Nō āna whawhai ki ngā ope whakaariki Pāniora me Wīwī me te ngarotanga
o tōna takiwā nui rawa a Parīhi i ngā rautau t19 tōna pūmautanga torangapū me
tōna tipuranga ōhanga i aukati. A muri i te Pakanga Whenua Maru Potukara me te
upokotaua i 1974 i tutea te mana whakahaere ki Rihipone, ā, kua whakahoki i ōna
takiwā tāwāhi whakamutunga ki Awherika. Kua whakahokia tōna takiwā whakamutunga,
a Makaū, ki Haina i te tau 1999.



https://mi.wikipedia.org/wiki/%C4%80hia

Ko Āhia tētahi o ngā paparahi e whitu i roto i te punaha tatau paparahi tuku iho
nō Ūropi. I te mea he 43,810,582 km2 tōna rahinga whenua, ā, e 4.3 piriona ōna
kainoho, ko Āhia te paparahi nui rawa o te ao (8.6% o te mata o Papatūānuku,
29.4% rānei o te matawhenua maea) me te paparahi taupori maha rawa hoki (āhua
60% o te taupori aorere). Noho ana a Āhia ki te haurua rāwhiti o te tuakoi raki,
mai te Moana Arctic i te raki ki te Moana Īnia i te tonga. Ko ngā Maunga Ural te
roherohe hauāuru, ā, ko te Moananui-a-Kiwa te takutai i te rāwhiti.

Ahakoa tēnei whakamāramatanga auau, ehara a Āhia i te hinonga mātai whenua
motuhake, he aroro ā-ahurea kē. E ai ki te whakaaro mātai whenua taikaha, he
wāhanga ngātahi a Āhia me Ūropi o te paparahi kotahi a Eurāhia, tērā rānei he
wāhanga ēnei e rua me Āwherika o te tuapaparahi o Āwhe-Eurāhia.

E 48 ngā whenua ki Āhia, ā, neke atu i te 100 ngā tāone. Kei tēnei paparahi te
puke tiketike rawa o te ao, Maunga Everest, 8,848m te tairanga, me te pourewa
tiketike rawa o te ao: te Burj Khalifa, ki te tāone o Dubai, 828m te tairanga.

O roto o ngā wehenga i runga ka noho ētahi whenua motuhake ā-meka me te
whakamihi aorere taparere, whakamihi-kore rānei. Kāore ēnei e whai ake nei i te
peke Kotahitanga Aorere:



https://mi.wikipedia.org/wiki/Haina

He tuhinga tēnei mō te Tūwehe-ā-Iwi o Haina. Tirohia te tuhinga 'Taiwana' mō te
Tūwehe o Haina.

Ko Haina, arā te Tūwehe-ā-Iwi o Haina (reo Hainamana: 中华人民共和国; pinyin: Zhōnghuá
Rénmín Gònghéguó; reo Pākehā: People's Republic of China), tētahi whenua ki
Āhia-ki-te-Rāwhiti.  Koia te whenua tino taupori o te ao me ōna kiri rarau 1.35
piriona.  He wehenga pāti-kotahi te tūwehe-ā-iwi nei e whakahaerea ana e te Pāti
Tōpū o Haina mai te ūpokonga o Peihinga.  He mana whakahaere tōna ki ngā
kāwanatanga 22, ngā rohe ture-whaiaro e rima, ngā manatāone hautū-tauaro e whā
(Peihinga, Tianjin, Shanghai, Chongqing), me ngā rohe whakahaere motuhake nuinga
kāwana-whaiaro e rua a Hongipua me Makao.  Ka kokoraho hoki te Tūwehe-a-Iwi i
ngā takiwā e whakahaerea ana e te Tūwehe o Haina (tētahi hinonga tōrangapū
motuhake e tapaina auautia ko Taiwana), arā ko ngā moutere o Taiwana, Jinmen,
Mazu, me ētahi atu ki te Moana Haina-ki-te-Tonga.  He mea tautohetohe ēnei
kokoraho nā te āhua manganga o te tūnga tōrangapū o Taiwana.

He whenua rahinga whakahara tō Haina:  9.6 miriona km2, arā, te rahinga whenui
tuarua o te ao, rahinga tapeke tuatoru, tuawhā rānei e ai ki ngā tukanga ine
rerekē.  He mea whakahara, kanorau hoki tō Haina matawhenua, mai ngā pākihi
ngahere me ngā koraha o Gobi me Taklamakan i tōna raki maroke ki ngā ngahere
āhuapārū ki tōna tonga mākū.  Mā ngā pae maunga a Himaraia, Karakoram, Pamir me
Tian Shan ka weheruatia a Haina i te tonga o Āhia Waengapū.  Ka rere ngā awa e
rua a Awawhāroa me te Awa Pīngao -ngā awa roanga tuatoru me tuaono o te ao- mai
te Mānia Tipeta ki te tapātai rāwhiti apiapi.  14,500 km te roanga o tō Haina
takutai i te Moananui-a-Kiwa, ā, ka tāparepare i te Moana Bohai, te Moana
Pīngao, te Moana Haina-ki-te-Rāwhiti, me te Moana Haina-ki-te-Tonga.



https://mi.wikipedia.org/wiki/Matariki

He kāhui whetū e whitu a Matariki, e mōhiotia nei ko Pleiades. I ia hōtoke, ko
te putanga mai o Matariki me Puanga hei whakaatu mai kua pau te tau tawhito, kua
tīmata he tau hou. Mai rā anō, ko te putanga mai o Matariki he wā whakanui, he
wā whakatikatika hoki mō te tau hou. E rua ngā whakamārama mō te ingoa o
Matariki - tuatahi, ko ngā mata riki; tuarua, ko ngā mata o te ariki.

I ngā rā whakamutunga o Haratua i ia tau, ka maiangi ake tēnei rāngai whetū i
mua tata tonu atu i te aonga ake o te rā. Ko ngā whakanuitanga i tōna taenga mai
ka tīmata i te putanga o te kōwhiti i te marama i muri tonu mai. He wā whakareri
a Matariki i te whenua. I waenganui o te hōtoke i te wā o Matariki, e āhua moe
kē ana te whenua. Ka whakatōngia he hua whenua hei koha ki ngā atua o te whenua,
ki a Rongo mā. Ka tata te kōanga te tae mai, kāhore atu he wā i te wā o Matariki
hei whakatakoto kaupapa mō te whenua, mō ngā mahi whenua hoki o te kōanga
āianei. He wā pai hoki hei ako i ngā āhuatanga o te whenua me te ngahere.

Ki ētahi, ko Matariki hei tamāhine ki a Raumati, tama a te rā. Ki ētahi iwi, ka
riro mā Puanga kē e whakaatu te tīmatanga o te tau.



https://mi.wikipedia.org/wiki/%C4%80wherika

Ko Āwherika te paparahi rahinga whenua tuarua, taupori tuarua o te ao. Kapi ai
30.2 miriona km2 (6% o te mata tapeke o te ao, 20.4% o te matawhenua o te ao) e
te paparahi nei, whai hoki ōna moutere pātata. 1.1 piriona tāngata e noho ana ki
Āwherika, arā, āhua 15% o te taupori o te ao. Karapotia te paparahi e te Moana
Rōwhenua ki te raki, e te Kōawa Suez me te Moana Kura ki te taha o te Kūrae
Sinai ki te whakarua, e te Moana Īnia k te paeroa, ā, e te Moana Ranatiki i te
hauāuru. He wāhanga hoki te moutere o Madagascar me ētahi atu tinimoutere
whakaehu. E 54 ōna wehenga whakamihi tutuki, e iwa ngā takiwā, ā, e rua ngā
wehenga motuhake ā-meka me te whakamihi taparere, whakamihi-kore rānei.

Kei Āwherika te taupori rangatahi rawa o ngā paparahi katoa: 50% o ngā wae
Āwherika i whānau mai i te tau 1991, ā muri rānei. Ko Aratiria te whenua rahinga
nui rawa, ā, kei Ngāitiria te taupori maha rawa o te paparahi nei. He meka
whakamihia whānuitia kei Āwherika te tūrangawaewae o te momo tangata, inarā, ki
te Tai Rāwhiti o Āwherika. Ka noho a Āwherika ki ia taha o te weheruatanga o te
ao, he maha ngā rohe āhuarangi rerekē, ā, koia anake te paparahi e toha ana mai
te rohe hātai i te tonga ki te rohe hātai i te raki. He maha, he kanorau hoki
ngā momopori, ngā ahurea me ngā reo e ora ana ki Āwherika. Nō te mutunga o te
rautau t19 i tāmitia te nuinga o Āwherika e ngā whenua o Ūropi. He mea whakaputa
te nuinga o ngā whenua motuhake ki Āwherika ināianei e te tukanga wetetāmitanga
o te rautau t20.

He mea whakarōpū ngā whenua i tēnei ripanga e ai ki te kaupapa mā ngā wāwāhanga
mātai whenua e whakamahia e te Kōtahitanga Aorere. He mea whakatiki ngā raraunga
ō roto i ngā tohutoro kua tautohua. Kia rerekē ēnei e rua, kua āta tūtohia.



https://mi.wikipedia.org/wiki/Takuu

Takuu (arā Tauu, Mortlock Islands rānei) he rōpū moutere itiiti, e noho taratahi
ana i te moana ki te rāwhiti atu o Bougainville, Papua Nūkini.

E 600 pea ngā tāngata e noho ana i ngā moutere nei, he iwi whanaunga rātou ki
ngā Māori, arā he iwi e ahu mai ana i ngā moutere o Te Moana-nui-a-Kiwa. He
whanaunga tata ngā iwi o Takuu ki ngā iwi o Hāmoa, o Tokelau; e āhua tata ana
hoki tō rātou reo ki te reo o Tokelau. Ko Takuu tētahi o moutere marara e noho
ana ki waho o te tapatoru o Porinihia.

He tino kaha ngā iwi o Takuu ki te mau i tikanga a ō rātou tūpuna, ki te tiaki i
ō rātou wāhi tapu. Hei ārai i ngā tikanga a iwi kē, i rāhuitia e rātou ngā
moutere kia kore e ekea e te tauhou. E 25 ngā tau i mau pērā ai taua rāhui.
Kāore e taea e te mihingare, e tauiwi hoki, te whakauru ki Takuu. E whā noa iho
ngā kairangahau e āhai ana te noho ki reira mō te wā poto. Kātahi anō i hikitia
ai taua rāhui, arā nō ngā tau rima kua hipa nei, nō te hokinga mai o ngā
taitamariki o reira i ō rātou kura i te tuawhenua o Papua Nūkini.

Mai rā anō, mai rā anō, kua mau ngā tikanga a ngā tūpuna i ngā iwi o Takuu. He
āhua tawhito o ngā whare o reira, e tū tata ana tētahi ki tētahi. Ko ngā
kokonati ngā rākau anake o ngā moutere. Ka whakamahia te huarahi matua hei
marae, hei wāhi mō ngā tikanga a te iwi. He tino whai tikanga ngā waiata o
Takuu. Roa rawa ngā tau i tū mokemoke aua moutere nei. Me te aha anō, kei te
waiatatia tonutia ngā tino waiata o mua, kei te kōrerotia tonutia ngā korero o
mua, tae noa ki ngā kanikani o mua. He maha ngā waiata nō mua i te taenga mai o
te Pākehā i te rautau 19. Ko te kaupapa o ēnei waiata ngā rerenga waka i
waenganui i ngā moutere; ka pau i ngā iwi kia 30 ngā haora i te wiki ki te
kanikani (Wane 2005). He maha hoki ngā waiata e whakanui ana i ngā hononga i
waenganui o ngā iwi, ahakoa he hononga i ngā whānau ki te mahi, ahakoa he
hononga ki ngā tūpuna, kia tau mai te atawhai, te manaaki o ngā tūpuna i ngā wā
o te hiahiatanga.

He reo Porinīhia te reo o ngā iwi o Takuu, arā he whanaunga taua reo ki te reo
Māori. E ai ki ā ngā tohunga wetereo whakapapa i ngā reo, kei roto a Takuu i te
rōpū 'Ellicean outlier'. Ko ētahi atu mema o taua rōpū ko ngā reo o Tuvalu,
Nukuoro, Kapingamarangi, Nukuria, Nukumanu, Luangiua, Sikaiana me Pileni. Ko aua
reo, arā ngā reo nō ngā moutere marara nei o Porinīhia, kei roto anō i te rōpū
'Ellicean'; ko ngā reo e kīa nei ko ngā reo 'Samoic', arā ngā reo o Hāmoa, o
Tokelau he rōpū anō i roto i Ellicean. E ai te whakarārangitanga o mua, kei roto
ēnei reo katoa i te rōpū 'Samoic Outlier' kē.



https://mi.wikipedia.org/wiki/Meri_Te_Tai_Mangak%C4%81hia

Ko Meri Te Tai Mangakāhia (1868-1920) nō Te Rarawa, nō Ngāti Te Rēinga, nō Ngāti
Manawa me Te Kaitūtae. I whānau mai ia i te 22 o Mei 1868 i tētahi wāhi e tata
ana ki Panguru i te moana o Te Hokianga. Ko tana tāne ko Hāmiora Mangakāhia, he
rangatira o Hauraki i tohungia i 1892 hei Pirimia mō te Pāremata Māori, arā mō
te Kotahitanga. Nō te 18 o Mei i te tau 1893 i tū te hui a te Pāremata o te
Kotahitanga i Heretaunga; ka puta te mōtini a Meri Te Tai kia whai wāhi ngā
wāhine ki te pōtitanga. Ka tū a Meri ki te tautoko ki tana mōtini i roto i te
Pāremata – ko ia tonu te wahine tuatahi i kōrero ki taua huinga.

Ka mea atu a Meri kia tukua ngā wāhine kia pōti, kia noho hei Mema o te Pāremata
Māori. Ki tāna whakaaro, nō te mea ka taea e te wahine te noho hei rangatira i
runga i ōna whenua, nā reira me āhei rātou ki te whakaputa kōrero. Kāhore tāna
mōtini i kawea. Ahakoa tērā, ka pūmau ia ki ngā tōrangapū Māori i tāna mahi hei
mema o te Komiti Wāhine o te Kotahitanga; he mema kaha ia ki ngā kaupapa e pā
ana ki te oranga o te iwi. Nā tēnei komiti te ara mō te Rōpū Wāhine Toko i te
Ora i whakapuare.



https://mi.wikipedia.org/wiki/Hawaiki

I ngā kōrero tuku iho o te `Māori, ko Hawaiki te matapuna o ngā tūpuna Māori. Ki
etehi he he moutere nō Te Moana-nui-a-Kiwa, engari ki etehi atu he wahi wairua.

Kaore e kore i ahu mai nga tupuna o ngai tatou nga uri o Hawaiki i te Uru, ara i
Ahia (Asia). Nawai ra ka puta nga waka o nga tupuna nei ki te Moananui a Kiwa,
tuatahi ki nga motu e tata ana ki Ahia katahi ka puta te ihu o nga waka ki waho
kia tae atu ki nga motu papatea me nga motunui. Ko te reo maori he peka o te reo
Austronesian he mea i korerohia e nga iwi o Malaysia me nga moutere o Ahia, tae
atu ki Madagascar me nga motu pamaomao o te Moananui a Kiwa. I kawea mai e nga
tupuna nei etehi taputapu uku e kia nei ko Lapita na reira ka mohiotia tenei iwi
ko 'Ngai Lapita'. I kitea nga hanga uku nei ki Noumea, ki Vanuatu tae noa atu ki
Fiji, Tonga me Hamoa. I kitea etehi ki Hiva engari karekau nga mea i kitea ki
era atu o nga motu o 'Poronihia'

Ko Maui tetehi o nga tino tupuna o ngai tatou nga uri o Hawaiki huri noa i te
Moananui a Kiwa. He tupua, he atua ko wai ke te tangata kaore ano kia rangona
tona ingoa. Ehara ia i te ariki, he potiki noa engari he tangata tino matatau,
he angata tinihanga.

He uri ano a Tawhaki i a Maui na reira ko ia tetehi o nga tino tupuna o ngai
tatou nga uri o Hawaiki o te Moananui a Kiwa.

He mokopuna ano a Rata i a Tawhaki, ara na Tawhaki ko Wahieroa, na Wahieroa ko
Rata.

Ko te ingoa o tona pahi ko Te Ivi-o-Atea he mea i hanga i te rakau i tapaina ko
Te Tamoko-o-te-rangi, he rakau tapu no Taa-kura me Ari. Ka takariri te tokorua
ra a ka whawhai raua i a Hui-te-rangiora, tokomaha ratou i tarakura penei ana.



https://mi.wikipedia.org/wiki/R%C4%81rangi_whenua_%C4%81-taupori

He rārangi whenua, takiwā whirinaki ā-taupori tēnei e ai ki te paerewa ISO
3166-1, e whakaatu ana i ngā taupori tapeke. Kāore ētahi whenua (pērā i a
Tairana) e rīpoata i a rātou taupori tapeke, ka rīpoata i te taupori kirirarau
kē. I ēnei tauira, ka whakaatu te ripanga nei i ngā whakataunga tata nō tētahi
mana aorere mō ā rātou taupori tapeke.

Tae ana tēnei rārangi ki ngā wehenga motuhake, ki ngā takiwā whirinaki nohoia,
ki ngā wehenga whakamihi hāmanga, ā, i ētahi tauira ki ngā whenua wāhanga o ngā
wehenga motuhake. Hei tauira, he mea whakarārangi te Kīngitanga Kotahi hei
hinonga kotahi, manohi anō kua whakarārangi wāwāhi kē ngā whenua wāhanga o te
Kīngitanga Hōrana.

Ka rārangihia hokia ngā taupori whenua hei ōrautanga o te taupori aorere, nā te
Tari Tatauranga o te Hononga o Amerika i whakatau tata hei 7.29 piriona. E ai ki
tō te Kotahitanga Aorere whakataunga tata kē, nō te Whiringa-ā-nuku 2011 te
taupori aorere i hau i te tatau 7 piriona.

Ka whakamahia tēnei ripanga i ngā whakataunga tata me ngā matapae whakahou rawa
nō te mana kautenui ā-motu (kia wātea), ā, kua whakaawhiwhia mō te nuinga. Kia
kore ngā raraunga ā-motu whakahoua e wātea, kua whakamahia ngā whakataunga tata
me ngā matapae mō te tau 2015 o te Tānga Taupori o tō te Kotahitanga Aorere Tari
Take Ōhanga, Hapori.

Kua kautehia ngā wāhi wāhanga hanganga o ngā wehenga motuhake (pērā i ngā whenua
o te Kīngitanga Kotahi) hei wāhanga o ēnā wehenga motuhake. Kāore ngā hinonga
motuhaketanga-kore (pērā i te Kotahitanga Ūropi), me ērā takiwā whirinaki kāore
ā-rātou taupori tūturu (pērā i ngā kokoraho maha o te Tiri o te Moana) i
whakarārangihia.

Kia matāra: Kua whakatītahahia katoatia ngā whenua me ngā takiwā whirinaki
wāhanga o tētahi wehenga motuhake.



https://mi.wikipedia.org/wiki/Te_Atairangikaahu

Ko Te Arikinui Te Atairangikaahu te Kuīni Māori mai i te 1966 tae noa ki te
2006. I whānau mai ai a Piki Mahuta i te 23 o ngā rā o Hōngongoi i te 1931; i
mate i te 15 o ngā rā o Here-turi-kōkā, 2006. Ko Te Ata, arā 'Princess Piki' te
tamāhine tuarua o Korokī, arā o Korokī Te Rata Mahuta Tāwhiao Pōtatau Te
Wherowhero, te Kīngi Māori tuarima.

Nō te mea he uaua rawa te whānautanga, ka mea a Korokī kia noho a Te Ata anake
hei tamariki mō tāna wahine, kei mate ia. Engari, he tamariki whāngai anō ō
rāua, ko Tā Robert Mahuta tētahi. He tokotoko whakawhirinaki tonu ia ki a Te Ata
i ngā tau o tana kuīnitanga. He pōhara rawa ngā āhuatanga o te ao o Te Ata, i a
ia e tamariki ana; he papa oneone noa iho o tō rātou whare raupō. I kuraina a Te
Ata ki te kura Māori o Rākaumanga me Diocesan School, arā te kura mihinare mō
ngā kōtiro ki Kirikiriroa. He tino kaha ia ki te tākaro hoari, ki te kauhoe
hoki.

I te tau 1965 ka hemo te whaea a Te Ata, ko Te Atairangikaahu tonu te ingoa. Nō
muri mai, i te tau 1966, ka mate a Korokī, ā, ka tū ko Te Atairangikaahu hei
whakakapi, ā, koia rā i tau ai ki a ia te korowai o ōna mātua, ā, ko tana
koroneihana hei Arikinui. Ko ia te wahine tuatahi i noho ki te torōna o ōna
tūpuna, o Te Wherowhero mā. Ko Whatumoana Paki te hoa rangatira o Te
Atairangikaahu; i haere tahi rāua ki hea whenua, ki hea whenua, ki te mahi i ngā
mahi a Te Kīngitanga.



https://mi.wikipedia.org/wiki/Te_Aroha

Ko Te Aroha tētahi o ngā maunga o Hauraki; ko ia tonu te maunga nui o te paehua
maunga e kīa nei ko ngā Kaimai. Kei reira hoki te tāone o Te Aroha kei te pūtake
o Te Aroha maunga e tū ana.

Ki ngā iwi o Hauraki, he maunga tapu a Te Aroha. Ko Te Aroha te maunga, ko
Marutūāhu te iwi. I ngā wā o mua, he nunui rawa ngā kai o te whenua kei te
pūtake o Te Aroha maunga; ngā kai o te ngahere, me ngā kai o ngā awa. Kātahi te
reka o ngā kererū, me ngā manu katoa o te ngahere; kī tonu ngā repo, ki te tuna.
Hau atu ai te rongo mō; te mōmona o ngā manu, te maha o te harakeke e tupua nei
e tēnei whenua, te reka me te nui o ngā ika o ngā awa me ngā tuna o ngā repo o
Te Aroha. Tētahi nui o tērā maunga i ngā wā o mua ko ngā waiariki. Haere ai ki
reira ngā tāngata haere-tokotoko, haere-hape, ki ngā ngāwhā o Te Aroha; ā,
koiarā te mana o aua waiariki ki te whakamahu i ngā mate. Koirā te mana o taua
maunga ki te taha Māori; ko te mana o tērā maunga ki te taha Pākehā i tērā atu
rautau ko ngā tahua koura e kerikeria mai nei i ngā hiwi i runga atu o te awa o
Waihou, te kōngutu i tapā nei e ngā Māori ko Waiorongomai.

E rua ngā tihi kei runga tonu o Te Aroha maunga: ko Te Aroha-ki-tai, ko Te
Aroha-ki-uta. He maha ngā kōrero mō aua ingoa. E ai ki Te Arawa, i tapā te
maunga e Kahumatamomoe (Kahu, Te Momoe) ki te ingoa Te Aroha-o-Kahu. Ka mihi a
Kahu ki te tai, ki Moehau, ki te maunga i moe ai a Tamatekapua, koiarā a Te
Aroha-ki-tai. Ka huri, ka mihi ki te whenua, ki te wāhi i noho ai ōna whanaunga
a Tia rāua ko Maaka, koiarā a Te Aroha-ki-uta (tirohia Stafford 1967:38). E ai
ki Waikato ko Kahu he wahine kē, arā ko Kahupeka, te whaea o Raka-maomao (Jones
1995:58). E ai ki Taimoana Turoa o Hauraki, nā Rāhiri o Mātaatua waka aua ingoa.
I a Rāhiri e noho ana ki Te Tai-tokerau, ka puta tana whakaaro kia hoki ia ki
Whakatāne, ki tōna kāinga tuatahi i Aotearoa nei. Ka haere, ka tae ki Hauraki,
ka piki, ka kake, ā, ka kite i tōna kāinga tawhito, ka puta te aroha i a ia. Ka
tae ki te wā i haere tonu ai ia ki Whakatane, i waiho i a ia ētahi o ōna tāngata
ki reira, koiarā a Ngāti Rāhiri e noho tonu nei ki te pūtake o Te Aroha maunga
(Turoa 1997:20).



https://mi.wikipedia.org/wiki/M%C4%81ori

Ko te tikanga o te kupu Māori, he 'tangata noa', otirā, i roto i ngā kōrero
pakiwaitara me ngā kōrero tuku iho ko tana mahi hei whakarerekē i ngā tāngata me
ngā atua, ngā kehua rānei. He hononga ētahi i roto i ētahi atu reo Porinīhia, he
tauira ko te Hawai'i, ko tōna tikanga, he mea māori, he mea taketake, he tino
mea. Koia hoki te ingoa o te iwi me te reo o te Kuki Airani, e mōhiotia ana hei
te reo o Rarotonga.

Ko te take o ngā tāngata Māori ko Ranginui-e-tū-nā, ko
Papa-tū-a-nuku-e-takoto-nei. I noho rāua ki roto ki te pōuri. I pipiri rawa
tētahi ki tētahi, nō reira kīhai te marama i puta.

Ka whakatika ko Tāne-mahuta ki te whawhai ki ōna mātua, ka panga tōna upoko ki
raro, ko ōna waewae ki runga, nā, kātahi ka mawehe a Rangi rāua ko Papa, aue noa
ana, ka heuea te pō, ka heuea te ao, ā, ka kitea te tini tāngata e huna nei ki
roto ki te arearenga o ngā poho o Rangi rāua ko Papa.

I piri a Tawhiri-matea ki tōna pāpā ki a Rangi-nui, ko ia anō te hau. Ko ngā
ingoa o āna tamariki ko ēnei:



https://mi.wikipedia.org/wiki/Aoraki

Ko Aoraki te maunga teitei rawa o Ngā Puke-māeroero, te tino pae maunga kei te
Te Wai-pounamu. E 3724 mita te teitei. Ki tō ngā iwi o Te Ika-a-Māui whakahua ko
Aorangi kē; ki te Pākehā, ko Mount Cook te ingoa.

I ngā wā o mua, i pōhēhē ētahi mō te aronga o te ingoa o tēnei maunga rangatira.
I pōhēhē rātou ‘ko te maunga e titi ana ki ngā rangi’. Heoi, e ai ki ngā tohunga
whakapapa o Kāi Tahu, he tangata kē a Aoraki, he tino tupuna nō rātou, kei
Hawaiki e noho ana. Tērā te wā e hoe ana a Aoraki me ana teina, tuākana i Te
Moananui-a-Kiwa; ka tūpoki tō rātou waka. I te tahuritanga o te waka, ka piki a
Aoraki ki te takere. Tērā tētahi ingoa tawhito mō Te Wai Pounamu, ko te Waka o
Aoraki. Ka tae ki te wā ka hiahia rātou ki te hoki ki Hawaiki, engari, kua kore
e taea e Aoraki te whakahua i te karakia tika kia hoki rātou. Nā wai rā, kua
huri tō rātou waka ki Te Wai-pounamu, kua huri hoki ngā kaihoe hei maunga. Nā te
mea ko Aorangi te rangatira koia te maunga teitei rawa atu, a, ko ōna hoa ērā
kei tōna taha.



https://mi.wikipedia.org/wiki/Tongariro

Tērā ko Tongariro maunga e tū rangatira ana ki te mātāpuna awa o Te Ika-a-Māui,
he maunga puia, he maunga hukarere, he maunga tipua ē! Ko Tongariro maunga te
puna wai o te Ika a Māui, te romi o ngā awa e rere ana ki ngā tōpito e whā o te
motu, arā ko Waikato, ko Whanganui, ko Rangitikei. Ka tū a Tongariro ki te te
mātāpuna o ngā awa nunui o Te Ika-a-Māui, i te 39.1S, 175.7E. Ko te teitei o te
maunga nei, e 1,978 mita.

Ka tū rārangi ana keokeonga, arā ko Tongariro, ko Ngāuruhoe, ko Paretetaitonga,
ko Ruapehu. He maunga ikeike ēnei, ngaro katoa i te hukarere. Ko ngā mea orohia
e piri ana ki te taha ko Hauhangatahi, ko Maungakatote, ko Pukeonake. He rua
puia anō ko Ōhākune. Ko ngā keokeonga e tū tata ana ki raro ko Kakaramea, ko
Pihanga. Ko Rotoaira te puna wai i waenganui. Tū ana he maunga, takoto ana he
raorao, heke ana he awaawa, koia nā ko te raorao e pōkaitia ana i a Tongariro he
awaawa, he oneone, he parangahu, he pungapunga, he pungarehu.

He maunga tapu ēnei e tū ana ki te puku o te whenua, he tupua, he atua. Me hoki
anō ki te ao kohatu, i aua rā ka minemine ngā maunga ki te mātāpuna: ko
Tongariro, ko Taranaki, ko Tauhara, ko Putauaki, ko Pihanga me ērā atu o ngā
maunga, ngā puke, ngā hiwi me ngā kohatu. Ka nui te aroha o Tongariro ki a
Pihanga engari ka pūhaehae ērā atu o ngā maunga, ā ka puta te riri i a rātou. Nā
ka huaki te riri a Taranaki, a Putauaki ki a Tongariro, haruru ana te whenua, ka
pō te rangi, aue, taukuri e!



https://mi.wikipedia.org/wiki/Tiriti_o_Waitangi

Ka hainatia te Tiriti o Waitangi i te 6 Hui-tanguru 1840 ki Waitangi, Te
Tai-tokerau, Aotearoa, e te māngai a te Karauna o te Kīngitanga Kotahi, rātou ko
ngā rangatira Māori o Te Ika-a-Māui.

Ko Wikitoria, te Kuini o Ingarangi, i tana mahara atawhai ki nga Rangatira me
nga Hapu o Niu Tirani i tana hiahia hoki kia tohungia ki a ratou o ratou
rangatiratanga, me to ratou wenua, a kia mau tonu hoki te Rongo ki a ratou me te
Atanoho hoki kua whakaaro ia he mea tika kia tukua mai tetahi Rangatira hei kai
whakarite ki nga Tangata maori o Niu Tirani - kia whakaaetia e nga Rangatira
maori te Kawanatanga o te Kuini ki nga waahi katoa o te Wenua nei me nga Motu -
na te mea hoki he tokomaha ke nga tangata o tona Iwi Kua noho ki tenei wenua, a
e haere mai nei.

Na, kua pai te Kuini kia tukua a hau a Wiremu Hopihona he Kapitana i te Roiara
Nawi hei Kawana mo nga wahi katoa o Niu Tirani e tukua aianei, amua atu ki te
Kuini e mea atu ana ia ki nga Rangatira o te whakaminenga o nga hapu o Nu Tirani
me era Rangatira atu enei ture ka korerotia nei.

Na ko matou ko nga Rangatira o te Whakaminenga o nga hapu o Niu Tirani ka huihui
nei ki Waitangi ko matou hoki ko nga Rangatira o Niu Tirani ka kite nei i te
ritenga o enei kupu, ka tangohia ka whakaaetia katoatia e matou, koia ka
tohungia ai o matou ingoa o matou tohu.



https://mi.wikipedia.org/wiki/Te_Rangi_H%C4%ABroa

Ko Te Rangi Hīroa (Tā Peter Henry Buck), Oketopa 1877? - 1 Tīhema 1951, nō Ngāti
Mutunga o Taranaki; he tākuta, he ngārahu taua, he āpiha hauora, he
kaitōrangapū, he tohunga tikanga tangata, he tumuaki whare taonga.

I kuraina ia ki te kāreti o Te Aute; nō te 1904 ka puta i te kura tākuta ki
Ōtepoti. Nō te tau 1905 ka tīmata tana mahi ki te taha o Māui Pōmare hei āpiha
hauora mō te Māori. Ka mahi tahi rāua ki te whakapaipai i ngā kāinga, kia piki
te hauora ki te iwi Māori, ahakoa he nunui tonu ngā rangatira kāore i rata ki ā
rāua mahi. Ka tū a Te Rangi Hīroa hei Mema Pāremata Māori mō Te Tai Tokerau i te
tau 1909, ā ka wikitoria. I a ia i te Pāremata, he mema ia o te Komiti mō ngā
Take Māori. Nō te 1914, ka tū ia mō te rohe Pākehā o Pēwhairangi, ka hinga i
tētahi Pākehā. Ko te mutunga tērā o tana mahi ki te Pāremata.

Ko tana hokinga mai ki Aotearoa, ka tahuri ia ki te tūranga hou hei
kaiwhakahaere mō te hauora Māori i raro i te Tari Hauora. Nō te tau 1918, he
tokomaha rawa ngā Māori i mate i te urutā rewharewha. Me te aha, ko te mahinga
tahitanga a ngā rangatira Māori me ngā āpiha hauora ki te tāmi i ngā urutā tērā
ka pā; ā, ka māmā ake ngā mahi a Te Rangi Hīroa.

I tōna pakeketanga ka noho ia ki tāwāhi mahi ai ki te mātauranga tikanga
tangata, ki te tuhituhi pukapuka hoki mō ngā tikanga Māori. He maha ngā tohu
tākuta hōnore i whakawhiwhia ki a ia, e te Whare Wānanga o Aotearoa, e te Whare
Wānanga o Yale, e wai atu, e wai atu. I te tau 1946 ko tau mai te taitara Tā ki
runga i a ia. Ka hemo a Te Rangi Hīroa i te 1951 ki Hawai'i.



https://mi.wikipedia.org/wiki/Marae

He kupu tino tawhito tēnei kupu 'marae'. Ki ngā iwi o Te Ao-o-Kiwa, he wāhi tapu
te marae, he wāhi i mahia ai ngā mahi tapu, ngā huihuinga a te iwi. I ngā reo o
Tahiti, o Rarotonga, he marae tēnei; ki ngā tāngata o Tonga, he mala'e; i ngā
reo o Hāmoa, o Hawai'i, he malae. He wāhi ātea takawhā tēnei, he kōhatu, he pou
rānei e tū ana ki ia taha, ki ia taha, hei wāhi mahi i ngā karakia tapu.

Nō te Rautau 19, ko te taenga mai o te whakapono karaitiana ki ngā moutere o Te
Moana-nui-a-Kiwa, ka whakarerea ngā marae o reira, ka whakangaromia te nuinga.
Ko ētahi i waiho hei wāhi mā ngā turuhi, mā ngā kaimātai whaipara tangata.
Otirā, mau tonu te tapu o ngā marae. Kei ngā Kuki Airani, ka mau tonu te iwi ki
te whakapai o ētahi o ngā marae o reira (ko Ara-i-te-tonga, ko Vaerota, ko
Taputapuatea) mō ngā karakia whakapai i ngā ariki hou.

I Aotearoa nei, i te wā i noho ai ngā tūpuna ki ngā pā tūwatawata, he wāhi te
'marae' kei mua i tētahi whare whakairo. He ingoa anō tō taua wāhi ko te 'marae
ātea'. Ka mahia i konei ngā tikanga katoa e pā ana ki te iwi, he wāhi mā ngā
tohunga e mahi ngā ritenga tapu. Kei muri i te marae, he whare maihi e tū ana.
Ko tēnei whare he whare tapu, he whare whakapaipai, he mea whakairo, kia mōhio
ai te iwi, ko te whare o te rangatira tērā. Kāore e taea te tomo noa ki roto ki
taua whare, kia mātua tohia te tangata ki te wai tapu, kia purea ia ki ngā
karakia, kātahi anō ka uru ki roto.

I ngā tau kua pahure ake nei, tahuri ai ngā kura, ngā kāreti, ngā whare wānanga
o Aotearoa nei ki te whakatū marae mō rātou anō, hei wāhi whakaako i ngā mahi
Māori, i te reo, i te whāikōrero. Kei Waipapa Marae, kei te marae o Te Whare
Wānanga o Tāmaki-makau-rau, ka tū ko ngā whiwhinga tohu a te Tari Māori, ko ngā
pōwhiri mō ngā kaimahi hou o te Whare Wānanga. Engari ka mātua whakamahia ki te
whakaako i te reo, i ngā tikanga a te Māori, i te whāikōrero, me ngā pōwhiri ki
ngā manuhiri tuarangi o te Whare Wānanga.



https://mi.wikipedia.org/wiki/Lili%27uokalani

Ko Liliʻuokalani te kuīni whakamutunga o Hawaiʻi. Ko ōna ingoa tawhito ko Lydia
Kamakaʻeha, ko Lydia Kamakaʻeha Paki rānei. I ētahi wā, i mōhiotia ia hei Lydia
K. Dominis.

Nō te 16 Mahuru 1862 i moea e ia a John Owen Dominis, Kāwana o Oʻahu rāua ko
Maui. Kāhore ō rāua tamariki, he whare ngaro. Nō te matenga o tana tūngane, o
Kīngi Kalākaua, i te 17 Kohi-tātea, 1891, ko te ekenga a Liliʻuokalani ki te
torōna hei Kuīni. Nō muri iho mai, ka tahuri ia ki te hanga ture matua hou, he
whakakaha ake i ōna mana whakahaere, he whakakaha hoki i te mana pōti o ngā iwi
Māori o Hawai'i. Ka riri mai ngā Pākehā i ēnei whakaaro ōna; ka puta i konei te
kaupapa whakatū kāwanatanga kē. Ko ngā kaiwhakatupu huka ētahi i pērā ai, i
runga i te whakaaro whakamāmā ake ai i te hokohoko huka ki Te Hononga-o-Amerika.
Nā John L. Stevens, nā te minita amerika i Hawai'i i taua wā, i tono ngā
hēramana nō te kaipuke USS Boston ki uta, tiaki ai i ngā taonga o ngā kamupene
amerika. Ka hinga te Kuīni i te 17 o ngā rā o Kohi-tātea, 1893, ka whakatūria he
kāwanatanga hou. Nō te 4 Hōngongoi 1894, ko te whakatūranga o Hawai'i hei whenua
tū motuhake, ko Sanford B. Dole te tumuaki. Mea kau ake, ka puta ngā mihi
tautoko a te Kāwanatanga o Amerika. Nō te 1898, ka whakatauria e ngā pāremata e
rua o Amerika kia hurihia a Hawai'i hei wāhi o Amerika.

Nō te 1895 tae noa ki te 1896, ka mauhereheretia a Liliʻuokalani i roto i
ʻIolani, te whare o ngā Kīngi i Honolulu. Nō muri mai, ka puta tana kupu
whakarere i te torōna mōna.

He tino kaha a Liliʻuokalani ki te tito waiata, ki te tuhituhi pukapuka. Kei
tana pukapuka, Hawaii's Story by Hawaii's Queen, ngā kōrero o tōna whenua tupu.
Ko te waiata rongonui i tito ai ia ko Aloha ʻOe. Ka mate ia i te tau 1917, he
roro ikura. Ka mutu i konei te Kīngitanga o Hawai'i.



https://mi.wikipedia.org/wiki/Amerika-ki-te-Raki

Ko Amerika-ki-te-Raki tētahi paparahi e noho katoa ana ki te tuakoi raki, ā, mō
te nuinga ki te tuakoi whiti; tērā rānei he wāhanga noa iho o te paparahi o
Amerika. Takoto ana te Moana Arctic ki tōna roherohe whakateraki, te Moana
Ranatiki ki te rāwhiti, te Moananui-a-Kiwa ki te hauāuru, ā, noho ana te
paparahi o Amerika-ki-te-Tonga me te Moana Karipiana ki tōna paeroa.

Ko Amerika-ki-te-Raki te paparahi tuawhā ā-taupori (565 miriona tāngata i 2013)
tae rā anō ki ngā moutere pātata (pērā i ngā Moutere Karipiana). Koia te
paparahi tuatoru ā-rahinga whenua me ōna km2 e 24,709,000, arā āhua 16.5% o te
matawhenua o te ao, 4.8% rānei o te mata o te ao. E 23 ōna wehenga motuhake.

Nō te wāhanga kōpaka pāmuri ngā iwi tangata tuatahi i tae atu ki
‘Amerika-ki-te-Raki’, mā te whakawhiti i te arawhiti whenua Bering. I whakaotia
te wāwāhanga onamata o te wāhanga mua-Columbia e te taenga mai o ngā kairarau
Ūropi nō te Takiwā Tūhura.

Whakaatu ai ngā ahurea me ngā momopori ō nāianei i ngā taunekeneke i waenganui i
ngā kaitāmi Ūropi, ngā iwi taketake, ngā pononga Āwherika me ā rātou mangainga.
He kaha ake te awenga Ūropi ki ngā rohe whakateraki o te paparahi, ā, he kaha
ake ngā awenga iwi taketake, nō Āwherika rānei ki te tonga. Nō te kaha o te
awenga kaitāmi Ūropi, ka kōrero te nuinga o ngā tāngata nō Amerika-ki-te-Raki ō
nāianei i te reo Ingarihi, te reo Pāniora, te reo Wīwī rānei, ā, whakaatu ai
ēnei hapori me ā ratou wehenga i ngā tikanga Hauāuru.

The top ten largest North American metropolitan areas by population as of 2013,
based on national census numbers from the United States of America, and census
estimates from Canada and Mexico.



https://mi.wikipedia.org/wiki/Poronai

Ko Poronai he kīngitanga iti i tū i te tonga-huruhuru o Āhia i te uru-mā-raki o
te motu nui o Borneo (koia tētahi o ngā motu nui rawa o te ao). Kei te tuakoi
raki i runga iti ake o te weheruatanga o te ao nā reira he tino wera, he tino
mākū hoki te huarere - kāore he wā o te tau.

He tata ki te whā rau mano tāngata te tokomaha; e ono tekau mā rima ōrau ko te
hunga Marei, tekau mā rima ōrau he Hainamana, tekau ōrau he tāngata toiwhenua,
tekau ōrau he tāngata noho rāwahi nō ngā whenua maha. Ko te hinukowhatu me te
kāhikowhatu ngā tino mauranga atu nō tēnei whenua - he tino hira aua rawawhenua
- ka whirinaki mai te ōhanga i te rua nei mō te 90% o ngā whakautunga moni
katoa. Ko Hapana, ko Korea, ko Singapore ngā tino mākete kaihoko mai mō ngā mau
waiwaro nei. Nā te iti o te mahi wheketere, o ngā mahi ahuwhenua he iti te
whakaparu ki te taiao i konei, nā, he iti hoki te whakamārakeraketanga ngahere
nā reira kei te tū tonu te ngahere - neke atu ra i te waru tekau ōrau o te rahi
whenua kua kapea tonutia e te ngahere. I konei e tū tonu ana te nuinga o ngā
toenga waoku (me ngā tūmomo kīrehe o roto: neke, pea, makimaki, honuwhenua,
moko, manu, he aha he aha) i Āhia.

Ko te Kīngi o te whenua nei ko Hassanal Bolkiah tōna ingoa. Kāore he pāremata,
kāore he kāwanatanga-ā-pōti - he kaiwhakahauhautanga mārire te tūmomo
kāwanatanga. Kia whakamārire i te tokomaha kāore he tāke rauemi, tāke hokohoko
rānei, i āwhina-ā-monitia hokitia te utu hinumata, maukai tūturu (arā; te raihi,
hinu tao kai, paura miraka, parāoa he aha he aha, me te hiko. He pūtea moni i
tuaritia ki ngā tangata whenua kia hoko whare ai, hoko motukā ai kore huamoni,
ā, he pūtea moni i tukua anō hoki ki ngā tangata whenua kia tīmata i te pakihi.
He mea huhua ēnei engari he āhua kino; e pēhia ana ngā rōpū tōrangapū me ngā
uniana kaimahi, kāore he kōrerorero tūmatanui e pā atu ana ki ngā marau
kūraruraru, i āta tirotirohia nga nūpepa, moheni, ī-mēra, me te mēra. E
kāwanatia ngā hāereerenga ki rāwaho o te whenua.

Ko Mohametatanga te tino whakapono o konei, ā, i tautokotia tēnei e tētahi
minitatanga, ko te Minitatanga o ngā Take Whakapono. E pēhia ana ngā whakapono
atu.



https://mi.wikipedia.org/wiki/Te_Wiki_o_te_Reo_M%C4%81ori

Ko Te Wiki o te Reo Māori he kaupapa nā Te Taura Whiri i te Reo Māori kia
whakatairangatia te whakamahia o te reo Māori. I tīmata te Wiki o te Reo Māori i
te tau 1975. Ko Te Puni Kōkiri me Te Kāhui Tika Tangata ētahi rōpū i tautoko i
ngā whakahaeretanga o te Wiki i ngā tau kua pahure.

E ai ki te Toihau o mua, a Patu Hohepa, ahakoa ngā mahi whakaora i te reo kei te
noho pāhekeheke tonu te reo. "Kia kaha ake tā tātou whakatau ki te whai, kia
pūmau te ngaruru o te reo. Mā te whai mai rā anō a ngā tāngata katoa o Aotearoa,
ka tutuki tēnei." He wä te Wiki o te Reo Mäori ki te huritao i ngā whāinga hou a
Te Taura Whiri mō ngā rā e tū mai. E ai ki a Haami Piripi, te Kaiwhakahaere
Matua, ki te ora te reo Māori, "Ka tino kaha ake te tipu o te hiahia ki te ako
mēnā ka rongohia te reo i ngā wā katoa."

Nā ngā nūpepa o aua rā i whakaatu te ‘pakanga’ ki te reo Māori me te whakaatu i
ngā mahi whiunga kāpara ki ngā tamariki mō te kōrero Māori, me te whakaatu i ngā
tikanga whakawhenumi me te whakapāhunu i ngā kaiako kia kaua e whakaako i roto i
te reo Māori. Ko te āhua nei e tino tautoko ana te hunga pāpāho nūpepa o aua rā
i ngā kōkiritanga mō te reo Māori. I whakaputaina e te Ētita o te pepa Dominion
tōna tuhinga reorua i te 14 o Mahuru, i whakaingoatia ko ‘Akona te Reo
Māori/Time to Learn Māori.’



https://mi.wikipedia.org/wiki/Te_Rauparaha

Ko Te Rauparaha (? - 1849) he rangatira nō Ngāti Toa. Ko ia te tama a Werawera o
Ngāti Toa rāua ko tana wahine tuarua a Parekōwhatu (Parekōhatu) o Ngāti Raukawa.
He tamariki tonu ia i te taenga mai o Kāpene Kuki (James Cook) ki Aotearoa nei.
Mehemea kei te tika tēnei, e tinga ana nō te tekau tau atu i 1760, te wā i
whānau ai ia. Kāore i te mōhiotia menā i whānau ki Kāwhia, ki te kāinga rānei o
tana whaea i Maungatautari. He uri nō Hoturoa o Tainui waka. Ko ōna mātua i heke
ngātahi mai i ngā tūpuna taketake o ō rāua matawaka. Ahakoa ehara nō te kāhui
tumu whakarae, i riro i a ia te tūranga kaingārahu o tōna iwi, nā runga tonu rā
i tōna hikareia ki te tiaki i ngā take e pā ana ki tōna iwi, me tana pūkenga
hoki i te kauhanga riri. Ahakoa te potopoto o te tū, he tangata pakari, he
kōpaka rā hoki. He rite te ihu ki tō te ngutu kākā ina anga kōtaha mai ana. I a
ia ka nanawe, ka kanapa ngā karu ka piko whakararo te tupere o tana ngutu o
raro.

He whakamahara te ingoa o Te Rauparaha ki te taunu a tētahi rangatira o Waikato,
i a ia e tamariki ana, i puta ana kupu whakahāwea ka patua e ia, otirā ka tukua
ia ki te hāngī, ko ngā rau parahā hei rautao. Ko te kāinga taketake o Te
Rauparaha, ko Kāwhia. Nā Te Rauparaha a Ngāti Toa i ārahi i tōna pakanga roa ki
ngā iwi o Waikato. Nā ngā parekura o Ngāti Toa i aua pakanga, ka wehe atu ōna
iwi i te takiwā o Waikato ki wāhi kē. I ngā tau 1820, ka ārahina e ia a Ngāti
Toa me ōna hoa i tō rātou heke nui ki Te Upoko-o-te-Ika. Kua whiwhi pū a Ngāti
Toa, nō reira ka raru i a rātou ngā iwi o ngā rohe o te tonga i ngā pakanga mō
te whenua. Mai i Kāpiti Motu, ka whakahaeretia e Te Rauparaha te whakaekenga o
ngā iwi o Te Tauihu o Te Waka-a-Māui, ā, ka kōkiritia e ia ngā pā o Ngāi Tahu,
tae rawa atu ki Kaiapoi.

I te tau 1839 ka hokona e Te Rauparaha he whenua i Whakatū me Te Taitapu ki te
Kamupene o Niu Tīreni, ā, nō te tau 1840 ka hainatia e ia te Tiriti o Waitangi –
e rua rawa ana hainatanga, ki ētahi kape e rua – i runga i te whakaaro mā reira
pea e riro mai ai i a ia te tino mana o ngā whenua kua raupatutia e ia. I muri
ka ātete tonu a Te Rauparaha ki ngā mahi a te Kamupene o Niu Tīreni ki te rūri i
te whenua kīhai i hokona atu e ia. I te pakanga nui i Te Wairau i te tau 1843,
ka kauparea atu e rātou ko ana kaitautoko tētahi ope Pākehā kua tae mai ki te
whakarau i a ia. E 22 ngā kaiwhakanoho Pākehā i mate, me ētahi o te taha Māori.
I te wehi nui ngā kaiwhakanoho Pākehā i Pōneke me te Awakairangi kei tāorotia
rātou e Ngāti Toa. I te marama o Hōngongoi i te tau 1846, ka kōkiritia te pā o
Te Rauparaha e Kāwana Hōri Kerei, ka mauheretia ia. I mauheretia ia, ahakoa
kāore i tika i raro i te ture, taea noatia te marama o Kohi-tātea 1848. Ko te
mahi a Kerei i roto i aua marama, he tukituki i a Ngāti Toa.



https://mi.wikipedia.org/wiki/Paparahi

Ahakoa tēnei whakamāramatanga ngāwari, ehara te paparahi i te mea paearu
taikaha, ā, he maha ngā tukanga tatau rerekē mō te tau o ngā paparahi ki
Papatūānuku. Heoti, e ai ki te ritenga, e whitu ngā rohe e māramatia auautia ko
te paparahi, arā ko: (mai te nui rawa ki te iti) Āhia, Āwherika,
Amerika-ki-te-Raki, Amerika ki te Tonga, te Tiri o te Moana, Ūropi, me te
Ao-o-Kiwa.

I ētahi wā ka whakamahia te kupu Ao o Kiwa hei whakakapi mō te kupu Ahitereiria
hei ingoa mō tētahi rohe whai te paparahi Ahitereiria me ētahi atu moutere ki te
Moananui ā-Kiwa kāore i roto i te tauira paparahi-e-whitu. Hei tauira, ka
whakamahia te Atlas of Canada (Mahere o Kānata) i te ingoa Ao-o-Kiwa, ā, ka pērā
hoki ngā tauira e whakaakona ki Wīwī, Itāria, Kirihi, ki ngā whenua
Ibero-Amerika (Pāniora, Potukara, Parihi me Amerika Hipāniora), Haina, me Kōrea
ki te Tonga.

Ka whakarāpopoto te ripanga e whai ake nei i ngā rahinga me taupori o ia
paparahi (me te tauira paparahi whitu), kua raupapahia ā-rahinga e heke ana.

E 148,647,000 square kilometres (57,393,000 sq mi) te rahinga whenua tapeke o
ngā paparahi katoa, arā, 29.1% o te mata o te ao (510,065,600 km2 or
196,937,400 sq mi).

† The lowest exposed points are given for North America and Antarctica. The
lowest non-submarine bedrock elevations in these continents are the trough
beneath Jakobshavn Glacier (−1,512 metres (−4,961 ft)) and Bentley Subglacial
Trench (−2,540 metres (−8,330 ft)), but these are covered by kilometers of ice.

Some sources list the Kuma–Manych Depression (a remnant of the Paratethys) as
the geological border between Europe and Asia. This would place the Caucasus
outside of Europe, thus making Mont Blanc (elevation 4810 m) in the Graian Alps
the highest point in Europe - the lowest point would still be the shore of the
Caspian Sea.



https://mi.wikipedia.org/wiki/Hawai%27i

Ko Hawai'i ara "Ka Pae`aina o Hawai`i Loa" he kahui moutere e noho ana i Te
Moana-nui-a-Kiwa. 1500 maero (2400 km) te roanga mai i te moutere o Hawai'i i te
tonga tae noa ki te motuiti o Kure. Nō te 21 Here-turi-kōkā 1959 ka whakatūria a
Hawaii hei te 50 o ngā wāhanga whenua o te Hononga-o-Amerika. E 3,700 km (2,300
maero) te tawhiti i te tuawhenua o Amerika.

He iwi Porinīhia ngā tāngata whenua o Hawai'i ra, e ai ki a rātou i ahu mai ngā
tūpuna i 'Kahiki loa', i whakaaro ētahi ko ngā moutere o Tahiti me Hiva ērā.
Kāore e kore he whanaunga tata rawa tō rātou reo ki tō tātou ake reo Māori o
Aotearoa nei, ki ērā reo noa atu o Porinīhia ki te rāwhiti.

Kāore e tino mōhiotia te wā i tae atu ai ngā tāngata Porinīhia ki Hawaii,
engari, e āhua tata ana ki te tau AD 1000. Ko te āhua nei, i rere tuatahi mai
ngā waka o ngā tūpuna i ngā moutere e kīa nei ko te Kāhui o ‘Enata.

Nō te tau 1778 ka tae mai a James Cook. Ko te whakaaro, ko Cook te Pākehā
tuatahi i kite i ngā tāngata o Hawaii; engari, ki ētahi, he Pāniora kē ngā
Pākehā tuatahi.

I ngā tau 1780 me 1790 ka whawhai ngā ariki o Hawaii kia tū rangatira. Ko
Kamehameha tētahi o ngā toa rangatira nei i whiwhi ai i ngā pū a te Pāhehā, ka
patu haere i ana hoariri, ā, ka tupu haere tana mana. I te tau 1810 kua tapaina
ko Kamehameha te ariki nui o ngā moutere katoa; ko ia tonu te Kīngi tuatahi o
Hawaii. Ko te wā o tana matenga ko te tau 1819.

Ka hinga te Kīngitanga o ngā uri a Kamehameha i te tau 1893. Ka whakaputa te
kaupapa whakatū kāwanatanga kē e ngā kaiwhakatupu huka, i runga i te whakaaro
whakamāmā ake ai i te hokohoko huka ki Te Hononga-o-Amerika. Nā John L. Stevens,
nā te minita amerika i Hawai'i i taua wā, i tono ngā hēramana nō te kaipuke USS
Boston ki uta, tiaki ai i ngā taonga o ngā kamupene amerika. Ka hinga te Kuīni i
te 17 o ngā rā o Kohi-tātea, 1893, ka whakatūria he kāwanatanga hou. Nō te 4
Hōngongoi 1894, ko te whakatūranga o Hawai'i hei whenua tū motuhake, ko Sanford
B. Dole te tumuaki. Mea kau ake, ka puta ngā mihi tautoko a te Kāwanatanga o
Amerika. Nō te 1895 tae noa ki te 1896, ka mauhereheretia te kūini whakamutunga
o Hawaii, a Liliʻuokalani, i ʻIolani, te whare o ngā Kīngi i Honolulu. Nō muri
mai, ka puta tana kupu whakarere i te torōna. Nō te 1898, ka whakatauria e ngā
pāremata e rua o Amerika kia hurihia a Hawai'i hei wāhi o Amerika. Nō te tau
1959 ka whakatūria a Hawaii hei wāhanga whenua tonu.



https://mi.wikipedia.org/wiki/Amerika_ki_te_Tonga

He tuhipānui tēnei mō te paparahi. Tirohia ‘Tai Tonga o te Hononga-o-Amerika’ mō
te wāhanga whakatetonga o te HOA.

Ko Amerika-ki-te-Tonga tētahi paparahi ki te tuakoi uru, ā, mō te nuinga, ki te
tuakoi tonga, ahakoa he wāhanga hoki tōna ki te tuakoi raki. E ai ki te tauira e
whakamahia ki ngā whenua kōrero reo Pāniora me te nuinga o Amerika-ki-te-Tonga,
he wāwāhanga noa iho te raro-paparahi nei o te paparahi nui o Amerika.

Rere ana te Moananui-a-Kiwa ki tōna taha hauāuru me te Moana Ranatiki ki te raki
me te rāwhiti, ā, takoto ana te Moana Karipiana me te paparahi o
Amerika-ki-te-Raki ki tōna māuru. Tekau mā rua ōna wehenga motuhake: Āketina,
Poriwia, Parīhi, Koromōpia, Hiri, Ekuatoa, Kaiana, Parakai, Perū, Hurināme,
Urukoi me Wenehūera; ā, e rua ōna wāhanga motuhaketanga-kore: Guiana Wīwī,
tētahi tānga tāwāhi o Wīwī, me ngā Moutere Falklands/Malvinas, tētāhi Takiwā
Piritene Tāwāhi (ahakoa ka tautohea e Āketina). Tāpiri ake ki ēnei, ka taea
hokia ngā Moutere ABC o Hōrana, me Trinidad me Tobago te tautohua hei wāhanga o
Amerika-ki-te-Tonga.

He rahinga whenua 17,840,000 km2 tō Amerika-ki-te-Tonga (paparahi tuawhā whai
muri i a Āhia, Āwherika me Amerika-ki-te-Raki), ā, 371,090,000 ōna kainoho
(tuarima whai muri i a Āhia, Āwherika, Ūropi me Amerika-ki-te-Raki). Ko Parīhi,
Koromōpia, Āketina, Wenehūera me Perū ngā whenua taupori maha rawa (ā-raupapa).
Noho ai te nuinga o tō te paparahi taupori ki ngā takutai hauāuru, rāwhiti hoki,
he ruarua noa iho ngā kainoho ki ngā rohe ōroto, rohe whakatetonga.

Tū tiketike ana ngā Maunga Andes ki te wāhanga hauāuru o Amerika-ki-te-Tonga.
Hei aronga kē, he raorao ki ngā wāhanga whiti reira rere ai ngā awa Amazon,
Orinoco me Paraná. Takoto ana te nuinga o te paparahi nei ki te tai pārū. He mea
tuku iho ngā ahurea, momopori o Amerika-ki-te-Tonga i ngā taunekeneke i
wāenganui i ngā tāngata taketake, ngā kaiwhara Ūropi, ngā manene, me ngā pononga
Āwherika. Nō te roanga o te tāmitanga, kōrero ai te nuinga o ngā wae
Amerika-ki-te-Tonga i te ngā reo Pāniora, reo Potukara rānei, ā, whakaatu ai ngā
hapori me ngā wehenga i ngā tikanga o te Tūpori Hauāuru.



https://mi.wikipedia.org/wiki/Wiremu_Maihi_Te_Rangik%C4%81heke

Ko Wiremu Maihi Te Rangikāheke (1815?-1896) he rangatira no Te Arawa, he
pūkorero, he kaimahi Kāwanatanga.

I whānau a Te Rangikāheke i te tau 1815 pea ki Puhirua, ki Te Awahou rānei, i
Rotorua. Ko Te Rangikāheke anō hoki te ingoa o tana matua, he tohunga nō Ngāti
Kererū o Ngāti Rangiwewehi. Ko tana whaea ko Kaihau, he uri nō Tamahou, nō Pūpū
mē Hinepō. I te tau 1823 ka mau hereheretia rātau ko ana tamariki e Ngā Puhi. Nā
te whakaritenga a tana pāpā i te utu mō rātau, i tukuna ai tana whānau. Ka tata
ki te tau 1836 kua mate atu tana matua rāua ko tana whaea.

Nō te tau 1835 ka tae mai te Hāhi Mihinare ki Rotorua whakatū teihana ai ki
reira. Ko te minita ko Tāmati Hāpimana. Nō reira pea te kaha o Te Rangikāheke ki
te tuhituhi, ki te kōrero pukapuka. Tērā pea nā Te Hāpimana ia i iriiri i taua
wā.

Nō te wā i a Hōri Kerei, i te tau 1849, ka timata te mahi tahi a Te Rangikāheke
ki te kāwanatanga. Ōrite tonu ō rāua whakaaro mō ngā kaupapa tōrangapū. Nā te
kūare tonu pea o te kāwana ki te reo Māori me ngā tikanga Māori i noho ai ia ki
te taha o te kāwana ki tētahi wāhanga tonu o tōna whare ake i Tāmaki-makau-rau
hei tohutohu, hei āwhina i a Hōri Kerei. Ko te utu mō ana mahi, e £36 i te tau.

He nunui rawa ngā mahi tuhituhi a Te Rangikāheke. E toru tekau mā waru ngā
wāhanga kōrero i tuhia e ia. E rua tekau mā tahi, motuhake ake, nāna. Tekau mā
whitu nā rāua tahi. Ko ngā kaupapa o ana kōrero, mō ngā kōrero pūrākau, mō ngā
tikanga, mō ngā mahi a te Māori, mō te reo, ngā whakapapa, ngā tikanga ā-iwi,
ngā take o te wā, ngā āhuatanga tōrangapū, ngā mōteatea, te wehenga o Rangi rāua
ko Papa, ngā mahi a Māui, te hekenga mai o ngā waka i Hawaiki, ngā kōrero mō
Hinemoa, te noho a te Māori me te Pākehā, te tū a te rangatira, ngā riri a
Tūmatauenga, te taha wairua, me ētehi kōrero mōna ake. I tua atu i ēnei, ko ngā
āwhina ki ngā pepa a Kerei e whakamārama ana i ngā waiata me ngā whakataukī.



https://mi.wikipedia.org/wiki/Te_Arawa

Ko Te Arawa te waka tupuna o Ngāti Pikiao, Ngāti Rangiteaorere, Ngāti Rangitihi,
Ngāti Rangiwewehi, Ngāti Tahu, Ngāti Tara-a-Whai, Ngāti Tū, Ngāti Tuara, Ngāti
Tūwharetoa, Ngāti Uenuku Kōpako, Ngāti Whakaue, Ngāti Whāoa, Tapuika, me
Tūhourangi. Ko Te Arawa te waka, ko Te Arawa te iwi, he iwi nō Te Moana-a-Toi,
tae noa ki Taupō-nui-a-Tia. Ka ahu mai ō rātou tūpuna nō Ngā Ohomairangi.

Ko Ngātoro-i-rangi te tohunga o runga o Te Arawa waka, ko Paepae-ki-Rarotonga te
waka o Waitahaarikikore te matua o Hahuru. Me Timata te Whakapapa o Ngāti
Tūwharetoa ki Hawaiki ki Puhaorangi. He tupua a Puhaorangi, engari ka puremutia
e ia tētahi wahine Māori ko Kuraimonoa te ingoa. Ko a rāua tamaiti ko
Ohomairangi. He arikinui a Ohomairangi nō Hawaiki, he amokapua nana i
whakangungu ai te marae o Taputapuatea. Nā Ohomairangi ko Muturangi.

He tino tohunga a Muturangi, nōna te wheke mōkaikai nā Kupe i whai mai ki
Aotearoa nei patu ai - ara ko te Wheke a Muturangi. Nā Muturangi ko Taungarangi,
nā Taungarangi ko Tuamatua (ki ētahi ko Atuamatua). I te wā o Tuamatua kua
takina te iwi ko Ngā Ohomairangi ko to rātou kainga ko Maketu ki Hawaiki. Ka
moea e Tuamatua ngā mokopuna tokowhā o Ruatapu, a ka puta ōna uri ko Rakauri, ko
Tia, ko Hei, ko Houmaitawhiti, ko Oro, ko Maaka. Ko Ngatoroirangi te tamaiti a
Rakauri, he tino tohunga tēnei ki Hawaiki rā, ko tōna wahine ko Kearoa. Ko
Ngatoroirangi te tohunga o runga o Te Arawa waka. Nā Ngātoro-i-rangi ko
Tangihia, nana ko Tangimoana, ko Kahukura, ko Rangitakumu, ko Mawakenui, ko
Mawakeroa ko Mawaketaupo. Ka moe a Mawaketaupo ki Hahuru o Hapuoneone a ka puta
te tamaiti nei a Manaia.



https://mi.wikipedia.org/wiki/R%C4%81rangi_whenua,_takiw%C4%81_whirinaki_%C4%81-rahinga

He rārangi tēnei o ngā wehenga motuhake me āna takiwā whirinaki kua raupapahia
ā-rahinga whenua. Tae ana ngā tāurunga o tēnei rārangi ki ērā o te paerewa ISO
3166-1, tāpiri atu ki ētahi wehenga nuinga whakamihi-kore kāore i te ISO 3166-1
(ka tāurua engari kāore tētahi tatau raupapa i whakaratohia). Mō te nuinga, kua
tāpiri te rahinga o ngā wehenga nuinga whakamihi-kore ki te rahinga o ngā
wehenga whakamihi whānui nā rātou ēnā takiwā i kokoraho; tirohia te tīwae
“Tuhipoka” mō te whakamahuki ō ia whenua.

Kāore tēnei rārangi i te tae ana ki ngā kokoraho whenua takitahi mō ngā wāhanga
o te paparahi o te Tiri o te Moana, ki ngā hinonga he tūā-motuhake rātou engari
ehara i te whenua motuhake, ehara hoki i te takiwā whirinaki (pērā i te
Kotahitanga Ūropi), ā, ki ngā whenuariki whakamihi-kore (pērā i te Principality
o Sealand).

He mea whiwhi ngā raraunga i tō te Kotahitanga Aorere Tānga Tatauranga, hāunga
kua kītia kētia.

He mea riro ngā raraunga o tēnei tūtohi i te CIA World Factbook nō te 15
Huitanguru 2005.

Kua whakakākārikitia ngā wehenga motuhake rahinga nui atu it te 100,000 km2. Me
te aha anō, kua tāurungia hokia ngā takiwā motuhaketanga-kore (kiwikiwi) kia
āhei ai te whakataurite. Tae ana ngā rahinga ki ngā kohinga wai whakauta (roto,
awa, kurawai). Kāore ngā kokoraho o ētahi whenua ki ngā wāhanga whakaehu o te
Tiri-o-te-Moana i tāpiritia.



https://mi.wikipedia.org/wiki/H%C4%81miora_Mangak%C4%81hia

Ko Hāmiora Mangakāhia nō Ngāti Whanaunga o Hauraki, he kaiārahi, he āteha, he
kaitōrangapū. I whānau mai ia i te tau 1838 ki Moehau. Ahakoa i pakeke ai ia hei
Karaitiana, he tangata mōhio hoki ia ki ngā whakapapa, ngā kōrero tawhito a tōna
iwi. I tana kaha ki te pupuri i ngā whenua o tana whānau, ka matatau ia ki ngā
mahi o te Kōti Whenua Māori, ahakoa he mahi hua kore.

Ko tana mahi mā te Kotahitanga te mahi nui rawa atu a Mangakāhia. Ko ngā tino
kaupapa o taua rōpū kia whakakāhoretia te Kōti Whenua Māori me ngā ture whenua
Māori katoa; kia whakatūria ngā komiti Māori ki te whakatau i ngā tautohetohe i
raro i ngā tikanga Māori. Koia rā tana kōrero ki te Kōmihana mō ngā Ture Whenua
Māori i te 1891 kia whakakāhoretia te Kōti.

Nō te 1892 ka pōtitia a Mangakāhia hei Pirimia o te Pāremata o te Kotahitanga.
Ka tonoa e ia kia tukua he pitihana ki te Pāremata i Te Whanga-nui-a-Tara, e
inoi ana tuatahi, kia whakakāhoretia ngā ture whenua Māori, tuarua, mā te Māori
anō e whakahaere ngā take Māori.

I whai anō a te Kotahitanga kia tū tētahi Pāremata Māori. Ki tā Mangakāhia,
kāhore te Pāremata Māori e whakararu i te mana o te Kuini, engari he huarahi pea
kia whakahaere ai te Māori i ōna whenua. Ki tāna titiro, ko te mana motuhake o
te Māori he mea tiaki nā te Tiriti o Waitangi, nā te Ture Kaupapa Taketake o
1852, e whai mana ai i tekiona 71 ngā tikanga Māori i ngā takiwā ko te nuinga o
te taupori he Māori.



https://mi.wikipedia.org/wiki/Whina_Cooper

Ko Whina Cooper he waha mautohe rongonui, he kuia nō Te Tai-tokerau. I whānau
mai a Whina Cooper ki Hokianga i te tau 1895. Ko Te Rārawa tōna iwi. I whai wāhi
ia ki ngā nekeneke me ngā kaupapa o tōna hapori. Tae ana ki te tekau tau atu i
1930, e ārahi ana a Whina i tōna iwi e noho mai rā i te raki o Hokianga. I te
tau 1932 ka mahi a ia i te taha o Āpirana Ngata ki te whakatū kaupapa ahuwhenua
ki ngā whenua Māori o tōna rohe. Tekau mā tahi ngā kaupapa ahuwhenua (e 98,000
eka, e 40,000 heketea rānei) ka tū ki te takiwā o Hokianga, ko Whina te
kaiwhakahaere i ētahi. I te tīmatanga ka whai hua ngā mahi ahuwhenua; nāwai ā,
ka hinga ētahi.

I te matenga o tana tāne a Bill Cooper i te tau 1949 ka hūnuku a Whina ki
Tāmaki-makau-rau noho ai. I reira ka tū ia hei kaiārahi mō te ao Māori whānui.
Ka tohungia ko ia hei perehitini tuatahi o te Rōpū Wāhine Toko i te Ora. He maha
ngā peka o te rōpū nāna i tīmata. Kia tae ki te pokapū o te tekau tau atu i 1950
e 300 ngā peka o te rōpū, e 4000 ana mema. Ka nui te āwhina a te rōpū nei ki te
whakapai ake i te noho o ngā whānau Māori kātahi anō ka hūnuku ki te tāone, i te
mea ka rongo ēnei whānau i te whakatoihara iwi i a rātou ka rapu kāinga, ka rapu
mahi mā rātou. I te tau 1953 ka whakawhiwhia a Whina ki te tohu MBE.

Mōhiotia whānuitia ai a Whina Cooper i te mea nāna i ārahi te hīkoi rongonui o
te tau 1975 mō te whenua. Ka tīmata tēnei hīkoi i Te Hāpua, e ahu atu ana ki te
Whare Pāremata i Te Whanga-nui-a-Tara. He mea whakarite e ngā rōpū mautohe Māori
e ātete ana i te ngaronga o ngā maramara whenua e noho tonu ana ki ngā
ringaringa o te Māori. He āhuatanga hou tēnei momo mautohe ki Aotearoa.

Ka hiki rā ngā manawa o ngā tāngata tokomaha o Aotearoa i tēnei rūruhi e 80 te
pakeke kei te ārahi i te hīkoi. E 5000 pea ngā tāngata ka tae ki te Whare
Pāremata i te rā 13 o Oketopa o te tau 1975. I reira ka tāpaea e Whina te
pitihana nā te 60,000 i haina, ki mua i te Pirimia a Bill Rowling.



https://mi.wikipedia.org/wiki/%C4%80hia-ki-te-R%C4%81whiti

Ko Āhia-ki-te-Rāwhiti he raro-rohe ā-ahurea, ā-matawhenua hoki o te paparahi o
Āhia.  Toha ana tōna rahinga ki ētahi km2 12,000,000, arā 28% o te paparahi o
Āhia (arā, 15% nui ake i tō Ūropi rahinga whenua).

Neke atu i te 1.5 piriona ngā tāngata e noho ana ki Āhia-ki-te-Raki, arā 38% o
tō Āhia taupori, 22% rānei o te taupori o te ao.  Koia tētahi o ngā rohe tino
taupori o te ao me tōna kiato taupori 133 ia km2, arā, te takitoru o tō te ao
toharite a 45 tāngata ia km2 (ahakoa ko Mongōria te wehenga motuhake kiato
taupori paku rawa o te ao).

E ai ki ō te Kotahitanga Aorere (KoAo) whakamāramatanga, ko Āhia-ki-te-Rāwhiti
te rohe tuarua o te ao (whai muri i a Āhia-ki-te-Tonga).  He peke ā-tāhuhu ētahi
pāpori maha o Āhia-ki-te-Raki o te Poi Ahurea Haina, ā, i te nuinga o te wā he
mea takea ā rātou kupu, ā rātou hōtuhi hoki i te Reo Haina Tawhito me te Hōtuhi
Haina Tawhito.

Ko te Hāhi Buddha (nuinga Mahayana), te Hāhi Rūī (Confucianism), Rūī-hou ranei,
te Hāhi Tao, me ngā hāhi ā-iwi o Haina ngā whakapono mātua ki Haina me Taiwana.
 Ki ērā atu whenua o te raro-rohe, ko te Hāhi Shinto te whakapono matua ki
Nipono, ā, ko te Hāhi Shaman te mea matua ki Kōrea, ki Mongōria, ki ngā pāpori
taketake ō Āhia-ki-te-Raki hoki.  I ngā wā o nā noa nei, he mea whanake te Hāhi
Karaitiana ki te raro-rohe.  He mea takea ērā atu maramataka o Āhia-ki-te-Raki i
te maramataka o Haina.  



https://mi.wikipedia.org/wiki/Polandball

Polandball, hoki e mohiotia ana ko countryball, ko te meme Ipurangi
hangaia-kaiwhakamahi i ahu i runga i te / int / o te imageboard German
Krautchan.net te poari i roto i te hawhe whakamutunga o 2009. I whakakitea te
meme te i roto i te maha nui o kōmeke ipurangi, te wahi e te aroaro whenua rite
porohita persona s e ngā taunekeneke i roto i maha pakaru Ingarihi, e kata
whakahawea ana mana'o motu me ngā whanaunga ao, me te pakanga o mua. Kia tuku
atu te kāhua kōmeke ki e rua rite Polandball (i te tikanga, ara i roto i te wā i
te wahi kahore he Poland i roto i te pūāhua cartoon) me te countryball (ranei,
ngātahi, countryballs).

He ona pakiaka i roto i te August 2009 "cyberwar" i waenganui i ngā kaiwhakamahi
Ipurangi Polish me te toenga ano o te ao i runga i drawball.com Polandball. Ko
te paetukutuku, e tuku te kānawehi mariko, e āhei ngā kaiwhakamahi Internet ki
te utu te mea e hiahia ana ratou, a ka ki te utu i runga i etahi atu, tuhinga. I
te Internet Polish, whakaarahia he whakaaro ki te utu i te haki Polish i runga i
te pōro, me te whakahaere tahi mano o amo ki te tango i runga i te drawball ki
te peita o te ma i runga i runga o whero, ki te kupu "Polska" i tuhituhia i roto
i te waenganui. I muri i ngā whakaritenga i te 4chan, i na hipokina tenei i
runga i te swastika nui.

Krautchan.net Ko te imageboard German-reo nei / int / te poari te mea pinepine e
English-korero s netizen. Kiia te timatanga o te meme Polandball ki Falco, he
kaiwhakamahi o Ingarangi i runga i / int /, nei i roto i te Mahuru 2009 i hanga
te meme mā te whakamahi i MS Peitahia i roto i te ara apolitical ki te mangā
Wojak, he Pou i runga i te poari taua nei takoha i roto i te whati Ingarihi, i
muri i e pakiwaituhi Polandball i te anaanatae i unu e mua.

Kōmeke Polandball kahore kaituhi tautuhi, me te tetahi e taea ki te hanga i
tetahi. Ko te otinga i roto i te meme whakatō i puta noa i ngā pae i runga i te
Internet, tae atu Reddit tenei.

Ko te kōhanga o Polandball, i riro i roto i te rongonui i roto i te ara o te
tukinga i roto i te Smolensk i patua Polish te peresideni Lech Kaczyński, he mea
tohu Poland me ona hītori, whanaunga ki ētahi atu whenua, me te stereotype s, te
arotahi ki megalomania Polish me complexes motu. Ki te te haunga o te reo
Ingarihi e korero ana-hunga, taunekeneke i waenganui i countryballs ahu ki te
kia tuhituhia i roto i te whati Ingarihi me te piua Internet, haamana'oraa o te
meme lolcat, a i ​​te mutunga o te pakiwaituhi Poland, opua nei i kanohi rite
whero i runga i te tihi o ma (te whakataka o te haki Polish) te kite, tino
tangi.

Ara ētahi kōmeke Polandball i te fakava'e taea rere e Russia ki wāhi, ahakoa e
kore e taea e Poland. Haamata ki te fakava'e e te haere whenua ki te kia patua e
te meteor nui, ārahi ki nga whenua katoa ki te hangarau wāhi mahue te whenua, me
te haere ki te ohuraa a tawhio noa te ao e taha o nga pakiwaituhi Polandball
tino. I te mutunga o te waituhi whakakata, Poland, i runga i te whenua tonu, kei
te karanga, a i ​​roto i te whati Ingarihi korero te kīanga Polandball kēnana "e
taea Poland kore ki te wāhi". I roto i tenei ara arearea, maka mua he kopa ki te
kōrero katoa ki amo, i runga i te mea teitei whenua.

Ka taea hoki e Polandball ngā kōmeke i runga i ētahi atu whenua, engari i te
tikanga e te nuinga o tuku tonu enei kōmeke ki rite Polandball, ahakoa hoki e
taea te karangatia e ratou countryballs. Kei te māngai whenua ano hoki rite
pōro, ahakoa e Singapore te ahua o te tapatoru, me te kua karangatia e
Tringapore; te German Empire o 1871-1918 (i runga i Facebook, a wahi ke) ranei
te ariā maha Reich (i runga i Reddit) ko te tapawhā te roa ki te kanohi iti, me
te mohiotia rite Reichtangle: e te ahua o te hypercube i huaina Israelcube
Iharaira (i roto i te tohutoro ki te ahupūngao Hurai ); a ka tango katatānga te
ahua o te pereki i huaina Kazakhbrick. I tua atu, Amerika Hākinakina te rua o
tupapaku, me te mau te rangatiratanga United he monocle me te pōtae runga.

Ko te tapatahi o Polandball, tāpiri ki te whakanui i te aamu ao, me te arotahi
ki runga i ngā take o te wā, hanga te meme fe'unga ki fakamatala ki ngā kaupapa
o te ao. I roto i ngā kaupapa e kua hipokina e Polandball me kua tuhia i roto i
te pāpāho, ko te tautohe Senkaku Islands, te ta'iruru Rome 2013 i kite Jorge
Mario Bergoglio e pōtitia rite te Pope hou, te ati Iukereiniana 2014, te
raruraru 2014 Crimean me ngā take e pā ana ki Philipino kaimahi i roto i te
Taiwan.

Te kōrero a tētahi pūrongo i runga i Vesti FM he pou ki runga ki Livejournal i
ui kaipānui ki te hiki e rima nga whakapakoko e haere mai ana ki te ngakau i te
whakaaro o Poland amo ranei. Ko nga api e rima o te mau pahonoraa, whakaatu i te
hononga kōrero i waenganui i Russia me Poland, haamana'o kaupapa tae atu teka
Dmitriy ahau, Tomek i te whenua o te Kāngarū i te kaituhi Polish Alfred
Szklarski, Czterej pancerni i takai ("wha tank-tangata, me te kuri" ),
Russophobia me Polandball.

Wojciech Oleksiak, tuhituhi i runga i culture.pl, he kaupapa o te Arama
Mickiewicz Institute Polish kāwanatanga-i utua nei te whāinga o te whakatairanga
i te reo Polish, me te tikanga ki waho, kī e tika ana ki te tangata te taea ki
te hanga i tētahi kōmeke Polandball, te oraraa o te meme Kua hanga ngā whai
wāhitanga hou mō te iwi ki te whakaputa i ō rātou whakaaro whaiaro i runga i
iwi, te whakapono, me te hītori. I roto i te whakaahua Polandball hei tauira o
te kairangi par i runga i te Internet, ia atu kī e taea e whakaaro kōmeke "ware,
āhuaatua, kaikiri, kohukohu, ranei tika mania wahangu", ahakoa fakatokanga'i ano
e te āhua fakapolitikale hē o te kōmeke tāpiri ki te painga o te meme.

I te wa ano, Oleksiak fakatokanga'i e maha mahi Polandball kōmeke mana'o Polish
te tiaturi, pērā i amo kore te rite ki matatau i roto i te reo Ingarihi kia rite
ki era atu Iwi, a Poland ano he whenua ki tonu i te puhoi-witted
psycho-Katorika. I te tahi atu i te ringa, te tahi mau fakato'u'osi mahi i roto
i te Polandball kōmeke, pērā i amo kōrero e pā ana ki te hītori kororia o te iwi
korero, me te noho i runga i te taparahi hutia hohonu, he pono te nuinga, kei te
te stereotype e mau amo maha complexes motu, me te tūkino ope waho mo ratou ake
he pono, engari ahua tika rahunga.

Oleksiak atu ngā kōrero e i Polandball, amo taea ako ki te whai "te aronga o te
katakata e pā ana ki to tatou inoino-roa".



https://mi.wikipedia.org/wiki/Hotunui_(whare)

Nā Wēpiha Apanui rāua ko tōna matua ko Apanui Te Hāmaiwaho te whare nei i
whakairo. Nō te tau 1878 ka oti te hanga o Hotunui, hei takoha mō te mārena o
Mereana, te tuahine a Wēpiha ki a Wīrope Hōterene Taipari, tētahi o ngā
rangatira o Ngāti Maru. Kei te Whare Pupuri Taonga i Tāmaki-makau-rau te whare
ināianei. Ko Hotunui, tupuna o Ngāti Maru, te pūtake o te ingoa o te whare nei.

He nui tonu ngā rākau i whakairohia mai i Whakatāne. He nui, he rahi tonu te
tira o Ngāti Awa i haere ki Pārāwai ki te hanga i te whare, 70 rātou. Nā taua
tira i mau atu ngā rākau whakairo ki reira.

I ngā tau 1920, kua āhua kino haere te tū o te whare. Nō te 7 Poutū-te-rangi
1925 ka tū te hui ki Pārāwai. Ka tae mai ngā iwi o Hauraki, ka tae mai hoki te
kaiwhakahaere o te Whare Pupuri Taonga o Tāmaki Makaurau, a Gilbert Archey; i
reira hoki a Eruini Heina Taipari, tama a Wīrope Taipari. Ko te whakatau o te
hui, kia tukua te whare mā te Whare Taonga e tiaki mō ngā whakatupuranga kei te
heke.



https://mi.wikipedia.org/wiki/H%C4%81moa_ki_te_Uru

Ko Hāmoa he whenua i te Moana-nui-a-Kiwa. He Porinīhia nga tangata. Ko te reo
Hāmoa (reo Hamoa gagana Samoa) te reo o nga tangata whenua. I te tau 2009, e
179,000 nga tangata e noho i roto o te whenua katoa. He tekau nga motu, ko
Savai'i me Upolu nga motu nui. Ko Apia te tāone nui, e tu i Upolu, anō, te papa
rererangi nui ko Fale'olo International Airport.

He tino nui nga tangata Hāmoa e noho i nāianei ki waho o ratou motu. I te tau
2001, he 115,000 i roto o Aotearoa, me he nui hoki ngā Hāmoa ki
Hononga-o-Amerika, Hawai'i me Ahitereiria.

Kāore e tino mōhiotia te wā i tae atu ai ngā tāngata Porinīhia ki Hāmoa. Engari,
ki nga whakatewhatewha o nga kaipūtaiao Pakeha i Hāmoa, he whakapono ratou, na
tatūngia nga tangata i nga motu, mai ano 3,000 tau. Ko Te Rangi Hīroa tētahi
kaituhi na haere i Hāmoa mo tona mahi me ka tuhituhi e ia te pukapuka Samoa
Material Culture. Anō, ko Robert Louis Stevenson tētahi kaituhi na noho i Hāmoa
ma tōna whānau ki te kāinga o Vailima. Ko te wā o tana matenga ki Hāmoa ko te
tau 1894 me he nehua ia ki te maunga o Vaea ki Upolu.

He 10 ngā motu o Hāmoa, ngā ahi tipua katoa. E whā ngā motu e tu ai nga kāinga,
ko Upolu, Savai'i, Manono me Apolima. Kāore e tu ngā kāinga ki motu iti'iti, ko
Nu'utele, Nu'ulua, Namua, Fanuatapu, Nu'ulopa me Nu'usafe'e.

Ko Savai'i te motu nui rawa atu i te whenua katoa. E ai ki te whakataukī o
reira, ko Savai'i 'te wairua o Hāmoa'. 43,103 (2006) ngā tāngata e noho ana i
reira. Ehara i te tino nui ngā tāone i Savai'i; he kāinga rīriki noa iho te
nuinga. Kei Upolu, he motu anō, ngā tāone nunui. E rua herenga kaipuke i
Savai'i, ko Salelologa te tāone nui o te motu me Asau tētehi.

I Savai'i hoki ngētehi wāhi nō nehe noa atu: koia hoki te puke o Pulemele'i, ngā
pehu wai tai o Taga (ko Alofa'aga tētahi ingoa), me te Tapuae o Moso. E rua
tekau maero atu a Falealupo i te Rārangi Huringa Wā o te Ao, ā, koia te kāinga
hauāuru rawa atu i Hāmoa. Kei roto i ngā pukapuka o Pākehā, i ngā tau tīmata o
tērā atu rautau, i ngētehi wā i karangahia rā te motu ko Pola. Ko Matavanu he
maunga ahi tipua anō hoki i runga i a Savai'i, i hū i nga tau 1905 - 1911, ā, ka
puta mai te rangitoto, ka rere iho i te tihi o te maunga.

He 11 nga takiwā tōrangapū o Hāmoa; he 6 ki Savai'i me 5 ki Upolu me nga motu
iti ētahi atu. Nga takiwā tōrangapū e 6 kei te raki o Savai'i ko Fa'asaleleaga,
Gaga'emauga, Gaga'ifomauga, Palauli, Satupa'itea me Vaisigano. Nga takiwā
tōrangapū e 5 kei te raki o Upolu ko A'ana, Aiga i le Tai, Atua, Tuamasaga me
Va'a o Fonoti. Te takiwā o Aiga i le Tai tae ana nga motu o Manono, Apolima me
Nu'ulopa.

Ko te reo Hāmoa nō te reo whānau o ngā iwi o Porinīhia, arā he reo ka ahu mai nō
te Moana-nui-a-Kiwa, me te aha, e ōrite ana te reo Hāmoa ki te reo o Māori, o
Tonga, ā, o ngā moutere Porinīhia anō hoki. Ko te mihinare George Pratt
(1817-1894) ka tuhituhi te tikinare mataati o Hāmoa i te tau 1862. E 40 tau i
noho ai Pratt ki Savai'i.



https://mi.wikipedia.org/wiki/Kuru

Ko te kuru, te pōporo rānei (Artocarpus altilis) he rākau nui nō Hawaiki, ko ngā
hua he tino kai a ngā tūpuna. He rākau tēnei o ngā whenua wera, ko te hua-parāoa
te ingoa Pākehā. I mauria mai ētahi hua whenua mai i Hawaiki e ngā tūpuna Māori,
kāhore nei e ora i roto i nga huarere o Aotearoa. Uru atu ki ēnei ko te nī, te
kuru me te maika. I te ngarohanga, ka warewaretia, haunga anō ētahi tikanga
ā-waka, pērā i te Māhuhu-ki-te-rangi. Anei ētahi kōrero, he nī te ingoa o aua
hua, i pēnei te nui me te upoko tamaiti nei, mau ai taua tū kai nei ki konei, ā,
kīhei noa ake i tupu, ā, kua kore i ēnei rā.

Kei tētahi o ngā waiata tangi tawhito o Te Arawa e mau ana (Te Rangi Hīroa
1974:39):

Ko tētahi o ngā kōrero tuku iho o Te Arawa mō Tama-te-kapua rāua ko tana teina
ko Whakaturia (Grey 1971:54-57). Ko te mahi a Tama, he haere wae rākau. I a rāua
ka haere i te pō, ka kite rāua i te pōporo whakamarumaru o Uenuku, ka kainga e
rāua, ka hoki anō ki tō rāua whare; ā, pēnā tonu ia pō, ia pō. Ka kitea e Uenuku
ki te kore pōporo, ka maharatia, 'Kei whea ngā hua o te pōporo nei?' E tirohia
ana, ka kitea ngā tapuwae o ngā wae rākau o Tama. Ka tīmata i konei ngā pakanga
i Hawaiki.



https://mi.wikipedia.org/wiki/Timi_Kara

Ko Timi Kara (James Carroll) (1857-1926) he kaitōrangapū Māori. I whānau mai ia
ki Te Wairoa i te tau 1857. He Pākehā tōna matua, nō Ngāti Kahungunu tōna whāea.

I te tau 1875, ahakoa tana pai ki āna mahi mō te kāwanatanga, ka hoki a Timi
Kara ki te mahi pāmu ki Te Wairoa. Kāhore i roa, ka hoki ia ki te Whare Pāremata
hei kaiwhakamārama reo ā-waha. Nā tēnei ia i whakawai ki ngā mahi tōrangapū, ā,
ka pōtitia ia ki te Pāremata nō te tau 1887 hei Mema Māori mō Te Tai-rāwhiti.

Ko Wī Pere te hoa tauwhāinga o Kara hei Mema Pāremata mō ngā Māori i Te Tai
Rāwhiti. I pūmau a Wī Pere ki te Kotahitanga. I te whai rātou kia whakamanatia
te Tiriti o Waitangi, kia whakakorea ngā ture whenua Māori, kia tū hoki he
Pāremata Māori. Ka tahuri te Kotahitanga ki te haehae i a Kara mō tēnei. Koinei
tētahi o ngā take ka tū a Kara hei Mema mō te rohe whānui o Waiapu i ngā pōti o
te tau 1893. Ka toa ia, ka noho hei Mema Pāremata mō tēnei tūru tae noa ki te
1908. I te pōtitanga o taua tau ka toa ia hei Mema Pāremata mō
Tūranga-nui-a-Kiwa. Ko ia hoki te Minita mō ngā Take Māori atu i te 1899 ki te
1912.

E rua ngā wā, i te tau 1909 me te tau 1911, ka tū a Timi Kara hei kairīwhi mō te
Pirimia. I te tau 1911 ka utaina te taitara Tā ki runga i a ia. Ka hinga ia i
ngā pōtitanga o te tau 1921, ko tana kakenga tērā ki te Kaunihera Ture. Ka mate
ia i te tau 1926.



https://mi.wikipedia.org/wiki/Reo_Tahiti

Ko te reo Tahiti te reo e kōrerongia ana i runga i te motu o Tahiti, he wāhanga
o Porinīhia Wīwī. Nō te mea hoki kua riro tēnei motu hei pokapū matua mō ngā
motu kē o Porinīhia Wīwī, e whakamahia ana tēnei ingoa e ngā tauiwi me te
kāwanatanga o Wīwī ki te kōrero mō ngā reo e rima e kōrerongia ana e ngā tāngata
whenua o ngēnei motu. He tino whanaunga te reo Tahiti ki te reo Māori. E
mōhiotia whānuitia te kōrero mō te taenga mai o Kāpene Kuki ki Aotearoa. Ko
tētahi rangatira nō Tahiti i runga i tana kaipuke, ko Tupaea tērā; tāna mahi he
kōrero ki ngā Māori o Aotearoa nei i roto i te reo Tahiti: mārama noa tana reo
ki a rātou, kāore i tino uaua te whakarongo mai, whakarongo atu.

Kāore anō tēnei reo kia whakamōhiotia hei reo motuhake, otirā, kua karangahia
kētia tēnei reo hei "reo-ā-iwi". E ai ki te ture o Wīwī, ko te reo Wīwī anake te
reo e tiakina ana i raro i te maru o te ture.

Ko ngā ingoa tika o ngā reo Porinīhia e kōrerongia ana i roto i a Porīnihia Wīwī
ko te reo Tahiti, ko te reo ʻEnana, te reo Tuamotu, te reo Mangareva me te reo
Tuhaʻapae



https://mi.wikipedia.org/wiki/Ng%C4%81ti_T%C5%ABwharetoa

Ko Ngāti Tūwharetoa he iwi rangatira e noho ana ki te puku o Te Ika-a-Māui o
Aotearoa. E 29,301 te taupori i te 2001. Ko tētehi kupu whakataukī nō rātou "ko
Tūwharetoa te Iwi, Tūwharetoa ki Pūtauaki, ko Tūwharetoa ki Waiariki ko
Tūwharetoa ki Tongariro." Arā, ka kitea i konei e toru ngā wahanga o te Iwi nei
arā ko Tūwharetoa ki Pūtauaki, ko Tūwharetoa ki Waiariki, ko Tūwharetoa ki
Tongariro. Ko Te Heuheu Tukino te ariki o Ngāti Tūwharetoa. I tēnei wā ko Tumu
Te Heuheu Tukino VII terā. Kātahi ka puta te kupu: "Ko Tongariro te maunga; ko
Taupō-nui-a-Tia te moana; ko Tūwharetoa te iwi, ko Te Heuheu te tangata". Ko te
rohe: Mai i te Te Awa-o-te-atua ki Tauhara, Ki Tongariro huri noa ki Te
Takaputiraha o Tutetawha ki Tuhua Maunga. Ko ngā awa: Tongariro, Waikato,
Tarawera. Ko ngā tāone: Kawerau, Tūrangi, Taupō-nui-a-Tia.

Ka noho a Tūwharetoa ki Waiariki ki Te Waiariki a ka hangai atu ki ngā kawai o
Te Arawa waka. E tika ana te korero "ko Te Arawa te waka mai i te Kei ki
Tongariro ki te Ihu ki Maketū"

Ko Ngātoro-i-rangi te tohunga o runga o Te Arawa waka, ko Paepae-ki-Rarotonga te
waka o Waitahaarikikore te matua o Hahuru. Me Timata te Whakapapa o Ngāti
Tūwharetoa ki Hawaiki ki Puhaorangi. He tupua a Puhaorangi, engari ka puremutia
e ia tētahi wahine Māori ko Kuraimonoa te ingoa. Ko a rāua tamaiti ko
Ohomairangi. He arikinui a Ohomairangi nō Hawaiki, he amokapua nana i
whakangungu ai te marae o Taputapuatea. Nā Ohomairangi ko Muturangi.

He tino tohunga a Muturangi, nōna te wheke mōkaikai nā Kupe i whai mai ki
Aotearoa nei patu ai - ara ko te Wheke a Muturangi. Nā Muturangi ko Taungarangi,
nā Taungarangi ko Tuamatua (ki ētahi ko Atuamatua). I te wā o Tuamatua kua
takina te iwi ko Ngā Ohomairangi ko to rātou kainga ko Maketu ki Hawaiki. Ka
moea e Tuamatua ngā mokopuna tokowhā o Ruatapu, a ka puta ōna uri ko Rakauri, ko
Tia, ko Hei, ko Houmaitawhiti, ko Oro, ko Maaka. Ko Ngatoroirangi te tamaiti a
Rakauri, he tino tohunga tēnei ki Hawaiki rā, ko tōna wahine ko Kearoa. Ko
Ngatoroirangi te tohunga o runga o Te Arawa waka. Nā Ngātoro-i-rangi ko
Tangihia, nana ko Tangimoana, ko Kahukura, ko Rangitakumu, ko Mawakenui, ko
Mawakeroa ko Mawaketaupo. Ka moe a Mawaketaupo ki Hahuru o Hapuoneone a ka puta
te tamaiti nei a Manaia. I tupu mai a Manaia ki ki Kawerau kātahi ka huri tōna
ingoa ko Tūwharetoa-i-te-aupouri. Ka moea e Tūwharetoa nei ko Te Uira, ko
Paekitawhiti, ko Hinemotu, ka maha ngā uri.



https://mi.wikipedia.org/wiki/P%C5%8Dhutukawa

Ko te pōhutukawa (Metrosideros excelsa) he momo rātā, e 20 mita pea te teitei.
He rākau tēnei o te takutai moana o Te Ika-a-Māui, mai i Taranaki tae noa ki Te
Rerenga Wairua, mai i Te Rerenga Wairua tae noa ki Tūranga-nui-a-Kiwa. Hei te
marama o Hakihea, ka puta ngā pua, he kura. He maha ngā kōrero tuku iho e pā ana
ki taua rākau whakaruruhau.

Ka tata mai ki uta, kite rawa mai ki te pōhutukawa o te tahatika e ura atu ana,
ehara tau ana te tututupō ki te wai. Kātahi tētahi o ngā rangatira o te waka rā
ka karanga ake, "E! kua nui ake te kura o tēnei kāinga i te kura o Hawaiki, ka
panga ahau i āku kura ki te wai." Ehara, panga atu aua kura ki te wai. Ko te
ingoa te tangata ko Tau-ninihi, nāna i panga atu a Tai-whakaea. Ū rawa mai rā ki
uta, ehara kua pā atu ngā ringa ki aua pōhutukawa, ana horo noa iho, kātahi
rātou ka mahara he puāwai rākau ēnei mea. Ka raruraru ngā rangatira o runga i a
Te Arawa mō te maumauranga o ā rātou kura i panga ai ki te wai, muri tata iho,
ka kitea aua kura e Mahina, ā, e takoto mai nei anō kei a Te Whānau-a-Apanui.

I te tomokanga atu ki te wahapū o te awa o Kaituna e pātata ana ki Ōkūrei, kia
kore ai te waka e kawea e te ia o te awa, ka herea a Te Arawa ki tētahi toka
nui, ko Toka-parore me tētahi toka punga, ko Tū-te-rangi-haruru. Ko te tohunga
ko Ngātoro-i-rangi te tuatahi kia makere, ka takina e ia ana karakia ki raro i
tētahi rākau pōhutukawa e pua ana. Ko te ingoa o taua wāhi ko Ōngātoro, ā, nō te
tau 1940 ka hangaia he kōwhatu whakamaumaharatanga kei reira.

Ko Kāwhia te taunga whakamutunga o Tainui i tana hekenga roa i Hawaiki. Ka tau
mai te waka ki Kāwhia, ka herea ki tētahi rākau pōhutukawa, ko
Tangi-te-korowhiti te ingoa. Ka tōia te waka ki uta, ki Rangiāhua. Ko te
takotoranga o Tainui, ko te wāhi e tū ana te marae o Waipapa i ēnei rā, e tata
ana ki te tāone o Kāwhia. I te ūnga o te waka, ka whakatūria e Hoturoa tōna
tuāhu, ko Te Ahurei.



https://mi.wikipedia.org/wiki/Whakaheke_ngaru

Ko te whakaheke ngaru he tākaro tino tawhito o Te Moana-nui-a-Kiwa. Kua hipa pea
te 4000 tau i tīmata ai ngā tāngata o Porinīhia ki te whakaheke ngaru i runga
papa rākau.

I te taenga o ngā tūpuna ki Hawai'i, (400 AD), i hangaia ngā papa kia roa ake. I
tino ngākaunui rātou ki tēnei tākaro, tāne mai, wāhine mai, tamariki mai,
rangatira mai. I mīharo rawa atu ngā Pākehā tae tuatahi atu ki Hawai'i i tō
rātou kitenga i te hanga nei e whakahaere pērā ana. Tae noa ki ngā tau
whakatuwhera o te rautau tekau mā iwa, ruarua noa iho te hunga o Hawai'i i te
mahi tonu. Engari ka mau aua ruarua i ki ērā o ngā mahi a ō rātou tūpuna.

Ahakoa ko ngā Hawai'i ngā tino tohunga ki ēnei mahi, he tākaro i whakahaerea e
ngā iwi katoa o Te Moana-nui-a-Kiwa. I Aotearoa nei, i whakaheke ngaru ngā
tūpuna o te Māori; ko tō rātou tikanga takahi ngaru he waka, he kōpapa, he pōhā,
tae noa atu ki ō rātou ake tinana noa iho. I riri ngā mihinare i tō rātou taenga
tuatahi mai ki Aotearoa, he whakaaro tō rātou he hara te mahi a ngā Māori ki te
whakaheke ngaru he iti noa iho nga kākahu. Koia rā i ngaro haere ērā mahi.

I te tau 1907 nā George Freeth te tākaro nei i mau ki Karapōnia. I te 1911 nā
Duke Kahanamoku, nā te toa o te ao i ngā Taumāhekeheke o te Ao ki te kauhoe, i
whakaatu tēnei mahi i reira. I whakaaturia e ia tēnei mahi ki Ahitereiria i te
tau 1914, ki Aotearoa i te tau 1915.

Kāore i roa, ka puta ngā kaiwhakahaere whakaheke ngaru ki ngā takutai moana o
Aotearoa. Tae noa ki ngā tau 1950 i tae mai te tokorua nō Karipōnia, a Rick
Stoner rāua ko Bing Copeland kimi ngaru nunui ai. Kātahi anō ka kitea i i te one
i Pīhā ā rāua kōpapa 'Malibu'; nā ēnei momo kōpapa i taea ai te hunga whakaheke
ngaru te hōkai ngaru. Nō muri mai, i tino mahia te mahi whakaheke i konei.



https://mi.wikipedia.org/wiki/Rewi_Maniapoto

Ko Rewi Manga Maniapoto (?-1894) nō Ngāti Maniapoto, he kaihautū, he kaiārahi o
roto i ngā pakanga. Ahakoa i ako ai ia ki te pānui me te tuhi i te mīhana
Wēteriana i Te Kōpua, he tangata mōhio hoki ia ki ngā whakapapa, ki ngā kōrero
tuku iho o tōna iwi.

He kaha tana tautoko i te Kīngitanga i te tekau tau atu i 1850. Ka whawhai tōna
iwi ki te taha o ngā iwi o Taranaki i te 1860-61. I konei ka tipu te whakaaro ki
a ia, ko te hiahia o te kāwanatanga kia turakina te rangatiratanga o te Māori, e
tareka ai te tango i ōna whenua. Nāna te rahi o Ngāti Maniapoto me Waikato i
whakatikatika ki te tautoko i te hunga kei te whawhai ki te kāwanatanga, hāunga
ngā māharahara o ētahi o ngā rangatira o te Kīngitanga.

Ko Rewi tētahi o ngā kaingārahu i ngā riri ki te riu o Waikato i ngā tau 1863,
1864. Ahakoa te tini hōia, ka hau te rongo mō te māia, te tohungatanga o Rewi ki
te matawhāura. I te riri ki Ōrākau, ka tono ngā hōia kia tuku a Rewi mā i ā
rātou pū ki raro. Ka whakautua e Rewi tēnei tono me te kōrero rongonui, Ka
whawhai tonu mātou. Ake! Ake! Ake!

Ka hingahinga rā ngā taua o te Kīngitanga i ngā pakanga ki ngā hōia. Taro ake,
ka rere te Kīngi Māori me tōna iwi ki te rohe o Ngāti Maniapoto whakamarumaru
ai. Ka hia tau e noho ana rātou ki reira. Ko Rewi tētahi o ngā rangatira nā
rātou i whakaū, i whakawhānui te Rohe Pōtae. Ka toro tēnei rohe ki ngā tahatika
o te moana o Taupō ki te uru, ki te hikuwai o te awa o Whanganui. Kāore he mana
i tua atu i tō te Kīngi i tēnei rohe.



https://mi.wikipedia.org/wiki/Pitiroi

Ko Pitiroi (Robert Fitzroy) te Kāwana tuarua o Aotearoa. Nō te tau 1805 i whānau
mai a ki Ingarangi. Ka kuraina ia ki te Kāreti Roera Tauāmoana. Ko tōna kaipuke
tuatahi ko te Beagle. Nō te 1831, nā Pitiroi i whakamahere ngā takutai moana o
Tierra del Fuego, o Patagonia, o Ngā Ara o Magellan hoki. He hoa tōna i tēnei
haerenga āna, ko Charles Darwin, ko te tohunga pūtaiao, ā, ka puta mai āna
whakaaro rongonui mō ngā tūhuratanga me ngā mea i kite ai ia nō taua haerenga
kaipuke.

Ka tohungia a Pitiroi i te tau 1843 hei Kāwana mō Aotearoa, i muri i te mate
wawe o Kāwana Hopihona, i hemo ai i te 1842. Kua pau ke i taua wā ngā moni o te
koroni, ka puta mai ki Te Wairau te riri a te Māori ki te Pākehā. Ka haria e te
hau he rongo mō te pakanga ki Te Tai-tokerau hoki. Heoi anō, kāhore i tukuna he
hōia, he pūtea rānei hei tautoko i te tū o te Kāwana hou. Ka tukuna kētia ki a
ia ngā tohutohu, māna e whakawhitiwhiti kōrero kē, mā tēnei pea e ea ngā
raruraru. Kāhore kau a Ngāti Toa i pākia mō te whawhai ki Te Wairau e Pitiroi,
nā te mea e kore a Pitiroi i tino mōhio mehemea i tika te riro mai i ō te
Kamupene o Niu Tīreni whenua; nā te mea hoki, i te mōhio anō a Pitiroi, e kore
te riri ki a Ngāti Toa e tareka e ia. Kātahi anō a Pitiroi ka tahuri ki te tino
rangahau i ērā hokonga atu o te Kamupene o Niu Tīreni; kia oti rā anō ēnei mahi,
kātahi anō aua hokonga ka whakamanahia. Ka puta rā te riri a ngā tāngata
whaimana o te Kamupene o Niu Tīreni, me tā rātou kōrero kia panaia ko Pitiroi
kia whakahokia ia ki Ingarangi.



https://mi.wikipedia.org/wiki/N%C5%8Dta_Amerika

Ko Amerika-ki-te-Raki tētahi paparahi e noho katoa ana ki te tuakoi raki, ā, mō
te nuinga ki te tuakoi whiti; tērā rānei he wāhanga noa iho o te paparahi o
Amerika. Takoto ana te Moana Arctic ki tōna roherohe whakateraki, te Moana
Ranatiki ki te rāwhiti, te Moananui-a-Kiwa ki te hauāuru, ā, noho ana te
paparahi o Amerika-ki-te-Tonga me te Moana Karipiana ki tōna paeroa.

Ko Amerika-ki-te-Raki te paparahi tuawhā ā-taupori (565 miriona tāngata i 2013)
tae rā anō ki ngā moutere pātata (pērā i ngā Moutere Karipiana). Koia te
paparahi tuatoru ā-rahinga whenua me ōna km2 e 24,709,000, arā āhua 16.5% o te
matawhenua o te ao, 4.8% rānei o te mata o te ao. E 23 ōna wehenga motuhake.

Nō te wāhanga kōpaka pāmuri ngā iwi tangata tuatahi i tae atu ki
‘Amerika-ki-te-Raki’, mā te whakawhiti i te arawhiti whenua Bering. I whakaotia
te wāwāhanga onamata o te wāhanga mua-Columbia e te taenga mai o ngā kairarau
Ūropi nō te Takiwā Tūhura.

Whakaatu ai ngā ahurea me ngā momopori ō nāianei i ngā taunekeneke i waenganui i
ngā kaitāmi Ūropi, ngā iwi taketake, ngā pononga Āwherika me ā rātou mangainga.
He kaha ake te awenga Ūropi ki ngā rohe whakateraki o te paparahi, ā, he kaha
ake ngā awenga iwi taketake, nō Āwherika rānei ki te tonga. Nō te kaha o te
awenga kaitāmi Ūropi, ka kōrero te nuinga o ngā tāngata nō Amerika-ki-te-Raki ō
nāianei i te reo Ingarihi, te reo Pāniora, te reo Wīwī rānei, ā, whakaatu ai
ēnei hapori me ā ratou wehenga i ngā tikanga Hauāuru.

The top ten largest North American metropolitan areas by population as of 2013,
based on national census numbers from the United States of America, and census
estimates from Canada and Mexico.



https://mi.wikipedia.org/wiki/Maniaiti_Marae

Ko Maniaiti Marae, Wallace Pā rānei, he marae o Ngāti Manunui kei Ngāpuke, e 6
kiromita pea te tawhiti atu i Taumarunui, i te puku o Te Ika-a-Māui, Aotearoa.
Kei Ngāpuke he ngahere paina. Ka rere ko te awa o Pungapunga ki mua o te marae,
he wai kaukau, he wai mahi tuna ki te hīnaki.

Ko te nuinga o ngā tāngata o tēnei marae ngā uri o Nehuora Te Warahi rāua ko
tana hoa rangatira a Te Wakatahurangi Te Warahi. (Ko Chadwick te ingoa whānau o
Te Wakatahurangi). Ko Nanny Maraea tōna ingoa e mōhiotia whānuitia. Ka nui te
kaha o Nanny Maraea ki mahi whakatū i tēnei marae. Ko tana tāne a Nehuora he
tino kaumātua; nāna tonu te mahi āwhina i a Te Wakatahurangi i te whānautanga
mai o ā rāua tamariki, me ā rāua mokopuna anō. ko te whakaaro, kotahi rau pea
ngā tamariki i whakawhānau ai ia — ko āna mokopuna, ko ngā mokopuna tonu o
tāngata kē. Ko ngā uri o tēnei marae ko ngā whānau Warahi (ngā Wallace rānei),
ko ngā Chadwick, me ngā Roderick, me ngā whānau Te Wano hoki anō.

Ko te tino iwi o tēnei marae ko Ngāti Tūwharetoa. He kaha tonu ngā herenga ki a
Ngāti Kahungunu, ki te iwi o Nanny Maraea. He pānga o te nuinga o ngā tāngata ki
ēnei iwi e rua. Mō te taha ki a Ngāti Tūwharetoa, ko Ngāti Manunui te hapū, ko
Pungapunga te awa. I raro iho nei te pepehā o Ngāti Tūwharetoa:



https://mi.wikipedia.org/wiki/Kauri

Ko te Kauri he rākau whakakake o Aotearoa. He rākau roa, he rākau kāpia, he
rākau ariari. Engari, pākarukaru noa te kiri. Ko te ingoa pūtaiao ko Agathis
australis.

E ai ki ngā tuhituhinga a Kāpene Kuki mā mō tā rātou toro haere i Aotearoa i te
wāhanga tuarua i ngā 1700, e tipu ana te mahi a te kauri mai i Te Rēinga ki
Kāwhia i te uru, ā, ki Hauraki moana i te rāwhiti. E ai ki ngā whakapae a ngā
tohunga huaota, i te wā e kaha ake ana te mahana o te ao, i ngā tau mano tini i
mua atu, tērā pea i toro atu ngā kauri ki ngā takiwā o te tonga. I ēnei rā, ka
kitea he kauri e tipu ana i ngā pito whenua tūmatanui me ngā pito whenua
tūmataiti, mai i Te Hiku ki Te Ūpoko-o-Te-Ika, puta atu ki Ōtepoti i te tonga,
heoi anō, he mea ata whakatipu ēnei e te tangata.

Ahakoa ko Aotearoa anake te kāinga tūturu o te kauri, he whanaunga anō ōna kei
Āhia, kei Ahitereiria me ētahi atu o ngā moutere o Te Moana-nui-a-Kiwa.

He tino rākau hoki te kauri ki te Māori, ā, kua hoatu he ingoa ki ētahi o ngā
mea tino koroua. Ko te mea tino rongonui pea, ko Tāne- mahuta tonu te ingoa, ara
kei te ngahere o Waipoua, i Te Tai-tokerau, e tipu ana. Neke atu i te kotahi
mano tau te pakeke o Tāne-mahuta, ā, e hia mano kē ngā tangata ka toro i a ia ia
tau. Ko tētahi atu kei taua ngahere anō, ko Te Matua Ngahere. Tekau mā ono mita
te pae o tōna pūtake, ā, o ngā kauri katoa e tū tonu ana, e ora tonu ana i ēnei
rā, kāore tētahi mea he whānui ake i tēnei tōna kōhiwi. Ko Kopi te ingoa o
tētahi atu, ara kei te ngahere o Ōmahuta. He rākau wharemoa a Kopi, engari i
hinga tērā o ngā uri o Tāne i te tau 1973. I te rohe o Hauraki, ko Tānenui.

Ka ngahoro ana ngā manga o te kauri, ka tū ana rānei te kōhiwi, ka pahī mai te
kāpia, ā, ka rere iho. I ngā rā o mua, whakamahia ai te kāpia e o tātou tūpuna
hei tahu ahi, hei mahi ngārahu mō te tā moko, ā, whakamahia anō ai hei pia
ngaungau.

I te rautau tekau mā iwa, he tino taonga hokohoko te kāpia i Ūropi me Amerika,
ka mutu, he nui te utu. Whakamahia ai te kāpia i ērā wā hei mahi mōhinuhinu, ā,
i whakamahia anō hei hanga taonga whakanakonako, pērā tonu i tērā atu momo pia e
kīa nei he 'amber'. I roto i ngā tau mano tini, ka pahī mai te kāpia i ngā
kauri, me te heke atu ki te poho o Papatuanuku. Nō te whakarakenga o ngā ngahere
kauri, kua muia aua whenua e ngā kaikohi kāpia, Māori mai, Pākehā mai, ko tā
rātou mahi he kari i ngā oneone, mai kore e kitea te kāpia e moe mai ana i ēnei
waerenga hou.

Mō te roanga atu o ngā tau o ngā 1800, he tope kauri te mahi a ngā ringa kani
tokomaha tonu, mai i tētahi reanga ki tētahi reanga, ā, nō te ekenga o te
rautau, kua kore haere ngā wao kauri, ara, ko ētahi apure noa iho o te ngahere
urutapu e toe tonu ana. Ara hoki ētahi wāhi i tahuna ki te ahi kia takoto mai ai
he waerenga mō te hunga ahuwhenua. Mokori anō te mahi a te Forest and Bird
Protection Society i ngā 1940. He mea whakahaere e rātou ētahi tono i tautokona
e ngā tangata tokomaha tonu, me te whakatakoto i ēnei tono ki te aroaro o te
Kāwanatanga. Ahakoa te kaha whakahe a ngā kamupene tapatapahi papa rākau, i te
tau 1950 ka whakaae te kāwanatanga kia rāhuitia tētahi 15,600 heketea o te wao
kauri i Waipoua. Me kore ake tā rātou pērā e tū tonu nei a Tāne-mahuta mā hei
whakamīharotanga mā ngā reanga o ēnei rā me ērā o ngā rā kei te tū mai. Nā tēnei
waihotanga iho me ētahi atu wāhi iti i Te Tai-tokerau me te rohe o Hauraki e
kākahuria tonutia ana e te kauri, kua mōhio tātou ki te āhua o ngā ngāherehere o
te raki i ngā rā o nehe.



https://mi.wikipedia.org/wiki/H%C5%8Dri_Kerei

Ko Hōri Kerei (Sir George Grey) (1812-1898) he kāwana (1846-1853, 1861-1868), he
pirimia, he kaitōrangapū nō Aotearoa. I whānau mai a Hōri Kerei i te tau 1812.
Ka uru ia ki te kura mō ngā hōia, ā, ka mutu, ka eke a Kerei ki te tūranga
rūtene. Roa rawa te wā i mahi ai ia hei hōia ki Airana, koia rā i pakari ai āna
mōhiotanga tōrangapū. Ka hōpara haere kē a Kerei nō te 1837 tae noa ki te 1839
kei Ahitereiria. Nō muri ka tahuri ia ki te rangahau i ngā tikanga o ngā tāngata
whenua o tēnā, o tēnā tōpito o te ao. Nō te tau 1840 ka tuhi reta a Kerei ki te
Tari mō ngā Koroni e kōrero ana mō ana whakaaro whakawhenumi i ngā iwi. Ka
aronui ngā rangatira o te Tari ki ēnei kōrero ōna, ā, ka tukuna ia hei Kāwana o
te Tonga o Ahitereiria, he koroni pōhara tērā i taua wā. Nāna ka whakarahi ake
te pūtea o reira, ā, ka pai te noho a ngā iwi.

Ka tohungia ko Kerei i te tau 1845 hei Kāwana o Aotearoa. He nui ngā raruraru o
Aotearoa - he koroni pōhara, e riri ana ngā iwi tētahi ki tētahi, tētahi ki
tētahi. Heoi anō, ka tukuna ki a Kerei ngā moni me ngā hōia kāore rā i hoatu ki
te Kāwana i mua i a ia, ki a Pitiroi.

Ka toa ia ki ō Ngā Puhi rangatira, ki a Kawiti rāua ko Hone Heke. Kei Te Ūpoko o
te Ika he pakanga anō, kei Te Awakairangi. I taua wā, ahakoa kāore he whakapae i
runga i a ia, ka mauheretia te rangatira rongonui nei o Ngāti Toa, a Te
Rauparaha. Nā Te Mākarini i hoko te nui o ngā whenua pai o te Māori. Nā konei ka
tere kaha te tupu o te taupori Pākehā. Ka tohungia a Kerei ki te ‘Tā’ i te 1848.
Ko Kerei te tino kaitito o te kaupapa taketake; nā tēnei ture o te tau 1852 i
puea ake ai te kāwanatanga nui me ngā kāwanatanga ā-rohe.

Ka wehe i Aotearoa a Kerei i te tau 1853, ka haere hei Kāwana mō te Koroni o te
Cape ki Āwherika-ki-te-tonga. Heoi, ka pakaru mai te riri ki Taranaki mō te hoko
ki Waitara i te 1860. Ka tohungia tuaruatia a Kerei hei Kāwana o Aotearoa. Ko te
tūmanako, e tau ai ngā riri mā tōna mana. Ka whakatūria e ia ngā rūnanga i te
1861. Ko te kaupapa o ngā rūnanga he whakawā, he whakahaere hoki, kia kaua e
puta mai anō ngā riri pērā i ērā i pā mai ai i Waitara, kia tere ake te whenumi
o te iwi Māori ki roto i te iwi Pākehā, kia nui ake anō hoki te hoko i ngā
whenua. Kāore i tutuki ēnei o ngā whāinga o Kerei.

Ka pakanga anō ki Taranaki i te tau 1863, nā tana whakaroaroa tonu ki te
whakahoki i a Waitara ki te hunga nō rātou ake aua whenua. Ka hinga i a ia a
Taranaki, ka tahuri a Kerei ki a Waikato, ki te takiwā e nui ana te kino ki te
hoko whenua, ki te pūtake o te Kīngitanga. Ka whakatūria a Kerei tana whakapae,
kei te whakaaro ngā iwi o Waikato me Maniapoto ki te huaki i a Tāmaki-makau-rau;
koia rā te take a Kerei mō te riri ki Waikato. Ka mau tonu te tautohetohe ki
ēnei rā mō te tika, te hē rānei o ēnei kōrero, nā Kerei i whakamōmona ngā
kōrero. Ahakoa he kaha rawa rātou ki te whawhai, ka peia i ō rātou whenua te
Kīngi Māori me tōna iwi.

I te tau 1864 ka tahuri te Karauna ki te raupatu i ngā whenua i Waikato me ētahi
atu wāhi, e 3 miriona eka te rahi. Heoi, i kino te ingoa a Kerei i runga i ana
whakahaere ki Taranaki, e whakaaetia whānuitia ana te hē o tana urutomo ki
Waikato – me te raupatu o te nui o te whenua Māori. Tae noa ki ēnei rā, ka mau
tonu te riri mō ngā whenua i raupatutia e Kerei, mō hia ngā tau. He nui ngā
whenua i riro mō ngā hōia, i hokona hei utu rānei. Ka whakamutua te tūranga
kāwana a Kerei nō te tau 1868. Kei Ingarangi a ia mō te wā poto rawa, ka hoki ia
ki Aotearoa, ki Kawau. Nō muri ka tīmata anō ngā mahi tōrangapū a Kerei, ka tū
mō te Pāremata. Nō te tau 1877, ka eke a Kerei hei Pirimia. Nō muri atu, ka hoki
ki Ingarangi, ka mate i te tau 1898.



https://mi.wikipedia.org/wiki/Whang%C4%81rei-terenga-paraoa

Ko Whangārei-terenga-paraoa, arā ko Te Tauwhanga a Reipae (Whangarei) te tāone
nui o Te Tai-tokerau, Te Ika-a-Māui, Aotearoa. Kei raro te tāone nei i te mana o
te Kaunihera ā-Rohe o Whangārei, he takiwā i whakatūria i te tau 1989 hei
whakahaere i te tāone nui me te rohe whānui. I puta mai te kaunihera nei i ngā
kaunihera o mua o Te Tāonenui o Whangārei, Te Kaute o Whangārei me te Tāone o
Hikurangi. Nō te 2013, kua tae te taupori ki te 52,900, ake i 47,000 i te tau
2001. Nō te 2011 ko te kaute tāngata mō te takiwā whānui ko te 80,800. Ko Ngā
Puhi te tangata whenua o reira.

Kei roto i te takiwā o Whangārei ngā papatāone o Kamo, Tikipunga, Ōtāngārei,
Mairtown, Riverside, Sherwood Rise, Onerahi, Morningside, Raumanga, Maunu,
Horahora, Woodhill, Vinetown, The Regent, Kensington, me Whau Valley.

Ko Kāpene Hēmi Kuki arā ko James Cook me ōna kaumoana o te waka Endeavour ngā
Pākehā tuatahi ki te whai whakaaro mō te pūaha o Whangārei. I te 15 o
Whiringa-ā-rangi 1769 i hopukina e rātou neke atu i te kotahi rau ika nā rātou i
tapa "bream" (kāhore e kore he tāmure, snapper kē), nō konā nā Kuki te takiwā i
tapa Bream Bay (ko Te Whanga Tāmure ki te reo).

Kapia ana a Whangārei e te iwi Ngāpuhi nō te tīmatanga o ngā rautau tekau mā
iwa, ā, kei te pūaha o te whanga te hapū o Te Parawhau e noho ana. Nō ngā tau
mai i 1820 i whakatokengia te takiwā e Waikato me Ngāti Paoa i te wā o ngā
Pakanga Pūokaoka.

Ko William Carruth te Pākehā tuatahi ki te tatū ki Whangārei, he Kōtimana, he
kaihokohoko i tae mai i 1839. E ono tau ki muri ka tae mai hoki a Gilbert Mair
me tōna whānau. He āhua tau ki waenga i ngā kainohonoho hou me ngā Māori o konā
i te nuinga o te wā tae atu ki Huitānguru 1842. I whakarekerekea ngā pāmu katoa
e ngā Māori hei utu i te whatinga tapu. I Paengawhāwhā 1845, i te wā o te
Flagstaff War, i horo atu ngā kainohonoho katoa i Whangārei. . Kīhai i hoki atu
te nuinga o rātou, heoi anō rā, tae atu ki waenga i ngā tau 1850 i rahi ake ngā
kaipāmu me ngā kaipāmu aka i whai kāinga i te rohe. Nō te 1855 i puāwai mai
tētahi wāhi tāone mō te hokohoko kauri. Ko te wāhi o nāianei arā ko Te Ahipūpū i
te tahataha o te awa Hātea te wāpu tuatahi o te rohe i hoko atu ai i ngā pia
kauri me ngā wāhie rākau taketake, ka whai muri ko ngā waro mai i Whau Valley,
Kamo, me Hikurangi. Ko ngā waro mai i Kiripaka i haria mā te awa o Ngunguru. Nō
te 1864 i puāwai te pokapū o te tāonenui o nāianei. .

Mō ngā tau tekau e hia kē i tū ai tētahi wāhi mahi pereki nā ngā pereki ahi mai
i ngā wāhi oneuku ahi tata ki ngā maina o Kamo. I whai pākeho mai i Hikurangi,
Portland me Motu Matakohe. I te tuatahi i hoko atu hei pākeho ahuwhenua, ā muri
i whakaranu ki ngā waro o reira hei raima ki Portland he pā ki te tonga o te
whanga. E whakamahi tonu ana ngā pākeho o Whangārei hei raima engari ka ahu mai
te waro i Te Tai Poutini o Te Waipounamu.

Ki te pito o te rautau tekau mā iwa ko Whangārei te tino tāone o Te Tai Tokerau,
heoi i pōturi tōna tupu i te rautau rua tekau, Ka āta whakapaua e te takiwā te
nuinga o ōna rawa engari i whakauka i runga i ngā mahi ahuwhenua, te mea hoki ko
ngā mahi whai miraka. Ko te kaipuke te waka matua mō te rohe, ā, ka tae atu te
reriwei North Auckland railway line ki te tāone i te tau 1925, me te mea anō
horekai i pai te huarahi motukā mai i Tāmaki Makaurau i te ua tae ki 1934. .
14,000 te kaute tāngata i te tau 1945, ka mutu ka tupu mārika i ngā tau o 1960.
Ka kapo mai a Kamo me ngā papatāone whānui. Nō te 1964 ka puāwai a Whangārei hei
tāonenui. I te tau whai muri ko tōna tōpu ko te 31,000.

Ka whakatū me te whakawhānui i tētahi kamupene huri hinu ki Marsden Point i te
haurua tuarua o te rautau rua tekau ki Te Whanga Tāmure. Ki tōna taha ka whakatū
a Northland Port hei hoko wāhie ki te ao whānui. Ka whai pea tētahi wāpu ipu
nui, mā tereina ki Tāmaki Makaurau. He wāhi pai mō te whakatū tāone pea ki te
taha o Northport hei hua mō rahinga tāngata i Tāmaki Makaurau, ā, torutoru noa
iho ngā whenua kua wātea i reira.

Ko te maunga o Parihaka tētahi pūia, 241 mita te teitei, e noho whakarua ana i
te pokapū o te tāonenui. Ko te āhua nei, 20 miriona ōna tau, ā, he tihi ia o ngā
paemaunga pūia o reira pērā i a Parakiore me Hikurangi. E karapotia ana te tihi
e te Parihaka Scenic Reserve. He rori ki te tihi, ā, he ara hīkoi hoki ki te
tihi.

I auau te rangona te maunga nei ko Parahaki, heoi ko tōna ingoa tūturu ko
Parihaka. I whakamanatia a Parihaka e te kāwanatanga i te tau 2005.

Rere ana te awa o Hātea ki te tonga o te tāone nui tae atu ki te whanga. Kei
tētahi pito o te awa tētahi wairere whakamīharo, 26 mita te teitei ki Tikipunga,
e 6 kiromita ki te raki o te tāonenui.

Ko Tai Tokerau Wānanga, arā ko NorthTec te kura takiura matua o Te Taitokerau.
Kei Whangārei te kura matua. Ka taea te whai atu i ētahi tohu paetahi, pōkairua,
tiwhikete whānui hoki mō ngā marau maha. E arotake ana ōna tohu ā-motu nei kia
kitea te hiranga. Neke atu i te 23,000 ngā ākonga o NorthTec.

Ko Te Kura Taitama o Whangārei tētahi kura tuarua, tama anahe, me tōna tōpu
ākonga, 1165 (March 2014).

Ko Te Kura Kōtiro o Whangārei tētahi kura tuarua kōtiro me tōna tōpu ākonga,1383
(March 2014).

Ko ēnei kura tuarua tokorua he kura pae 5 mō ngā tau 9-13. Both schools opened
in 1881.

Ko Te Kura Takawaenga o Whangārei tētahi kura takawaenga (tau 7-8) me te tōpu
ākonga 639.



https://mi.wikipedia.org/wiki/Whakatere_waka

He Matauranga Pūtaiao tuturu o tatou nga Uri o Hawaiki tenei. He mea i
rangahaua, i wanangahia e nga tupuna ina puta ratou ki waho ki te moana, ina
noho ratou ki uta ki nga matairangi, ara i nga wa e uru tika ana ratou ki te
taiao

Ko Maui tetehi o nga tino tupuna o ngai tatou nga uri o Hawaiki huri noa i te
Moananui a Kiwa. He tupua, he atua ko wai ke te tangata kaore ano kia rangona
tona ingoa. Ehara ia i te ariki, he potiki noa engari he tangata tino matatau,
he angata tinihanga.

Ko Taputapuatea te marae tapu i hangaia ki Raiatea. E ai ki te korero i hangaia
tenei marae e te tokorua a Tangaroa he tuakana taina enei.

Ko Mau Piailug [1] he Kai Whakatere Waka rongonui no te motu papatea o Satawal.
I whanau mai ia i te tau 1932, aa, na tona koroua i poipoia, i whakaako hoki ki
nga matauranga tawhito o tona iwi. Kua pakeke ia kia 18 nga tau ka uru ia ki nga
ritenga o te "Pwo" kia puta hei "Paliuw" (Tohunga Whakatere Waka) o te kura
wananga 0 "Weriyeng" (he kura i timata ki te motu o Pollap).



https://mi.wikipedia.org/wiki/W%C4%93piha_Apanui

Ko Wēpiha Apanui he tohunga whakairo nō Ngāti Awa, Whakatāne. He tama ia nā
Apanui Te Hāmaiwaho rāua ko Mīria Tārei nō Ngāti Awa. Kāore e tino mōhiotia te
tau i whānau ai ia. Nā Wēpiha rāua ko tana matua tāne ko Apanui te wharenui a
Hotunui i whakairo i te 1878.

I tupu ake ia ki ngā mahi a te rangitira, pēnei i te whakairo. E rua ngā whare
whakairo nāna i āwhina te whakairo, te hanga. Ko Mataatua tētahi, ko Hotunui
tētahi. Ka whakatuwheratia a Mataatua i te 8 o Poutū-te-rangi 1875. Ko Hotunui i
mahia hei taonga tuku ki te tuahine o Wēpiha, ki a Mereana rāua ko tōna hoa
rangatira a Wīrope Hōterene Taipari, he rangatira nō roto o Ngāti Maru o
Hauraki. Ko te mea mīharo ko te waihanga i ēnei whare ataahua e rua i te wā tonu
e pēhia ana a Ngāti Awa e ngā raruraru o aua tau.

He tangata kaha hoki a Wēpiha ki te whai i te mahi runanga i muri i te
whakatūnga nā Hōri Kerei i te Ture Runanga i ngā tau i muri i te 1860. I
Whakatāne tonu, koia tētahi o ngā rangatira o te Runanga o Te Horo, tētahi o ngā
runanga o Ngāti Awa. E kīa ana hoki koia tētahi i huri ki te whakapono Hauhau.

Nō te 2 o Poutū-te-rangi 1865, ka patua a Te Wākana e ngā Hauhau, ā, ka tīmata
ngā raruraru ki a Ngāti Awa. Nā Wēpiha i tuhi he reta ki a Tā Hori Kerei ki te
mea atu kāore a Ngāti Awa i whakauru atu ki aua mahi; nō Te Whakatōhea kē te hē.
Nā ngā rangatira o Whakatāne te reta i haina, tae noa ki ngā rangatira o Ngāti
Pūkeko. I muri noa atu, ka haina a Wēpiha i tētahi reta anō a Ngāti Awa, me te
pānui kei roto kia mōhio ai a Te Arawa kua rāhuitia ngā whenua o Ngāti Awa. Ko
te āhua nei, kua mōhio a Ngāti Awa e whakatika ana a Te Arawa ki te whakaeke ki
ō rātou whenua i raro i te maru o te Kāwanatanga.



https://mi.wikipedia.org/wiki/Rangit%C4%81ne

Ko Rangitāne ngā uri a Whātonga, tētahi o ngā rangatira tokotoru o te waka o
Kurahaupō. Ka tau te waka rā ki Nukutaurua, ki Te Māhia, i te tau 1350. Ka ū ki
reira, ka whakakōhatuhia e te tohunga e Hau.

Nāwai ā, kei Heretaunga te kāinga noho o Whātonga. Ka moea e ia a Hotuwaipara,
ka puta mai tā rāua tama, ko Tarataraika te ingoa. Ko ia te tipunao Ngāi Tara o
Te Whanganui-a-Tara. Ka whānau mai ki tana murimanu a Reretua, tā rāua tama a
Tautoki me tā rāua tamāhine a Rerekitaiari. Ko Tautoki ka moe i a Waipuna, te
mokopuna tuarua a te kaumoana nui o Te Moananui-a-Kiwa, a Kupe. Ko tā rāua tama
ko Rangitāne e mōhiotia anō ko Rangitānenui, ko Tāne-nui-a-rangi, ko
Rangitānenui-ā-rangi rānei – nāna, ko Rangitāne.

Heke iho i ngā whakatipuranga, ka heke te iwi o Rangitāne ki Tāmaki-nui-a-Rua
(ko te tāone o nāianei o Dannevirke), ki ngā rohe o Te Wairarapa, Te Wairau, Te
Whanga-nui-a-Tara i te tonga, tae atu ki ngā rohe o Manawatū me Horowhenua i te
uru. E toitū tonu ana te mana o Rangitāne ki ngā takiwā nei.

I te rau tau 1800 ka tutū te puehu ki a Rangitāne, nō te ekenga o ngā iwi o te
raki ki ngā rohe whenua o te iwi ki te uru. Nō muri mai, ka riro i te Pākehā te
nuinga o ngā whenua o te iwi ki Manawatū me Tāmaki-nui-a-Rua. Ahakoa i huri ngā
tāngata o Rangitāne ki ngā mahi ahuwhenua i te rau tau 1900, nā te heke o te
ōhanga o te ao, ka hokona ō rātou pāmu, ka neke rātou ki ngā tāone noho ai.



https://mi.wikipedia.org/wiki/Hawaii

Ko Hawai'i ara "Ka Pae`aina o Hawai`i Loa" he kahui moutere e noho ana i Te
Moana-nui-a-Kiwa. 1500 maero (2400 km) te roanga mai i te moutere o Hawai'i i te
tonga tae noa ki te motuiti o Kure. Nō te 21 Here-turi-kōkā 1959 ka whakatūria a
Hawaii hei te 50 o ngā wāhanga whenua o te Hononga-o-Amerika. E 3,700 km (2,300
maero) te tawhiti i te tuawhenua o Amerika.

He iwi Porinīhia ngā tāngata whenua o Hawai'i ra, e ai ki a rātou i ahu mai ngā
tūpuna i 'Kahiki loa', i whakaaro ētahi ko ngā moutere o Tahiti me Hiva ērā.
Kāore e kore he whanaunga tata rawa tō rātou reo ki tō tātou ake reo Māori o
Aotearoa nei, ki ērā reo noa atu o Porinīhia ki te rāwhiti.

Kāore e tino mōhiotia te wā i tae atu ai ngā tāngata Porinīhia ki Hawaii,
engari, e āhua tata ana ki te tau AD 1000. Ko te āhua nei, i rere tuatahi mai
ngā waka o ngā tūpuna i ngā moutere e kīa nei ko te Kāhui o ‘Enata.

Nō te tau 1778 ka tae mai a James Cook. Ko te whakaaro, ko Cook te Pākehā
tuatahi i kite i ngā tāngata o Hawaii; engari, ki ētahi, he Pāniora kē ngā
Pākehā tuatahi.

I ngā tau 1780 me 1790 ka whawhai ngā ariki o Hawaii kia tū rangatira. Ko
Kamehameha tētahi o ngā toa rangatira nei i whiwhi ai i ngā pū a te Pāhehā, ka
patu haere i ana hoariri, ā, ka tupu haere tana mana. I te tau 1810 kua tapaina
ko Kamehameha te ariki nui o ngā moutere katoa; ko ia tonu te Kīngi tuatahi o
Hawaii. Ko te wā o tana matenga ko te tau 1819.

Ka hinga te Kīngitanga o ngā uri a Kamehameha i te tau 1893. Ka whakaputa te
kaupapa whakatū kāwanatanga kē e ngā kaiwhakatupu huka, i runga i te whakaaro
whakamāmā ake ai i te hokohoko huka ki Te Hononga-o-Amerika. Nā John L. Stevens,
nā te minita amerika i Hawai'i i taua wā, i tono ngā hēramana nō te kaipuke USS
Boston ki uta, tiaki ai i ngā taonga o ngā kamupene amerika. Ka hinga te Kuīni i
te 17 o ngā rā o Kohi-tātea, 1893, ka whakatūria he kāwanatanga hou. Nō te 4
Hōngongoi 1894, ko te whakatūranga o Hawai'i hei whenua tū motuhake, ko Sanford
B. Dole te tumuaki. Mea kau ake, ka puta ngā mihi tautoko a te Kāwanatanga o
Amerika. Nō te 1895 tae noa ki te 1896, ka mauhereheretia te kūini whakamutunga
o Hawaii, a Liliʻuokalani, i ʻIolani, te whare o ngā Kīngi i Honolulu. Nō muri
mai, ka puta tana kupu whakarere i te torōna. Nō te 1898, ka whakatauria e ngā
pāremata e rua o Amerika kia hurihia a Hawai'i hei wāhi o Amerika. Nō te tau
1959 ka whakatūria a Hawaii hei wāhanga whenua tonu.



https://mi.wikipedia.org/wiki/Hau_K%C4%81inga/P%C5%ABranga

Ka pai! Thanks for dropping by and adding to your already long list of
contributions. You may notice I already excluded most of the "te" from the
links. Robin Patterson 11:38, 1 May 2004 (UTC)

Robin here again. Can someone (preferably the person who composed or translated
the heading) explain the meaning - and perhaps the envisaged long-term scope -
of "Iwi Whānui" (so that some of us can get a better idea of whether it might be
just as good underneath the much bigger box)? It looks a bit small since I moved
the stuff that didn't relate to this Māori Wikipedia. 202.27.88.100 06:38, 21
Apr 2004 (UTC)

Now I hope you and less frequent visitors have a glance at most of the new
additions and changes, with a harder look at some of them. Kind regards - Robin
Patterson 11:38, 1 May 2004 (UTC)

Hi. I dont know if this is the right place to post this, but you may want to see
our new Meta page: List of articles all languages should have. It is intended to
give a boost to the smaller languages. Hope it helps. 64.12.116.12 20:27, 29 May
2004 (UTC)

Hi, has anyone contacted any of the grassroots organizations yet? Just curious.
Though I imagine even a sort of "simple Maori" (i.e. Maori composed using
available vocabulary) written by young learners would be useful. 67.242.13.42
17:02, 9 Oct 2004 (UTC)

I'm not prepared to allow it unless it is replaced in the same edit by
better-quality Māori material. Robin Patterson 11:37, 10 July 2005 (UTC)

Kia ora. Please add the Ido language (io) to the front of the page if you will.
Thank you. mithridates

I looked at -
http://en.wikipedia.org/wiki/Main_Page_alternate_%28Classic_2004%29 - the en.
Wiki main page as of 2004 and realised that that was the basis of our Hau Kāinga
page. The headings equivalent to our 'Pukapuka Taki Pātauranga' and 'Iwi Whānui'
were 'Encyclopedia' and 'Community.' I retranslated Community, since Iwi Whānui
isnt quite right for that. Then I looked up 'Encyclopedia' in various M.
dictionaries, and in the Ngata dictionary it is 'Pukapuka Taki Mātauranga'. So
that explains where the mystery Pātauranga came from - a typo!!! I retranslated
that heading as Mātāpunenga (encyclopedia) in accordance with what we call
ourselves. I also replaced the obscure (but in the dictionary) Kohuku meaning
unfinished with the plainer and more comprehensible 'hei whakaoti' 'to be
completed'. Kahuroa 18:35, 14 Hui-tanguru 2006 (UTC)

Great stuff! Now I wonder whether "Āwhina mai - whakamāoritia!" is the best
starter. We seem to have lost the invitation for first-time visitors to browse
and LEARN something. A recent version had the heading "Akona" followed by "Hei
tauira, titiro koa ki ēnei whārangi papai: ..."; and the sitenotice mentioned
the idea of learning too. Most visitors are unlikely to contribute directly but
may turn into devotees and ambassadors if they like what they read. Robin
Patterson 19:33, 19 Hui-tanguru 2006 (UTC)

Bother! The printed version has a more serious error: the logos for the sister
projects float up to near the top of the page (p2) instead of sitting in their
boxes. We need an image expert. BrianNZ?? (An alternative could be to put those
on another page altogether.) Robin Patterson 21:27, 20 Hui-tanguru 2006 (UTC)

Still crook, folks! When I click for the printable version now, the logos for
Ngā pūtere kōpūtahi display floating at the top of the page, so I'm not even
going to try printing again. Maybe it's time for Kahuroa's mate to come on
board? Or User:Grutness, another image expert? Robin Patterson 21:18, 21
Hui-tanguru 2006 (UTC)

Thank you all for taking an interest. My display is back to how it should be but
the actual print of the printable version still floats the dear little beggars
to the top of their page. I may try "temporary" solution: Give that section its
own page, with links from main (so that our initial presentation is closer to
flawless) and portal. Robin Patterson 21:15, 22 Hui-tanguru 2006 (UTC)

The Wikipedia The Free Encyclopedia image at the top left of the page should be
translated into Māori too. 2006-02-21 09:07:03 203.109.164.4

Should I try them direct or would you folks like to see them tried elsewhere
first? Robin Patterson 20:33, 19 Poutū-te-rangi 2006 (UTC)

Done a few little ones. I suppose I could list the bigger ones here for perusal.
That will have to wait till lunchtime. Robin Patterson 22:34, 19 Poutū-te-rangi
2006 (UTC)

Most or all of the Wikipedia reo kē appear elsewhere on the page. I'd be quite
happy to lose all of the ones that don't have the justification of a Maori
translation. Robin Patterson 01:31, 21 Poutū-te-rangi 2006 (UTC)

I think we could do without the sister projects; some other page, OK, but I see
no value in having them on our main page. Robin Patterson 01:31, 21
Poutū-te-rangi 2006 (UTC)

I also have plans to remove 70% of the English content: everything starting from
"There are at least ..." - that may please some of you! Most of what's virtually
repeated on the Tomokanga hapori is unnecessary on the front page. Robin
Patterson 01:31, 21 Poutū-te-rangi 2006 (UTC)

Good recent reshuffle, Kahuroa. I had been thinking that the Tīmata pēnei was a
little premature near the top left, inviting response "start what?" - so your
moving it to the other column and renaming is great. I had a feeling there was
scope for integrating that para and the following one, but only a fluent speaker
could start on that sort of task! Robin Patterson 20:25, 23 Poutū-te-rangi 2006
(UTC)

Should the tāone nui be a subsection of Aotearoa? Maybe replace at the bottom
with a short "Whenua me tāone o te Ao"? Robin Patterson 20:25, 23 Poutū-te-rangi
2006 (UTC)

That image that just went up is nice, well done! :) Heoi anō; nā Brian (talk)
00:25, 9 Paenga-whāwhā 2006 (UTC)

For better column balance, how about moving "Akona: he whārangi papai hei
tauira" to right-hand column? Robin Patterson 03:42, 10 Paenga-whāwhā 2006 (UTC)

Dear Maori Wikipedians, I really enjoyed those revisions, they seemed to give it
a more ethnic feel. I particularly liked the english box, as I think that ought
to be a lot more ecumenical than the straight Maori look the last one had. Sure
hope this place can get more sites. Cheers! Sincerely, 68.253.218.140 05:38, 23
Haratua 2006 (UTC)

Kia ora! I am an administrator from the Macedonian Wiki and I see that you have
only some languages listed directly at the bottom of the page and I was
wondering if you could put the Macedonian Wiki there as well (in case you don't
have some special criteria for that). Should you decide to accept it, the code
should look like this: [[:mk:|Māori name for the Macedonian language]]. The
original name of the language in the latin alphabet is Makedonski. I don't know
whether you will transliterate it into Māori from the English name or directly
from the original. I leave that to you. All best and thanks a lot. Б. Јанкулоски

(First para copied from what Kahuroa wrote elsewhere.) I would like to reformat
the page. To do it I need all the articles under 'Awa' or 'X' to be in the
category 'Awa' or 'X' and for the Awa catpage or the 'X' catpage to have been
created. It's daunting to have to do everything before you can start things.
Kahuroa 19:29, 13 Pipiri 2006 (UTC)

Have not viewed mi for a while. The mainpage looks Kai Pai! 125.236.44.44 03:13,
16 Pipiri 2006 (UTC)



https://mi.wikipedia.org/wiki/George_Gipps

Ko Tā George Gipps (1791-1847, Kāwana o New South Wales 1837-1846) te Kāwana
tuatahi o Aotearoa. Nō te tau 1839 i whakarerekēngia te kupu whakamana i a ia,
ā, i taua wā i tōhua ia hei Kāpene-Tianara, hei Kāwana Matua hoki mō taua rohe,
mō New South Wales. Ka taka i ēnei taupā hou ngā whenua katoa o Aotearoa ki raro
i tō Ingarangi mana. Ko te whakaaro, he te mahi nei he mahi rangitahi, he
whakaruru mō te whakahaere o ēnei o ngā whenua, kia taea rawatia ai te
whakatūturu i ngā whakaritenga. Nō te 18 o Whiringa-ā-rangi, 1840, ko te
whakapūmautanga tūturutanga i aua whakaritenga. Taro kau ake kua tau te mana o
Ingarangi ki runga o ngā moutere o Aotearoa, e rua wiki noa iho i muri. Nā te
Kāwanatanga o te Emepaea i whakapuaki te Reta Whakamana, he reta whakarite i
tēnei whenua hei koroni motuhake, i raro i a Te Hopihona, arā, i tōna Kāwana
ake.

Ka riro mai i te mana o Ingarangi ki Aotearoa, nā Gipps anō i whakawhānui te
horanga o tōna mana ki aua whenua, i te wā tonu i a Te Hopihona e wehe mai ana i
Poihākena. Ka puta te whakapuaki hoki a Gipps i te 19 o ngā rā o Kohi-tātea 1840
mō te tino rāhui o ngā hoko whenua o ngā Māori, me te aha, e kore te Karauna e
whakamana ngā hoko i mua i taua rā. Nō te marama o Māehe 1840 ka pāngia e te
mate a Te Hopihona, ā, hei tautoko i te mana o Hopihona ka whakatūria a Meiha
Thomas Bunbury me tana ope hōia. Ko te take, ki te mate rawa a Te Hopihona, ki
te tino hē rānei, koia rā ka riro mā Bunbury te mana kāwana hei
Rūtene-Kāwanatanga kairīwhi. Ko ngā tohutohu a Gipps i a Hopihona i roto i ngā
whakahaerenga o tana tūranga he whakawhirinaki mā Te Hopihona i te wā i tae mai
ai te Kamupene o Niu Tīreni me ana kaiwhakanoho whenua, ahakoa tō rātou kore e
whakaae kia tau ki runga i a rātou te mana kāwanatanga.



https://mi.wikipedia.org/wiki/Te_Hopihona

Ko Te Hopihona (William Hobson) (26 Mahuru 1792 – 10 Mahuru 1842) te
Rūtene-Kāwana tuatahi o Aotearoa, ā, koia tētahi o ngā kaituhi o te Tiriti o
Waitangi. He roa te wā i a Te Hopihona i te Roera Nawi, ko tana haerenga ki te
whawhai ki a Naporiono, ā, ki ngā i ngā moutere o te Moana Karipiana e rua rawa
ngā wā i a ia e mauheretia ai e ngā tāhae kaipuke. I muri ko te whakatūranga i a
ia hei Rūtene-Kāwana o Aotearoa. Nō te tau 1838, nā Kāwana Bourke a Hopihona i
tono kē ia mō Aotearoa; kua pai a Lord Glenelg ki tāna pūrongo, ā, ko te
pūmautanga o taua whakaaro ōna, kia tonoa tētahi tangata o te kāwanatanga ki
Aotearoa mātakitaki ai. Nō te marama o Hakihea 1838 ka tae mai te inoi a Glenelg
mō taua tūranga ki a Te Hopihona kia tū ko ia tonu. Ka noho a Hopihona mō te rua
marama, āta whiriwhiri whakaaro ai. Ka puta rawa tana whakaaetanga i te marama o
Hui-tanguru 1839; ko te take i pērā ai ia ko tōna hiahia tonu kia piki haere ia
i ngā taumata teitei o te Nawi.

Nō te tau 1839 ka tae mai ko te tono a Lord Normanby me ana tino tohutohu, ā, ka
tukua tuatahitia atu ki a Kāwana Gipps i Poihākena, kia rongo ai a Gipps i te
roanga atu o ngā tohutohu mō Hopihona, nō te mea ko ia tonu tana rūtene. Nō te
29 o Kohi-tātea ko te taenga atu a Te Hopihona ki Pēwhairangi. ā, nō te 30 o
Kohi-tātea ko tana taunga ki uta. Ka pānuitia ngā tikanga o tōna whakatūranga,
ā, ko te whakaritenga mō tētahi hui nui o te iwi i te 5 o Hui-tanguru ki te
whare o Te Pūhipi, ko te kaupapa he kōrero mō te Tiriti o Waitangi. I te 6 o ngā
rā o Hui-tanguru, arā, i te rā tonu i muri mai, ka tae mai tēnā, tēnā, tēnā
rangatira ki te haina, ā, ko te mihi a Hopihona ki ngā kupu rongonui nei 'He iwi
tahi tātou'. Ka mutu te tau 1840 ka whakamutua te noho o Aotearoa hei whenua i
runga i te mana o New South Wales, ka whakatūria ko Hopihona te Kāwana o te
koroni motuhake hou, ā, , ka karangatia te tāone matua ko Tāmaki-makau-rau.
Ahakoa he āhua pōhara te tū o ngā kaiwhakahaere, ā, he nui ngā raruraru e pā ana
ki ngā kaiwhakanoho, i tō rātou kaha hiahia ki te whenua, ki te tango hoki mō
rātou ake i te mana whakahaere. Nō te 1852, ka mate wawe a Hopihona i te roro
ikura, e 49 noa iho ōna tau.



https://mi.wikipedia.org/wiki/Taputapuatea

Ko Taputapuatea te marae tino tapu rawa o te Moananui-a-kiwa e tu ana ki te papa
whenua o Opoa ki te paerangi o Rangiātea (Ra'iatea).

Ko te tikanga ko Taputapuatea te wahi i whakaminemine ai ngā tohunga me ngā
whakatere waka kia whakatau i te wānanga kia whakatakato ano i nga ara moana mai
i konei ki nga topito e wha o te Moanaui a Kiwa me ona motu. E ai ki nga tangata
o Opoa ka noho tonu te tahu'a (Tohunga) o Taputapuatea ki reira engari ka taea e
ia te tohu kei hea nga motu katoa o te Moananui a Kiwa, me te ara tika kia tae
pai ki reira.

E rua nga minenga i whakatau mai nei ki tenei Hui Faatau Aroha ara te Te Aouri
me te Te Aotea.

Ko nga motu Aouri era ki te tairawhiti i Raiatea ara ko Tahiti, tae atu ki
Tuamotu, ki Rapa. Ko nga motu Aotea era ki te taiuru i Raiatea ara ko Taha'a ko
Porapora peka atu ki Rarotonga me era atu tae noa atu ki Aotearoa me Rotuma

Miharo tonu te iwi, nawai ra ka tu mai a Vaita tah'u no Opoa me te ki "E homa,
eaha ta outou e feruri nei? (feruri = wherori) Ko te whakautu "Te feruri nei
matou i te tapa'o o teie ra'au i motu nei, a'ita te ra'au nei i motu mai te po
au'iu'i mai (tapa'o = tapako; teia = tenei; au'iu'i = tau ukiuki),"

katahi ra ka whakamaoritia e Vaita tona i kite ai "Te ite nei au, tei mua i au
nei te aura'a o teie nei peu maere rahi! Tena mai te fanau'a 'una'una na te
Tumu, e haere mai e hi'o i teie uru ra'au i Taputapuatea nei. E tino 'e to ratou
e tino 'e to tatou, ho'e ana'e ra huru, no te Tumu mai, e e riro teie nei fenua
ia ratou. E mou teie ha'apaoraa tahito nei, e e tae te manu mo'a o te moana, e
te fenua nei, e haere mai e ta'ihaa i ta teie ra'au i motu e ha'api'i nei."

I te tau 1929 i haramai a Te Rangihiroa ki Taputapuatea nei, a ka tuhia e ia nga
kupu penei

Ko Te Aurere o Aoteroa te waka tuatahi kia tomo ano mai ki Avamoa. Ka karakia
haeremai te waka nei kia hiki te tapu kua takotoria i te Hara i Awarua, a ma
penei ka tu ano te ara tapu i Taputapuatea kia tu ano te Fa'atau Aroha.

Kua whakahoutia ano te marae Taputapuatea nei e ona uri ki Opoa. A Kua
whakaturia tetehi roopu ko Na Papa e Vau hei kaitiaki mona. Ko tetehi tikanga
nui ma ratou kia tohua te Marae Taputapuatea nei hei World Heritage Site i raro
i te kawenata o Unesco.

I te 24 o Mahuru 2007 i hainatia tetehi tatau pounamu (he Natira'a ki to te reo
o Tahiti Nui) i waenganui i te Marae Taputapuatea me nga piringa marae o Ngati
Tuwharetoa. Ko te hainatanga tuatahi penei kia whakahonore te kaupapa kia
tautapa Marae Taputapuatea hei Marae tapu no te Ao katoa.



https://mi.wikipedia.org/wiki/T%C4%81mati_W%C4%81ka_Nene

Ko Tāmati Wāka Nene (? 1780-1871) he tino rangatira nō Ngā Puhi, ā, ko ia tētahi
hoki o ngā rangatira tuatahi kia iriiria e ngā mihingare Wēteriana. Ko Tāmati
Wāka tōna ingoa iriiri. Ka āwhina nui hoki ia i a Te Pūhipi, i ngā minita hoki o
te Hāhi Mihinare, o te Hāhi Wēteriana.

Ka tino tautokona e ia Te Tiriti o Waitangi. Ko ia tonu tētahi o ngā rangatira
tuatahi i haina ai. I tana taenga atu ki te hui, he ngākaurua te wairua. Ka tū
ia ki te kōrero, ki tāna, he pai kia tukua ngā Pākehā kia whakauru mai, he
painga mō te rangimārie me te rongomau. Ki tāna, e kore e puritia e ngā
rangatira Māori ngā Pākehā turekore kua tae kē mai.

I te tau 1845, ka tū ko te pakanga ki a Hone Heke rāua ko Kawiti. Ka piri a Nene
ki te tautoko, ki te āwhina hoki i ngā ope o Ingarangi. I muri, he hoa hoki a
Nene ki te Kāwana, ki a Hōri Kerei. Ka mate a Tāmati Wāka Nene i te tau 1871.
Kei tana kōhatu ēnei kupu: 'te hoa o te Kāwanatanga me te matua o te Pākehā'.



https://mi.wikipedia.org/wiki/Riperata_Kahutia

Ko Riperata Kahutia (1838/39?-1887) he wahine rangatira. Ka whānau ia ki
Tūranga-nui-a-Kiwa. Ko Te Whānau-a-Iwi te hapū, ko Te Aitanga-a-Māhaki te iwi.
Ko tōna matua tāne a Kahutiahe rangatira i Te Aitanga-a-Māhaki. I te tau 1860,
ka mate ia, ka riro tōna mana i a Riperata.

Kāhore i roa, ka rangona e te rohe katoa mō ngā kerēme a Riperata ki te Kōti
Whenua Māori me te Kōmihana o Tūranga-nui-a-Kiwa i whakatūria taua komihana ki
te whakahoki whenua ki ngā Māori i pūmau ki te Karauna pērā i a Riperata Kahutia
i ngā riri i te tekau tau atu i 1860. Ka nunui, ka kaha ana mahi ki rō kōti, ka
whai taitara a ia ki te whenua nui mōna, tōna whānau, tae atu ki tōna iwi. He
nui ngā whenua o Riperata i roto i te poraka Tūranganui Nama 2, i hokona rā ki
te kāwanatanga i te tau 1869 hei wāhi whakatū i Tūranga tāone (Gisborne).

I te tōmuatanga o te tekau tau atu i 1880 ka tahuri a Riperata ki te āwhina i te
whakaoranga anō o ngā tikanga a tana iwi, whai muri i ngā putanga kino o ngā
riri o te tekau tau atu i 1860. Ka whakatūria e ia he marae ki runga i ōna
whenua i Awapuni, ko Te Poho-o-Materoa te ingoa. Nā Horonuku Te Heuheu, ariki o
Ngāti Tūwharetoa, te rākau i tuku mai hei tāhuhu mō te whare.

Ka mate a Riperata i te mate kohi i te tau 1887, whai muri iho i te
whakatuwheratanga o te whare. E 48 ōna tau. Ka moe tētahi o ana tamāhine, a Hēni
Materoa i a Timi Kara, te Mema Pāremata Māori mō Te Tai-rāwhiti mō tētahi wā
roa. Ko ia hoki te Minita mō ngā Take Māori atu i te 1899 ki te 1912.



https://mi.wikipedia.org/wiki/P%C4%81remata_M%C4%81ori

Ko te Pāremata Māori' tērā i whakatūria ai e te Kotahitanga, he rōpū whakatū
pāremata Māori motuhake o te rautau 19 me ngā tau whakatuwhera o te rautau 20.
Ko ngā tino kaupapa o taua rōpū kia whakakāhoretia te Kōti Whenua Māori me ngā
ture whenua Māori katoa; kia whakatūria ngā komiti Māori ki te whakatau i ngā
tautohetohe i raro i ngā tikanga Māori.

I runga i te pōkaikaha o te iwi i te kore e tika o ngā mahi e pā ana ki te
whenua, ka karanga hui ngā iwi o te motu i ngā tōpito maha o te whenua. I kīia
ēnei hui he pāremata. I muri i ētahi hui i Waitangi me Ōrākei, ka hui tētahi
rūnanga nui, pāremata rānei i kīia ai he Kotahitanga, i Waipawa, i Heretaunga.

I te tau 1892 ka tū te Pāremata Maōri tuatahi, e kīa ana ko Te Kotahitanga o Te
Tiriti o Waitangi. Kātahi anō he hui pērā ka karangatia kia pērā rawa te
tokomaha o te tangata. Ka nukunuku haere tēnei Kotahitanga ki ētahi takiwā, i
muri ka tūmau te noho ki Pāpāwai, i Heretaunga. Ka kīa te pāremata o te
Kīngitanga ko te Kauhanganui. Ko te whai o ēnei wāhanga e rua, he whakakotahi i
te iwi Māori, engari kīhai i tutuki. Nā ngā Mema Pāremata Māori pēnei i a Wī
Pere rāua ko Hōne Heke Ngāpua i whakatakoto ture, ka whakaurua ai ki te Whare
Pāremata i Pōneke. Ko te whai o aua pire kia whakamanatia te Kotahitanga.

Kāore i tutuki ō rāua hiahia, engari nā runga i ngā whakakīkī a te Kotahitanga,
i te tau 1900 ka katia e Te Hētana ngā hokonga whenua Māori kua roa kē e haere
ana. Nā te tū o ngā Kaunihera Māori me ngā Poari Whenua Māori, ka taea e te
Māori te kati i ētahi hokonga whenua me te whakataki i te hauora o te hapori.
Hāunga, nō te tau 1905, i runga i ngā akiaki a ngā tāngata whai, ka huripokina
ngā kaupapa here a Te Hētana e pā ana ki te Māori me tāna noho, me te aha, ka
nui atu te whenua ka ngaro.



https://mi.wikipedia.org/wiki/Koror%C4%81

Ko te Kororā he manu moana itiiti. Mā tonu te uma, te poho, he ōrangi kākonu te
pane me te tuara. Ko Eudyptula minor te ingoa pūtaiao. Ko te Little Blue Penguin
te ingoa reo Pākehā.

Ahakoa huri koe ki hea i te ao nei, kāore e kitea he pakihoe iti ake i te Kororā
o Aotearoa. He āhua tohunga tonu te kororā ki te ruku kai māna. I a ia e kau ana
i te mata o te wai, ruku atu ai ia i ngā kai pērā i te wheke me ngā ika pakupaku
kei raro noa iho i a ia. Ka āhua rua tekau hēkena pea e ruku kai ana māna,
kātahi ka puea ake. I ētahi wā ka haere te kororā i tētahi rāngai ika, kātahi ka
kohakina tētahi. He wā anō ka ruku atu i ngā wai hohonu tonu ki te hopu ika māna
- arā, ka āhua whitu tekau mita pea te hohonu o tana tirikohu atu. Ka taea e te
kororā te noho atu ki te moana mō ētahi wiki, me te moe atu anō hoki ki reira.

Kau haere ai ngā kororā i ngā tai e whā o te motu. Mai i te marama o
Here-turi-kōkā ki Poutū-te-rangi, ka tau ki uta, he whakaputa uri te kaupapa. I
taua wā anō, ka tau mai te Kororā ki ngā takutai moana o Aotearoa, o Wharekauri,
o ngā wāhi ki te tonga o Ahitereiria hoki, whakaputa uri ai.



https://mi.wikipedia.org/wiki/Katowice

Ko Katowice (whakahuatanga: [katɔ'vʲitsɛ] he tāone nui o Pōrana, tētahi o ngā
tāone mātua o te takiwā o Hirehia ki te Tonga (Upper Silesia) i Pōrana, i ngā
taha o te awa Kłodnica me te awa Rawa.

Nō te tau 1999, ka whakatūria a Katowice hei tāone mātua o te rohe poti o
Hirehia. Ko Katowihi te tāone nui o te Takiwā Ahumahi o Hirehia ki te Tonga. Ko
321,163 te nui o tana taupori, engari te nui o te taupori o ngā wāhanga katoa o
te tāone he 3,487,000 i te 2004.

Ko te takiwā o Katowice he wāhi i nohoia ai e ngā Hirehiana nō mua noa atu. I
ahu mai ōna rangatira tuatahi i te whānau Piast, he whānau pōrana o Hirehia. Nō
te whakangarongarotanga o taua whānau, ka hurihia ki raro i te mana o te whānau
Hapsburg. Ka whakatūria tonutia te tāone i tērā atu rautau, i te wā i
whakatakaina ai te rohe i runga i te Kīngitanga o Peruhia. Ka whakaingoatia a
Katowice hei tāone nui i te tau 1865. Ko te nuinga o ngā tāngata kainoho he
Tiamana, he Hirehiana, he Hūrai, he Pōrana. Nō te 1918 ki te 1921, ka noho a
Katowice i runga i te mana Whenua Tū Wehe Tuarua o Pōrana. Kātahi ka wehea te
whenua e tētahi komihana o ngā taua haumi, ā, i waiho a Katowice ki te taha
pōrana i runga anō i tōna ake mana motuhake.



https://mi.wikipedia.org/wiki/H%C5%8Dne_Heke

Ko Hōne Heke he rangatira nō Pēwhairangi, nō Ngā Puhi (? -1850). He Karaitiana a
Heke, ā, he hoa piritata tonu ki a Te Karuwhā. I te hainatanga o te Tiriti o
Waitangi i te tau 1840, koia tētahi i whakapono ki ngā kī taurangi a Te Karuwhā
tērā tonu e tiakina te mana o ngā rangatira Māori. Ko ia te tuatahi o ngā
rangatira o Te Tai-tokerau ki te haina (ahakoa ko tōna moko te mea tuawhā i te
Tiriti ina pānuitia, i te mea i whakaurungia ngā hainatanga o ōna rangatira ki
runga ake i tāna).Ko Hōne Heke he reo whai mana, he reo i tautoko i te Tiriti o
Waitangi. Ahakoa, ka tahuri ia i muri ki ngā mahi whakahē i te mana whakahaere o
Ingarangi ki Aotearoa.

Ka pā te pōuri me te mamae ki a Heke i te whā tau i muri mai, nā te mea i te
whakangaromia e te Karauna te mana o te iwi Māori. Ka tono a Heke kia topea te
pou haki i te kāinga Pākehā o Kororāreka. Ko te take i pērā ai, he āta whakaatu
i tō rātou riri ki te mana kāwanatanga o Ingarangi, engari kia kaua e
whakatumatuma ki ngā kaiwhakanoho Pākehā. I roto i ngā marama whai muri, e toru
atu anō ngā whakatūranga me ngā topenga i te pou. I te tau 1845, i te topenga
tuawhā, ka pakanga Te Karauna ki ngā iwi o Te Tai-tokerau.



https://mi.wikipedia.org/wiki/H%C4%93nare_Matua

Ko Hēnare Matua (?-1894) he rangatira o Ngāti Kahungunu. I te tekau tau atu i
1840 ka tūtaki tuatahi ia ki te Pākehā, i a ia ka whakarite i ētahi rīhi whenua
mō ngā Pākehā noho whenua noa. I haina ia i te hokonga whenua mō Waipukurau i te
tau 1851, heoi nō muri ka puta ana whakahē.

I te wā i puta ngā whakaaro whakatū i te Kīngitanga, ka tautokona e ia; ka
whakahē hoki ia i ngā hokonga whenua. Ahakoa tērā, i te tau 1860 ka tū ia ki te
taha o te kāwanatanga i ngā riri ki te Hauhau e ātete ana i te hoko o ngā whenua
ki te Pākehā. Heoi anō, kāore ia i urutomo ki ngā whawhai.

Ka titiro a Matua ki te Kōti Whenua Māori ānō kei te mahi te kōti mā ngā kaihoko
whenua. I whakahau ia mā ngā rūnanga ā-iwi e whakahaere ngā whakaaetanga taitara
me ngā hokonga whenua. Nā tēnei take me ētahi atu, ka whakatūria e te
kāwanatanga he kōmihana uiui i te tau 1873. He maha ngā nawe i tāpaea e Matua ki
mua i te kōmihana, hauwarea; kāore he whenua i whakahokia ki te iwi Māori.

Ka mahi haere a Matua kia tipu te Rōpū Whakahētanga Hoko Whenua. I āwhinatia te
kaupapa e ētahi atu iwi me ētahi Pākehā whai mana. Ka rite tana whakaputa i te
kōrero, ko te ara o te ture te ara tika ki te rapu paremata, kāpā te ara o Tū.
Kāore he mana o ngā rūnanga i raro i te ture. Hāunga tērā, tatū ki te tau 1875,
he maha ngā take kei te haria ki mua i ngā rūnanga o Te Matau a Māui hei
whakatau mā rātou. I tua atu, ka whakatumatuma ngā rūnanga i te mana o te Kōti
Whenua Māori. Tino kaha a Matua ki te mahi mō tōna iwi. Heoi, kia tae ki te
pokapū o te tekau tau atu i 1870 ka ngoikore haere te kaupapa Whakahētanga Hoko
Whenua, tae atu ki ngā rūnanga, nā te iti o te pūtea me te ngākau kōhatu o te
kāwanatanga. Ka mate a Matua ki Heretaunga i te tau 1894.



https://mi.wikipedia.org/wiki/H%C4%93nare_Kaihau

I whānau mai a Hēnare Kaihau ki te taha tonga o te whanga o Manukau i waenganui
i ngā tau 1854 me 1860. Nō Ngāti Te Ata ia. I a ia e tamariki ana, ka ākona ia
ki ngā kōrero me ngā whakapapa o tōna iwi. Kia pakeke ia, kua tahuri ia ki ngā
kaupapa tōrangapū a te Māori. Nō muri he kaitautoko pūmau ia ki te Kīngitanga,
ā, ko ia te kaitohutohu matua mō te Kīngi Māori tuatoru, mō Mahuta.

I te 1896 ka tū ia hei Mema Pāremata Māori mō Te Tai-hauāuru. Ko ngā take i
tautokona e Kaihau i ngā tau tekau mā rima i a ia i te Pāremata ko ngā tika hī
ika, mahi kai hoki, a te Māori i raro i te Tiriti. Kore rawa i mutu ana tohenga
mō ngā whenua raupatu o Waikato.

Tae rawa ki ngā tau 1900, whakahē tonu ana a Kaihau ki ngā mahi kikino a te
kāwanatanga ki ngā Māori. Ka tahuri ia ki te tautoko anō i te kaupapa whakatū
Pāremata o te Kotahitanga i raro i te mana o te Kīngi Māori. Ko tā te
Kotahitanga i whai, kia whakamanatia te Tiriti o Waitangi, kia whakakorea ngā
ture whenua Māori.



https://mi.wikipedia.org/wiki/Te_Tiriti_o_Waitangi

Ka hainatia te Tiriti o Waitangi i te 6 Hui-tanguru 1840 ki Waitangi, Te
Tai-tokerau, Aotearoa, e te māngai a te Karauna o te Kīngitanga Kotahi, rātou ko
ngā rangatira Māori o Te Ika-a-Māui.

Ko Wikitoria, te Kuini o Ingarangi, i tana mahara atawhai ki nga Rangatira me
nga Hapu o Niu Tirani i tana hiahia hoki kia tohungia ki a ratou o ratou
rangatiratanga, me to ratou wenua, a kia mau tonu hoki te Rongo ki a ratou me te
Atanoho hoki kua whakaaro ia he mea tika kia tukua mai tetahi Rangatira hei kai
whakarite ki nga Tangata maori o Niu Tirani - kia whakaaetia e nga Rangatira
maori te Kawanatanga o te Kuini ki nga waahi katoa o te Wenua nei me nga Motu -
na te mea hoki he tokomaha ke nga tangata o tona Iwi Kua noho ki tenei wenua, a
e haere mai nei.

Na, kua pai te Kuini kia tukua a hau a Wiremu Hopihona he Kapitana i te Roiara
Nawi hei Kawana mo nga wahi katoa o Niu Tirani e tukua aianei, amua atu ki te
Kuini e mea atu ana ia ki nga Rangatira o te whakaminenga o nga hapu o Nu Tirani
me era Rangatira atu enei ture ka korerotia nei.

Na ko matou ko nga Rangatira o te Whakaminenga o nga hapu o Niu Tirani ka huihui
nei ki Waitangi ko matou hoki ko nga Rangatira o Niu Tirani ka kite nei i te
ritenga o enei kupu, ka tangohia ka whakaaetia katoatia e matou, koia ka
tohungia ai o matou ingoa o matou tohu.



https://mi.wikipedia.org/wiki/Te_H%C4%93tana

Ko Te Hētana (Richard John Seddon, 1845-1906) he Pirimia o Aotearoa (1892-1906).
Ka whānau mai ia i Ingarangi. Ka tae mai ia ki Aotearoa i te tau 1866. Ka haere
ia ki ngā papa koura o Waimea kimi koura ai. Nō muri iho, he kaiwhakahaere
hōtera ia ki Te Tai-poutini.

I te tau 1879 ka tū ia mō te rohe pōti o Hokitika, ā, ka wikitoria, ka haere ki
te Pāremata. Ahakoa he tangata rongonui mō te roa o ana kōrero, he matatau hoki
ia ki te mahi tōrangapū.

Nō te tau 1891, ka wikitoria te rōpū Rīpera, ka kuhu a Te Hētana ki te
kāwanatanga. Nō te 1892 ka riro i a ia te tūranga o te Pirimia, tae rawa atu ki
te tau 1906, kit e tau I mate ai ia. Ka riro anō i a ia te tūranga o Minita mō
ngā Take Māori, mai i te 1893 tae atu ki te 1899. Nō te tau 1900, nā runga i ngā
inoi a te rōpū Kotahitanga, ka katia e Te Hētana te hook i ngā whenua Māori. Nā
Te Hētana i whakatū ngā Kaunihera Māori me ngā Poari Whenua Māori, me te aha, ka
taea e te Māori te pupuri whenua me te whakapai i te hauora o te hapori. Ka
riria te Kāwanatanga e ngā tāngata whaimoni, ā, i te tau 1905, ka
whakarerekēngia ngā ture, ā, he nunui rawa ngā whenua ka ngaro.



https://mi.wikipedia.org/wiki/Raukahikatea

Ko Te Raukahikatea he kura o te Hāhi Mihingare, he kura mō ngā minita Māori. Kua
whakaatūria i roto i Te Kopara kua huri ake nei ngā ingoa o ngā minita i te
whakanohoanga tuatahi tonu o te Kura i te tau 1883. Timata mai i te tau 1884 tae
noa ki te tau 1894 i te takiwa ko Renata Wiremu te kaumatua o te Kura, koia ēnei
ko ngā tangata i akona i motuhia mō te mahi minita:

Ko Wi Paraire Rangihuna, Hetekia Heke, Peni Topi, Hoani Paerata, Hoani Wi Kaipo,
Matene Keepa Pine Tamahori, Mutu Kapa, Henare Keremeneta, Hemipiri Manaro Tame
Katene, Hone Karaka, Keina Poata, Rewi Wikiriwhi, Patihana Kokiri, Manihera
Manahi, Paora Temuera, Wiremu Waaka, Tamati Te Kanapu, Ereatara M. Eruini,
Henare Paraone, Wiremu Tureia Puha, Tokoroa Poihipi, Metera Aomarere, Makarewete
Wharehuia, Waewae Ratapahi, Waata Kopae, Nepia Hotene, Hohaia Taurau, Wi Pere
Mataira.

Ko te tikanga ia e mutu ana a Te Rau i te tau 1918. Kua rite ngā mea katoa koia
rā hei tau whakamutunga mō te Kura ki konei. Nō konei ka whakatūria te Rev. F.W.
Chatterton hei minita pākehā mō Rotorua, hei kai-whakahaere hoki mō te rohe
katoa o te Pei o Pereti ki te taha Māori. Otirā i runga i te piki o te utu o ngā
mea katoa kīhai rawa i taea kia oti te Kura o Hoani, Tāmaki-makau-rau, hei
tukunga atu mō ngā akonga. Nā reira ka whakaritea me waiho tonu a Te Rau mō ngā
tau e rua, kia whai wahi ai ngā kai-hanga o te Kura i Tāmaki-makau-rau ki te
whakaoti i ta rātou mahi. Nō konei ka whakaritea ko te Rev. Alfred Nield hei
kaumatua mō te Kura. He tangata mātauranga tēnei i puta mai i roto i ngā Kura
nunui o Ingarani. Kua maha rawa ngā tau inaianei ōna ki Aotearoa nei. He maha
ngā tau ko ia te kaumatua o te Kareti o Herewini, Ōtepoti, Waipounamu, he kareti
ako i ngā pākehā e haere ana mō ngā mahi minita. I muri mai i tēnei ka tu ia hei
Atirikona mō Meranīhia, a koia nei tōna turanga ka haere mai nei ia ki konei.

Nā reira me mutu noa iho ēnei kōrero i konei. Ko te mea nui tēnei ki a tātou kua
kite tātou i te tupunga ake o Te Rau i roto i ēnei tau e 36 e tu ana ia i roto i
te riu o Tūranga. Kua kite tātou i ngā hua o Te Raukahikatea kei tēnā wahi
horapa noa te motu nei. Kati kei te mu te Hahi i tēnei mu hou i runga i te
whakaaro kia piki te āhua o to tātou whakapono. E te Hahi Māori, waiho tēnei hei
putake whakaaroaro mau inoi hoki mau. Ehara tēnei i te wā e whakawa ai koe kei
te he rānei kei te tika rānei tēnei mu hou. Kua tau te mea, nō reira homai to
awhina homai hoki to inoi nō roto i te takere o te ngākau.



https://mi.wikipedia.org/wiki/R%C5%8Dp%C5%AB_Whakah%C4%93tanga_Hoko_Whenua

Ko te Rōpū Whakahētanga Hoko Whenua i whakatūria ai i te tekau atu i 1870 ki
roto o Tūranga-nui-a-Kiwa. I taua wā, ka nui haere ngā whakahē ki ngā mahi hoko
whenua; ko te kaupapa o taua rōpū he whakahē, he ātete i ngā hokonga whenua
katoa, he kimi utu mō ngā hoko hē i te whenua. Ko te ingoa reo Pākehā ko te
'Repudiation Movement'.

Nō te tau 1873 i whakaaetia ai te Kōti Whenua Māori ki te wāwāhi i te whenua
Māori. Ka mutu i reira te whakaingoa i te tekau tāngata i te taitara me te kape
i te nuinga o te iwi ki waho. Mai i taua wā, me uru katoa atu ngā tāngata whai
pānga ki te taitara. Ko tētahi hiahia pea o ngā kaihanga i tēnei ture, mā reira
e whakapūmautia ai te pupuru a te iwi katoa i te taitara, heoi anō te mate, nā
te ture nei i wāwāhi ngā taitara. Kāore he poraka nui i hoatu ki te tāngata
Māori takitahi, e taea ai te whāngai i ō rātou whānau pēnei i ngā kaiahuwhenua
Pākehā. I hoatu kē he hea ki a rātou i ētahi poraka, ā, i wehea aua poraka,
nāwai ā, ka wehea anō kia kongakonga tonu, arā, kia takoto he wāhanga kore rawa
nei e puta he hua ā-moni.

I te tōmuatanga o te tekau tau atu i 1870, ka tautoko a Henry Robert Russell i a
Hēnare Matua, he kaiārahi o te rōpū Whakahētanga Hoko Whenua i Te Matau a Māui,
ko tā rātou, he whai kia hurihia ngā hokonga whenua i whakapaetia he whānako.
Hei āwhina i ōna hoa Māori, ka whakatūria, ka utua e ia tētahi “tari
whakahētanga” i Ahuriri. Nāna hoki a Te Wananga, te nūpepa reo Māori o te rōpū,
i āwhina ā-pūtea. Kāore i rata ngā Pākehā ki ana mahi. Kaha te pau o ngā moni a
Russell ki ēnei kaupapa.



https://mi.wikipedia.org/wiki/Kotahitanga

Ko te Kotahitanga he rōpū whakatū pāremata Māori motuhake o te rautau 19 me ngā
tau whakatuwhera o te rautau 20. Ko ngā tino kaupapa o taua rōpū kia
whakakāhoretia te Kōti Whenua Māori me ngā ture whenua Māori katoa; kia
whakatūria ngā komiti Māori ki te whakatau i ngā tautohetohe i raro i ngā
tikanga Māori.

I runga i te pōkaikaha o te iwi i te kore e tika o ngā mahi e pā ana ki te
whenua, ka karanga hui ngā iwi o te motu i ngā tōpito maha o te whenua. I kīia
ēnei hui he pāremata. I muri i ētahi hui i Waitangi me Ōrākei, ka hui tētahi
rūnanga nui, pāremata rānei i kīia ai he Kotahitanga, i Waipawa, i Heretaunga.

I te tau 1892 ka tū te Pāremata Maōri tuatahi, e kīa ana ko Te Kotahitanga o Te
Tiriti o Waitangi. Kātahi anō he hui pērā ka karangatia kia pērā rawa te
tokomaha o te tangata. Ka nukunuku haere tēnei Kotahitanga ki ētahi takiwā, i
muri ka tūmau te noho ki Pāpāwai, i Heretaunga. Ka kīa te pāremata o te
Kīngitanga ko te Kauhanganui. Ko te whai o ēnei wāhanga e rua, he whakakotahi i
te iwi Māori, engari kīhai i tutuki. Nā ngā Mema Pāremata Māori pēnei i a Wī
Pere rāua ko Hōne Heke Ngāpua i whakatakoto ture, ka whakaurua ai ki te Whare
Pāremata i Pōneke. Ko te whai o aua pire kia whakamanatia te Kotahitanga.

Kāore i tutuki ō rāua hiahia, engari nā runga i ngā whakakīkī a te Kotahitanga,
i te tau 1900 ka katia e Te Hētana ngā hokonga whenua Māori kua roa kē e haere
ana. Nā te tū o ngā Kaunihera Māori me ngā Poari Whenua Māori, ka taea e te
Māori te kati i ētahi hokonga whenua me te whakataki i te hauora o te hapori.
Hāunga, nō te tau 1905, i runga i ngā akiaki a ngā tāngata whai, ka huripokina
ngā kaupapa here a Te Hētana e pā ana ki te Māori me tāna noho, me te aha, ka
nui atu te whenua ka ngaro.



https://mi.wikipedia.org/wiki/HOA

Ko te Hononga-o-Amerika (reo Pākehā: The United States of America), HOA rānei,
tētahi tūwehe whakaminenga e hangaia ki ētahi wehenga e 50, ki tētahi tiriwā
whakaminenga, ki ētahi takiwā mātua e rima, ā, ki ētahi atu pupuritanga maha.
 Kei Amerika-ki-te-Raki ngā wehenga pātata 48 me Wāhitana Tiriwā o Columbia (kei
waenganui o Kānata me Mehiko), kei te rakihauāuru o Amerika-ki-te-Raki te
wehenga o Alaska, ā, he tinimoutere te wehenga o Hawai’i ki waenga
Moananui-a-Kiwa.   Toha ana āna takiwā ki ngā moana Nui-a-Kiwa me te Karipiana.
 Koia te whenua noho nui rawa tuatoru me ōna tāngata neke atu i te 320 miriona,
ā, ko te whenua nui rawa tuawhā me tōna rahinga whenua e 9.842 miriona km2 (3.8
miriona māero2).  Koia tētahi o ngā whenua tino kanorau ā-momopori, tino takenga
tini o te ao nō tāna manene rea mai ngā whenua maha.  He kanorau hoki te
matawhenua me te āhuarangi ō te Hononga-o-Amerika, ā, he wāhi noho mā ngā tipu
tūmomo maha rawa.

Nō 15,000 tau ki muri (nui atu rānei) a ngā Nehe-Amerikana i heke mai i Eurāhia
ki te tuawhenua o te HOA o nāianei, tae noa ki te rautau t16 noa iho i tīmata te
tāmitanga Ūropi.  Nō te 4 Hōngongoi 1776, i a ngā kaitāmi e whawhai ana ki a
Piritene Nui i te Pakanga Pāhoro o Amerika, te Whakapuakanga Motuhaketanga i
whakamanahia e ngā māngai o ngā tāmianga Piritene 13.  Nō te mutunga o tēnā
pakanga i te tau 1783 ka whakamanahia tō HOA motuhaketanga e te Kīngitanga o
Piritene Nui, kia tū ai hei whenua tuatahi o te ao nāna tōna motuhaketanga i
riro i tētahi emepaia tāmi Ūropi ki te pakanga.

I raro i tōna whakaakoranga a te Okewa Tīahoaho i whakamakoha te
Hononga-o-Amerika whaka-te-hauāuru i te rautau t19 mā te peinga i ngā iwi tūturu
o Amerika, mā te pahore takiwā hou, ā, mā te whakaae wehenga hou, kia toha ai
tōna takiwā ki ia takutai o te paparahi o Amerika-ki-te-Raki mai te tau 1848.
 Nō te haurua tuarua o te rautau t19 i turakina te whakapononga ā-ture ki
Amerika e te Kaiākiri Amerika, tae noa ki te whakamutunga o tēnā rautau i
tautoro atu ō HOA takiwā ki te Moananui-a-Kiwa, ā, i tipu pahū ai tōna ōhanga nō
te Hurihanga Ahumahi.  Nā tāna toanga i te Pakanga Pāniora-Amerika me te Pakanga
Aorere I i whakaū tōna tūnga hei mana taua aorere.  I maea te Hononga-o-Amerika
i te Pakanga Aorere II hei tuamana aorere, hei whenua whakahiato mānuka karihi
tuatahi, hei whenua anake i whakamahi i ēnei mānuka ki te pakanga, a hei peke
toitū o tō te Kotahitanga Aorere Rūnanga Haumaru.  Nō te whakamutunga o te
Pakanga Mātao me te hinganga o te Kotahitanga Soviet i te tau 1991 kua tū kau
ana a te Hononga-o-Amerika hei tuamana tautahi o te ao.



https://mi.wikipedia.org/wiki/H%C5%8Dne_Heke_Ng%C4%81pua

I whānau mai a Hōne Heke Ngāpua i Kaikohe i te tau 1869. Ko Ngā Puhi tōna iwi.
Tapaina ai ia ki tōna koroua a Hōne Heke Pōkai, i ātete rā ki te mana o te
Karauna i te tekau tau atu i 1840, nāna hoki te pouhaki o Peretānia ki
Kororāreka i topetope.

Ka kuraina a Ngāpua ki ngā kura Māori, ki te Kura o Tīpene i Tāmaki-makau-rau.
Nō muri ka mahi ia hei karaka i tētahi tari rōia i Tāmaki-makau-rau. I te tekau
tau atu i 1880 ka kuhu a Ngāpua ki te Kotahitanga, he rōpū e whai ana kia
whakahokia te mana motuhake o te Māori ki runga i ōna whenua, ki runga hoki i
ētahi o ngā whakahaere, mā roto i tētahi Pāremata Māori.

Nā tōna tohungatanga ki te whiri kōrero, ka pōtitia a ia hei Mema Pāremata Māori
mō Te Tai-tokerau i te tau 1893. I te tau 1894, nāna te Pire Tika Māori i tāpae
ki mua i te Pāremata. E tono ana te pire mō tētahi kaupapa taketake mō te Māori,
kia whakamanatia te Tiriti o Waitangi, kia tū hoki he Pāremata Māori. Ahakoa ngā
tautoko mai a te maha o ngā iwi, kāore i ture te pire. Heoi, ka whai wāhi ētahi
o ana whakaritenga ki ngā hanganga ture o muri, pērā i te Ture Kaunihera Māori o
1900.

I te tau 1898 nā Hōne Tōia i ārahi ngā Māori o te riu o Waimā i Hokianga kia
kaua e utu i ngā tāke kurī me ētahi atu tāke nā te kāwanatanga me te kaunihera
ā-rohe i uta ki runga i a rātou. Ka tonoa e te kāwanatanga āna hōia ki te tāmi i
tēnei takahi i te ture. Ko te kuhunga atu tērā o Ngāpua ki te haukoti i te
rerenga o te toto; ka tukua e Tōia mā ā rātou rākau ki raro. Ahakoa e ātetetia
ana ngā reiti me ngā tāke i utaina, ko te pūtake kē o te riri, ko te whakatuma
ki te mana o te Karauna. Koia anō tētahi o ngā wero whakamutunga i tēnei mana.



https://mi.wikipedia.org/wiki/Germany

Ko Tiamana, arā te Tūwehe Whakaminenga o Tiamana (reo Tiamana: Bundesrepublik
Deutschland), tētahi whenua ki te pokapū o Ūropi.

E whirinaki ana a Tiamana (mai te Raki, me te matawā) ki Tenemāka, te Moana
Raki, Pōrana, Tīekia, Ateria, Huiterangi, Wīwī, Rakapuō, Pehiamu, Hōrana me te
Moana Baltic. E 357,021 km² tōna rahinga whenua.

Ko Tiamana te whenua taupori nui rawa o te Kotahitanga o Ūropi, me ōna kirirarau
e 82 miriona. Ahakoa ko Pearīni te tāone matua, tāone nui rawa hoki me ōna
kainoho e 3,410,000, ko te rohe o Rine-Ruhr kē te kāhui nohoanga tuatahi o te
whenua nō ngā tāngata neke atu i te 10,000,000 e noho toha ana ki ngā tāone o
Düsseldorf, Koln, Essen, Dortmund, Duisburg me Bochum. Ko Tiamana te kaipōwhiri
manene tuatoru o te ao i te mea 12% o tōna taupori he mea whakawhānau tāwāhi
mai; ko te nuinga o ēnei i ahu mai i te Whenua Korukoru. Ko te reo Tiamana te
reo whaimana.

He tūwehe whakaminenga pāremata a Tiamana me ōna wehenga (Bundesländer) 16. He
peke rohe Euro, Rūnanga o Ūropi, Kotahitanga Aorere, NATO, Whakahaere Ruruku
Whakahiato Ōhanga, G8 me te G4. Koia te ōhanga tuatoru o te ao, te kaikaweatu
tuatahi me te kaiwhakapau pūtea waonga tuaona. He teitei te pai oranga kua
whanake a Tiamana mō ōna kainoho, waihoki tōna pūnaha maru hapori. He tūnga
pūtake tōna i ngā take o Ūropi, ā, he amorangi pūtaiao, hangarau whakahirahira
hoki.



https://mi.wikipedia.org/wiki/Europe

Ko Ūropi tētahi o ngā paparahi tuku iho e whitu o te Ao. Pērā i ngā paparahi
katoa, he rerekē tōna rohe mēnā ka kōrerotia ā-ahureatia, ā-tōrangapūtia, ā-aha
rānei. Heoti, e ai ki te nuinga ka toha a Ūropi mai te Moana Tiri ki te raki, ki
te Moana Ranatiki ki te hauāuru, ki te Moana Rōwhenua ki te tonga, ki te tonga
rāwhiti ki ngā Maunga Kaukas me te Moana Mangū, ā, ka wehuriatia i a Āhia e ngā
Maunga Ural, e te Awa Ural me te Moana Kaspia ki te rāwhiti.

Atu i tēnei whakamāramatanga auau, ki ētahi atu he wāhanga noa iho a Ūropi o te
paparahi o Eurāhia (koi hauāuru), o Eurawherāhia rānei. E tapaina hokia ana i
ētahi wā ko te 'paparahi tawhito' (te 'ao tawhito' rānei), hei aronga kē mō te
'Ao Hou', arā, ngā Amerika.

E ai ki tōna rahinga whenua ko Ūropi te paparahi iti rawa tuarua o te Ao, me ōna
km² 10,180,000, arā, 2% o te mata o te Ao. Engari, koia te mea nui rawa tuatoru
e ai ki tōna taupori (whai muri mai i a Āhia me Āwherika), me ōna kainoho e
710,000,000, 11% rānei o ngā tāngata o te ao. Ko Rūhia tōna whenua nui rawa
ā-rahinga, ā-taupori hoki, ā, ko te Poho o Pita te mea iti rawa.

Ko Ūropi te wāhi whānau o te Tūpori Hauāuru. He tūnga whakaawe ō ngā whenua o
Ūropi mai te rautau 16; tae noa atu ki ngā rautau 17, 18 hoki i raro iho te
nuinga o Āwherika, ngā Amerika me Āhia i te maru o ngā whenua o Ūropi. I timu
haere tō Ūropi mana maru o runga o ngā take aorere a muri i ngā Pakanga Aorere e
rua, kia riro ai i te Hononga-o-Amerika me te Kotahitanga Soviet. Nā te Pakanga
Mātao i waenganui i ēnei whenua e rua a Ūropi e weheruatia ki ia taha o te Ārai
Rino. Ka puta te Rūnanga o Ūropi me te Kotahitanga Ūropi i te kōmitimiti ki te
hauāuru, ahakoa kei te whakawhānui whakaterāwhiti ēnei whakahaere nō te hinganga
o te Kotahitanga Sovet i te tau 1991.



https://mi.wikipedia.org/wiki/Wiwi

Ko Wīwī, arā te Tūwehe Wīwī (reo Wīwī: la République française), tētahi whenua e
noho ana ki te hauāuru o Ūropi, ahakoa he rohe, he moutere hoki ōna ki ētahi atu
paparahi. Ka tapaina auautia te whenua nei e ōna kainoho ko “L’Hexagone” (Te
Tapaono) nā te āhuahanga o tōna whenua.

Ka rere a Wīwī mai te Moana Rōwhenua ki te Hawai Ingarangi me te Moana Raki, ā,
mai te Awa Rine ki te Moana Ranatiki. Noho pātata ai a Wīwī (mai te raki, me te
matawā) ki a Pehiamu, Rakapuō, Tiamana, Huiterangi, Itāria, Manako, Pāniora me
Andora. Mā ōna rohe me ōna takiwā tāwāhi ka noho pātata hoki a Wīwī ki a Parīhi
me Hurināme (ki te taha o te Guiana Wīwī), ā, ki ngā Antile Hōrana (ki te taha o
Hato-Martino). Kua honoa hokia a Wīwī ki te Kīngitanga Kotahi mā te Ana Hawai e
rere ana o raro o te Hawai Ingarangi.

He kāwanatanga māngai manapori tō te Tūwehe Wīwī, ka whakahaerea hei tūwehe
tūtahi āhua-perehitini. Kua whakahuaina ōna kawa matua i te Whakapuakitanga Tika
Tangata. Ko ia tētahi o ngā whenua kaiū i te Kotahitanga Ūropi, te rohe euro me
te rohe Shengen, ā, he nui atu tōna rahinga whenua i ērā atu peke. He kaiū hoki
ia i te Kotahitanga Aorere, ā, he mema o te Whrankowhoni, te G8, te Whakahaere
Ruruku Whakahiato Ōhanga (OECD). Koia tētahi o ngā peke toitū e rima o tō te
Kotahitanga Aorere Rūnanga Haumaru; he whenua mana karihi whākī hoki.

Nō ngā rautau 18 me 19 i hangaia e Wīwī tētahi o ngā emepaea nui rawa o tōna wā,
e toro atu ana mai te uru o Āwherika ki te tongauru o Āhia, ā, kua āta awe ngā
tikanga me ngā tōrangapū o ēnā rohe. Koia rā te mea e kōrerohia tonutia ana te
reo Wīwī ki ētahi whenua e 20, nui atu rānei, hei reo tuatahi, hei reo whaimana,
hei reo whakahaere rānei.



https://mi.wikipedia.org/wiki/Whare_Tiriti

Kei Aotearoa, e tohu atu ana te Whare Tiriti ki te whare o te reineti Pākehā, o
Thomas Busby. Ko te Tiriti o Waitangi, ko te pukapuka i whakapūmautia rā te
whenua maru Pākehā o Aotearoa, ā, i hainatia rā i te pae o te Whare Tiriti, 6 o
Hui Tānguru, 1840. Ā muri iho i whakamahia nō ngā mahi ahuwhenua, e pupuru ana i
te hei, ā, ka pakaru haere. Otirā, ka whakapaingia tonutia i te tau 1940 nō te
rautau o te hainatanga tuatahi, ā, kua whakauru ki roto i te whakamaharatanga o
te motu ki Waitangi.

Kei Hapani, he whare tiriti i hangā, ā, i whakawāhia hoki, i Yokohama, hei wāhi
nō te whakawhitiwhiti kōrero, hei wāhi hainatanga hoki nō te Tiriti o Kanagawa
(The Treaty of Amity and Friendship), ā, i hainatia i te 31 o ngā rā o
Poutūterangi, i te tau 1854, ā, i whakapūmautia rā i "tētehi tatau pounamu" i
waengarahi i Amerika, i Hapani. Ka arataki atu rā taua tiriti ki te Tiriti
Harris i wete ai te hokohokotanga-ā-pākihi i waengarahi i ngā whenua e rua, nō
te mea, i whakawhirinaki atu rā i te kaha o te tangata whaimana, ko tō Commodore
Perry kaipuke pupuhi.



https://mi.wikipedia.org/wiki/Whangarei

Ko Whangārei-terenga-paraoa, arā ko Te Tauwhanga a Reipae (Whangarei) te tāone
nui o Te Tai-tokerau, Te Ika-a-Māui, Aotearoa. Kei raro te tāone nei i te mana o
te Kaunihera ā-Rohe o Whangārei, he takiwā i whakatūria i te tau 1989 hei
whakahaere i te tāone nui me te rohe whānui. I puta mai te kaunihera nei i ngā
kaunihera o mua o Te Tāonenui o Whangārei, Te Kaute o Whangārei me te Tāone o
Hikurangi. Nō te 2013, kua tae te taupori ki te 52,900, ake i 47,000 i te tau
2001. Nō te 2011 ko te kaute tāngata mō te takiwā whānui ko te 80,800. Ko Ngā
Puhi te tangata whenua o reira.

Kei roto i te takiwā o Whangārei ngā papatāone o Kamo, Tikipunga, Ōtāngārei,
Mairtown, Riverside, Sherwood Rise, Onerahi, Morningside, Raumanga, Maunu,
Horahora, Woodhill, Vinetown, The Regent, Kensington, me Whau Valley.

Ko Kāpene Hēmi Kuki arā ko James Cook me ōna kaumoana o te waka Endeavour ngā
Pākehā tuatahi ki te whai whakaaro mō te pūaha o Whangārei. I te 15 o
Whiringa-ā-rangi 1769 i hopukina e rātou neke atu i te kotahi rau ika nā rātou i
tapa "bream" (kāhore e kore he tāmure, snapper kē), nō konā nā Kuki te takiwā i
tapa Bream Bay (ko Te Whanga Tāmure ki te reo).

Kapia ana a Whangārei e te iwi Ngāpuhi nō te tīmatanga o ngā rautau tekau mā
iwa, ā, kei te pūaha o te whanga te hapū o Te Parawhau e noho ana. Nō ngā tau
mai i 1820 i whakatokengia te takiwā e Waikato me Ngāti Paoa i te wā o ngā
Pakanga Pūokaoka.

Ko William Carruth te Pākehā tuatahi ki te tatū ki Whangārei, he Kōtimana, he
kaihokohoko i tae mai i 1839. E ono tau ki muri ka tae mai hoki a Gilbert Mair
me tōna whānau. He āhua tau ki waenga i ngā kainohonoho hou me ngā Māori o konā
i te nuinga o te wā tae atu ki Huitānguru 1842. I whakarekerekea ngā pāmu katoa
e ngā Māori hei utu i te whatinga tapu. I Paengawhāwhā 1845, i te wā o te
Flagstaff War, i horo atu ngā kainohonoho katoa i Whangārei. . Kīhai i hoki atu
te nuinga o rātou, heoi anō rā, tae atu ki waenga i ngā tau 1850 i rahi ake ngā
kaipāmu me ngā kaipāmu aka i whai kāinga i te rohe. Nō te 1855 i puāwai mai
tētahi wāhi tāone mō te hokohoko kauri. Ko te wāhi o nāianei arā ko Te Ahipūpū i
te tahataha o te awa Hātea te wāpu tuatahi o te rohe i hoko atu ai i ngā pia
kauri me ngā wāhie rākau taketake, ka whai muri ko ngā waro mai i Whau Valley,
Kamo, me Hikurangi. Ko ngā waro mai i Kiripaka i haria mā te awa o Ngunguru. Nō
te 1864 i puāwai te pokapū o te tāonenui o nāianei. .

Mō ngā tau tekau e hia kē i tū ai tētahi wāhi mahi pereki nā ngā pereki ahi mai
i ngā wāhi oneuku ahi tata ki ngā maina o Kamo. I whai pākeho mai i Hikurangi,
Portland me Motu Matakohe. I te tuatahi i hoko atu hei pākeho ahuwhenua, ā muri
i whakaranu ki ngā waro o reira hei raima ki Portland he pā ki te tonga o te
whanga. E whakamahi tonu ana ngā pākeho o Whangārei hei raima engari ka ahu mai
te waro i Te Tai Poutini o Te Waipounamu.

Ki te pito o te rautau tekau mā iwa ko Whangārei te tino tāone o Te Tai Tokerau,
heoi i pōturi tōna tupu i te rautau rua tekau, Ka āta whakapaua e te takiwā te
nuinga o ōna rawa engari i whakauka i runga i ngā mahi ahuwhenua, te mea hoki ko
ngā mahi whai miraka. Ko te kaipuke te waka matua mō te rohe, ā, ka tae atu te
reriwei North Auckland railway line ki te tāone i te tau 1925, me te mea anō
horekai i pai te huarahi motukā mai i Tāmaki Makaurau i te ua tae ki 1934. .
14,000 te kaute tāngata i te tau 1945, ka mutu ka tupu mārika i ngā tau o 1960.
Ka kapo mai a Kamo me ngā papatāone whānui. Nō te 1964 ka puāwai a Whangārei hei
tāonenui. I te tau whai muri ko tōna tōpu ko te 31,000.

Ka whakatū me te whakawhānui i tētahi kamupene huri hinu ki Marsden Point i te
haurua tuarua o te rautau rua tekau ki Te Whanga Tāmure. Ki tōna taha ka whakatū
a Northland Port hei hoko wāhie ki te ao whānui. Ka whai pea tētahi wāpu ipu
nui, mā tereina ki Tāmaki Makaurau. He wāhi pai mō te whakatū tāone pea ki te
taha o Northport hei hua mō rahinga tāngata i Tāmaki Makaurau, ā, torutoru noa
iho ngā whenua kua wātea i reira.

Ko te maunga o Parihaka tētahi pūia, 241 mita te teitei, e noho whakarua ana i
te pokapū o te tāonenui. Ko te āhua nei, 20 miriona ōna tau, ā, he tihi ia o ngā
paemaunga pūia o reira pērā i a Parakiore me Hikurangi. E karapotia ana te tihi
e te Parihaka Scenic Reserve. He rori ki te tihi, ā, he ara hīkoi hoki ki te
tihi.

I auau te rangona te maunga nei ko Parahaki, heoi ko tōna ingoa tūturu ko
Parihaka. I whakamanatia a Parihaka e te kāwanatanga i te tau 2005.

Rere ana te awa o Hātea ki te tonga o te tāone nui tae atu ki te whanga. Kei
tētahi pito o te awa tētahi wairere whakamīharo, 26 mita te teitei ki Tikipunga,
e 6 kiromita ki te raki o te tāonenui.

Ko Tai Tokerau Wānanga, arā ko NorthTec te kura takiura matua o Te Taitokerau.
Kei Whangārei te kura matua. Ka taea te whai atu i ētahi tohu paetahi, pōkairua,
tiwhikete whānui hoki mō ngā marau maha. E arotake ana ōna tohu ā-motu nei kia
kitea te hiranga. Neke atu i te 23,000 ngā ākonga o NorthTec.

Ko Te Kura Taitama o Whangārei tētahi kura tuarua, tama anahe, me tōna tōpu
ākonga, 1165 (March 2014).

Ko Te Kura Kōtiro o Whangārei tētahi kura tuarua kōtiro me tōna tōpu ākonga,1383
(March 2014).

Ko ēnei kura tuarua tokorua he kura pae 5 mō ngā tau 9-13. Both schools opened
in 1881.

Ko Te Kura Takawaenga o Whangārei tētahi kura takawaenga (tau 7-8) me te tōpu
ākonga 639.



https://mi.wikipedia.org/wiki/Waiorongomai

Ko Waiorongomai he awa kei te taha whakatetonga o Te Aroha maunga. I reira, i
ngā wā o mua, ka tū te whawhai a Ngāti Raukawa ki a Ngāti Kōpirimau. Ka haere te
teretere a Ngāti Raukawa kia kite i taua iwi nei i a Ngāti Kōpirimau i Hauraki,
he mea taua haere, he tiki i tētahi o ā rātou wāhine i tahuti ki Te Aroha. Tae
atu taua ope nei, ka tunga e Ngāti Kōpirimau kia kōhurutia rātou. Ka tukutukua
ngā haere e te tangata whenua ki Ōhinemuri, me ngā kainga katoa o Hauraki, kia
hui mai ngā tāngata o reira kia kohurutia te iwi nui nei a Ngāti Raukawa.

Ka pai te iwi o Hauraki ki te haka a Ngāti Raukawa, a ka unga kia haka anō, ka
tū anō te iwi nei, ka haka anō, ko ngā patu a te iwi e haka nei kei roto i a
rātou e huna ana a i meinga hoki rātou kia kōhurutia e Hauraki. Ka hokia nei te
mate mō Hauraki. Ka tae ngā kupu o te haka ki te kupu rā “Ā tē, ā tā, ā tau”, ka
oho te kapa haka nei, ka whiua te patu ki ērā e noho whakarongo rā o Hauraki. Ka
patua te tāne, i te patu. Kore hoki ā rātou mate noa. A ka poto ērā te patu, ka
whakaraua ngā wahine. Ko ngā tupapaku whiua atu ki te awa tere ai. Ka haere a
Ngāti Raukawa, ka haere ki tana kāinga. Ka tae ake ngā huanga o ēnei kua mate
nei rokohanga mai e mānu ana i roto i te awa, a kīhai noa ake i whai ngoi aru i
taua iwi. Ko te tino tangata o Hauraki i mate ko Titipa.



https://mi.wikipedia.org/wiki/Te_reo_M%C4%81ori

Ko te reo Māori te reo o te tangata whenua o Aotearoa. Nā te ture anō i
whakamana te reo Māori hei reo a te motu o Aotearoa. 160,000 ngā kaikōrero reo
Māori i Aotearoa, e ai ki te tatauranga tangata o te motu i te tau 1996. Ko ngā
takiwā kaha ki te mau i te reo hei reo hapori ko Te Tai-tokerau, ko Te Urewera,
ko Te Tai-rāwhiti.

Ko te reo Māori nō te reo whānau o ngā iwi o Porinīhia ki te rāwhiti, arā he reo
ka ahu mai nō te Moana-nui-a-Kiwa, me te aha, e ōrite ana te reo Māori ki te reo
o Rarotonga, o Manihiki-Rakahanga, o Tahiti, ā, o ngā moutere Tuamotu anō hoki.
He whanaunga āhua tawhiti anō ki te reo o Hawaii, o Nuku Hiva, o Rapa Nui me
ētahi atu moutere o te Moana-nui-o-Kiwa. Ahakoa he nui atu i te kotahi mano tau
i wehe mai i ērā o aua reo whanaunga, he tata tonu. I te taenga mai o Kāpene
Kuki ki Aotearoa i te 1769, he rangatira nō Tahiti, ko Tupaea te ingoa, i runga
i tana kaipuke. Ko te mahi a Tupaea, he kōrero tahi ki ngā Māori, i mārama rātou
ki tana reo, kore rawa he raruraru; arā he kaiwhakamāori ia kia mōhio ai a Kuki
ki ngā whakaaro o te Māori o taua wā. Mā te ripanga i raro iho nei e whakamārama
ngā hononga i waenganui i ngā reo o Porinīhia:

He rerekē te tangi me te mita o te reo o ia iwi, o ia iwi, o ia iwi; hei tauira,
he rerekē te tangi mai o te reo o Waikato ki tērā o Te Wai-pounamu. Nā Te
Manihera (R. Maunsell), te ātirīkona o Tāmaki Makaurau, i kōrerohia ngā
reo-ā-iwi i roto i te tuawhā o ngā putanga o tana pukapuka Grammar of the New
Zealand Language i te 1894. E ai ki Te Manihera, e whitu ngā reo-ā-iwi nō roto
tonu i Te Ika-a-Māui. Nāna hoki te kōrero, he rerekētanga anō i roto tonu o aua
reo e whitu. Mai i taua wā, nā ētahi atu tohunga wetereo e whakarerekēngia ai
aua whakaaro; engari mā te ripanga nei e whakaatu ētahi o aua rerekētanga:

Nō ngā tau whakatuwhera o te Rautau 19, ka tīmata te noho tahi a te Pākehā ki te
Māori i Aotearoa nei. Nō te tau 1815, ka puta te pukapuka tuatahi i tāia ki te
reo, He Korao o Niu Tireni nā Tāmati Kānara. Ko te whakamārama o te taitara o
taua pukapuka, 'He kōrero o Aotearoa'. Nō muri ake, ka tāia e Koroneho, e Wiremu
he pukapuka i roto i te reo. Ko tētahi pukapuka whaimana i tāia i taua wā ko te
Paipera Tapu. He kaha hoki te Māori ki te tuhituhi kōrero i te reo. Ka taea hoki
te kī, i taua wā, he pai ake ngā Māori i ngā Pākēhā ki te tuhituhi.

Ko te mea whakahinapōuri kē ki te ngākau Māori, ka tahuri ngā Pākehā ki te hāpai
i te mana o tō rātou ake reo. Nō te tau 1867, i kī te ture mō ngā kura Māori,
kia akongia ki te reo Ingarihi i ngā kura, kia kaua ngā tamariki e kōrero i te
Reo i roto i ngā kura. Ka tīmata i konei te waimemehatanga o te reo rangatira,
nā te mea ki te kōrero Māori ngā tamariki i roto i ngā kura ka patua e ngā
kaiako Pākehā. He raruraru nui tērā. Koia rā i mataku ai rātou ki te kōrero i te
reo, ka tahuri kē ki te reo Pākehā. "Ka mōhio mai tātou, ki te kore e kōrero i
te reo i roto i ngā tū āhua mahi katoa a te iwi, ia rā, ia rā, ka hohoro te
ngaro, ka mate hoki te reo. Ko te mea tika me kōrero tonu te reo i ngā wā katoa,
i roto i ngā karakia, i ngā wāhi mahi, i ngā toa hokohoko, i ngā wheketere, i
ngā wāhi tākaro, i ngā kura; nō reira, mā ēnei whakaritenga ka tupu kaha te reo
- kia kaua e ngaro. Nā reira, itiiti noa iho ngā wāhi kōrero i te reo Māori; ki
ngā marae, me ētahi kura, hāhi, me ngā kohanga reo... Ahakoa, e kaha ana te
Māori ki te whakamana i te reo hei reo tūturu mō ngā tāngata o tō tātou motu. E
kore pea e taea kia noho ia hei reo mō ētahi taikanga motuhake i roto i te iwi,
pēnei i te reo mihi i runga i ngā marae, hei reo kōrero hoki mō ētahi o ngā
whānau. Ko te tumanako kia hāpaitia tonutia te reo kia kore e ngaro, engari kia
pūāwai i runga i ngā tikanga o te Tiriti o Waitangi, kia whakapuare huarahi kia
noho pūmau tonu te reo hei taonga whakahirahira mō ake tonu atu" (Barlow
1991:113).

I whakatūhia Te Rōpū Whakamana i Te Tiriti o Waitangi i te marama o
Whiringa-a-nuku, 1975. I puta te rangahau mō te āhuatanga o te reo Māori 1973-78
a te Kaunihera Rangahau Mātauranga o Aotearoa (NZCER) e kī ana 18-20 ōrau anake
o te iwi Māori e matatau ana ki te kōrero i te reo Māori, ā, i kī anō hoki kei
te noho tino mōrearea te reo Māori. I te tau 1986 i rongohia e te Rōpū Whakamana
i Te Tiriti o Waitangi te kereme mō Te Reo Māori. Nā tēnei i tū ai Te Taura
Whiri i te Reo Māori i te tau 1987. Nā te mahi rangahau a te motu 1995, e pā ana
ki te āhua o te reo, i whakapūmau ngā kitenga a tērā o ngā rangahau ki mua, me
te tohu mai ahakoa e kōrerotia ana te reo Māori e te 59 ōrau o ngā pakeke Māori,
e kitea ana ko te tokomaha (83 ōrau) o rātou he paku noa iho te matau mō te
kōrero, ko ētahi kāre i paku kōrero i te reo Māori. E 8 ōrau anake o ngā pakeke
Māori e tino matatau ana ki te reo Māori, ā, 33 ōrau o rātou, 60 tau te pakeke -
neke atu rānei.

I te tau 1986, i mauria atu he kerēme ki te Rōpū Whakamana i Te Tiriti o
Waitangi, ko te kerēme mō te reo Māori. Kātahi te ture mo te Reo Māori ka pahure
hei Reo atoato i Aotearoa. I taua wā tonu, ka tū Te Taura Whiri i te Reo Māori
hei Tari Kawana hei whanaketanga hei tautoko hoki i te Reo, i runga i te
whakaaro i tukuna kētia te kerēme mo Te Reo Māori ki te Rōpū Whakamana. Ka
whakamanahia-ā-ture te Ture Reo Māori i te Here-turi-kōkā o 1987. E toru ōna
kaupapa:

Ko Te Wiki o te Reo Māori he kaupapa o Te Taura Whiri i te Reo Māori kia
whakatairangatia te whakamahia o te reo MāoriI tīmata te Wiki o te Reo Māori i
te tau 1975. I te tīmatanga i whakatūhia he rā hei whakanui i te reo Māori. Ko
te 14 o Mahuru 1972 te rā i whakatakotohia ki mua o te aroaro o te Pāremata te
petihana mō te Reo Māori e mau ana i ngā waitohu 30,000. Nō te tau 1973 ka huri
te rā hei wiki whakanui i te reo. I muri mai i tēnei ka nekehia e te Tāhuhu
Mātauranga ki te marama o Hōngongoi kia hāngai ki te wāhanga kura o taua tau, ā,
kei te mau tonu ki taua marama.



https://mi.wikipedia.org/wiki/Te_Hononga_o_Amerika

Ko te Hononga-o-Amerika (reo Pākehā: The United States of America), HOA rānei,
tētahi tūwehe whakaminenga e hangaia ki ētahi wehenga e 50, ki tētahi tiriwā
whakaminenga, ki ētahi takiwā mātua e rima, ā, ki ētahi atu pupuritanga maha.
 Kei Amerika-ki-te-Raki ngā wehenga pātata 48 me Wāhitana Tiriwā o Columbia (kei
waenganui o Kānata me Mehiko), kei te rakihauāuru o Amerika-ki-te-Raki te
wehenga o Alaska, ā, he tinimoutere te wehenga o Hawai’i ki waenga
Moananui-a-Kiwa.   Toha ana āna takiwā ki ngā moana Nui-a-Kiwa me te Karipiana.
 Koia te whenua noho nui rawa tuatoru me ōna tāngata neke atu i te 320 miriona,
ā, ko te whenua nui rawa tuawhā me tōna rahinga whenua e 9.842 miriona km2 (3.8
miriona māero2).  Koia tētahi o ngā whenua tino kanorau ā-momopori, tino takenga
tini o te ao nō tāna manene rea mai ngā whenua maha.  He kanorau hoki te
matawhenua me te āhuarangi ō te Hononga-o-Amerika, ā, he wāhi noho mā ngā tipu
tūmomo maha rawa.

Nō 15,000 tau ki muri (nui atu rānei) a ngā Nehe-Amerikana i heke mai i Eurāhia
ki te tuawhenua o te HOA o nāianei, tae noa ki te rautau t16 noa iho i tīmata te
tāmitanga Ūropi.  Nō te 4 Hōngongoi 1776, i a ngā kaitāmi e whawhai ana ki a
Piritene Nui i te Pakanga Pāhoro o Amerika, te Whakapuakanga Motuhaketanga i
whakamanahia e ngā māngai o ngā tāmianga Piritene 13.  Nō te mutunga o tēnā
pakanga i te tau 1783 ka whakamanahia tō HOA motuhaketanga e te Kīngitanga o
Piritene Nui, kia tū ai hei whenua tuatahi o te ao nāna tōna motuhaketanga i
riro i tētahi emepaia tāmi Ūropi ki te pakanga.

I raro i tōna whakaakoranga a te Okewa Tīahoaho i whakamakoha te
Hononga-o-Amerika whaka-te-hauāuru i te rautau t19 mā te peinga i ngā iwi tūturu
o Amerika, mā te pahore takiwā hou, ā, mā te whakaae wehenga hou, kia toha ai
tōna takiwā ki ia takutai o te paparahi o Amerika-ki-te-Raki mai te tau 1848.
 Nō te haurua tuarua o te rautau t19 i turakina te whakapononga ā-ture ki
Amerika e te Kaiākiri Amerika, tae noa ki te whakamutunga o tēnā rautau i
tautoro atu ō HOA takiwā ki te Moananui-a-Kiwa, ā, i tipu pahū ai tōna ōhanga nō
te Hurihanga Ahumahi.  Nā tāna toanga i te Pakanga Pāniora-Amerika me te Pakanga
Aorere I i whakaū tōna tūnga hei mana taua aorere.  I maea te Hononga-o-Amerika
i te Pakanga Aorere II hei tuamana aorere, hei whenua whakahiato mānuka karihi
tuatahi, hei whenua anake i whakamahi i ēnei mānuka ki te pakanga, a hei peke
toitū o tō te Kotahitanga Aorere Rūnanga Haumaru.  Nō te whakamutunga o te
Pakanga Mātao me te hinganga o te Kotahitanga Soviet i te tau 1991 kua tū kau
ana a te Hononga-o-Amerika hei tuamana tautahi o te ao.



https://mi.wikipedia.org/wiki/Rohe_ture-whaiaro_o_Haina

Ko te rohe ture-whaiaro (Reo Hainamana: 自治区; pinyin: Zìzhìqū) he wāwāhanga
whakahaere mātāmua ki te Tūwehe-ā-Iwi o Haina.  Pērā i ngā rohe Haina katoa, he
kāwanatanga haukāinga tō te rohe ture-whaiaro, engari he maha ake ngā tika hanga
ture tō te rohe ture-whaiaro i ō ērā atu wāwāhanga mātāmua.  He mea whakaū ngā
rohe ture-whaiaro mā ngā wāhi reira noho ai te tokomaha o (t)ētahi momopori
tokoiti.  Ko te rohe ture-whaiaro o Mongōria Roto te mea whakaūngia tuatahitia i
te tau 1947;  i whakaturewhaiarotia te rohe o Xinjiang i te tau 1955; ngā rohe o
Guangxi me Ningxia i te tau 1958; ā te rohe o Tīpeta i te tau 1965.  He mea
tautohetia tīweraweratia te whakaingoatanga o te rohe o Guanxi hei wāhi
Iwi Zhuang, ā, i te rohe o Ningxia hei wāhi Iwi Hui (whakahua: “Hwei”), i te mea
e rua hautoru o te taupori o ia rohe he tāngata Iwi Han, ehara i te momopori
tokoiti.  Ahakoa he iti iho anō te tau o te Iwi Mongōria ki te rohe o
Mongōria Roto hei ōwehenga o tēnā rohe, kāore ngā tāngata o reira i whai wāhi mō
te mautohe nō te tīmatanga ngātahitanga o te Kaiākiri Haina.  



https://mi.wikipedia.org/wiki/Reo

Ko te reo Māori te reo o te tangata whenua o Aotearoa. Nā te ture anō i
whakamana te reo Māori hei reo a te motu o Aotearoa. 160,000 ngā kaikōrero reo
Māori i Aotearoa, e ai ki te tatauranga tangata o te motu i te tau 1996. Ko ngā
takiwā kaha ki te mau i te reo hei reo hapori ko Te Tai-tokerau, ko Te Urewera,
ko Te Tai-rāwhiti.

Ko te reo Māori nō te reo whānau o ngā iwi o Porinīhia ki te rāwhiti, arā he reo
ka ahu mai nō te Moana-nui-a-Kiwa, me te aha, e ōrite ana te reo Māori ki te reo
o Rarotonga, o Manihiki-Rakahanga, o Tahiti, ā, o ngā moutere Tuamotu anō hoki.
He whanaunga āhua tawhiti anō ki te reo o Hawaii, o Nuku Hiva, o Rapa Nui me
ētahi atu moutere o te Moana-nui-o-Kiwa. Ahakoa he nui atu i te kotahi mano tau
i wehe mai i ērā o aua reo whanaunga, he tata tonu. I te taenga mai o Kāpene
Kuki ki Aotearoa i te 1769, he rangatira nō Tahiti, ko Tupaea te ingoa, i runga
i tana kaipuke. Ko te mahi a Tupaea, he kōrero tahi ki ngā Māori, i mārama rātou
ki tana reo, kore rawa he raruraru; arā he kaiwhakamāori ia kia mōhio ai a Kuki
ki ngā whakaaro o te Māori o taua wā. Mā te ripanga i raro iho nei e whakamārama
ngā hononga i waenganui i ngā reo o Porinīhia:

He rerekē te tangi me te mita o te reo o ia iwi, o ia iwi, o ia iwi; hei tauira,
he rerekē te tangi mai o te reo o Waikato ki tērā o Te Wai-pounamu. Nā Te
Manihera (R. Maunsell), te ātirīkona o Tāmaki Makaurau, i kōrerohia ngā
reo-ā-iwi i roto i te tuawhā o ngā putanga o tana pukapuka Grammar of the New
Zealand Language i te 1894. E ai ki Te Manihera, e whitu ngā reo-ā-iwi nō roto
tonu i Te Ika-a-Māui. Nāna hoki te kōrero, he rerekētanga anō i roto tonu o aua
reo e whitu. Mai i taua wā, nā ētahi atu tohunga wetereo e whakarerekēngia ai
aua whakaaro; engari mā te ripanga nei e whakaatu ētahi o aua rerekētanga:

Nō ngā tau whakatuwhera o te Rautau 19, ka tīmata te noho tahi a te Pākehā ki te
Māori i Aotearoa nei. Nō te tau 1815, ka puta te pukapuka tuatahi i tāia ki te
reo, He Korao o Niu Tireni nā Tāmati Kānara. Ko te whakamārama o te taitara o
taua pukapuka, 'He kōrero o Aotearoa'. Nō muri ake, ka tāia e Koroneho, e Wiremu
he pukapuka i roto i te reo. Ko tētahi pukapuka whaimana i tāia i taua wā ko te
Paipera Tapu. He kaha hoki te Māori ki te tuhituhi kōrero i te reo. Ka taea hoki
te kī, i taua wā, he pai ake ngā Māori i ngā Pākēhā ki te tuhituhi.

Ko te mea whakahinapōuri kē ki te ngākau Māori, ka tahuri ngā Pākehā ki te hāpai
i te mana o tō rātou ake reo. Nō te tau 1867, i kī te ture mō ngā kura Māori,
kia akongia ki te reo Ingarihi i ngā kura, kia kaua ngā tamariki e kōrero i te
Reo i roto i ngā kura. Ka tīmata i konei te waimemehatanga o te reo rangatira,
nā te mea ki te kōrero Māori ngā tamariki i roto i ngā kura ka patua e ngā
kaiako Pākehā. He raruraru nui tērā. Koia rā i mataku ai rātou ki te kōrero i te
reo, ka tahuri kē ki te reo Pākehā. "Ka mōhio mai tātou, ki te kore e kōrero i
te reo i roto i ngā tū āhua mahi katoa a te iwi, ia rā, ia rā, ka hohoro te
ngaro, ka mate hoki te reo. Ko te mea tika me kōrero tonu te reo i ngā wā katoa,
i roto i ngā karakia, i ngā wāhi mahi, i ngā toa hokohoko, i ngā wheketere, i
ngā wāhi tākaro, i ngā kura; nō reira, mā ēnei whakaritenga ka tupu kaha te reo
- kia kaua e ngaro. Nā reira, itiiti noa iho ngā wāhi kōrero i te reo Māori; ki
ngā marae, me ētahi kura, hāhi, me ngā kohanga reo... Ahakoa, e kaha ana te
Māori ki te whakamana i te reo hei reo tūturu mō ngā tāngata o tō tātou motu. E
kore pea e taea kia noho ia hei reo mō ētahi taikanga motuhake i roto i te iwi,
pēnei i te reo mihi i runga i ngā marae, hei reo kōrero hoki mō ētahi o ngā
whānau. Ko te tumanako kia hāpaitia tonutia te reo kia kore e ngaro, engari kia
pūāwai i runga i ngā tikanga o te Tiriti o Waitangi, kia whakapuare huarahi kia
noho pūmau tonu te reo hei taonga whakahirahira mō ake tonu atu" (Barlow
1991:113).

I whakatūhia Te Rōpū Whakamana i Te Tiriti o Waitangi i te marama o
Whiringa-a-nuku, 1975. I puta te rangahau mō te āhuatanga o te reo Māori 1973-78
a te Kaunihera Rangahau Mātauranga o Aotearoa (NZCER) e kī ana 18-20 ōrau anake
o te iwi Māori e matatau ana ki te kōrero i te reo Māori, ā, i kī anō hoki kei
te noho tino mōrearea te reo Māori. I te tau 1986 i rongohia e te Rōpū Whakamana
i Te Tiriti o Waitangi te kereme mō Te Reo Māori. Nā tēnei i tū ai Te Taura
Whiri i te Reo Māori i te tau 1987. Nā te mahi rangahau a te motu 1995, e pā ana
ki te āhua o te reo, i whakapūmau ngā kitenga a tērā o ngā rangahau ki mua, me
te tohu mai ahakoa e kōrerotia ana te reo Māori e te 59 ōrau o ngā pakeke Māori,
e kitea ana ko te tokomaha (83 ōrau) o rātou he paku noa iho te matau mō te
kōrero, ko ētahi kāre i paku kōrero i te reo Māori. E 8 ōrau anake o ngā pakeke
Māori e tino matatau ana ki te reo Māori, ā, 33 ōrau o rātou, 60 tau te pakeke -
neke atu rānei.

I te tau 1986, i mauria atu he kerēme ki te Rōpū Whakamana i Te Tiriti o
Waitangi, ko te kerēme mō te reo Māori. Kātahi te ture mo te Reo Māori ka pahure
hei Reo atoato i Aotearoa. I taua wā tonu, ka tū Te Taura Whiri i te Reo Māori
hei Tari Kawana hei whanaketanga hei tautoko hoki i te Reo, i runga i te
whakaaro i tukuna kētia te kerēme mo Te Reo Māori ki te Rōpū Whakamana. Ka
whakamanahia-ā-ture te Ture Reo Māori i te Here-turi-kōkā o 1987. E toru ōna
kaupapa:

Ko Te Wiki o te Reo Māori he kaupapa o Te Taura Whiri i te Reo Māori kia
whakatairangatia te whakamahia o te reo MāoriI tīmata te Wiki o te Reo Māori i
te tau 1975. I te tīmatanga i whakatūhia he rā hei whakanui i te reo Māori. Ko
te 14 o Mahuru 1972 te rā i whakatakotohia ki mua o te aroaro o te Pāremata te
petihana mō te Reo Māori e mau ana i ngā waitohu 30,000. Nō te tau 1973 ka huri
te rā hei wiki whakanui i te reo. I muri mai i tēnei ka nekehia e te Tāhuhu
Mātauranga ki te marama o Hōngongoi kia hāngai ki te wāhanga kura o taua tau, ā,
kei te mau tonu ki taua marama.



https://mi.wikipedia.org/wiki/Peter_Chin

Ko Wing Ho tōna ingoa tuku iho, taketake rānei. Ahakoa he whakapapa Hainamana
nōna, he roa te wā i noho ai tōna whānau ki Aotearoa, ki tēnei rohe o Āraiteuru
hoki. Ka ū mai tōna koroua, ko Chin Bing Kwong i te tau 1906. Ko rātou tētahi o
ngā whānau Hainamana tuatahi ki te whakatau mai nei i ngā tau whakaparahako o te
tāke upoko.

He tangata hūmarie a ia. He tino kaha ia hei kaiwaiata. He kaitautoko o ngā mahi
toi. He mema kaunihera, he roia hoki a Peter Chin i ngā tau kua hipa. Ki ētahi,
ko Ōtepoti he tāone mō ki kiritea, engari kei reira ngā kahika tokorua ko Sukhi
Turner, ko Peter Chin, he iwi kē. Nō reira, ka taea pea te tāone nei te tautoko
i ngā tirohanga rereke, kia tipu ake i raro i te manaakitanga "He tangata, he
tangata, he tangata". Mā ngā mahi honohono a Peter Chin, ka whakapiri ngā ahurea
o Aotearoa me Haina i te puawaitanga o tētahi mahi piripoho ki a ia, ara ngā
mara Hainamana. He maha ngā whakawhitiwhiti whakaaro e pā ana ki tēnei take i
Ōtepoti.



https://mi.wikipedia.org/wiki/North_America

Ko Amerika-ki-te-Raki tētahi paparahi e noho katoa ana ki te tuakoi raki, ā, mō
te nuinga ki te tuakoi whiti; tērā rānei he wāhanga noa iho o te paparahi o
Amerika. Takoto ana te Moana Arctic ki tōna roherohe whakateraki, te Moana
Ranatiki ki te rāwhiti, te Moananui-a-Kiwa ki te hauāuru, ā, noho ana te
paparahi o Amerika-ki-te-Tonga me te Moana Karipiana ki tōna paeroa.

Ko Amerika-ki-te-Raki te paparahi tuawhā ā-taupori (565 miriona tāngata i 2013)
tae rā anō ki ngā moutere pātata (pērā i ngā Moutere Karipiana). Koia te
paparahi tuatoru ā-rahinga whenua me ōna km2 e 24,709,000, arā āhua 16.5% o te
matawhenua o te ao, 4.8% rānei o te mata o te ao. E 23 ōna wehenga motuhake.

Nō te wāhanga kōpaka pāmuri ngā iwi tangata tuatahi i tae atu ki
‘Amerika-ki-te-Raki’, mā te whakawhiti i te arawhiti whenua Bering. I whakaotia
te wāwāhanga onamata o te wāhanga mua-Columbia e te taenga mai o ngā kairarau
Ūropi nō te Takiwā Tūhura.

Whakaatu ai ngā ahurea me ngā momopori ō nāianei i ngā taunekeneke i waenganui i
ngā kaitāmi Ūropi, ngā iwi taketake, ngā pononga Āwherika me ā rātou mangainga.
He kaha ake te awenga Ūropi ki ngā rohe whakateraki o te paparahi, ā, he kaha
ake ngā awenga iwi taketake, nō Āwherika rānei ki te tonga. Nō te kaha o te
awenga kaitāmi Ūropi, ka kōrero te nuinga o ngā tāngata nō Amerika-ki-te-Raki ō
nāianei i te reo Ingarihi, te reo Pāniora, te reo Wīwī rānei, ā, whakaatu ai
ēnei hapori me ā ratou wehenga i ngā tikanga Hauāuru.

The top ten largest North American metropolitan areas by population as of 2013,
based on national census numbers from the United States of America, and census
estimates from Canada and Mexico.



https://mi.wikipedia.org/wiki/Ngati_Tuwharetoa

Ko Ngāti Tūwharetoa he iwi rangatira e noho ana ki te puku o Te Ika-a-Māui o
Aotearoa. E 29,301 te taupori i te 2001. Ko tētehi kupu whakataukī nō rātou "ko
Tūwharetoa te Iwi, Tūwharetoa ki Pūtauaki, ko Tūwharetoa ki Waiariki ko
Tūwharetoa ki Tongariro." Arā, ka kitea i konei e toru ngā wahanga o te Iwi nei
arā ko Tūwharetoa ki Pūtauaki, ko Tūwharetoa ki Waiariki, ko Tūwharetoa ki
Tongariro. Ko Te Heuheu Tukino te ariki o Ngāti Tūwharetoa. I tēnei wā ko Tumu
Te Heuheu Tukino VII terā. Kātahi ka puta te kupu: "Ko Tongariro te maunga; ko
Taupō-nui-a-Tia te moana; ko Tūwharetoa te iwi, ko Te Heuheu te tangata". Ko te
rohe: Mai i te Te Awa-o-te-atua ki Tauhara, Ki Tongariro huri noa ki Te
Takaputiraha o Tutetawha ki Tuhua Maunga. Ko ngā awa: Tongariro, Waikato,
Tarawera. Ko ngā tāone: Kawerau, Tūrangi, Taupō-nui-a-Tia.

Ka noho a Tūwharetoa ki Waiariki ki Te Waiariki a ka hangai atu ki ngā kawai o
Te Arawa waka. E tika ana te korero "ko Te Arawa te waka mai i te Kei ki
Tongariro ki te Ihu ki Maketū"

Ko Ngātoro-i-rangi te tohunga o runga o Te Arawa waka, ko Paepae-ki-Rarotonga te
waka o Waitahaarikikore te matua o Hahuru. Me Timata te Whakapapa o Ngāti
Tūwharetoa ki Hawaiki ki Puhaorangi. He tupua a Puhaorangi, engari ka puremutia
e ia tētahi wahine Māori ko Kuraimonoa te ingoa. Ko a rāua tamaiti ko
Ohomairangi. He arikinui a Ohomairangi nō Hawaiki, he amokapua nana i
whakangungu ai te marae o Taputapuatea. Nā Ohomairangi ko Muturangi.

He tino tohunga a Muturangi, nōna te wheke mōkaikai nā Kupe i whai mai ki
Aotearoa nei patu ai - ara ko te Wheke a Muturangi. Nā Muturangi ko Taungarangi,
nā Taungarangi ko Tuamatua (ki ētahi ko Atuamatua). I te wā o Tuamatua kua
takina te iwi ko Ngā Ohomairangi ko to rātou kainga ko Maketu ki Hawaiki. Ka
moea e Tuamatua ngā mokopuna tokowhā o Ruatapu, a ka puta ōna uri ko Rakauri, ko
Tia, ko Hei, ko Houmaitawhiti, ko Oro, ko Maaka. Ko Ngatoroirangi te tamaiti a
Rakauri, he tino tohunga tēnei ki Hawaiki rā, ko tōna wahine ko Kearoa. Ko
Ngatoroirangi te tohunga o runga o Te Arawa waka. Nā Ngātoro-i-rangi ko
Tangihia, nana ko Tangimoana, ko Kahukura, ko Rangitakumu, ko Mawakenui, ko
Mawakeroa ko Mawaketaupo. Ka moe a Mawaketaupo ki Hahuru o Hapuoneone a ka puta
te tamaiti nei a Manaia. I tupu mai a Manaia ki ki Kawerau kātahi ka huri tōna
ingoa ko Tūwharetoa-i-te-aupouri. Ka moea e Tūwharetoa nei ko Te Uira, ko
Paekitawhiti, ko Hinemotu, ka maha ngā uri.



https://mi.wikipedia.org/wiki/Ng%C4%81ti_Tai

Ko Ngāti Tai tētahi o ngā iwi o Hauraki. Ko ngā tūpuna o Ngāti Tai i tae mai ki
a Hauraki i runga i a Tainui waka, i te whitinga mai o taua waka ki a
Tāmaki-makau-rau me Tikapa Moana hoki; ko Ngāti Tai te tuatahi o ngā iwi o
Tainui waka i noho ki Hauraki. Ko Te Keteanatāua tētahi o ngā rangatira o Tainui
waka i terā wā, ā, ko Taihauā te tama a Te Keteanatāua. Nō Taihauā i puta mai te
iwi nei, a Ngāti Tai. Ko Taikehu tētahi atu o ngā tūpuna. I muri ake, i heke mai
he rōpu nui o Ngāi Tai ki Hauraki, i haere mai rātou nō Tōrere, ki a
Tāmaki-makau-rau, tō rātou haere mai he whakawhanaungatanga ki a Ngāti Tai.

I te wā a muri ake anō, ka tae mai a Pāoa, tupuna o Ngāti Paoa, ki a Hauraki. Nō
reira, ka moea ngā uri o Pāoa ki ngā uri o Ngāti Tai, he nui rawa ngā herenga
whakapapa i waenganui i ngā iwi e rua nei. Engari, he kōrero i tuku iho nā te
Pākehā te whakaaro "ko Ngāti Tai he hapū o Ngāti Paoa", nā te mea, i te wā o te
haerenga mai o ngā Pākehā ki Tāmaki, ko Ngāti Pāoa te iwi nui atu ki a Ngāti Tai
o taua rohe. Hei tā Ngāti Tai, hei whanaunga kē rātou ki a rātou.



https://mi.wikipedia.org/wiki/Muaupoko

Ko Muaūpoko tētahi o ngā iwi o Kurahaupō waka, kei Horowhenua, kei Manawatū e
noho ana.

Ko Ngāi Tara te ingoa tawhito o Muaūpoko, mō tō rātou tupuna, mō Tara. Ko Tara
te tama a Whātonga, te kaihautū o te waka Kurahaupō; ko Hotuwaipara tana wahine.
I mua tata i te putanga mai o Tara ki te ao, ka tū te tara ika ki te koikara o
Hotuwaipara, ā, ka tapaina te ingoa o tā rāua tama ko Tara. Nō te hekenga o te
iwi i te Te Matau-a-Māui ka ahu atu rātou ki Te Whanga-nui-a-Tara noho ai. I
taua wā, hei tohu ko rātou te hunga e noho ana ki te ūpoko tonu o Te Ika-a-Māui,
ka tapaina te ingoa o te iwi ko Muaūpoko kē.

I mua, ko te rohe noho o Ngāi Tara kei Kapiti me Te Whanganui-a-Tara. Ka noho
tahi rātou i reira me ētahi atu iwi. "Mai i te tekau tau atu i 1820, ka tomokia
te rohe e ngā iwi o Ngāti Toa, o Te Āti Awa o te raki. Kia tau ngā riri ki a
Ngāti Toa, ka rere a Muaūpoko ki ngā rohe o Horowhenua, o Manawatū noho ai"
(Reid 2007). I te 1839, ka hokona ngā whenua o Te Whanga-nui-a-Tara ki te
Kamupene o Niu Tīreni (New Zealand Company). Engare nā ngā rangatira o Te Āti
Awa kē i hoko. "Ahakoa ngā pānga o Muaūpoko ki te whenua, kāore rātou i
kōrerohia. Nā ngā pakanga a Muaūpoko ki iwi kē kua riro anō ōna whenua ki
Horowhenua. Nō te taenga o ngā tāngata whai Pākehā, ka heke te kaha me te mana o
te iwi. Ka kino a Waipunahau i ngā mahi pāmu me ngā mahi poro rākau, ka mate ngā
ika o te roto" (Reid 2007).

Kei Taitoko ki Horowhenua a Muaūpoko e noho ana. "Koia te kaiwhakarato i ngā
tahua mō ngā take hauora, toko i te ora hoki. Kei te hiki ake anō te iwi i āna
tikanga, hītori, kōrero tuku iho. Kua oti i a Muaūpoko te hanga i tētahi Rōpu
Kaitiaki o Waipunahau, ko tōna whāinga matua ko te whakatika i te wai kia pai,
me te whakakī i te roto ki te ika" (Reid 2007).



https://mi.wikipedia.org/wiki/Korok%C4%AB

Ko Kīngi Korokī (1908/1909? - 1966) (Korokī Te Rata Mahuta Pōtatau Te
Wherowhero), nō Tainui, nō Ngāti Mahuta; he Kīngi Māori. Ko ia te matua tāne o
Te Atairangikaahu.

Ko Korokī te tama pakeke rawa a Te Rata, te tuawhā o ngā Kīngi Māori. Nō te
matenga o tōna matua i te tau 1933, kāore a Korokī i pīrangi kia eke hei Kīngi.
Kāore ia i whakapono ka tareka e ia te waha i te Kīngitanga. I tua atu, i te
tino kino te rawakore o tana iwi; e kore pea e taea e te iwi te noho hei
taituarā mō te Kīngi. Heoi, i te tangihanga o Te Rata ka whakaae katoa ngā
rangatira o ngā iwi kia haere tonu te Kīngitanga, ko Korokī hei Kīngi.

Puta i ngā rā katoa ko ia te Kīngi, i ngana ia kia arongia te mana o te
Kīngitanga. Kāore i tautokona tana tū hei kīngi e ētahi atu rangatira pērā i a
Apirana Ngata. Whakahēngia e rātou ngā kaupapa kāore i raro i te mana o te
Pāremata. Hei ētahi wā ka aro te kāwanatanga ki te tūranga o Kīngi Korokī, hei
ētahi wā kāore ia e arongia.

I te tau 1939, kāore i whakaaetia e te kāwanatanga kia tū a Kīngi Korokī rāua ko
tōna hoa wahine ki waho o ngā waeture penihana. Koirā te take kāore i haere ngā
iwi o Tainui ki te hui whakanui i te rau tau o te Tiriti o Waitangi i te tau
1940.

Ka whai a Korokī kia whakataungia ngā kerēme mō ngā whenua o Waikato i
raupatutia. Heoi anō, i te tutukitanga o ngā kerēme, kāore i whakaturehia te
mana o Kīngi Korokī. Atu i te paunga o te tekau tau atu i 1950 ka heke haere te
hauora o te Kīngi, ka whakawātea ia i ngā kaupapa tūmatanui. Nō te tau 1966 ka
mate ia i Ngāruawāhia.



https://mi.wikipedia.org/wiki/K%C5%8Dhanga_Reo

Ko te Kohanga reo he wāhi hei whakaako i te reo ki ngā tamariki mokopuna o
Aotearoa. Ko te kōhanga, he wāhi mō ngā manu hei tiaki hei poipoi i ā rātou pī.
Nō reira mai rā te ariā o te 'kōhanga reo', he wāhi hei tiaki hei poipoi hei
manaaki i ngā tamariki ki te ako i te reo Māori. Nō reira, ko te kōhanga reo he
wāhi kura rūmakitanga e whoatu ana ngā tohutohu katoa ki ngō tamariki i roto i
te reo Māori anake.

I whakapūmautia ngā kōhanga i te tau 1982 i Aotearoa nei, i taua wā he mataku
wehi kei ngaro atu rā te reo Māori. Nō te taenga o te pūmanawa kōhanga i
whakatūria hoki ngā kura tuatahi me ngā kura tuarua ki te whai i te whāinga o te
kōhanga reo - arā, kia waihangatia he wāhi hei whāngai ki ngā tamariki i te reo
Māori, ko te reo taketake o Aotearoa nei. He kōhanga reo anō hoki i ētahi atu
reo o te Moana-nui-a-Kiwa, he tauira ko te reo o Rarotonga, me te Reo Hāmoa me
te reo Tonga i Aotearoa nei.

Kua tangohia te ariā o te kōhanga reo e ētahi atu whenua. Ko tētahi tauira
rongonui ko te pūmanawa punana leo i Hawai'i, he mea whakatū hei tautoko i te
whakaoranga o te Reo Hawai'i.



https://mi.wikipedia.org/wiki/Hotunui

E ai ki tā Hoani Nahe whakatakoto i ngā kōrero tuku iho o Hauraki, ko Hotunui te
tino tangata o runga i a Tainui waka. Kei Kāwhia kē tana kāinga tuatahi. Ka moe
a Hotunui i te wahine, i te tamāhine a Māhanga. Ko Māhanga nō ngā waka o mua atu
i a Tainui mā. Ka hapū te wahine a te tangata rā a Hotunui, ka tūāhu te tangata
rā i tāna māra, hei māra kūmara māna. I reira anō ka pau te hāpoki kūmara a
Māhanga, a te hungawai a Hotunui, i te tangata te tāhae. Nei koa, ko ngā waewae
o Hotunui he piko te koromatua. Ka titiro te tangata rā a Māhanga i ngā waewae o
ngā tāngata i tāhaetia ai tana hāpoki. Kāore i tino mōhiotia e ia. Kotahi te wae
i mōhiotia e ia, ko tō Hotunui. He tangata haere noa iho ia, kāore ia i mōhio
kua tāhaetia te hāpoki kūmara a tana hungawai. Ko te hunga nā rātou i tāhae
kāore i tino tika tā rātou takahanga i te oneone, kei mau te āhua o ā rātou
waewae ki reira, kei mōhiotia ko rātou te kaitāhae. I te kitenga anō o Māhanga i
ngā waewae o Hotunui e āhua ana i runga i te oneone i te taha o tana hāpoki
kūmara, ka mea ia nā Hotunui i tāhae tana hāpoki kūmara. Ka whakapaea a Hotunui
he tāhae kai, ka whakakāhore atu te tangata rā. Hei aha mā Māhanga, mea tonu
mai, ‘Nāu anō i tāhae taku hāpoki kūmara.’

Ka haere te heke o te tangata rā o Hotunui. Haere ake te heke rā, hokorima. Ka
ahu te haere ki Hauraki, puta atu ki Wharekawa, rokohanga mai he tangata anō tō
tērā whenua, ko Uri-o-pou te ingoa o tērā iwi. Ka noho te heke o Hotunui ki
tētehi o ngā pā o taua whenua nei o Wharekawa, ki Whakatīwai. Te rangatira o
tērā whenua katoa, o tērā iwi hoki, ko Ruahiore. Ka noho taurekareka te heke o
Hotunui ki tērā wāhi. Ko te taurekareka tēnei o Hotu, ka whiwhi i te kupenga, i
te roi, i te pōhue, ka murua; te mea iti, te mea rahi a Hotu, he muru kau nā
tērā iwi, nā Uri-o-pou. Ko te roanga o te kōrero e pā ana ki ngā mahi a
Marutūāhu.



https://mi.wikipedia.org/wiki/H%C4%81moa

Ko Hāmoa he whenua i te Moana-nui-a-Kiwa. He Porinīhia nga tangata. Ko te reo
Hāmoa (reo Hamoa gagana Samoa) te reo o nga tangata whenua. I te tau 2009, e
179,000 nga tangata e noho i roto o te whenua katoa. He tekau nga motu, ko
Savai'i me Upolu nga motu nui. Ko Apia te tāone nui, e tu i Upolu, anō, te papa
rererangi nui ko Fale'olo International Airport.

He tino nui nga tangata Hāmoa e noho i nāianei ki waho o ratou motu. I te tau
2001, he 115,000 i roto o Aotearoa, me he nui hoki ngā Hāmoa ki
Hononga-o-Amerika, Hawai'i me Ahitereiria.

Kāore e tino mōhiotia te wā i tae atu ai ngā tāngata Porinīhia ki Hāmoa. Engari,
ki nga whakatewhatewha o nga kaipūtaiao Pakeha i Hāmoa, he whakapono ratou, na
tatūngia nga tangata i nga motu, mai ano 3,000 tau. Ko Te Rangi Hīroa tētahi
kaituhi na haere i Hāmoa mo tona mahi me ka tuhituhi e ia te pukapuka Samoa
Material Culture. Anō, ko Robert Louis Stevenson tētahi kaituhi na noho i Hāmoa
ma tōna whānau ki te kāinga o Vailima. Ko te wā o tana matenga ki Hāmoa ko te
tau 1894 me he nehua ia ki te maunga o Vaea ki Upolu.

He 10 ngā motu o Hāmoa, ngā ahi tipua katoa. E whā ngā motu e tu ai nga kāinga,
ko Upolu, Savai'i, Manono me Apolima. Kāore e tu ngā kāinga ki motu iti'iti, ko
Nu'utele, Nu'ulua, Namua, Fanuatapu, Nu'ulopa me Nu'usafe'e.

Ko Savai'i te motu nui rawa atu i te whenua katoa. E ai ki te whakataukī o
reira, ko Savai'i 'te wairua o Hāmoa'. 43,103 (2006) ngā tāngata e noho ana i
reira. Ehara i te tino nui ngā tāone i Savai'i; he kāinga rīriki noa iho te
nuinga. Kei Upolu, he motu anō, ngā tāone nunui. E rua herenga kaipuke i
Savai'i, ko Salelologa te tāone nui o te motu me Asau tētehi.

I Savai'i hoki ngētehi wāhi nō nehe noa atu: koia hoki te puke o Pulemele'i, ngā
pehu wai tai o Taga (ko Alofa'aga tētahi ingoa), me te Tapuae o Moso. E rua
tekau maero atu a Falealupo i te Rārangi Huringa Wā o te Ao, ā, koia te kāinga
hauāuru rawa atu i Hāmoa. Kei roto i ngā pukapuka o Pākehā, i ngā tau tīmata o
tērā atu rautau, i ngētehi wā i karangahia rā te motu ko Pola. Ko Matavanu he
maunga ahi tipua anō hoki i runga i a Savai'i, i hū i nga tau 1905 - 1911, ā, ka
puta mai te rangitoto, ka rere iho i te tihi o te maunga.

He 11 nga takiwā tōrangapū o Hāmoa; he 6 ki Savai'i me 5 ki Upolu me nga motu
iti ētahi atu. Nga takiwā tōrangapū e 6 kei te raki o Savai'i ko Fa'asaleleaga,
Gaga'emauga, Gaga'ifomauga, Palauli, Satupa'itea me Vaisigano. Nga takiwā
tōrangapū e 5 kei te raki o Upolu ko A'ana, Aiga i le Tai, Atua, Tuamasaga me
Va'a o Fonoti. Te takiwā o Aiga i le Tai tae ana nga motu o Manono, Apolima me
Nu'ulopa.

Ko te reo Hāmoa nō te reo whānau o ngā iwi o Porinīhia, arā he reo ka ahu mai nō
te Moana-nui-a-Kiwa, me te aha, e ōrite ana te reo Hāmoa ki te reo o Māori, o
Tonga, ā, o ngā moutere Porinīhia anō hoki. Ko te mihinare George Pratt
(1817-1894) ka tuhituhi te tikinare mataati o Hāmoa i te tau 1862. E 40 tau i
noho ai Pratt ki Savai'i.



https://mi.wikipedia.org/wiki/France

Ko Wīwī, arā te Tūwehe Wīwī (reo Wīwī: la République française), tētahi whenua e
noho ana ki te hauāuru o Ūropi, ahakoa he rohe, he moutere hoki ōna ki ētahi atu
paparahi. Ka tapaina auautia te whenua nei e ōna kainoho ko “L’Hexagone” (Te
Tapaono) nā te āhuahanga o tōna whenua.

Ka rere a Wīwī mai te Moana Rōwhenua ki te Hawai Ingarangi me te Moana Raki, ā,
mai te Awa Rine ki te Moana Ranatiki. Noho pātata ai a Wīwī (mai te raki, me te
matawā) ki a Pehiamu, Rakapuō, Tiamana, Huiterangi, Itāria, Manako, Pāniora me
Andora. Mā ōna rohe me ōna takiwā tāwāhi ka noho pātata hoki a Wīwī ki a Parīhi
me Hurināme (ki te taha o te Guiana Wīwī), ā, ki ngā Antile Hōrana (ki te taha o
Hato-Martino). Kua honoa hokia a Wīwī ki te Kīngitanga Kotahi mā te Ana Hawai e
rere ana o raro o te Hawai Ingarangi.

He kāwanatanga māngai manapori tō te Tūwehe Wīwī, ka whakahaerea hei tūwehe
tūtahi āhua-perehitini. Kua whakahuaina ōna kawa matua i te Whakapuakitanga Tika
Tangata. Ko ia tētahi o ngā whenua kaiū i te Kotahitanga Ūropi, te rohe euro me
te rohe Shengen, ā, he nui atu tōna rahinga whenua i ērā atu peke. He kaiū hoki
ia i te Kotahitanga Aorere, ā, he mema o te Whrankowhoni, te G8, te Whakahaere
Ruruku Whakahiato Ōhanga (OECD). Koia tētahi o ngā peke toitū e rima o tō te
Kotahitanga Aorere Rūnanga Haumaru; he whenua mana karihi whākī hoki.

Nō ngā rautau 18 me 19 i hangaia e Wīwī tētahi o ngā emepaea nui rawa o tōna wā,
e toro atu ana mai te uru o Āwherika ki te tongauru o Āhia, ā, kua āta awe ngā
tikanga me ngā tōrangapū o ēnā rohe. Koia rā te mea e kōrerohia tonutia ana te
reo Wīwī ki ētahi whenua e 20, nui atu rānei, hei reo tuatahi, hei reo whaimana,
hei reo whakahaere rānei.



https://mi.wikipedia.org/wiki/Continents

Ahakoa tēnei whakamāramatanga ngāwari, ehara te paparahi i te mea paearu
taikaha, ā, he maha ngā tukanga tatau rerekē mō te tau o ngā paparahi ki
Papatūānuku. Heoti, e ai ki te ritenga, e whitu ngā rohe e māramatia auautia ko
te paparahi, arā ko: (mai te nui rawa ki te iti) Āhia, Āwherika,
Amerika-ki-te-Raki, Amerika ki te Tonga, te Tiri o te Moana, Ūropi, me te
Ao-o-Kiwa.

I ētahi wā ka whakamahia te kupu Ao o Kiwa hei whakakapi mō te kupu Ahitereiria
hei ingoa mō tētahi rohe whai te paparahi Ahitereiria me ētahi atu moutere ki te
Moananui ā-Kiwa kāore i roto i te tauira paparahi-e-whitu. Hei tauira, ka
whakamahia te Atlas of Canada (Mahere o Kānata) i te ingoa Ao-o-Kiwa, ā, ka pērā
hoki ngā tauira e whakaakona ki Wīwī, Itāria, Kirihi, ki ngā whenua
Ibero-Amerika (Pāniora, Potukara, Parihi me Amerika Hipāniora), Haina, me Kōrea
ki te Tonga.

Ka whakarāpopoto te ripanga e whai ake nei i ngā rahinga me taupori o ia
paparahi (me te tauira paparahi whitu), kua raupapahia ā-rahinga e heke ana.

E 148,647,000 square kilometres (57,393,000 sq mi) te rahinga whenua tapeke o
ngā paparahi katoa, arā, 29.1% o te mata o te ao (510,065,600 km2 or
196,937,400 sq mi).

† The lowest exposed points are given for North America and Antarctica. The
lowest non-submarine bedrock elevations in these continents are the trough
beneath Jakobshavn Glacier (−1,512 metres (−4,961 ft)) and Bentley Subglacial
Trench (−2,540 metres (−8,330 ft)), but these are covered by kilometers of ice.

Some sources list the Kuma–Manych Depression (a remnant of the Paratethys) as
the geological border between Europe and Asia. This would place the Caucasus
outside of Europe, thus making Mont Blanc (elevation 4810 m) in the Graian Alps
the highest point in Europe - the lowest point would still be the shore of the
Caspian Sea.



https://mi.wikipedia.org/wiki/Asia

Ko Āhia tētahi o ngā paparahi e whitu i roto i te punaha tatau paparahi tuku iho
nō Ūropi. I te mea he 43,810,582 km2 tōna rahinga whenua, ā, e 4.3 piriona ōna
kainoho, ko Āhia te paparahi nui rawa o te ao (8.6% o te mata o Papatūānuku,
29.4% rānei o te matawhenua maea) me te paparahi taupori maha rawa hoki (āhua
60% o te taupori aorere). Noho ana a Āhia ki te haurua rāwhiti o te tuakoi raki,
mai te Moana Arctic i te raki ki te Moana Īnia i te tonga. Ko ngā Maunga Ural te
roherohe hauāuru, ā, ko te Moananui-a-Kiwa te takutai i te rāwhiti.

Ahakoa tēnei whakamāramatanga auau, ehara a Āhia i te hinonga mātai whenua
motuhake, he aroro ā-ahurea kē. E ai ki te whakaaro mātai whenua taikaha, he
wāhanga ngātahi a Āhia me Ūropi o te paparahi kotahi a Eurāhia, tērā rānei he
wāhanga ēnei e rua me Āwherika o te tuapaparahi o Āwhe-Eurāhia.

E 48 ngā whenua ki Āhia, ā, neke atu i te 100 ngā tāone. Kei tēnei paparahi te
puke tiketike rawa o te ao, Maunga Everest, 8,848m te tairanga, me te pourewa
tiketike rawa o te ao: te Burj Khalifa, ki te tāone o Dubai, 828m te tairanga.

O roto o ngā wehenga i runga ka noho ētahi whenua motuhake ā-meka me te
whakamihi aorere taparere, whakamihi-kore rānei. Kāore ēnei e whai ake nei i te
peke Kotahitanga Aorere:



https://mi.wikipedia.org/wiki/Amerika_ki_te_Raki

Ko Amerika-ki-te-Raki tētahi paparahi e noho katoa ana ki te tuakoi raki, ā, mō
te nuinga ki te tuakoi whiti; tērā rānei he wāhanga noa iho o te paparahi o
Amerika. Takoto ana te Moana Arctic ki tōna roherohe whakateraki, te Moana
Ranatiki ki te rāwhiti, te Moananui-a-Kiwa ki te hauāuru, ā, noho ana te
paparahi o Amerika-ki-te-Tonga me te Moana Karipiana ki tōna paeroa.

Ko Amerika-ki-te-Raki te paparahi tuawhā ā-taupori (565 miriona tāngata i 2013)
tae rā anō ki ngā moutere pātata (pērā i ngā Moutere Karipiana). Koia te
paparahi tuatoru ā-rahinga whenua me ōna km2 e 24,709,000, arā āhua 16.5% o te
matawhenua o te ao, 4.8% rānei o te mata o te ao. E 23 ōna wehenga motuhake.

Nō te wāhanga kōpaka pāmuri ngā iwi tangata tuatahi i tae atu ki
‘Amerika-ki-te-Raki’, mā te whakawhiti i te arawhiti whenua Bering. I whakaotia
te wāwāhanga onamata o te wāhanga mua-Columbia e te taenga mai o ngā kairarau
Ūropi nō te Takiwā Tūhura.

Whakaatu ai ngā ahurea me ngā momopori ō nāianei i ngā taunekeneke i waenganui i
ngā kaitāmi Ūropi, ngā iwi taketake, ngā pononga Āwherika me ā rātou mangainga.
He kaha ake te awenga Ūropi ki ngā rohe whakateraki o te paparahi, ā, he kaha
ake ngā awenga iwi taketake, nō Āwherika rānei ki te tonga. Nō te kaha o te
awenga kaitāmi Ūropi, ka kōrero te nuinga o ngā tāngata nō Amerika-ki-te-Raki ō
nāianei i te reo Ingarihi, te reo Pāniora, te reo Wīwī rānei, ā, whakaatu ai
ēnei hapori me ā ratou wehenga i ngā tikanga Hauāuru.

The top ten largest North American metropolitan areas by population as of 2013,
based on national census numbers from the United States of America, and census
estimates from Canada and Mexico.



https://mi.wikipedia.org/wiki/Ahia

Ko Āhia tētahi o ngā paparahi e whitu i roto i te punaha tatau paparahi tuku iho
nō Ūropi. I te mea he 43,810,582 km2 tōna rahinga whenua, ā, e 4.3 piriona ōna
kainoho, ko Āhia te paparahi nui rawa o te ao (8.6% o te mata o Papatūānuku,
29.4% rānei o te matawhenua maea) me te paparahi taupori maha rawa hoki (āhua
60% o te taupori aorere). Noho ana a Āhia ki te haurua rāwhiti o te tuakoi raki,
mai te Moana Arctic i te raki ki te Moana Īnia i te tonga. Ko ngā Maunga Ural te
roherohe hauāuru, ā, ko te Moananui-a-Kiwa te takutai i te rāwhiti.

Ahakoa tēnei whakamāramatanga auau, ehara a Āhia i te hinonga mātai whenua
motuhake, he aroro ā-ahurea kē. E ai ki te whakaaro mātai whenua taikaha, he
wāhanga ngātahi a Āhia me Ūropi o te paparahi kotahi a Eurāhia, tērā rānei he
wāhanga ēnei e rua me Āwherika o te tuapaparahi o Āwhe-Eurāhia.

E 48 ngā whenua ki Āhia, ā, neke atu i te 100 ngā tāone. Kei tēnei paparahi te
puke tiketike rawa o te ao, Maunga Everest, 8,848m te tairanga, me te pourewa
tiketike rawa o te ao: te Burj Khalifa, ki te tāone o Dubai, 828m te tairanga.

O roto o ngā wehenga i runga ka noho ētahi whenua motuhake ā-meka me te
whakamihi aorere taparere, whakamihi-kore rānei. Kāore ēnei e whai ake nei i te
peke Kotahitanga Aorere:



https://mi.wikipedia.org/wiki/Africa

Ko Āwherika te paparahi rahinga whenua tuarua, taupori tuarua o te ao. Kapi ai
30.2 miriona km2 (6% o te mata tapeke o te ao, 20.4% o te matawhenua o te ao) e
te paparahi nei, whai hoki ōna moutere pātata. 1.1 piriona tāngata e noho ana ki
Āwherika, arā, āhua 15% o te taupori o te ao. Karapotia te paparahi e te Moana
Rōwhenua ki te raki, e te Kōawa Suez me te Moana Kura ki te taha o te Kūrae
Sinai ki te whakarua, e te Moana Īnia k te paeroa, ā, e te Moana Ranatiki i te
hauāuru. He wāhanga hoki te moutere o Madagascar me ētahi atu tinimoutere
whakaehu. E 54 ōna wehenga whakamihi tutuki, e iwa ngā takiwā, ā, e rua ngā
wehenga motuhake ā-meka me te whakamihi taparere, whakamihi-kore rānei.

Kei Āwherika te taupori rangatahi rawa o ngā paparahi katoa: 50% o ngā wae
Āwherika i whānau mai i te tau 1991, ā muri rānei. Ko Aratiria te whenua rahinga
nui rawa, ā, kei Ngāitiria te taupori maha rawa o te paparahi nei. He meka
whakamihia whānuitia kei Āwherika te tūrangawaewae o te momo tangata, inarā, ki
te Tai Rāwhiti o Āwherika. Ka noho a Āwherika ki ia taha o te weheruatanga o te
ao, he maha ngā rohe āhuarangi rerekē, ā, koia anake te paparahi e toha ana mai
te rohe hātai i te tonga ki te rohe hātai i te raki. He maha, he kanorau hoki
ngā momopori, ngā ahurea me ngā reo e ora ana ki Āwherika. Nō te mutunga o te
rautau t19 i tāmitia te nuinga o Āwherika e ngā whenua o Ūropi. He mea whakaputa
te nuinga o ngā whenua motuhake ki Āwherika ināianei e te tukanga wetetāmitanga
o te rautau t20.

He mea whakarōpū ngā whenua i tēnei ripanga e ai ki te kaupapa mā ngā wāwāhanga
mātai whenua e whakamahia e te Kōtahitanga Aorere. He mea whakatiki ngā raraunga
ō roto i ngā tohutoro kua tautohua. Kia rerekē ēnei e rua, kua āta tūtohia.



https://mi.wikipedia.org/wiki/Uropi

Ko Ūropi tētahi o ngā paparahi tuku iho e whitu o te Ao. Pērā i ngā paparahi
katoa, he rerekē tōna rohe mēnā ka kōrerotia ā-ahureatia, ā-tōrangapūtia, ā-aha
rānei. Heoti, e ai ki te nuinga ka toha a Ūropi mai te Moana Tiri ki te raki, ki
te Moana Ranatiki ki te hauāuru, ki te Moana Rōwhenua ki te tonga, ki te tonga
rāwhiti ki ngā Maunga Kaukas me te Moana Mangū, ā, ka wehuriatia i a Āhia e ngā
Maunga Ural, e te Awa Ural me te Moana Kaspia ki te rāwhiti.

Atu i tēnei whakamāramatanga auau, ki ētahi atu he wāhanga noa iho a Ūropi o te
paparahi o Eurāhia (koi hauāuru), o Eurawherāhia rānei. E tapaina hokia ana i
ētahi wā ko te 'paparahi tawhito' (te 'ao tawhito' rānei), hei aronga kē mō te
'Ao Hou', arā, ngā Amerika.

E ai ki tōna rahinga whenua ko Ūropi te paparahi iti rawa tuarua o te Ao, me ōna
km² 10,180,000, arā, 2% o te mata o te Ao. Engari, koia te mea nui rawa tuatoru
e ai ki tōna taupori (whai muri mai i a Āhia me Āwherika), me ōna kainoho e
710,000,000, 11% rānei o ngā tāngata o te ao. Ko Rūhia tōna whenua nui rawa
ā-rahinga, ā-taupori hoki, ā, ko te Poho o Pita te mea iti rawa.

Ko Ūropi te wāhi whānau o te Tūpori Hauāuru. He tūnga whakaawe ō ngā whenua o
Ūropi mai te rautau 16; tae noa atu ki ngā rautau 17, 18 hoki i raro iho te
nuinga o Āwherika, ngā Amerika me Āhia i te maru o ngā whenua o Ūropi. I timu
haere tō Ūropi mana maru o runga o ngā take aorere a muri i ngā Pakanga Aorere e
rua, kia riro ai i te Hononga-o-Amerika me te Kotahitanga Soviet. Nā te Pakanga
Mātao i waenganui i ēnei whenua e rua a Ūropi e weheruatia ki ia taha o te Ārai
Rino. Ka puta te Rūnanga o Ūropi me te Kotahitanga Ūropi i te kōmitimiti ki te
hauāuru, ahakoa kei te whakawhānui whakaterāwhiti ēnei whakahaere nō te hinganga
o te Kotahitanga Sovet i te tau 1991.



https://mi.wikipedia.org/wiki/US

Ko te Hononga-o-Amerika (reo Pākehā: The United States of America), HOA rānei,
tētahi tūwehe whakaminenga e hangaia ki ētahi wehenga e 50, ki tētahi tiriwā
whakaminenga, ki ētahi takiwā mātua e rima, ā, ki ētahi atu pupuritanga maha.
 Kei Amerika-ki-te-Raki ngā wehenga pātata 48 me Wāhitana Tiriwā o Columbia (kei
waenganui o Kānata me Mehiko), kei te rakihauāuru o Amerika-ki-te-Raki te
wehenga o Alaska, ā, he tinimoutere te wehenga o Hawai’i ki waenga
Moananui-a-Kiwa.   Toha ana āna takiwā ki ngā moana Nui-a-Kiwa me te Karipiana.
 Koia te whenua noho nui rawa tuatoru me ōna tāngata neke atu i te 320 miriona,
ā, ko te whenua nui rawa tuawhā me tōna rahinga whenua e 9.842 miriona km2 (3.8
miriona māero2).  Koia tētahi o ngā whenua tino kanorau ā-momopori, tino takenga
tini o te ao nō tāna manene rea mai ngā whenua maha.  He kanorau hoki te
matawhenua me te āhuarangi ō te Hononga-o-Amerika, ā, he wāhi noho mā ngā tipu
tūmomo maha rawa.

Nō 15,000 tau ki muri (nui atu rānei) a ngā Nehe-Amerikana i heke mai i Eurāhia
ki te tuawhenua o te HOA o nāianei, tae noa ki te rautau t16 noa iho i tīmata te
tāmitanga Ūropi.  Nō te 4 Hōngongoi 1776, i a ngā kaitāmi e whawhai ana ki a
Piritene Nui i te Pakanga Pāhoro o Amerika, te Whakapuakanga Motuhaketanga i
whakamanahia e ngā māngai o ngā tāmianga Piritene 13.  Nō te mutunga o tēnā
pakanga i te tau 1783 ka whakamanahia tō HOA motuhaketanga e te Kīngitanga o
Piritene Nui, kia tū ai hei whenua tuatahi o te ao nāna tōna motuhaketanga i
riro i tētahi emepaia tāmi Ūropi ki te pakanga.

I raro i tōna whakaakoranga a te Okewa Tīahoaho i whakamakoha te
Hononga-o-Amerika whaka-te-hauāuru i te rautau t19 mā te peinga i ngā iwi tūturu
o Amerika, mā te pahore takiwā hou, ā, mā te whakaae wehenga hou, kia toha ai
tōna takiwā ki ia takutai o te paparahi o Amerika-ki-te-Raki mai te tau 1848.
 Nō te haurua tuarua o te rautau t19 i turakina te whakapononga ā-ture ki
Amerika e te Kaiākiri Amerika, tae noa ki te whakamutunga o tēnā rautau i
tautoro atu ō HOA takiwā ki te Moananui-a-Kiwa, ā, i tipu pahū ai tōna ōhanga nō
te Hurihanga Ahumahi.  Nā tāna toanga i te Pakanga Pāniora-Amerika me te Pakanga
Aorere I i whakaū tōna tūnga hei mana taua aorere.  I maea te Hononga-o-Amerika
i te Pakanga Aorere II hei tuamana aorere, hei whenua whakahiato mānuka karihi
tuatahi, hei whenua anake i whakamahi i ēnei mānuka ki te pakanga, a hei peke
toitū o tō te Kotahitanga Aorere Rūnanga Haumaru.  Nō te whakamutunga o te
Pakanga Mātao me te hinganga o te Kotahitanga Soviet i te tau 1991 kua tū kau
ana a te Hononga-o-Amerika hei tuamana tautahi o te ao.



https://mi.wikipedia.org/wiki/Tuwharetoa

Ko Ngāti Tūwharetoa he iwi rangatira e noho ana ki te puku o Te Ika-a-Māui o
Aotearoa. E 29,301 te taupori i te 2001. Ko tētehi kupu whakataukī nō rātou "ko
Tūwharetoa te Iwi, Tūwharetoa ki Pūtauaki, ko Tūwharetoa ki Waiariki ko
Tūwharetoa ki Tongariro." Arā, ka kitea i konei e toru ngā wahanga o te Iwi nei
arā ko Tūwharetoa ki Pūtauaki, ko Tūwharetoa ki Waiariki, ko Tūwharetoa ki
Tongariro. Ko Te Heuheu Tukino te ariki o Ngāti Tūwharetoa. I tēnei wā ko Tumu
Te Heuheu Tukino VII terā. Kātahi ka puta te kupu: "Ko Tongariro te maunga; ko
Taupō-nui-a-Tia te moana; ko Tūwharetoa te iwi, ko Te Heuheu te tangata". Ko te
rohe: Mai i te Te Awa-o-te-atua ki Tauhara, Ki Tongariro huri noa ki Te
Takaputiraha o Tutetawha ki Tuhua Maunga. Ko ngā awa: Tongariro, Waikato,
Tarawera. Ko ngā tāone: Kawerau, Tūrangi, Taupō-nui-a-Tia.

Ka noho a Tūwharetoa ki Waiariki ki Te Waiariki a ka hangai atu ki ngā kawai o
Te Arawa waka. E tika ana te korero "ko Te Arawa te waka mai i te Kei ki
Tongariro ki te Ihu ki Maketū"

Ko Ngātoro-i-rangi te tohunga o runga o Te Arawa waka, ko Paepae-ki-Rarotonga te
waka o Waitahaarikikore te matua o Hahuru. Me Timata te Whakapapa o Ngāti
Tūwharetoa ki Hawaiki ki Puhaorangi. He tupua a Puhaorangi, engari ka puremutia
e ia tētahi wahine Māori ko Kuraimonoa te ingoa. Ko a rāua tamaiti ko
Ohomairangi. He arikinui a Ohomairangi nō Hawaiki, he amokapua nana i
whakangungu ai te marae o Taputapuatea. Nā Ohomairangi ko Muturangi.

He tino tohunga a Muturangi, nōna te wheke mōkaikai nā Kupe i whai mai ki
Aotearoa nei patu ai - ara ko te Wheke a Muturangi. Nā Muturangi ko Taungarangi,
nā Taungarangi ko Tuamatua (ki ētahi ko Atuamatua). I te wā o Tuamatua kua
takina te iwi ko Ngā Ohomairangi ko to rātou kainga ko Maketu ki Hawaiki. Ka
moea e Tuamatua ngā mokopuna tokowhā o Ruatapu, a ka puta ōna uri ko Rakauri, ko
Tia, ko Hei, ko Houmaitawhiti, ko Oro, ko Maaka. Ko Ngatoroirangi te tamaiti a
Rakauri, he tino tohunga tēnei ki Hawaiki rā, ko tōna wahine ko Kearoa. Ko
Ngatoroirangi te tohunga o runga o Te Arawa waka. Nā Ngātoro-i-rangi ko
Tangihia, nana ko Tangimoana, ko Kahukura, ko Rangitakumu, ko Mawakenui, ko
Mawakeroa ko Mawaketaupo. Ka moe a Mawaketaupo ki Hahuru o Hapuoneone a ka puta
te tamaiti nei a Manaia. I tupu mai a Manaia ki ki Kawerau kātahi ka huri tōna
ingoa ko Tūwharetoa-i-te-aupouri. Ka moea e Tūwharetoa nei ko Te Uira, ko
Paekitawhiti, ko Hinemotu, ka maha ngā uri.



https://mi.wikipedia.org/wiki/Te_reo_maori

Ko te reo Māori te reo o te tangata whenua o Aotearoa. Nā te ture anō i
whakamana te reo Māori hei reo a te motu o Aotearoa. 160,000 ngā kaikōrero reo
Māori i Aotearoa, e ai ki te tatauranga tangata o te motu i te tau 1996. Ko ngā
takiwā kaha ki te mau i te reo hei reo hapori ko Te Tai-tokerau, ko Te Urewera,
ko Te Tai-rāwhiti.

Ko te reo Māori nō te reo whānau o ngā iwi o Porinīhia ki te rāwhiti, arā he reo
ka ahu mai nō te Moana-nui-a-Kiwa, me te aha, e ōrite ana te reo Māori ki te reo
o Rarotonga, o Manihiki-Rakahanga, o Tahiti, ā, o ngā moutere Tuamotu anō hoki.
He whanaunga āhua tawhiti anō ki te reo o Hawaii, o Nuku Hiva, o Rapa Nui me
ētahi atu moutere o te Moana-nui-o-Kiwa. Ahakoa he nui atu i te kotahi mano tau
i wehe mai i ērā o aua reo whanaunga, he tata tonu. I te taenga mai o Kāpene
Kuki ki Aotearoa i te 1769, he rangatira nō Tahiti, ko Tupaea te ingoa, i runga
i tana kaipuke. Ko te mahi a Tupaea, he kōrero tahi ki ngā Māori, i mārama rātou
ki tana reo, kore rawa he raruraru; arā he kaiwhakamāori ia kia mōhio ai a Kuki
ki ngā whakaaro o te Māori o taua wā. Mā te ripanga i raro iho nei e whakamārama
ngā hononga i waenganui i ngā reo o Porinīhia:

He rerekē te tangi me te mita o te reo o ia iwi, o ia iwi, o ia iwi; hei tauira,
he rerekē te tangi mai o te reo o Waikato ki tērā o Te Wai-pounamu. Nā Te
Manihera (R. Maunsell), te ātirīkona o Tāmaki Makaurau, i kōrerohia ngā
reo-ā-iwi i roto i te tuawhā o ngā putanga o tana pukapuka Grammar of the New
Zealand Language i te 1894. E ai ki Te Manihera, e whitu ngā reo-ā-iwi nō roto
tonu i Te Ika-a-Māui. Nāna hoki te kōrero, he rerekētanga anō i roto tonu o aua
reo e whitu. Mai i taua wā, nā ētahi atu tohunga wetereo e whakarerekēngia ai
aua whakaaro; engari mā te ripanga nei e whakaatu ētahi o aua rerekētanga:

Nō ngā tau whakatuwhera o te Rautau 19, ka tīmata te noho tahi a te Pākehā ki te
Māori i Aotearoa nei. Nō te tau 1815, ka puta te pukapuka tuatahi i tāia ki te
reo, He Korao o Niu Tireni nā Tāmati Kānara. Ko te whakamārama o te taitara o
taua pukapuka, 'He kōrero o Aotearoa'. Nō muri ake, ka tāia e Koroneho, e Wiremu
he pukapuka i roto i te reo. Ko tētahi pukapuka whaimana i tāia i taua wā ko te
Paipera Tapu. He kaha hoki te Māori ki te tuhituhi kōrero i te reo. Ka taea hoki
te kī, i taua wā, he pai ake ngā Māori i ngā Pākēhā ki te tuhituhi.

Ko te mea whakahinapōuri kē ki te ngākau Māori, ka tahuri ngā Pākehā ki te hāpai
i te mana o tō rātou ake reo. Nō te tau 1867, i kī te ture mō ngā kura Māori,
kia akongia ki te reo Ingarihi i ngā kura, kia kaua ngā tamariki e kōrero i te
Reo i roto i ngā kura. Ka tīmata i konei te waimemehatanga o te reo rangatira,
nā te mea ki te kōrero Māori ngā tamariki i roto i ngā kura ka patua e ngā
kaiako Pākehā. He raruraru nui tērā. Koia rā i mataku ai rātou ki te kōrero i te
reo, ka tahuri kē ki te reo Pākehā. "Ka mōhio mai tātou, ki te kore e kōrero i
te reo i roto i ngā tū āhua mahi katoa a te iwi, ia rā, ia rā, ka hohoro te
ngaro, ka mate hoki te reo. Ko te mea tika me kōrero tonu te reo i ngā wā katoa,
i roto i ngā karakia, i ngā wāhi mahi, i ngā toa hokohoko, i ngā wheketere, i
ngā wāhi tākaro, i ngā kura; nō reira, mā ēnei whakaritenga ka tupu kaha te reo
- kia kaua e ngaro. Nā reira, itiiti noa iho ngā wāhi kōrero i te reo Māori; ki
ngā marae, me ētahi kura, hāhi, me ngā kohanga reo... Ahakoa, e kaha ana te
Māori ki te whakamana i te reo hei reo tūturu mō ngā tāngata o tō tātou motu. E
kore pea e taea kia noho ia hei reo mō ētahi taikanga motuhake i roto i te iwi,
pēnei i te reo mihi i runga i ngā marae, hei reo kōrero hoki mō ētahi o ngā
whānau. Ko te tumanako kia hāpaitia tonutia te reo kia kore e ngaro, engari kia
pūāwai i runga i ngā tikanga o te Tiriti o Waitangi, kia whakapuare huarahi kia
noho pūmau tonu te reo hei taonga whakahirahira mō ake tonu atu" (Barlow
1991:113).

I whakatūhia Te Rōpū Whakamana i Te Tiriti o Waitangi i te marama o
Whiringa-a-nuku, 1975. I puta te rangahau mō te āhuatanga o te reo Māori 1973-78
a te Kaunihera Rangahau Mātauranga o Aotearoa (NZCER) e kī ana 18-20 ōrau anake
o te iwi Māori e matatau ana ki te kōrero i te reo Māori, ā, i kī anō hoki kei
te noho tino mōrearea te reo Māori. I te tau 1986 i rongohia e te Rōpū Whakamana
i Te Tiriti o Waitangi te kereme mō Te Reo Māori. Nā tēnei i tū ai Te Taura
Whiri i te Reo Māori i te tau 1987. Nā te mahi rangahau a te motu 1995, e pā ana
ki te āhua o te reo, i whakapūmau ngā kitenga a tērā o ngā rangahau ki mua, me
te tohu mai ahakoa e kōrerotia ana te reo Māori e te 59 ōrau o ngā pakeke Māori,
e kitea ana ko te tokomaha (83 ōrau) o rātou he paku noa iho te matau mō te
kōrero, ko ētahi kāre i paku kōrero i te reo Māori. E 8 ōrau anake o ngā pakeke
Māori e tino matatau ana ki te reo Māori, ā, 33 ōrau o rātou, 60 tau te pakeke -
neke atu rānei.

I te tau 1986, i mauria atu he kerēme ki te Rōpū Whakamana i Te Tiriti o
Waitangi, ko te kerēme mō te reo Māori. Kātahi te ture mo te Reo Māori ka pahure
hei Reo atoato i Aotearoa. I taua wā tonu, ka tū Te Taura Whiri i te Reo Māori
hei Tari Kawana hei whanaketanga hei tautoko hoki i te Reo, i runga i te
whakaaro i tukuna kētia te kerēme mo Te Reo Māori ki te Rōpū Whakamana. Ka
whakamanahia-ā-ture te Ture Reo Māori i te Here-turi-kōkā o 1987. E toru ōna
kaupapa:

Ko Te Wiki o te Reo Māori he kaupapa o Te Taura Whiri i te Reo Māori kia
whakatairangatia te whakamahia o te reo MāoriI tīmata te Wiki o te Reo Māori i
te tau 1975. I te tīmatanga i whakatūhia he rā hei whakanui i te reo Māori. Ko
te 14 o Mahuru 1972 te rā i whakatakotohia ki mua o te aroaro o te Pāremata te
petihana mō te Reo Māori e mau ana i ngā waitohu 30,000. Nō te tau 1973 ka huri
te rā hei wiki whakanui i te reo. I muri mai i tēnei ka nekehia e te Tāhuhu
Mātauranga ki te marama o Hōngongoi kia hāngai ki te wāhanga kura o taua tau, ā,
kei te mau tonu ki taua marama.



https://mi.wikipedia.org/wiki/Te_Reo_M%C4%81ori

Ko te reo Māori te reo o te tangata whenua o Aotearoa. Nā te ture anō i
whakamana te reo Māori hei reo a te motu o Aotearoa. 160,000 ngā kaikōrero reo
Māori i Aotearoa, e ai ki te tatauranga tangata o te motu i te tau 1996. Ko ngā
takiwā kaha ki te mau i te reo hei reo hapori ko Te Tai-tokerau, ko Te Urewera,
ko Te Tai-rāwhiti.

Ko te reo Māori nō te reo whānau o ngā iwi o Porinīhia ki te rāwhiti, arā he reo
ka ahu mai nō te Moana-nui-a-Kiwa, me te aha, e ōrite ana te reo Māori ki te reo
o Rarotonga, o Manihiki-Rakahanga, o Tahiti, ā, o ngā moutere Tuamotu anō hoki.
He whanaunga āhua tawhiti anō ki te reo o Hawaii, o Nuku Hiva, o Rapa Nui me
ētahi atu moutere o te Moana-nui-o-Kiwa. Ahakoa he nui atu i te kotahi mano tau
i wehe mai i ērā o aua reo whanaunga, he tata tonu. I te taenga mai o Kāpene
Kuki ki Aotearoa i te 1769, he rangatira nō Tahiti, ko Tupaea te ingoa, i runga
i tana kaipuke. Ko te mahi a Tupaea, he kōrero tahi ki ngā Māori, i mārama rātou
ki tana reo, kore rawa he raruraru; arā he kaiwhakamāori ia kia mōhio ai a Kuki
ki ngā whakaaro o te Māori o taua wā. Mā te ripanga i raro iho nei e whakamārama
ngā hononga i waenganui i ngā reo o Porinīhia:

He rerekē te tangi me te mita o te reo o ia iwi, o ia iwi, o ia iwi; hei tauira,
he rerekē te tangi mai o te reo o Waikato ki tērā o Te Wai-pounamu. Nā Te
Manihera (R. Maunsell), te ātirīkona o Tāmaki Makaurau, i kōrerohia ngā
reo-ā-iwi i roto i te tuawhā o ngā putanga o tana pukapuka Grammar of the New
Zealand Language i te 1894. E ai ki Te Manihera, e whitu ngā reo-ā-iwi nō roto
tonu i Te Ika-a-Māui. Nāna hoki te kōrero, he rerekētanga anō i roto tonu o aua
reo e whitu. Mai i taua wā, nā ētahi atu tohunga wetereo e whakarerekēngia ai
aua whakaaro; engari mā te ripanga nei e whakaatu ētahi o aua rerekētanga:

Nō ngā tau whakatuwhera o te Rautau 19, ka tīmata te noho tahi a te Pākehā ki te
Māori i Aotearoa nei. Nō te tau 1815, ka puta te pukapuka tuatahi i tāia ki te
reo, He Korao o Niu Tireni nā Tāmati Kānara. Ko te whakamārama o te taitara o
taua pukapuka, 'He kōrero o Aotearoa'. Nō muri ake, ka tāia e Koroneho, e Wiremu
he pukapuka i roto i te reo. Ko tētahi pukapuka whaimana i tāia i taua wā ko te
Paipera Tapu. He kaha hoki te Māori ki te tuhituhi kōrero i te reo. Ka taea hoki
te kī, i taua wā, he pai ake ngā Māori i ngā Pākēhā ki te tuhituhi.

Ko te mea whakahinapōuri kē ki te ngākau Māori, ka tahuri ngā Pākehā ki te hāpai
i te mana o tō rātou ake reo. Nō te tau 1867, i kī te ture mō ngā kura Māori,
kia akongia ki te reo Ingarihi i ngā kura, kia kaua ngā tamariki e kōrero i te
Reo i roto i ngā kura. Ka tīmata i konei te waimemehatanga o te reo rangatira,
nā te mea ki te kōrero Māori ngā tamariki i roto i ngā kura ka patua e ngā
kaiako Pākehā. He raruraru nui tērā. Koia rā i mataku ai rātou ki te kōrero i te
reo, ka tahuri kē ki te reo Pākehā. "Ka mōhio mai tātou, ki te kore e kōrero i
te reo i roto i ngā tū āhua mahi katoa a te iwi, ia rā, ia rā, ka hohoro te
ngaro, ka mate hoki te reo. Ko te mea tika me kōrero tonu te reo i ngā wā katoa,
i roto i ngā karakia, i ngā wāhi mahi, i ngā toa hokohoko, i ngā wheketere, i
ngā wāhi tākaro, i ngā kura; nō reira, mā ēnei whakaritenga ka tupu kaha te reo
- kia kaua e ngaro. Nā reira, itiiti noa iho ngā wāhi kōrero i te reo Māori; ki
ngā marae, me ētahi kura, hāhi, me ngā kohanga reo... Ahakoa, e kaha ana te
Māori ki te whakamana i te reo hei reo tūturu mō ngā tāngata o tō tātou motu. E
kore pea e taea kia noho ia hei reo mō ētahi taikanga motuhake i roto i te iwi,
pēnei i te reo mihi i runga i ngā marae, hei reo kōrero hoki mō ētahi o ngā
whānau. Ko te tumanako kia hāpaitia tonutia te reo kia kore e ngaro, engari kia
pūāwai i runga i ngā tikanga o te Tiriti o Waitangi, kia whakapuare huarahi kia
noho pūmau tonu te reo hei taonga whakahirahira mō ake tonu atu" (Barlow
1991:113).

I whakatūhia Te Rōpū Whakamana i Te Tiriti o Waitangi i te marama o
Whiringa-a-nuku, 1975. I puta te rangahau mō te āhuatanga o te reo Māori 1973-78
a te Kaunihera Rangahau Mātauranga o Aotearoa (NZCER) e kī ana 18-20 ōrau anake
o te iwi Māori e matatau ana ki te kōrero i te reo Māori, ā, i kī anō hoki kei
te noho tino mōrearea te reo Māori. I te tau 1986 i rongohia e te Rōpū Whakamana
i Te Tiriti o Waitangi te kereme mō Te Reo Māori. Nā tēnei i tū ai Te Taura
Whiri i te Reo Māori i te tau 1987. Nā te mahi rangahau a te motu 1995, e pā ana
ki te āhua o te reo, i whakapūmau ngā kitenga a tērā o ngā rangahau ki mua, me
te tohu mai ahakoa e kōrerotia ana te reo Māori e te 59 ōrau o ngā pakeke Māori,
e kitea ana ko te tokomaha (83 ōrau) o rātou he paku noa iho te matau mō te
kōrero, ko ētahi kāre i paku kōrero i te reo Māori. E 8 ōrau anake o ngā pakeke
Māori e tino matatau ana ki te reo Māori, ā, 33 ōrau o rātou, 60 tau te pakeke -
neke atu rānei.

I te tau 1986, i mauria atu he kerēme ki te Rōpū Whakamana i Te Tiriti o
Waitangi, ko te kerēme mō te reo Māori. Kātahi te ture mo te Reo Māori ka pahure
hei Reo atoato i Aotearoa. I taua wā tonu, ka tū Te Taura Whiri i te Reo Māori
hei Tari Kawana hei whanaketanga hei tautoko hoki i te Reo, i runga i te
whakaaro i tukuna kētia te kerēme mo Te Reo Māori ki te Rōpū Whakamana. Ka
whakamanahia-ā-ture te Ture Reo Māori i te Here-turi-kōkā o 1987. E toru ōna
kaupapa:

Ko Te Wiki o te Reo Māori he kaupapa o Te Taura Whiri i te Reo Māori kia
whakatairangatia te whakamahia o te reo MāoriI tīmata te Wiki o te Reo Māori i
te tau 1975. I te tīmatanga i whakatūhia he rā hei whakanui i te reo Māori. Ko
te 14 o Mahuru 1972 te rā i whakatakotohia ki mua o te aroaro o te Pāremata te
petihana mō te Reo Māori e mau ana i ngā waitohu 30,000. Nō te tau 1973 ka huri
te rā hei wiki whakanui i te reo. I muri mai i tēnei ka nekehia e te Tāhuhu
Mātauranga ki te marama o Hōngongoi kia hāngai ki te wāhanga kura o taua tau, ā,
kei te mau tonu ki taua marama.



https://mi.wikipedia.org/wiki/Te_Reo

Ko te reo Māori te reo o te tangata whenua o Aotearoa. Nā te ture anō i
whakamana te reo Māori hei reo a te motu o Aotearoa. 160,000 ngā kaikōrero reo
Māori i Aotearoa, e ai ki te tatauranga tangata o te motu i te tau 1996. Ko ngā
takiwā kaha ki te mau i te reo hei reo hapori ko Te Tai-tokerau, ko Te Urewera,
ko Te Tai-rāwhiti.

Ko te reo Māori nō te reo whānau o ngā iwi o Porinīhia ki te rāwhiti, arā he reo
ka ahu mai nō te Moana-nui-a-Kiwa, me te aha, e ōrite ana te reo Māori ki te reo
o Rarotonga, o Manihiki-Rakahanga, o Tahiti, ā, o ngā moutere Tuamotu anō hoki.
He whanaunga āhua tawhiti anō ki te reo o Hawaii, o Nuku Hiva, o Rapa Nui me
ētahi atu moutere o te Moana-nui-o-Kiwa. Ahakoa he nui atu i te kotahi mano tau
i wehe mai i ērā o aua reo whanaunga, he tata tonu. I te taenga mai o Kāpene
Kuki ki Aotearoa i te 1769, he rangatira nō Tahiti, ko Tupaea te ingoa, i runga
i tana kaipuke. Ko te mahi a Tupaea, he kōrero tahi ki ngā Māori, i mārama rātou
ki tana reo, kore rawa he raruraru; arā he kaiwhakamāori ia kia mōhio ai a Kuki
ki ngā whakaaro o te Māori o taua wā. Mā te ripanga i raro iho nei e whakamārama
ngā hononga i waenganui i ngā reo o Porinīhia:

He rerekē te tangi me te mita o te reo o ia iwi, o ia iwi, o ia iwi; hei tauira,
he rerekē te tangi mai o te reo o Waikato ki tērā o Te Wai-pounamu. Nā Te
Manihera (R. Maunsell), te ātirīkona o Tāmaki Makaurau, i kōrerohia ngā
reo-ā-iwi i roto i te tuawhā o ngā putanga o tana pukapuka Grammar of the New
Zealand Language i te 1894. E ai ki Te Manihera, e whitu ngā reo-ā-iwi nō roto
tonu i Te Ika-a-Māui. Nāna hoki te kōrero, he rerekētanga anō i roto tonu o aua
reo e whitu. Mai i taua wā, nā ētahi atu tohunga wetereo e whakarerekēngia ai
aua whakaaro; engari mā te ripanga nei e whakaatu ētahi o aua rerekētanga:

Nō ngā tau whakatuwhera o te Rautau 19, ka tīmata te noho tahi a te Pākehā ki te
Māori i Aotearoa nei. Nō te tau 1815, ka puta te pukapuka tuatahi i tāia ki te
reo, He Korao o Niu Tireni nā Tāmati Kānara. Ko te whakamārama o te taitara o
taua pukapuka, 'He kōrero o Aotearoa'. Nō muri ake, ka tāia e Koroneho, e Wiremu
he pukapuka i roto i te reo. Ko tētahi pukapuka whaimana i tāia i taua wā ko te
Paipera Tapu. He kaha hoki te Māori ki te tuhituhi kōrero i te reo. Ka taea hoki
te kī, i taua wā, he pai ake ngā Māori i ngā Pākēhā ki te tuhituhi.

Ko te mea whakahinapōuri kē ki te ngākau Māori, ka tahuri ngā Pākehā ki te hāpai
i te mana o tō rātou ake reo. Nō te tau 1867, i kī te ture mō ngā kura Māori,
kia akongia ki te reo Ingarihi i ngā kura, kia kaua ngā tamariki e kōrero i te
Reo i roto i ngā kura. Ka tīmata i konei te waimemehatanga o te reo rangatira,
nā te mea ki te kōrero Māori ngā tamariki i roto i ngā kura ka patua e ngā
kaiako Pākehā. He raruraru nui tērā. Koia rā i mataku ai rātou ki te kōrero i te
reo, ka tahuri kē ki te reo Pākehā. "Ka mōhio mai tātou, ki te kore e kōrero i
te reo i roto i ngā tū āhua mahi katoa a te iwi, ia rā, ia rā, ka hohoro te
ngaro, ka mate hoki te reo. Ko te mea tika me kōrero tonu te reo i ngā wā katoa,
i roto i ngā karakia, i ngā wāhi mahi, i ngā toa hokohoko, i ngā wheketere, i
ngā wāhi tākaro, i ngā kura; nō reira, mā ēnei whakaritenga ka tupu kaha te reo
- kia kaua e ngaro. Nā reira, itiiti noa iho ngā wāhi kōrero i te reo Māori; ki
ngā marae, me ētahi kura, hāhi, me ngā kohanga reo... Ahakoa, e kaha ana te
Māori ki te whakamana i te reo hei reo tūturu mō ngā tāngata o tō tātou motu. E
kore pea e taea kia noho ia hei reo mō ētahi taikanga motuhake i roto i te iwi,
pēnei i te reo mihi i runga i ngā marae, hei reo kōrero hoki mō ētahi o ngā
whānau. Ko te tumanako kia hāpaitia tonutia te reo kia kore e ngaro, engari kia
pūāwai i runga i ngā tikanga o te Tiriti o Waitangi, kia whakapuare huarahi kia
noho pūmau tonu te reo hei taonga whakahirahira mō ake tonu atu" (Barlow
1991:113).

I whakatūhia Te Rōpū Whakamana i Te Tiriti o Waitangi i te marama o
Whiringa-a-nuku, 1975. I puta te rangahau mō te āhuatanga o te reo Māori 1973-78
a te Kaunihera Rangahau Mātauranga o Aotearoa (NZCER) e kī ana 18-20 ōrau anake
o te iwi Māori e matatau ana ki te kōrero i te reo Māori, ā, i kī anō hoki kei
te noho tino mōrearea te reo Māori. I te tau 1986 i rongohia e te Rōpū Whakamana
i Te Tiriti o Waitangi te kereme mō Te Reo Māori. Nā tēnei i tū ai Te Taura
Whiri i te Reo Māori i te tau 1987. Nā te mahi rangahau a te motu 1995, e pā ana
ki te āhua o te reo, i whakapūmau ngā kitenga a tērā o ngā rangahau ki mua, me
te tohu mai ahakoa e kōrerotia ana te reo Māori e te 59 ōrau o ngā pakeke Māori,
e kitea ana ko te tokomaha (83 ōrau) o rātou he paku noa iho te matau mō te
kōrero, ko ētahi kāre i paku kōrero i te reo Māori. E 8 ōrau anake o ngā pakeke
Māori e tino matatau ana ki te reo Māori, ā, 33 ōrau o rātou, 60 tau te pakeke -
neke atu rānei.

I te tau 1986, i mauria atu he kerēme ki te Rōpū Whakamana i Te Tiriti o
Waitangi, ko te kerēme mō te reo Māori. Kātahi te ture mo te Reo Māori ka pahure
hei Reo atoato i Aotearoa. I taua wā tonu, ka tū Te Taura Whiri i te Reo Māori
hei Tari Kawana hei whanaketanga hei tautoko hoki i te Reo, i runga i te
whakaaro i tukuna kētia te kerēme mo Te Reo Māori ki te Rōpū Whakamana. Ka
whakamanahia-ā-ture te Ture Reo Māori i te Here-turi-kōkā o 1987. E toru ōna
kaupapa:

Ko Te Wiki o te Reo Māori he kaupapa o Te Taura Whiri i te Reo Māori kia
whakatairangatia te whakamahia o te reo MāoriI tīmata te Wiki o te Reo Māori i
te tau 1975. I te tīmatanga i whakatūhia he rā hei whakanui i te reo Māori. Ko
te 14 o Mahuru 1972 te rā i whakatakotohia ki mua o te aroaro o te Pāremata te
petihana mō te Reo Māori e mau ana i ngā waitohu 30,000. Nō te tau 1973 ka huri
te rā hei wiki whakanui i te reo. I muri mai i tēnei ka nekehia e te Tāhuhu
Mātauranga ki te marama o Hōngongoi kia hāngai ki te wāhanga kura o taua tau, ā,
kei te mau tonu ki taua marama.



https://mi.wikipedia.org/wiki/T%C5%ABwehe-%C4%81-Iwi_o_Haina

He tuhinga tēnei mō te Tūwehe-ā-Iwi o Haina. Tirohia te tuhinga 'Taiwana' mō te
Tūwehe o Haina.

Ko Haina, arā te Tūwehe-ā-Iwi o Haina (reo Hainamana: 中华人民共和国; pinyin: Zhōnghuá
Rénmín Gònghéguó; reo Pākehā: People's Republic of China), tētahi whenua ki
Āhia-ki-te-Rāwhiti.  Koia te whenua tino taupori o te ao me ōna kiri rarau 1.35
piriona.  He wehenga pāti-kotahi te tūwehe-ā-iwi nei e whakahaerea ana e te Pāti
Tōpū o Haina mai te ūpokonga o Peihinga.  He mana whakahaere tōna ki ngā
kāwanatanga 22, ngā rohe ture-whaiaro e rima, ngā manatāone hautū-tauaro e whā
(Peihinga, Tianjin, Shanghai, Chongqing), me ngā rohe whakahaere motuhake nuinga
kāwana-whaiaro e rua a Hongipua me Makao.  Ka kokoraho hoki te Tūwehe-a-Iwi i
ngā takiwā e whakahaerea ana e te Tūwehe o Haina (tētahi hinonga tōrangapū
motuhake e tapaina auautia ko Taiwana), arā ko ngā moutere o Taiwana, Jinmen,
Mazu, me ētahi atu ki te Moana Haina-ki-te-Tonga.  He mea tautohetohe ēnei
kokoraho nā te āhua manganga o te tūnga tōrangapū o Taiwana.

He whenua rahinga whakahara tō Haina:  9.6 miriona km2, arā, te rahinga whenui
tuarua o te ao, rahinga tapeke tuatoru, tuawhā rānei e ai ki ngā tukanga ine
rerekē.  He mea whakahara, kanorau hoki tō Haina matawhenua, mai ngā pākihi
ngahere me ngā koraha o Gobi me Taklamakan i tōna raki maroke ki ngā ngahere
āhuapārū ki tōna tonga mākū.  Mā ngā pae maunga a Himaraia, Karakoram, Pamir me
Tian Shan ka weheruatia a Haina i te tonga o Āhia Waengapū.  Ka rere ngā awa e
rua a Awawhāroa me te Awa Pīngao -ngā awa roanga tuatoru me tuaono o te ao- mai
te Mānia Tipeta ki te tapātai rāwhiti apiapi.  14,500 km te roanga o tō Haina
takutai i te Moananui-a-Kiwa, ā, ka tāparepare i te Moana Bohai, te Moana
Pīngao, te Moana Haina-ki-te-Rāwhiti, me te Moana Haina-ki-te-Tonga.



https://mi.wikipedia.org/wiki/T%C4%81one_nui_o_P%C4%81niora

Ko Pāniora, arā te Kīngitanga o Pāniora (reo Pāniora: Reino de España), tētahi
whenua e whakakapi ana i te nuinga o te kuiti o Iberia ki te tonga rāwhiti o
Ūropi.

E whirinaki ana a Pāniora (mai te raki, me te matawā) ki te Whanga Biscaya,
Wīwī, Andorra, te Moana Rōwhenua, te whenua Ingarihi o Kāmaka, Potukara me te
Moana Ranatiki. Nōna hoki ngā Moutere Baleares ki te Moana Rōwhenua, ngā Moutere
Canarias ki te Moana Ranatiki, me ngā tāone tūwaho e rua ki te raki o Awherika a
Ceuta me Melilla e whirinaki ana ki Moroko. Whaihoki ēnei takiwā katoa e 504,645
km² tōna rahinga whenua (t4 ki Ūropi i mua i a Rūhia, Ūkareinga me Wīwī), ā, nō
tōna teitei wawaenga e 650m o runga i te pae moana koia te whenua maunga tuarua
ki Ūropu (whai muri i Huiterangi).

Kua oti tōna tauwhiro mai te mana whakatuanui ki te manapori i tōna tuhiture o
te tau 1987; ināianei he arikitanga manapori pāremata tūtahi. He mema o te
Kotahitanga o Ūropi, ā, he mea whakahirahira hoki ki a ia tōna whanaungatanga ki
te hapori o Amerika-ki-te-tonga, arā, ngā whenua kōrero reo Pāniora, i raro i te
maru Pāniora rānei i ngā wā o mua. He whenua whanake; nōna te ōhanga tuawaru o
te ao.



https://mi.wikipedia.org/wiki/T%C4%81mati_Par%C4%81one

Ko Tāmati Parāone (Tā Thomas Robert Gore Browne) te Kāwana o Aotearoa mai i te 6
Mahuru 1855 tae noa ki te 3 Whiringa-ā-nuku 1861. He hōia a Tāmati Parāone, pērā
anō ki ngā kāwana i mua i a ia. Nō te tau 1855 ka tohungia a Browne hei
whakakapi i te tūranga o Hōri Kerei hei Kāwana o Aotearoa. Ko te take, he
whakatinana i te kaupapa taketake o Aotearoa o te tau 1852, He tino mahi māna
tērā, heoi anō ka rerekē haere tēnei nō te putanga o te riri i waenganui i ngā
iwi Māori o tēnā, o tēnā rohe.

Kei te tere haere te nui o ngā kaiwhakanoho, ā ka kaha haere tō rātou hiahia ki
te hoko whenua; he āwangawanga kē tō te iwi Māori kei mate rātou i te tini mano
e tae mai ana ki Aotearoa noho ai, kei riro anō te mōmona o ngā whenua. Nō te
tekau tau atu i 1850 ka tū ko te Kīngitanga hei māngai mō ō te iwi Māori
āwangawanga.

Nā Parāone i kimi he huanui kia whakaritea ai ngā tukitukinga nei. Ko ngā
kaupapa hoko whenua ana ka haere tonu, heoi anō ka ngana tonu ia kia mauria he
whenua e ngā ringaringa o te Māori; ko tāna anō hoki, kia wātea rātou ki te
whakamahi i ngā kura, i ngā hōhipera hoki. Ahakoa tana kaha hiahia kia waiho ngā
kaupapa Māori māna anō e whakahaere, koia rā ko te Whare Pāremata e kī ana i te
kaiwhakanoho. Ko tāna anō i tūmanako ai, ki te horo te taunga mai o ngā Pākehā
ki tēnei whenua, kāhore e kore ka pakū te whawhai. Ka rere te kōrero mō tōna
tūranga hei kāwana, nā tana kino i te tau 1859 ki te hoko i ngā whenua i
Taranaki i Waitara, hāunga anō te ātete te rangatira nui o taua takiwā, a Wiremu
Kīngi Te Rangitāke. Ka puta rā anō te whawhai, ka kuhu atu tēnā mai i Waikato
ētahi o ngā toa o te Kīngitanga.

Ka mau te rongo ki Taranaki i te ngā rā whakatuwhera o te tau 1861. Ahakoa he
whakaaro nā Parāone kia urutomo ia i te riu o te awa o Waikato, heoi anō ka eke
i konei tana ono tau hei Kāwana. Ka whakatinanatia e Hōri Kerei, e te Kāwana
tōmuri, tē urutomo nei.



https://mi.wikipedia.org/wiki/Rohe_ture-whaiaro

Ko te rohe ture-whaiaro (Reo Hainamana: 自治区; pinyin: Zìzhìqū) he wāwāhanga
whakahaere mātāmua ki te Tūwehe-ā-Iwi o Haina.  Pērā i ngā rohe Haina katoa, he
kāwanatanga haukāinga tō te rohe ture-whaiaro, engari he maha ake ngā tika hanga
ture tō te rohe ture-whaiaro i ō ērā atu wāwāhanga mātāmua.  He mea whakaū ngā
rohe ture-whaiaro mā ngā wāhi reira noho ai te tokomaha o (t)ētahi momopori
tokoiti.  Ko te rohe ture-whaiaro o Mongōria Roto te mea whakaūngia tuatahitia i
te tau 1947;  i whakaturewhaiarotia te rohe o Xinjiang i te tau 1955; ngā rohe o
Guangxi me Ningxia i te tau 1958; ā te rohe o Tīpeta i te tau 1965.  He mea
tautohetia tīweraweratia te whakaingoatanga o te rohe o Guanxi hei wāhi
Iwi Zhuang, ā, i te rohe o Ningxia hei wāhi Iwi Hui (whakahua: “Hwei”), i te mea
e rua hautoru o te taupori o ia rohe he tāngata Iwi Han, ehara i te momopori
tokoiti.  Ahakoa he iti iho anō te tau o te Iwi Mongōria ki te rohe o
Mongōria Roto hei ōwehenga o tēnā rohe, kāore ngā tāngata o reira i whai wāhi mō
te mautohe nō te tīmatanga ngātahitanga o te Kaiākiri Haina.  



https://mi.wikipedia.org/wiki/Reo_H%C4%81moa

Ko Hāmoa he whenua i te Moana-nui-a-Kiwa. He Porinīhia nga tangata. Ko te reo
Hāmoa (reo Hamoa gagana Samoa) te reo o nga tangata whenua. I te tau 2009, e
179,000 nga tangata e noho i roto o te whenua katoa. He tekau nga motu, ko
Savai'i me Upolu nga motu nui. Ko Apia te tāone nui, e tu i Upolu, anō, te papa
rererangi nui ko Fale'olo International Airport.

He tino nui nga tangata Hāmoa e noho i nāianei ki waho o ratou motu. I te tau
2001, he 115,000 i roto o Aotearoa, me he nui hoki ngā Hāmoa ki
Hononga-o-Amerika, Hawai'i me Ahitereiria.

Kāore e tino mōhiotia te wā i tae atu ai ngā tāngata Porinīhia ki Hāmoa. Engari,
ki nga whakatewhatewha o nga kaipūtaiao Pakeha i Hāmoa, he whakapono ratou, na
tatūngia nga tangata i nga motu, mai ano 3,000 tau. Ko Te Rangi Hīroa tētahi
kaituhi na haere i Hāmoa mo tona mahi me ka tuhituhi e ia te pukapuka Samoa
Material Culture. Anō, ko Robert Louis Stevenson tētahi kaituhi na noho i Hāmoa
ma tōna whānau ki te kāinga o Vailima. Ko te wā o tana matenga ki Hāmoa ko te
tau 1894 me he nehua ia ki te maunga o Vaea ki Upolu.

He 10 ngā motu o Hāmoa, ngā ahi tipua katoa. E whā ngā motu e tu ai nga kāinga,
ko Upolu, Savai'i, Manono me Apolima. Kāore e tu ngā kāinga ki motu iti'iti, ko
Nu'utele, Nu'ulua, Namua, Fanuatapu, Nu'ulopa me Nu'usafe'e.

Ko Savai'i te motu nui rawa atu i te whenua katoa. E ai ki te whakataukī o
reira, ko Savai'i 'te wairua o Hāmoa'. 43,103 (2006) ngā tāngata e noho ana i
reira. Ehara i te tino nui ngā tāone i Savai'i; he kāinga rīriki noa iho te
nuinga. Kei Upolu, he motu anō, ngā tāone nunui. E rua herenga kaipuke i
Savai'i, ko Salelologa te tāone nui o te motu me Asau tētehi.

I Savai'i hoki ngētehi wāhi nō nehe noa atu: koia hoki te puke o Pulemele'i, ngā
pehu wai tai o Taga (ko Alofa'aga tētahi ingoa), me te Tapuae o Moso. E rua
tekau maero atu a Falealupo i te Rārangi Huringa Wā o te Ao, ā, koia te kāinga
hauāuru rawa atu i Hāmoa. Kei roto i ngā pukapuka o Pākehā, i ngā tau tīmata o
tērā atu rautau, i ngētehi wā i karangahia rā te motu ko Pola. Ko Matavanu he
maunga ahi tipua anō hoki i runga i a Savai'i, i hū i nga tau 1905 - 1911, ā, ka
puta mai te rangitoto, ka rere iho i te tihi o te maunga.

He 11 nga takiwā tōrangapū o Hāmoa; he 6 ki Savai'i me 5 ki Upolu me nga motu
iti ētahi atu. Nga takiwā tōrangapū e 6 kei te raki o Savai'i ko Fa'asaleleaga,
Gaga'emauga, Gaga'ifomauga, Palauli, Satupa'itea me Vaisigano. Nga takiwā
tōrangapū e 5 kei te raki o Upolu ko A'ana, Aiga i le Tai, Atua, Tuamasaga me
Va'a o Fonoti. Te takiwā o Aiga i le Tai tae ana nga motu o Manono, Apolima me
Nu'ulopa.

Ko te reo Hāmoa nō te reo whānau o ngā iwi o Porinīhia, arā he reo ka ahu mai nō
te Moana-nui-a-Kiwa, me te aha, e ōrite ana te reo Hāmoa ki te reo o Māori, o
Tonga, ā, o ngā moutere Porinīhia anō hoki. Ko te mihinare George Pratt
(1817-1894) ka tuhituhi te tikinare mataati o Hāmoa i te tau 1862. E 40 tau i
noho ai Pratt ki Savai'i.



https://mi.wikipedia.org/wiki/R%C4%81rangi_k%C4%ABwaha

Ko te reo Māori te reo o te tangata whenua o Aotearoa. Nā te ture anō i
whakamana te reo Māori hei reo a te motu o Aotearoa. 160,000 ngā kaikōrero reo
Māori i Aotearoa, e ai ki te tatauranga tangata o te motu i te tau 1996. Ko ngā
takiwā kaha ki te mau i te reo hei reo hapori ko Te Tai-tokerau, ko Te Urewera,
ko Te Tai-rāwhiti.

Ko te reo Māori nō te reo whānau o ngā iwi o Porinīhia ki te rāwhiti, arā he reo
ka ahu mai nō te Moana-nui-a-Kiwa, me te aha, e ōrite ana te reo Māori ki te reo
o Rarotonga, o Manihiki-Rakahanga, o Tahiti, ā, o ngā moutere Tuamotu anō hoki.
He whanaunga āhua tawhiti anō ki te reo o Hawaii, o Nuku Hiva, o Rapa Nui me
ētahi atu moutere o te Moana-nui-o-Kiwa. Ahakoa he nui atu i te kotahi mano tau
i wehe mai i ērā o aua reo whanaunga, he tata tonu. I te taenga mai o Kāpene
Kuki ki Aotearoa i te 1769, he rangatira nō Tahiti, ko Tupaea te ingoa, i runga
i tana kaipuke. Ko te mahi a Tupaea, he kōrero tahi ki ngā Māori, i mārama rātou
ki tana reo, kore rawa he raruraru; arā he kaiwhakamāori ia kia mōhio ai a Kuki
ki ngā whakaaro o te Māori o taua wā. Mā te ripanga i raro iho nei e whakamārama
ngā hononga i waenganui i ngā reo o Porinīhia:

He rerekē te tangi me te mita o te reo o ia iwi, o ia iwi, o ia iwi; hei tauira,
he rerekē te tangi mai o te reo o Waikato ki tērā o Te Wai-pounamu. Nā Te
Manihera (R. Maunsell), te ātirīkona o Tāmaki Makaurau, i kōrerohia ngā
reo-ā-iwi i roto i te tuawhā o ngā putanga o tana pukapuka Grammar of the New
Zealand Language i te 1894. E ai ki Te Manihera, e whitu ngā reo-ā-iwi nō roto
tonu i Te Ika-a-Māui. Nāna hoki te kōrero, he rerekētanga anō i roto tonu o aua
reo e whitu. Mai i taua wā, nā ētahi atu tohunga wetereo e whakarerekēngia ai
aua whakaaro; engari mā te ripanga nei e whakaatu ētahi o aua rerekētanga:

Nō ngā tau whakatuwhera o te Rautau 19, ka tīmata te noho tahi a te Pākehā ki te
Māori i Aotearoa nei. Nō te tau 1815, ka puta te pukapuka tuatahi i tāia ki te
reo, He Korao o Niu Tireni nā Tāmati Kānara. Ko te whakamārama o te taitara o
taua pukapuka, 'He kōrero o Aotearoa'. Nō muri ake, ka tāia e Koroneho, e Wiremu
he pukapuka i roto i te reo. Ko tētahi pukapuka whaimana i tāia i taua wā ko te
Paipera Tapu. He kaha hoki te Māori ki te tuhituhi kōrero i te reo. Ka taea hoki
te kī, i taua wā, he pai ake ngā Māori i ngā Pākēhā ki te tuhituhi.

Ko te mea whakahinapōuri kē ki te ngākau Māori, ka tahuri ngā Pākehā ki te hāpai
i te mana o tō rātou ake reo. Nō te tau 1867, i kī te ture mō ngā kura Māori,
kia akongia ki te reo Ingarihi i ngā kura, kia kaua ngā tamariki e kōrero i te
Reo i roto i ngā kura. Ka tīmata i konei te waimemehatanga o te reo rangatira,
nā te mea ki te kōrero Māori ngā tamariki i roto i ngā kura ka patua e ngā
kaiako Pākehā. He raruraru nui tērā. Koia rā i mataku ai rātou ki te kōrero i te
reo, ka tahuri kē ki te reo Pākehā. "Ka mōhio mai tātou, ki te kore e kōrero i
te reo i roto i ngā tū āhua mahi katoa a te iwi, ia rā, ia rā, ka hohoro te
ngaro, ka mate hoki te reo. Ko te mea tika me kōrero tonu te reo i ngā wā katoa,
i roto i ngā karakia, i ngā wāhi mahi, i ngā toa hokohoko, i ngā wheketere, i
ngā wāhi tākaro, i ngā kura; nō reira, mā ēnei whakaritenga ka tupu kaha te reo
- kia kaua e ngaro. Nā reira, itiiti noa iho ngā wāhi kōrero i te reo Māori; ki
ngā marae, me ētahi kura, hāhi, me ngā kohanga reo... Ahakoa, e kaha ana te
Māori ki te whakamana i te reo hei reo tūturu mō ngā tāngata o tō tātou motu. E
kore pea e taea kia noho ia hei reo mō ētahi taikanga motuhake i roto i te iwi,
pēnei i te reo mihi i runga i ngā marae, hei reo kōrero hoki mō ētahi o ngā
whānau. Ko te tumanako kia hāpaitia tonutia te reo kia kore e ngaro, engari kia
pūāwai i runga i ngā tikanga o te Tiriti o Waitangi, kia whakapuare huarahi kia
noho pūmau tonu te reo hei taonga whakahirahira mō ake tonu atu" (Barlow
1991:113).

I whakatūhia Te Rōpū Whakamana i Te Tiriti o Waitangi i te marama o
Whiringa-a-nuku, 1975. I puta te rangahau mō te āhuatanga o te reo Māori 1973-78
a te Kaunihera Rangahau Mātauranga o Aotearoa (NZCER) e kī ana 18-20 ōrau anake
o te iwi Māori e matatau ana ki te kōrero i te reo Māori, ā, i kī anō hoki kei
te noho tino mōrearea te reo Māori. I te tau 1986 i rongohia e te Rōpū Whakamana
i Te Tiriti o Waitangi te kereme mō Te Reo Māori. Nā tēnei i tū ai Te Taura
Whiri i te Reo Māori i te tau 1987. Nā te mahi rangahau a te motu 1995, e pā ana
ki te āhua o te reo, i whakapūmau ngā kitenga a tērā o ngā rangahau ki mua, me
te tohu mai ahakoa e kōrerotia ana te reo Māori e te 59 ōrau o ngā pakeke Māori,
e kitea ana ko te tokomaha (83 ōrau) o rātou he paku noa iho te matau mō te
kōrero, ko ētahi kāre i paku kōrero i te reo Māori. E 8 ōrau anake o ngā pakeke
Māori e tino matatau ana ki te reo Māori, ā, 33 ōrau o rātou, 60 tau te pakeke -
neke atu rānei.

I te tau 1986, i mauria atu he kerēme ki te Rōpū Whakamana i Te Tiriti o
Waitangi, ko te kerēme mō te reo Māori. Kātahi te ture mo te Reo Māori ka pahure
hei Reo atoato i Aotearoa. I taua wā tonu, ka tū Te Taura Whiri i te Reo Māori
hei Tari Kawana hei whanaketanga hei tautoko hoki i te Reo, i runga i te
whakaaro i tukuna kētia te kerēme mo Te Reo Māori ki te Rōpū Whakamana. Ka
whakamanahia-ā-ture te Ture Reo Māori i te Here-turi-kōkā o 1987. E toru ōna
kaupapa:

Ko Te Wiki o te Reo Māori he kaupapa o Te Taura Whiri i te Reo Māori kia
whakatairangatia te whakamahia o te reo MāoriI tīmata te Wiki o te Reo Māori i
te tau 1975. I te tīmatanga i whakatūhia he rā hei whakanui i te reo Māori. Ko
te 14 o Mahuru 1972 te rā i whakatakotohia ki mua o te aroaro o te Pāremata te
petihana mō te Reo Māori e mau ana i ngā waitohu 30,000. Nō te tau 1973 ka huri
te rā hei wiki whakanui i te reo. I muri mai i tēnei ka nekehia e te Tāhuhu
Mātauranga ki te marama o Hōngongoi kia hāngai ki te wāhanga kura o taua tau, ā,
kei te mau tonu ki taua marama.



https://mi.wikipedia.org/wiki/Pinehill

Ko Pinehill he nohanga o te takiwā o Tāmaki-makau-rau, i roto anō i te rohe
whenua o Ākarana-ki-te-raki (AK). E ai ki Toitū Te Whenua, he nohanga (he
'locality' rānei ki te reo Pākehā) he wāhi nohoia e te tangata, engari kāore anō
kia tae te nui o te taupori ki te nui e taea ai te kī he tāone tonu tēnei. Ko
Tāmaki-makau-rau tētahi o ngā takiwā o Aotearoa, kei Te Ika-a-Māui taua takiwā.

E ai ki te kautenui o te tau 2006, e 2,700 te taupori o Pinehill. Mai i te
kautenui o te 2001, e 1,287 te pikinga ake o te tokomaha tāngata.

Ko te kura o Pinehill he kura tuatahi mō ngā taitama me ngā kōhine o ngā taumata
1 tae noa ki te 6. Nō te tau 1997 i whakatū ai. Ko 10 te whakatauranga ōtekau;
ā, e 540 te tokomaha o te rārangi ingoa.

Ko te kura o Oteha Valley he kura tuatahi mō ngā taitama me ngā kōhine o ngā
taumata 1 tae noa ki te 6. Nō te tau 2004 i whakatū ai. Ko 9 te whakatauranga
ōtekau; ā, e 285 te tokomaha o te rārangi ingoa.

Ko te kura o City Impact Church he kura tuatahi mō ngā taitama me ngā kōhine o
ngā taumata 1 tae noa ki te 8. Ko n/a te whakatauranga ōtekau; ā, e 39 te
tokomaha o te rārangi ingoa.



https://mi.wikipedia.org/wiki/Ng%C4%81_tono_whakat%C5%AB_kaiwhakahaere

After seven days, a bureaucrat or steward will action requests that have
consensus support from the community. A minimum of 2 votes is required on
Wikipedia Maori.

Mā ngā kaipoti pea e whakamahi i ēnei tauira hei whakaatu i ō rātou whakaaro:
Tautoko, Whakahē, Whakaraupapa.

I would like to nom Kahuroa for bureaucrat. He is a active user here now, and I
believe would be able to use the tools to the benefit of this project. Heoi anō;
nā Brian (talk) 02:12, 15 Paenga-whāwhā 2007 (UTC)

E whakatūria ana i konei te kaupapa, kia whakakorea katoatia ngā tūranga
kaiwhakahaere matua, tūranga kaiwhakahaere o User:Robin Patterson. Ko te take,
kua whakapuakina e te hapori tō rātou kore pai kia mahi tonu ia i konei i tērā
tau (Talk:Konumohe (Pūranga); nō muri iho o tēnā, kua mutu katoa āna mahi i
konei; engari, i tērā marama kua pahure iho nei, ka hoki mai ia ki Wikipedia
talk:Karetao, ka whakatūria e ia te kaupapa, māna, hei kaiwhakahaere matua, e
whakamana tētahi karetao; engari, ka whakahē te hapori anō kia mahi ia i konei,
ā, ka tahuri kē rātou ki te whakatū kaiwhakahaere matua hou, māna kē e mahi ngā
mahi a te kaiwhakahaere matua. Nā ērā mahi a te hapori, ka kitea tō rātou kore
pai kia mahi a User:Robin Patterson i konei. He take anō, ko tōna hiahia, i te
wā e mahi ana i konei, ahakoa tōna kore mōhio ki te reo, kia tū ia hei tiati mō
ngā āhuatanga e pā ana ki te whakamahi i te reo Māori, me tana kaha hiahia kia
whakamahia nuitia te reo Pākehā, ahakoa ngā tikanga a ngā tino kaihautū o te
Wikimedia i whakatūria ai rātou tēnei paetukutuku hei paetukutuku reo Māori
anake. Koia ka whakatū ahau i te kaupapa, kia puta tā tātou tono ki te Meta
whakakore ai i ngā tūranga kaiwhakahaere a User:Robin Patterson, kia tau ai te
rangimarie ki tēnei taonga o tātou.

Ko te hua: nā MaxSem o Meta i whakakore ngā tūranga kaiwhakahaere, kaiwhakahaere
matua o Robin Patterson i te 31 o ngā rā o Haratua. Kahuroa 08:16, 31 Haratua
2007 (UTC)



https://mi.wikipedia.org/wiki/New_Zealand

He whenua, he kāhui moutere a Aotearoa i Te Moana-nui-a-Kiwa. Ko ngā moutere
matua ko Te Ika-a-Māui ki te raki, ko Te Wai-pounamu, arā Te Waka-a-Māui ki
waenganui, me Rakiura ki te tonga. Ko ngā whenua o roto o te Kīngitanga o
Aotearoa ko ngā whenua moutere nei ko ngā Kuki Airani, ko Niue; he kāwanatanga
ake o aua whenua, engari ka mau tonu he pānga wātea ki Aotearoa; ko Tokelau, me
ngā wāhi kerēmetia rā o Antarctica ki ngā tahatai o te Moana o Ross. Ko Aotearoa
he rōpū moutere e tū mokemoke ana, e roa rawa te tawhiti ki whenua kē. E 2000
kiromita te tawhiti ki Ahitireiria, ko Te Tai-o-Rehua te moana wehe i aua whenua
e rua. Ko ngā whenua e tū tata ana ki te raki ko Niu Karatonia, ko Whiti, ko Te
Moutere Nōpoke, ko Tonga. Nō te tau kotahi mano iwa rau mā whitu (1907), ka
whakatūria a Aotearoa hei whenua āhua tū wehe.

Ko Aotearoa te ingoa Māori o nāianei mō te motu. Engari i tērā atu rautau, ko
'Aotearoa' tētahi o ngā ingoa mo Te Ika-a-Māui anakē. Koiarā i kī ai ngā tūpuna,
'ki a tātou ngā iwi o Aotearoa me te Wai-pounamu'. Nō ngā tau whakatūwhera o
tērā rautau, arā nō te wā i mua i te Pakanga Tuatahi o te Ao, ka hurihia hei
ingoa mō te motu katoa. Ko tētahi ingoa kāhore i te tino whakamahia i tēnei wā,
ko Niu Tīreni, arā te whakamāoritanga o "New Zealand". Ki ētahi, ko "Nū Tīrani"
kē. Ko Aotearoa te ingoa e rangona whānuitia ana i tēnei wā.

E toru ngā reo a te motu o Aotearoa: ko te reo Māori, ko te reo Pākehā, ko te
NZSL. Engari he nunui ngā reo e kōrerotia ana e ngā tāngata maha o Aotearoa nei.
Hei tauira, ko te reo Hāmoa me te reo Rarotonga.



https://mi.wikipedia.org/wiki/Mua%C5%ABpoko

Ko Muaūpoko tētahi o ngā iwi o Kurahaupō waka, kei Horowhenua, kei Manawatū e
noho ana.

Ko Ngāi Tara te ingoa tawhito o Muaūpoko, mō tō rātou tupuna, mō Tara. Ko Tara
te tama a Whātonga, te kaihautū o te waka Kurahaupō; ko Hotuwaipara tana wahine.
I mua tata i te putanga mai o Tara ki te ao, ka tū te tara ika ki te koikara o
Hotuwaipara, ā, ka tapaina te ingoa o tā rāua tama ko Tara. Nō te hekenga o te
iwi i te Te Matau-a-Māui ka ahu atu rātou ki Te Whanga-nui-a-Tara noho ai. I
taua wā, hei tohu ko rātou te hunga e noho ana ki te ūpoko tonu o Te Ika-a-Māui,
ka tapaina te ingoa o te iwi ko Muaūpoko kē.

I mua, ko te rohe noho o Ngāi Tara kei Kapiti me Te Whanganui-a-Tara. Ka noho
tahi rātou i reira me ētahi atu iwi. "Mai i te tekau tau atu i 1820, ka tomokia
te rohe e ngā iwi o Ngāti Toa, o Te Āti Awa o te raki. Kia tau ngā riri ki a
Ngāti Toa, ka rere a Muaūpoko ki ngā rohe o Horowhenua, o Manawatū noho ai"
(Reid 2007). I te 1839, ka hokona ngā whenua o Te Whanga-nui-a-Tara ki te
Kamupene o Niu Tīreni (New Zealand Company). Engare nā ngā rangatira o Te Āti
Awa kē i hoko. "Ahakoa ngā pānga o Muaūpoko ki te whenua, kāore rātou i
kōrerohia. Nā ngā pakanga a Muaūpoko ki iwi kē kua riro anō ōna whenua ki
Horowhenua. Nō te taenga o ngā tāngata whai Pākehā, ka heke te kaha me te mana o
te iwi. Ka kino a Waipunahau i ngā mahi pāmu me ngā mahi poro rākau, ka mate ngā
ika o te roto" (Reid 2007).

Kei Taitoko ki Horowhenua a Muaūpoko e noho ana. "Koia te kaiwhakarato i ngā
tahua mō ngā take hauora, toko i te ora hoki. Kei te hiki ake anō te iwi i āna
tikanga, hītori, kōrero tuku iho. Kua oti i a Muaūpoko te hanga i tētahi Rōpu
Kaitiaki o Waipunahau, ko tōna whāinga matua ko te whakatika i te wai kia pai,
me te whakakī i te roto ki te ika" (Reid 2007).



https://mi.wikipedia.org/wiki/Metrosideros_excelsa

Ko te pōhutukawa (Metrosideros excelsa) he momo rātā, e 20 mita pea te teitei.
He rākau tēnei o te takutai moana o Te Ika-a-Māui, mai i Taranaki tae noa ki Te
Rerenga Wairua, mai i Te Rerenga Wairua tae noa ki Tūranga-nui-a-Kiwa. Hei te
marama o Hakihea, ka puta ngā pua, he kura. He maha ngā kōrero tuku iho e pā ana
ki taua rākau whakaruruhau.

Ka tata mai ki uta, kite rawa mai ki te pōhutukawa o te tahatika e ura atu ana,
ehara tau ana te tututupō ki te wai. Kātahi tētahi o ngā rangatira o te waka rā
ka karanga ake, "E! kua nui ake te kura o tēnei kāinga i te kura o Hawaiki, ka
panga ahau i āku kura ki te wai." Ehara, panga atu aua kura ki te wai. Ko te
ingoa te tangata ko Tau-ninihi, nāna i panga atu a Tai-whakaea. Ū rawa mai rā ki
uta, ehara kua pā atu ngā ringa ki aua pōhutukawa, ana horo noa iho, kātahi
rātou ka mahara he puāwai rākau ēnei mea. Ka raruraru ngā rangatira o runga i a
Te Arawa mō te maumauranga o ā rātou kura i panga ai ki te wai, muri tata iho,
ka kitea aua kura e Mahina, ā, e takoto mai nei anō kei a Te Whānau-a-Apanui.

I te tomokanga atu ki te wahapū o te awa o Kaituna e pātata ana ki Ōkūrei, kia
kore ai te waka e kawea e te ia o te awa, ka herea a Te Arawa ki tētahi toka
nui, ko Toka-parore me tētahi toka punga, ko Tū-te-rangi-haruru. Ko te tohunga
ko Ngātoro-i-rangi te tuatahi kia makere, ka takina e ia ana karakia ki raro i
tētahi rākau pōhutukawa e pua ana. Ko te ingoa o taua wāhi ko Ōngātoro, ā, nō te
tau 1940 ka hangaia he kōwhatu whakamaumaharatanga kei reira.

Ko Kāwhia te taunga whakamutunga o Tainui i tana hekenga roa i Hawaiki. Ka tau
mai te waka ki Kāwhia, ka herea ki tētahi rākau pōhutukawa, ko
Tangi-te-korowhiti te ingoa. Ka tōia te waka ki uta, ki Rangiāhua. Ko te
takotoranga o Tainui, ko te wāhi e tū ana te marae o Waipapa i ēnei rā, e tata
ana ki te tāone o Kāwhia. I te ūnga o te waka, ka whakatūria e Hoturoa tōna
tuāhu, ko Te Ahurei.



https://mi.wikipedia.org/wiki/List_of_countries_by_population

He rārangi whenua, takiwā whirinaki ā-taupori tēnei e ai ki te paerewa ISO
3166-1, e whakaatu ana i ngā taupori tapeke. Kāore ētahi whenua (pērā i a
Tairana) e rīpoata i a rātou taupori tapeke, ka rīpoata i te taupori kirirarau
kē. I ēnei tauira, ka whakaatu te ripanga nei i ngā whakataunga tata nō tētahi
mana aorere mō ā rātou taupori tapeke.

Tae ana tēnei rārangi ki ngā wehenga motuhake, ki ngā takiwā whirinaki nohoia,
ki ngā wehenga whakamihi hāmanga, ā, i ētahi tauira ki ngā whenua wāhanga o ngā
wehenga motuhake. Hei tauira, he mea whakarārangi te Kīngitanga Kotahi hei
hinonga kotahi, manohi anō kua whakarārangi wāwāhi kē ngā whenua wāhanga o te
Kīngitanga Hōrana.

Ka rārangihia hokia ngā taupori whenua hei ōrautanga o te taupori aorere, nā te
Tari Tatauranga o te Hononga o Amerika i whakatau tata hei 7.29 piriona. E ai ki
tō te Kotahitanga Aorere whakataunga tata kē, nō te Whiringa-ā-nuku 2011 te
taupori aorere i hau i te tatau 7 piriona.

Ka whakamahia tēnei ripanga i ngā whakataunga tata me ngā matapae whakahou rawa
nō te mana kautenui ā-motu (kia wātea), ā, kua whakaawhiwhia mō te nuinga. Kia
kore ngā raraunga ā-motu whakahoua e wātea, kua whakamahia ngā whakataunga tata
me ngā matapae mō te tau 2015 o te Tānga Taupori o tō te Kotahitanga Aorere Tari
Take Ōhanga, Hapori.

Kua kautehia ngā wāhi wāhanga hanganga o ngā wehenga motuhake (pērā i ngā whenua
o te Kīngitanga Kotahi) hei wāhanga o ēnā wehenga motuhake. Kāore ngā hinonga
motuhaketanga-kore (pērā i te Kotahitanga Ūropi), me ērā takiwā whirinaki kāore
ā-rātou taupori tūturu (pērā i ngā kokoraho maha o te Tiri o te Moana) i
whakarārangihia.

Kia matāra: Kua whakatītahahia katoatia ngā whenua me ngā takiwā whirinaki
wāhanga o tētahi wehenga motuhake.



https://mi.wikipedia.org/wiki/Kuini

Ko Te Arikinui Te Atairangikaahu te Kuīni Māori mai i te 1966 tae noa ki te
2006. I whānau mai ai a Piki Mahuta i te 23 o ngā rā o Hōngongoi i te 1931; i
mate i te 15 o ngā rā o Here-turi-kōkā, 2006. Ko Te Ata, arā 'Princess Piki' te
tamāhine tuarua o Korokī, arā o Korokī Te Rata Mahuta Tāwhiao Pōtatau Te
Wherowhero, te Kīngi Māori tuarima.

Nō te mea he uaua rawa te whānautanga, ka mea a Korokī kia noho a Te Ata anake
hei tamariki mō tāna wahine, kei mate ia. Engari, he tamariki whāngai anō ō
rāua, ko Tā Robert Mahuta tētahi. He tokotoko whakawhirinaki tonu ia ki a Te Ata
i ngā tau o tana kuīnitanga. He pōhara rawa ngā āhuatanga o te ao o Te Ata, i a
ia e tamariki ana; he papa oneone noa iho o tō rātou whare raupō. I kuraina a Te
Ata ki te kura Māori o Rākaumanga me Diocesan School, arā te kura mihinare mō
ngā kōtiro ki Kirikiriroa. He tino kaha ia ki te tākaro hoari, ki te kauhoe
hoki.

I te tau 1965 ka hemo te whaea a Te Ata, ko Te Atairangikaahu tonu te ingoa. Nō
muri mai, i te tau 1966, ka mate a Korokī, ā, ka tū ko Te Atairangikaahu hei
whakakapi, ā, koia rā i tau ai ki a ia te korowai o ōna mātua, ā, ko tana
koroneihana hei Arikinui. Ko ia te wahine tuatahi i noho ki te torōna o ōna
tūpuna, o Te Wherowhero mā. Ko Whatumoana Paki te hoa rangatira o Te
Atairangikaahu; i haere tahi rāua ki hea whenua, ki hea whenua, ki te mahi i ngā
mahi a Te Kīngitanga.



https://mi.wikipedia.org/wiki/Hononga_o_Amerika

Ko te Hononga-o-Amerika (reo Pākehā: The United States of America), HOA rānei,
tētahi tūwehe whakaminenga e hangaia ki ētahi wehenga e 50, ki tētahi tiriwā
whakaminenga, ki ētahi takiwā mātua e rima, ā, ki ētahi atu pupuritanga maha.
 Kei Amerika-ki-te-Raki ngā wehenga pātata 48 me Wāhitana Tiriwā o Columbia (kei
waenganui o Kānata me Mehiko), kei te rakihauāuru o Amerika-ki-te-Raki te
wehenga o Alaska, ā, he tinimoutere te wehenga o Hawai’i ki waenga
Moananui-a-Kiwa.   Toha ana āna takiwā ki ngā moana Nui-a-Kiwa me te Karipiana.
 Koia te whenua noho nui rawa tuatoru me ōna tāngata neke atu i te 320 miriona,
ā, ko te whenua nui rawa tuawhā me tōna rahinga whenua e 9.842 miriona km2 (3.8
miriona māero2).  Koia tētahi o ngā whenua tino kanorau ā-momopori, tino takenga
tini o te ao nō tāna manene rea mai ngā whenua maha.  He kanorau hoki te
matawhenua me te āhuarangi ō te Hononga-o-Amerika, ā, he wāhi noho mā ngā tipu
tūmomo maha rawa.

Nō 15,000 tau ki muri (nui atu rānei) a ngā Nehe-Amerikana i heke mai i Eurāhia
ki te tuawhenua o te HOA o nāianei, tae noa ki te rautau t16 noa iho i tīmata te
tāmitanga Ūropi.  Nō te 4 Hōngongoi 1776, i a ngā kaitāmi e whawhai ana ki a
Piritene Nui i te Pakanga Pāhoro o Amerika, te Whakapuakanga Motuhaketanga i
whakamanahia e ngā māngai o ngā tāmianga Piritene 13.  Nō te mutunga o tēnā
pakanga i te tau 1783 ka whakamanahia tō HOA motuhaketanga e te Kīngitanga o
Piritene Nui, kia tū ai hei whenua tuatahi o te ao nāna tōna motuhaketanga i
riro i tētahi emepaia tāmi Ūropi ki te pakanga.

I raro i tōna whakaakoranga a te Okewa Tīahoaho i whakamakoha te
Hononga-o-Amerika whaka-te-hauāuru i te rautau t19 mā te peinga i ngā iwi tūturu
o Amerika, mā te pahore takiwā hou, ā, mā te whakaae wehenga hou, kia toha ai
tōna takiwā ki ia takutai o te paparahi o Amerika-ki-te-Raki mai te tau 1848.
 Nō te haurua tuarua o te rautau t19 i turakina te whakapononga ā-ture ki
Amerika e te Kaiākiri Amerika, tae noa ki te whakamutunga o tēnā rautau i
tautoro atu ō HOA takiwā ki te Moananui-a-Kiwa, ā, i tipu pahū ai tōna ōhanga nō
te Hurihanga Ahumahi.  Nā tāna toanga i te Pakanga Pāniora-Amerika me te Pakanga
Aorere I i whakaū tōna tūnga hei mana taua aorere.  I maea te Hononga-o-Amerika
i te Pakanga Aorere II hei tuamana aorere, hei whenua whakahiato mānuka karihi
tuatahi, hei whenua anake i whakamahi i ēnei mānuka ki te pakanga, a hei peke
toitū o tō te Kotahitanga Aorere Rūnanga Haumaru.  Nō te whakamutunga o te
Pakanga Mātao me te hinganga o te Kotahitanga Soviet i te tau 1991 kua tū kau
ana a te Hononga-o-Amerika hei tuamana tautahi o te ao.



https://mi.wikipedia.org/wiki/Hone_Heke

Ko Hōne Heke he rangatira nō Pēwhairangi, nō Ngā Puhi (? -1850). He Karaitiana a
Heke, ā, he hoa piritata tonu ki a Te Karuwhā. I te hainatanga o te Tiriti o
Waitangi i te tau 1840, koia tētahi i whakapono ki ngā kī taurangi a Te Karuwhā
tērā tonu e tiakina te mana o ngā rangatira Māori. Ko ia te tuatahi o ngā
rangatira o Te Tai-tokerau ki te haina (ahakoa ko tōna moko te mea tuawhā i te
Tiriti ina pānuitia, i te mea i whakaurungia ngā hainatanga o ōna rangatira ki
runga ake i tāna).Ko Hōne Heke he reo whai mana, he reo i tautoko i te Tiriti o
Waitangi. Ahakoa, ka tahuri ia i muri ki ngā mahi whakahē i te mana whakahaere o
Ingarangi ki Aotearoa.

Ka pā te pōuri me te mamae ki a Heke i te whā tau i muri mai, nā te mea i te
whakangaromia e te Karauna te mana o te iwi Māori. Ka tono a Heke kia topea te
pou haki i te kāinga Pākehā o Kororāreka. Ko te take i pērā ai, he āta whakaatu
i tō rātou riri ki te mana kāwanatanga o Ingarangi, engari kia kaua e
whakatumatuma ki ngā kaiwhakanoho Pākehā. I roto i ngā marama whai muri, e toru
atu anō ngā whakatūranga me ngā topenga i te pou. I te tau 1845, i te topenga
tuawhā, ka pakanga Te Karauna ki ngā iwi o Te Tai-tokerau.



