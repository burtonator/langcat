https://os.wikipedia.org/wiki/%D0%A3%C3%A6%D1%80%C3%A6%D1%81%D0%B5

Координатæтæ: 58°39′00″ ц. у. 70°07′00″ с. д.﻿ / ﻿58.65° ц. у. 70.116667°
с. д. (G) (O)58.65, 70.116667

Уæрæсе (уырыс. Россия) кæнæ Уæрæсейы Федераци (уырыс. Российская Федерация) у
федералон æрдæгпрезидентон республикæ Евразийы цæгаты. Ныгуылæнæй скæсæнмæ
æмарæн у Норвеги, Финлянди, Эстони, Латви, Литва, Польшæ, Белорусси, Украинæ,
Абхаз, Гуырдзыстон, Хуссар Ирыстон, Азербайджан, Хъазахстан, Китай, Монголи æмæ
Цæгат Корейимæ. Доныл ын ис арæн АИШ-ы штат Аляскæимæ æмæ Японимæ. 17 милуан
квадратон километр ахсгæйæ, Уæрæсе у дунейы стырдæр бæстæ. Йæ цæрджыты нымæцмæ
гæсгæ та у дунейы фарæстæм. Цæры дзы 142 милуан адæймаджы. Йæ сæйраг æмæ стырдæр
сахар у Мæскуы.

Уæрæсе у минералон æмæ энергион ресурсты стырдæр дарæг, нефт æмæ æрдзон газы
стырдæр къахджытæй иу.

Æдæппæтæй цæрджыты нымæц у 141 888,9 мин адæймаджы (1 июны 2008), дунейы
цæрджытæй 2,13 %. Уыдонæй 4/5 цæрынц бæстæйы европæйаг хайы (Уралимæ). Адæмæй
73% цæрынц сахарты.

Уæрæсейы цæрынц 180 адæмыхаттæй фылдæр, уыдонæй уырыс сты 81,5% (2002-æм азы
сфыстмæ гæсгæ).

Байкал у дунейы арфдæр цад, стырдæр æрдзон æдзæхх донуат. Ладогæйы цад у
Европæйы стырдæр æдзæхх цад.



https://os.wikipedia.org/wiki/%D0%93%D0%B5%D1%80%D0%BC%D0%B0%D0%BD

Координатæтæ: 51°31′48″ ц. у. 9°55′12″ с. д.﻿ / ﻿51.53° ц. у. 9.92°
с. д. (G) (O)51.53, 9.92

Герман (нем. Deutschland), оффициалон æгъдауæй Германы Федеративон Республикæ
(нем. Bundesrepublik Deutschland), у Астæуккаг Европæйы федералон парламентон
республикæ. Бæстæйы ис 16 зæххы, æмæ йæ сæйраг æмæ стырдæр сахар у Берлин.
Герман ахсы 357 021 квадратон километр æмæ у Европæйы стырдæр бæстæтæй иу. 82
милуан цæрæгимæ у Европæйы Цæдисы цæрæгджындæр бæстæ. Герман у Европæйы стырдæр
политикон æмæ экономикон тых.

Герман у Европæйы Цæдисы бындурæвæрджытæй иу æмæ хауы Евро æмæ Шенгены зонæмæ.
Уый йеддæмæ хайад исы ахæм æхсæнадæмон организациты, куыд ИНО, G8, НАТО æмæ æнд.
Рæстæгæй рæстæгмæ исы хайад ИНО-йы Æдасдзинады Ныхасы.

Дыккаг дунеон хæсты фæстиуæгæн 1990-æм азы 18 мартъийы агъоммæ Герман уыдис
дыууæ паддзахады: ГФР æмæ ГДР. Кæс Германы иугонд.

Германы стырдæр сахартæ сты Берлин (3424,7 мин адæймаджы), Гамбург (1773 мин),
Мюнхен (1315 мин) æмæ Кёльн (996 мин).

Германы цæрджытæй 6 милуаны бæрц дзурынц уырыссагау, уыдонæй 3 милуаны бæрц сты
Советон Цæдисæй ралидзгæ адæм (уæрæсейаг немыц æмæ сæ бинонтæ).



https://os.wikipedia.org/wiki/%D0%A2%D1%83%D1%80%D0%BA

Координатæтæ: 39°10′00″ ц. у. 35°40′00″ с. д.﻿ / ﻿39.166667° ц. у. 35.666667°
с. д. (G) (O)39.166667, 35.666667

Турк (тур. Türkiye) у Азийы паддзахад, Чысыл Азийы æрдæгсакъадахыл (хонынц ма йæ
Анатоли кæнæ Анатолийы æрдæгсакъадах). Турк у НАТО-йы уæнг.

Нырыккон Турчы паддзахад, Турчы Республикæ (тур. Türkiye Cumhuriyeti [тюркие
джумхуриети]), фæзындис 1923-æм азы райдайæны, Османты импери куы фехæлдис, уæд.

Турчы чысылдæр хай Европæйы у, æмæ уый тыххæй ацы паддзахад Европæйы Цæдисмæ
кандидатон бæстæ у (2000-æм азæй). 1978-1979 азты Туркмæ рарвыстой хонæг ЕЦ-мæ
Грекъимæ иумæ бацæуын, фæлæ уыцы бæстæйы уæды хицауад ууыл не сразы.

Туркимæ æмарæн сты: скæсæнырдыгæй — Гуырдзыстон, Сомих, Азербайджан æмæ Иран;
хуссарырдыгæй — Ирак æмæ Сири; ныгуылæны — Грекъ æмæ Болгари. Турчы былгæрæттæ
æхсынц цыппар денджызы дæттæ — Сау, Зæххастæуы, Эгейы æмæ Мрамæры денджызтæ.

Закъондæттæг хицауиуæг ис иупалатон парламентмæ — Турчы стыр националон
æмбырдмæ, арæзт у 550 æвзæрст лæгæй, равзарынц сæ 4 азмæ (2007 онг 5 азмæ)
æппæтиумæйаг комкоммæйы хъæлæслæвæрдæй, пропорционалон минæвардæттыны систæмæмæ
гæсгæ. Партиты минималон къæсæр у 10 %. Æххæстгæнæг хицауиуæг ис хицауады къухы,
йæ сæргъы премьер-министр, фæлæ президентмæ дæр хауынц иуæй-иу æххæстбартæ
(уырыс. полномочия). Æххæстгæнæг æмæ закъондæттæг хицауадмæ конституцион
цæстдард кæны Турчы Конституцион Тæрхондон, арæзт у 11 иугæндзон æмæ 4 ивгæ
уæнгæй, нысангонд вæййынц президентæй æмæ ныллæгдæр тæрхондоны уагдоны къордтæй
вазыгджын æмæ арæх суйтæгонд баныхæсты, хъæлæслæвæрдты æмæ уынаффæты фæстæ.
Конституцион Тæрхондоны сæрдар (2007 азы октябырæй) у Хашим Килич.

2007-æм азы 21 октябры Турчы уыдис референдум архайгæ конституцимæ ивддзинæдтæ
бахæссыны фæдыл. Ивддзинæдтæ аивтой президенты равзæрсты æмæ æххæстбарты
æмгъуыды фæтк, æмæ парламенты ма æххæстбарты æмгъуыд. 1982-æм азы конституцимæ
гæсгæ паддзахады сæргълæууæджы — президенты æвзары парламент. Президент æвзæрст
цыдис 7 азмæ æмæ йын ногæй равзарыны бар нæ уыдис. Ивддзинæдтæм гæсгæ паддзахады
сæргълæууæг æвзæрст цæудзæнис æппæтадæмон хъæлæслæвæрдæй 5 азмæ, иу хатт ма уый
фæстæ йын ис фадат æвзæрстыты архайын. Æвзæрстытæ парламентмæ цæудзысты иу хатт
4 азы.

Турк æвæрд у ныгуылæйнаг æрдæгтымбылæджы. Йæ фæзуат (миддонуæттимæ) ахсы 779 452
кв. км. Турчы территорийы иу хай — 97 % — ис Азийы, 3 % — та Европæйы. турчы
географион хицæндзинад — рагæй дæр Европæ æмæ Ази, сауденджызон бæстæтæ
зæххастæуонтимæ чи бæтты, уыцы ахсджиаг фæндæгты алвæндагыл равæрд. Туркыл
цæуынц соса æмæ æфсæнвæндаджы магистралтæ, бæттынц Европæ Азийы бæстæтæй
бирæимæ.

Турчы арæнты максималон айтыгъд ныгуылæнæй скæсæнмæ — 1600 км, цæгатæй хуссармæ
600 км. Æппæты бæрзонддæр цъупп — Арараты хох (тур. Ağrı, 5 165 м). Стырдæр цад
у содæджын Ваны цад, йæ фæзуат у 3 574 км².

Бæстæ æртæрдыгæй æхсад цæуы денджызтæй, цæгаты — Сау денджызæй, ныгуылæны —
Эгейы денджызæй, хуссары Зæххастæуы денджызæй, Турчы европæйаг æмæ азиаг хæйттæ
кæрæдзийæ хицæнгонд сты доны систæмæйæ, уыцы систæмæ аразы денджызон ахизæн Сау
денджызæй Эгейагмæ æмæ йæ хæйттæ сты Мрамæрон денджыз, донкъубæлттæ Босфор æмæ
Дарданеллæтæ. Босфоры æмæ донбакæлæн Сызгъæрин сыкъайы хуссайраг хайы æрбынат
кодта дунейы тæккæ рæссугъддæр сахартæй иу æмæ Турчы тæккæ стырдæр сахар —
Стамбул (раздæры Константинополь).

Турчы территорийыл ис пайдайаг къахинæгты 100 хуызæй фылдæр. Бæстæйы ис
згъæрдуры бирæ хуызтæ, хæххон-химион æмæ артаг-энергион хомæгты равзæрæнтæ.
Фыццаджы дæр хъæуы ской кæнын хромы, вольфрамы, æрхуыйы æрзæтты, боратты,
мрамæры, æвзалыйы тыххæй. Туркмæ хауынц дунейы æвæрды 25 % джынасуйы.

Турк фылдæр хæххон бæстæ у. Уымæ гæсгæ йæ бæстыхъæд хæссы æхсæнæй хæххон уавæр
æмæ Континенталон бæстыхъæды æууæлтæ. Сæрд Турчы кæмдæриддæр вæййы тæвд æмæ хус.
Зымæг митджын æмæ уазал. Эгейы æмæ Зæххастæуы денджызты Зæххастæуон бæстыхъæд
фæлмæндæр зымæгимæ, æнæцудгæ митæй æмбæрзт нæ вæййы. Эгейы денджызы климæт у
ромыл-денджызон, характерон хъарм сæрдимæ æмæ уазал зымæгимæ. Температурæ
зымæджы (январы) вæййы +5 °C æввахс, сæрды (июлы) +22 °C æввахс. Дæлдзырæттæ
(уырыс. осадки) æруарынц азмæ 1000-2500 мм.

Уæлидзинæдтæ: 1990-æм æзты цырд рæзт экономикæйы либерализацийы фæстæ. Хъæууон
хæдзарад зæгъæн ис æмæ æххæстæй бæстæ хойрагæй ифтонг кæны. Конкурентоспособон
сты текстилон, фæлгосæн (уырыс. перерабатывающая) æмæ арæзтадон хайæдтæ. Хорз
ахъаз дæтты туризм. Дзæбæх райтынг кæны приватон экономикæ. Ис таможнæйы цæдис
ЕЦ-имæ.

Лæмæгъ бынæттæ: уæллоз инфляци (2004 азы 54,4 %). Тæссонд æхсæнадон финансон
сектор. Паддзахадон бæрократи. Æнæмсæр приватизаци. Лæмæгъ банчыты сектор.
Ахадгæ организацигонд æвзæрдзинад. Зынаргъ хæстон операцитæ курдаг сепаратистты
ныхмæ.

Турчы экономикæ 1980-ты реформæгонд æрцыдис æмæ ныры рæстæджы æвдыст цæуы
приватон секторы дзæвгар архайдæй æмæ базарадон ахæстыты уæлиуæгдзинадæй. Т.
Эродганы хицауад дарддæр кæны экономикæйы либерализаци, приватизацигонд цæуынц
паддзахадон концернтæ æмæ мидбазарад гомгонд цæуы фæсарæйнаг инвестортæн.

Бæстæйы цæрджыты фылдæр хай сты туркæгтæ. Хъæуы ацы фарстайы фæбæрæг кæнын,
Турчы Республикæйы сæвзæрды размæ, 1923-æм азы размæ хином уыдис османтæ.
Мустафа Кемаль разæрæвæрдта ном «турк», республикæйы ном та «Туркаг» уымæн æмæ
уыцы ном тюркагæвзагон адæмыхæттыты æнгомдзинадæн фæпайда уыдаид. Турчы
Республикæйы равзæрды рæстæджы йæ адæмы нымæц бæрæггонд уыдис куыд 12532 мин
адæймаджы. Æппæтæй бæстæйы арæзт уыдис адæмы 12 сфысты. 1927-æм азæй Турчы
цæрджыты нымæц фæфылдæр ис 4,4 хатты, уыимæ афтиддæр 1950-æм азæй 1985-æм азмæ —
2,5 хатты. Цæрджыты тагъд рæзт (2005-æм азы фæуæлдæр сты 70 милуанæй) у бæстæйы
ахсджиаг проблемæ.

Цæрджыты райуæрст Турчы территорийыл у тынг æнæмбæрц. Бæстæйы тæккæ адæмарæхдæр
регионтæ сты Мрамæрон æмæ Сау денджызты былгæрæттæ, æмæ, Эгейы денджызмæ цы
районтæ æввахс сты, уыдон дæр. Тæккæ фылдæрнымæцджын сахар цæрджытæм гæсгæ у
Стамбул, тæккæ æдзæрæгдæр район — Хаккяри.

Бæстæйы никуы цыдис адæмы сфыст национ скондмæ гæсгæ, уый йеддæмæ ма фылдæр
цæрджытæ, сæ равзæрдмæ нæкæсгæйæ, фыццаджыдæр нымайынц сæхи туркæгтыл, уый фæстæ
та æрхъуыды кæнынц сæ равзæрд. Афтæ курдæгты фылдæр хай сæхи схонынц «догулу» —
адæймаг бæстæйы скæсæнæй, фæлæ сæ мадæлон æвзаг та схонынц курдаг. Этносты
нымæц, æввахсæй дæр тынг зын нымайын у. Бæрæггæнæнтæ сты тынг алыхуызон, фæлæ,
æвæццæгæн, ис зæгъæн æмæ курдæгтæ бæстæйы сты 20 милуаны бæрц æмæ цæрынц йæ
территорийы алы рæтты, æрмæст скæсæны, куыд раздæр, афтæ нæ.

Стыр у Турчы Цæгат Кавказæй рацæуджыты нымæц, хонынц сæ иумæйаг номæй
«черкестæ». Сæ æрдæгæй фылдæр сты адыгъе, ноджы ма ис ирæттæ, абхазæгтæ, цæцæн,
хъæрæсейæгтæ, абазæгтæ. Сæ иумæйаг нымæц алыхуызон бæрæггæнæнтæм гæсгæ æнкъуысы
3-4 милуан адæймаджы астæу.

Бæстæйы хуссар-ныгуылæны æнгомцард кæнынц 500 мин араббæгтæ. Егъау сахарты,
уæлдайдæр Стамбулы, цæры бирæ сомихæгтæ (40 мины) æмæ ассириæгтæ. Лазтæ æмæ
хемшилтæ (пысылмон дин райсæг сомихæгтæ) 0,5 милуаны, цæрынц сæйрагдæр Сау
денджызы скæсæйнаг донбылтыл, ныры рæстæгмæ систы туркæгты этнографион
дæлкъордтæ. Семæ ма ахæм дæлкъордтæ сты цæугæ цардгæнæг йорюктæ æмæ тахтаджтæ.
Турчы дзуттæгтæ, кæдон бæстæйы адæмæй сты 0,1 % бæрц, сæхи нымайынц иудаизмыл
хæст туркæгтыл. бердзенæгтæ, албайнæгтæ, гуырдзы, азербайджайнæгтæ æмæ бирæ
æндæр адæмыхæттыты минæвæрттæ цæрынц æнæхъæн бæстæйы, сæйрагдæр та егъау сахарты
Стамбулы, Измиры, Анкарайы.

Уый йеддæмæ ма бирæ туркаг адæм ралыгъдысты Туркмæ Болгарийæ, кæддæры
Югославийæ, Румынийæ æмæ раздæры Советон Цæдисæй, æмæ æрцардысты сæйрагдæр
Антальяйы æмæ Измиры курортон тæгты, къаннæгдæр хай та — Бурсæйы æмæ Стамбулы.

Динмæ гæсгæ туркæгтæ сты пысылмæттæ (фылдæр хай сунниттæ, гыццылдæр шииттæ,
Турчы сæ хонынц «алевиттæ»).

Турчы дин закъонмæ гæсгæ хицæнгонд у паддзахадæй æмæ уырныны сæрибардзинад
æвджидгонд у бæстæйы алы цæрæгæн дæр. Паддзахады цæрджыты фылдæр хай пысылмон
диныл хæст сты. Кусынц бирæнымæцон мæзджыттæ — 70000. Уый йеддæмæ регистрацигонд
æрцыдысты 321 алыхуызон здæхтыты чырыстон æхсæнады, 36 иудейаг синагогæйы.

Растуырнæг динмæ дæр, иннæ динты хуызæн, ис æмсæрон статус. Турчы æрбынат кодта
динон æмæ административон центр фыццаджы намысмæ гæсгæ бынæттон растуырнæг
еклези — Константинополы партиархады, йæ хистæры — Константинополы патриархы
резиденци ис Стамбулы. Патриархады дæлбар сты Турчы растуырнæг приходтæй бирæтæ,
æмæ кæцыдæртæ æмарæн бæстæты.

Ныры рæстæджы Турк кæны баныхæстæ Европæйы Цæдисмæ, цæмæй ацы
политикон-экономикон сырæзтмæ бахиза.

1963-æм азы Турк бафыста ЕЦ-йы развæдгæнæг Европæйы экономикон æмбæладимæ
бадзырд, кæцымæ гæсгæ Туркæн ныхас лæвæрд цыдис ацы цæдисмæ бацæуыны тыххæй.

1980-æм азы хæстон фæфæлдæхты фæстæ Европæ йæ æмахæстытæ Анкараимæ фæцыбырдæр
кодта, баныхæстæ ногæй райдыдтой афтиддæр 1983-æм азы фæстæ. 1987-æм азы Европæ
не сразы Турчы нымайын ЕЦ-мæ кандидатæй, ахæм бар фæстæмæ райста афтиддæр
2000-æм азы, домæнтимæ, цæмæй адæймаджы барты хъахъхæды закъондæттынад
реформæгонд æрцæуа.

2002-æм азы августы реформæты программæ сфидар кодта Турчы парламент æмæ 2004-æм
азы Еврокъамис рекомендаци ратта цæмæй Турчы бахызты фæдыл ЕЦ-мæ райдайой
бадзырдтæ.

Турк æмæ Европæйы æмахæстытæ зынвадат кæны Турчы æнæфæндон банымайын Кипры
Республикæ, уый 2004-æм азы майы бахызтис ЕЦ-мæ. 1974-æм азы Турк сакъадахы
цæгатаг хай бацахста, уæдæй Турчы хицауад нæ нымайы хуссайраг — грекъаг хайы
хицауады.

Иннæ ’рдыгæй Турк ЕЦ-йы мидбазарад фæуæрæхдæр кæндзæнис, æмæ ратдзæнис
квалификацигонд кусæн тыхтæ европæйаг компанитæн, кæдон тыхсынц цæрджыты тагъд
зæрондæй. 2014-æм азмæ иртæстытæм гæсгæ Турчы цыппæрæм хай уыдзæнис 14 азæй
кæстæр.

Уырыссаг-туркаг æмахæстытæ фидаргонд æрцыдысты 1701-æм азы, уæд Константинополы
байгом ис Уæрæсейы Империйы минæварад. Фæлæ дывæрсыг æмпаддзахадон бастдзинæдтыл
цæуы фондз æнусæй фылдæр — историктæ нымæц райдайынц 1492-æм азы 30 августы
æрвыст минæвардзырдæй денджызон базарады фарстатыл кнъийаз Иван III османты
султан Баязет II-мæ.

Турчы гæрзифтонг тыхтæ (тур. Türk Silahlı Kuvvetleri) — Турчы Республикæйы
æфсæдты æмдзыгуыр, нысангонд сты сæрибардзинад, хæдбардзинад æмæ территориалон
æнгомдзинады хъахъхъæнынмæ.



https://os.wikipedia.org/wiki/%D0%90%D0%BC%D0%B5%D1%80%D0%B8%D0%BA%C3%A6%D0%B9%D1%8B_%D0%98%D1%83%D0%B3%D0%BE%D0%BD%D0%B4_%D0%A8%D1%82%D0%B0%D1%82%D1%82%C3%A6

Америкæйы Иугонд Штаттæ кæнæ Америчы Иугонд Штаттæ (англ. the United States of
America) у президентон республикæ, фæндзай штат æмæ иу федералон районæй арæзт.
Бæстæйы фылдæр хай ис Цæгат Америкæйы. Уым, йæ 48 штаты ахсынц зæххытæ Сабыр
фурдæй Атлантикон фурдмæ, æмæ цæгаты æндзæвынц Канадæимæ, хуссары та Мексикæимæ.
Йæ штаттæй иу, Аляскæ, ис Цæгат Америкæйы цæгат-ныгъуылæны, æмæ йын ис арæн
Канадæимæ, скæсæны, æмæ Уæрæсеимæ, ныгъуылæны. Гавайи, штат, у Сабыр фурды
архипелаг. Уый йеддæмæ ма Сабыр фурды æмæ Карибон денджызы дары цалдæр
територийы, кæдон штаттæ не сты. АИШ-ы сæйраг сахар у Вашингтон, стырдæр сахар
та Нью-Йорк. Йæ зæххыты фæзуат у 9,83 милуан км², æмæ у æртыггаг стырдæр бæстæ.
314 милуан цæрæгимæ дæр ахсы æртыггаг бынат. АИШ у зæххы стырдæр экономикон æмæ
политикон тыхтæй иу.

Абоны АИШ-ы зæххытыл фыццаг бацардысты рагон индейæгтæ. Уыдон Цæгат Америкæмæ
бацыдысты 15 000 азы размæ, æмæ сæ фæдæттæ уым нырмадæр цъусæй цæрынц. Индейæгтæ
тынг цъус кæнын байдыдтой Европæйæгты колонизаци XVII æнусы куы байдыдта, уый
фæстæ. Колонизаци фылдæр цыд Англисæй. АИШ-ы бындур равзæрд Атлантикон фурды
былыл æртындæс бритайнаг колонийæ, кæдон сарæзтой сæхи экономикæ æмæ политикон
системæ. Уыдон растадысты братайнæгтæ сын сæ хъалонты политикæмæ кæй бырстой,
уый тыххæй. Уый бындурыл 1775-æм азы байдыдта хæст. 1776-æм азы 4-æм июлы уыцы
æртындæс колонийы минæвæрттæ рауагътой Хæдбардзинады Сидт, кæцымæ гæсгæ сæвзæрд
АИШ. Ног бæстæ, Францы æххуысæй, Британийы рамбылдта. АИШ-ы нырыккон конституци
ист æрцыд 1778-æм азы 17-æм сентябры. Уымæ гæсгæ АИШ-ы штаттæ сысты иу
республикæйы хай.



https://os.wikipedia.org/wiki/%D0%98%D1%80%D0%BE%D0%BD_%C3%A6%D0%B2%D0%B7%D0%B0%D0%B3

Ирон æвзаг у ирæтты æвзаг, Цæгат Ирыстон æмæ Хуссар Ирыстоны официалон æвзаг.
Иронау дзурджыты нымæц у 500 мин адæймагмæ ’ввахс (Уæрæсейы 488 мины), уыдонæй
Цæгат Ирыстоны — 300—350 мин адæймагмæ ’ввахс. 2002-æм азы æппæтуæрæсеон сфыстмæ
гæсгæ, Уæрæсейы иронау дзуры 9388 уырыссаджы, 1866 сомихаджы, 1107 кæсгоны æмæ
737 мæхъхъæлоны.

Нырыккон ирон æвзагæн ис æнгæсдзинад рагон ирайнаг æвзæгтимæ: рагперсайнагимæ,
авестæйагимæ æмæ санскритимæ. Уый амоны ирæтты фыдæлтæ иннæ ирайнаг адæмтæй сæ
цард раджы заман кæй фæхицæн кодтой.

Кæд ирон æвзаг у ирайнаг, фæлæ уæддæр иннæ ирайнаг æвзагтæм хæстæг нал у. Ирæттæ
не ’мбарынц, зæгъæм, персайнаг кæнæ пуштуйаг ныхас. Иухуызон баззадысты
нымæцонтæ, иуæй-иу дзырдтæ, грамматикæйы категоритæй фылдæр хай та фендæрхуызон
и.

Зæгъæм, таджикагау «бæрзонд хох» у кӯҳи баланд — номдар миногоны раз лæууы, ис
æм изафеты категори дæр (кæрон -и). Фæлæ миногоны барæн бæрц ирон æвзаджы æнгæс
у: бæрзонддæр хох — кӯҳи баландтар.

XIX æнусы кæй ссардæуыд, уыцы Зеленчукы дурыл фыст у рагон ирон фыссынады фыццаг
æвдисæйнаг. Фыццаг мыхуыргонд чиныг рауагъта Синоды типографи Мæскуыйы 1798-æм
азы.

Фæстæдæр ирон мыхуыры цы фыссынад ныффидар, уый у уæрæйсейаг филолог Андреас
Шёгрены конд. Уымæй ныммыхуыр кодтой Евангелийы фыццаг тæлмац, стæй аив
литературæйы фыццаг фæлвæрæнтæ дæр.

1923—38 азты ирон фыссынад (æндæр адæмты фыссынады хуызæн) раивын кодтой латинаг
алфавитмæ. Æппæтдунеон революцийы идейæ куы къаддæр популярон сси, уæд 1938 азы
фæстæмæ йæ раивтой кириллон фыссынадмæ (Хуссар Ирыстоны та — гуырдзиаг алфавиты
бындурыл фыссынадмæ). 1954-æм азы Хуссары дæр фыссын æмæ мыхуыр кæнын райдыдтой
æппæтирон кириллион алфавитæй.

Ирон æвзаджы ис дыууæ диалекты — ирон æмæ дыгурон (дигорон). Дыгурæттæ цæрынц
Æрæфы æмæ Дыгуры районты, стæй Мæздæджы районы иуæй-иу хъæуы æмæ республикæйы
сæйраг сахар Дзæуджыхъæуы.



https://os.wikipedia.org/wiki/%D0%A1%D1%82%D1%8B%D1%80_%D0%91%D1%80%D0%B8%D1%82%D0%B0%D0%BD%D0%B8

Координатæтæ: 53°33′00″ ц. у. 2°26′00″ н. д.﻿ / ﻿53.55° ц. у. 2.433333°
н. д. (G) (O)53.55, -2.433333

Стыр Британи (æххæстæй йæ англисаг ном у United Kingdom of Great Britain and
Northern Ireland, ома Стыр Британи æмæ Цæгат Ирландийы Иугонд Паддзахад) у
сакъадахон европæйаг паддзахад, НАТО æмæ Европæйы Цæдисы уæнг. Йæ сæйраг сахар у
Лондон. Дих кæны Англис, Шотланди, Уэльс æмæ Цæгат Ирландийыл.

Стыр Британийы цæрджыты нымæц у 63,4 милуаны бæрц. Стырдæр сахартæ сты Лондон
(8,4 млн. ад.), Бирмингем (935 000 ад.), Глазго (654 000 ад.), Шеффилд (500 000
ад.), Ливерпуль (450 000 ад.), Эдинбург (421 000 ад.), Манчестер (398 000 ад.),
Белфаст (280 000 ад.). Цæрджыты нымæц рæзы, фæсæрæнттæй кусынмæ чи æрбацæуы,
уыцы адæймæгты фæрцы. Стыр Британийы цæрджытæй 4% бæрц у Инди, Пакистан æмæ
Бангладешы рацæуæг бинонтæ.



https://os.wikipedia.org/wiki/%D0%A4%D1%80%D0%B0%D0%BD%D1%86

Координатæтæ: 46°19′00″ ц. у. 2°32′00″ с. д.﻿ / ﻿46.316667° ц. у. 2.533333°
с. д. (G) (O)46.316667, 2.533333

Франц (фр. France) у Ныгуылæн Европæйы паддзахад, Европæйы Цæдис, Стыр Аст æмæ
НАТО-йы уæнг.

Франц уыдис дунейы стырдæр æмæ хъомысджындæр паддзахæдты ’хсæн XVII æнусæй
фæстæмæ. XVIII-XIX æнусты Франц сарæзта егъау колонион импери — Францы дæлбар
уыдис Африкæйы фылдæр хай, хуссар-скæсæйнаг Ази æмæ иуæй-иу æндæр территоритæ.
Йæ раздæры колониты политикæмæ Франц ныр дæр стыр тæваг дары.

Туристты ’хсæн Франц у дунейы тæккæ популярондæр бæстæ — æрвылаз бæстæмæ æрцæуы
82 милуан адæймаджы. Францы ис хæххон æмæ денджызон курорттæ, бирæ историон æмæ
аивадон фенддæгтæ.

Франц уыд Европæйы Цæдисы бындурæвæрæг бæстæты ’хсæн, æмæ фæзуатмæ гæсгæ у
Цæдисы стырдæр паддзахад.

Франц у ядерон паддзахад — ис æм атомон хæцæнгæрзтæ (ракетæты хæцæнсæртæ дæр),
стæй атомон электростанцæтæ. Йæ ядерон хæцæнгæрзты фæстауæрц у дунейы æртыккагæм
стырдæр. Фыццаг ядерон фæлтæрæн Франц сарæзта 1960-æм азы 13 февралы Алжиры.

Франц у Иугонд Нациты Организацийы Æдасдзинады Уынаффæдоны фондз иудадзыгон
уæнгтæй иу.

Франц ахсы Ныгуылæн Европæйы стыр хай. Уыимæ æмарæн у Бельги, Люксембург,
Герман, Швейцари, Итали, Монако, Андоррæ æмæ Испаниимæ. Арæнтæ бирæ рæтты цæуынц
хохы цъуппытыл (Альпæтæ æмæ Пиренейтыл). Францы бæрзонддæр хох у Монблан (4 810
м).

Францæн ис фæсденджызон территоритæ дæр — Хуссар Америкæйы, Карибы денджыз æмæ
Океанийы (Францы Полинези).

Францы ном равзæрдис латинаг дзырд Francia-йæ, кæцы дзырдæй-дзырдмæ нысан кæны
«франкæгты бæстæ», «франчыстон».

Нырыккон Францы арæнтæ сты рагон Галлийы арæнты хуызæн. Галлийы та цардысты
кельтæгтæ. Ромы импери Галлийы йæхи дæлбар бакодта нæ эрæйы агъоммæ фыццæгæм
æнусы. Рæстæг цыдис, æмæ Галлийы цæрджытæ се ’взаг раивтой латинагæй (фæстагмæ
уымæй равзæрдис нырыккон францаг æвзаг). II æнусæй райдыдта чырыстон дуг, IV
æнусмæ чырыстон дин уыд Галлийы сæйраг дин.

V æнусæй IX æнусы онг Галли уыд Франкты паддзахады сконды. 843-æм азы, Вердены
бадзырдмæ гæсгæ, фæзындис Ныгуылæн Франчы паддзахад нырыккон Францы арæнты
мидæг.



https://os.wikipedia.org/wiki/%D0%A1%D1%82%D0%B0%D0%BC%D0%B1%D1%83%D0%BB

Стамбул (тур. İstanbul; зындгонд у куыд Константинополь дæр) у Турчы тæккæ
дынджырдæр сахар, Византи æмæ Османты империйы кæддæры сæйраг сахар. Цæрынц дзы
16 милуан адæймаджы бæрц, уымæй у Европæйы стырдæр сахартæй иу. Стамбул лæууы
Босфоры былтыл æмæ у дунейы ахсджиагдæр порттæй иу.

Турчы кæддæры сæйраг сахар, 1923-æм азæй фæстæмæ сси хуымæтæджы сахар (ныр
бæстæйы сæйраг сахар у Анкара). Ныры ном (İstanbul) йын официалон æгъдауæй
радтой 1930-æм азы.

Стамбул у Турчы зонадон центр. Сахары мидаг ис цалдæр паддзахадон университеты,
уыдоны ’хсæн сты: Стамбулы университет, Стамбулы техникон университет, Мармара
æмæ Богазичийы университет. Стæй ма Стамбулы ис Стамбулы экономикæйы академи,
Уæлдæр техникон скъола, Аивады академи, Стамбулы консерватори æмæ æндæр уæлдæр
ахуыргæнæндæттæ.

Сахары архайынц цалдæр наукон æхсæнады: Турчы медицинон æхсæнад, Турчы биологон
æхсæнад, Турчы химион æхсæнад. Сахары стырдæр библиотекæтæ сты Стамбулы
университеты библиотекæ æмæ Стамбулы техникон университеты библиотекæ,
Сулейманиейы библиотекæ, Баязиды библиотекæ.

Сахары сæйрагдæр музейтæ: Æрвхуыз мæзджыт, Сулейманиейы мæзджыт, Сыгъдæг Софияйы
Аргъуаны Музей, Стамбулы археологон музей, Нывкæнынад æмæ скульптурæйы музей,
Топкапыйы галуаны музей, Мозаикæйы музей, Туркаг æмæ пысылмон культурæйы музей
æмæ æндæртæ.

Стамбул у Турчы экономикон центр æмæ сæйраг индустрион сахар. Паддзахады стырдæр
банктæ, фæсарæйнаг æхсæнæдтæ æмæ агенстæдтæ сты Стамбулы.

Стамбул у Европæйы дыккаг стырдæр сахар (Мæскуыйы фæстæ). Сахары цæрынц 13 млн.
адæймаджы.

Стамбул у Турчы стырдæр транспортон æлхынцъ. Ис дзы дыууæ æхсæнадæмон аэропорты
— Ататюрчы аэропорт (IST) (Atatürk International Airport) æмæ Сабиха Гёкчены
номыл аэропорт (SAW) (Sabiha Gökçen International Airport).



https://os.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82

Интернет ; (англ. Internet, цыбыргонд Interconnected Networks -æй — иугонд
хызтæ; сленг. ине́т, нет) — бахынцыны ресурсты глобалон телекоммуникацион хыз. У
физикон бындур Æппæтдунеон тынæн. Арæх æй фæхонынц Æппæтдунеон хыз, Глобалон
хыз, кæнæ хуымæтæгæй Хыз. У автономон системæты хаотикон иугонд, уый бастдзинады
хæрзхъæдæн гаранти нæ дæтты, фæлæ гаранти дæтты хорз æнæцудгæдзинад æмæ иумæйаг
систæмæйы куысты хæдбардзинад йæ искæцы къаннæг хайы къуыхцытæй.

Ныры рæстæджы ныхас «Интернет»-æй куы спайда кæнынц хуымæтæг ныхасы, уæд
фæдзурынц фылдæр хатт Æппæтдунеон тыны тыххæй æмæ йæ мидæг информаци ис, ууыл,
фæлæ физикон хызыл нæ.

2008-æм азы кæронмæ Интернетæй æдзухдæр пайда кæнæг архайджыты нымæц схæццæ ис
1,5 миллиард адæймагмæ (Зæххыл цæрæг адæмы цыппæрæм хай).

Советон Цæдис куы арвыста 1957-æм азы Зæххы аразгæ æмбæлццоны, уæд АИШ-ы
хъахъхъæнынады министрад банымадтой, хæсты рæстæджы АИШ-ы кæй бахъæудзæнис
информацийы алæвæрды æууæнккаг системæ. АИШы разæнгард иргъæфы иртасæг проектты
агентад (DARPA) разæвæрдта бакусын уый тыххæй компьютерон хызыл. Ахæм хызыл
бакуыст бафæдзæхстой Калифорнийаг университетæн Лос-Анджелесы, Стэнфорды иртасæг
центрæн, штат Ютайы университетæн æмæ штат Калифорнияйы университетæн
Сантæ-Барбарæйы. Компьютерон хыз схуыдтой ARPANET (англ. Advanced Research
Projects Agency Network), æмæ 1969-æм азы баиу кодта цыппар амынд наукон
уагдоны. Æппæт куыстытæ æхцайæ æввонг кодта АИШ-ы иргъæфы министрад. Фæстæдæр
хыз ARPANET райдыдта активонæй рæзын æмæ парахат кæнын, райдыдтой дзы пайда
кæнын ахуыргæндтæ зонады аллы облæсттæй.

ARPANET-ы фыццаг сервер сæвæрдтой 1969-æм азы 1 сентябры Калифорнйаг
университеты Лос-Анджелесы. Компьютерæн Honeywell DP-516 уыдис 24 кб оперативон
мысæн.

1969-æм азы 29 октябры 21:00-ыл ARPANET-ы фыццаг дыууæ æлхынцъы астæу, кæрæдзийæ
æвæрд уыдысты 640 км дæргъы Калифорнийаг университеты (UCLA) æмæ Стенфорды
институты (SRI), рауагътой бастдзинады сеанс. Чарли Клайн (Charley Kline)
афæлвæрдта сæххæст кæнын дардгонд баиудзинад компьютермæ SRI-ы. Йæ коллегæ Билл
Дювалль (Bill Duvall) SRI-æй бæлвырд кодта аллы амынд символ дæр телефонæй.

Фыццаг хаттæн бантыстис арвитын афтиддæр æртæ символы «LOG», уый фæстæ хыз нал
куыста. LOG хъуамæ æххæстæй уыдаид ныхас LOGON (системæмæ бацæуыны командæ).
Кусынмæ бæззыны уагæвæрдмæ хыз æркодтой фæстæмæ 22:30-ыл æмæ иннæ фæлварæн
æнтыстджын разындис. Раст ацы датæ фæнымайынц Интернеты гуырæн боныл.

1971-æм азы бакуыстой фыццаг компьютерон программæ цæмæй æрвита электронон пост
хызы уылты. Ацы программæ уайтагъд ссис популярон.

1973-æм азы хызмæ трансатлантикон телефоны кабелы æххуысæй хызмæ баиу сты фыццаг
фæсарæйнаг организацитæ Стыр Британийæ æмæ Норвегийæ, хыз ссис æхсæнадæмон.



https://os.wikipedia.org/wiki/%D0%9F%D1%8B%D1%81%D1%8B%D0%BB%D0%BC%D0%BE%D0%BD_%D0%B4%D0%B8%D0%BD

Пысылмон дин (Ислам дæр, араб. الإسلام‎‎) у дунеон динтæй иу. Чырыстон дин æмæ
иудаизмы иумæ пысылмон дин сты авраамон динтæ. Йæ бындурæвæрæг у Хуыцауы
пехуымпар Мæхæмæт. Пысылмон дины сыгъдæг чиныг у Хъуыран. Пысылмæттæ хъуамæ
æрвылбон фондз хатты кæной ламаз. Цæмæй пысылмон суай, уый тыххæй хъæуы зæгъын
шахадæ.

Ирæтты иу хай (уæлдайдæр дыгурæттæ) сты пысылмæттæ, фæлæ уыдоны ’хсæн бирæ сæхи
пысылмæттыл нымайынц æрмæст традицимæ гæсгæ: ламаз нæ кæнынц, мæзджытмæ нæ
цæуынц. Пысылмон хъæутæ Ирыстоны сты Зилгæ, Елхот, Цыкола, Заманхъул æмæ
æндæртæ.



https://os.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D0%BE%D0%BD_%D0%BA%D0%BE%D0%BE%D1%80%D0%B4%D0%B8%D0%BD%D0%B0%D1%82%C3%A6%D1%82%C3%A6

Географион координатæтæ — рабæрæг кæнынц тæппы бынат Зæххы уæлцъарыл, кæнæ
географион цъары.

Географион координатæтæ арæзт цæуынц сферон координатæты принциптæм гæсгæ. Ахæм
координатæтæ бæззынц æндæр планетæтæн дæр æмæ уæларвон сферæйы дæр.

Уæрхад φ   {\displaystyle \varphi ~} — къуым бынæттон зениты здæхты æмæ экваторы
фæзойы астæу, нымад цæуы 0-æй 90 °мæ экваторы дыууæрдыгæй дæр. Цæгаты
æрдæгтымбылæджы географион тæппыты уæрхад (цæгаты уæрхад) нымад цæуы куыд
æвæрццæг, хуссар æрдæгтымбылæджы та — æппæрццæг. Ноджы ма абсолютон асмæ гæсгæ
стырдæр уæрхæдты тыххæй фæзæгъынц бæрзæндтæ, нолмæ хæстæджыты (ома экватормæ)
тыххæй та — ныллæджытæ.

Зæххы формæ (геоид) къорийæ кæй хицæн кæны, уымæ гæсгæ географион уæрхад дæр
цасдæр хицæн кæны геоцентрон уæрхадæй, т. е. къуымæй ацы тæппы здæхтмæ Зæххы
цæнтрæй æмæ экваторы фæзойæ.

Бынаты уæрхад рабæрæг кæнæн ис ахæм астрономион кусæнгæрзты æххуысæй — секстант
кæнæ гномон, ис ма спайдагæнæн системæтæй GPS æмæ ГЛОНАСС. Уæрхадимæ æмæ азы
афонимæ йæ дæргъ баст у бонæн.

Дæргъад λ   {\displaystyle \lambda ~} — лæвæрд тæппы уылты цы мередианы фæзой
цæуы, æмæ райдайæн нулон мередианы (уымæй райдайы дæргъады нымад) астæу къул.
Ныр Зæххыл нулоныл нымад у Гринвичы зæронд обсерваторийы уылты, Лондоны
хуссар-цæгаты цы меридиан цæуы, уый. Уымæ гæсгæ хуыйны Гринвичы меридиан.
Дæргъæдтæ 0 -æй 180° скæсæны 'рдæм нулон меридианæй, хонынц скæсæйнæгтæ,
ныгуылæны 'рдæм та ныгуылæйнæгтæ. Бахахх кæнын хъæуы æмæ уæрхæдтæй хъауджыдæр,
дæргъæдты системæйы райдайæны меридиан хибар у, æмæ баст вæййы исты меридианыл
фидыдмæ гæсгæ. Афтæ, Гринвич йæдтæмæ, раздæр нулонтæй æвзæрст цыдысты меридиантæ
обсерваториты Парижы, Кадисы, Пулковойы (Уæрæсейы паддзахады территорийыл) æмæ
а.д.

Цæмæй тæппы ран æххæстæй бæрæггонд æрцæуа æртæбæрцон (уырыс. трехмерный)
тыгъдады, уый тыххæй хъæуы æртыккаг координатæ — Бæрзæнд. Планетæйы центрмæ
дæрддзæгæй географи нæ пайда кæны: бæззы афтиддæр планетæйы тынг арф бæстæты
афыстæн, кæнæ космосы орбитæтæ нымайынмæ.

Географион цъары гæрæнты пайда кæнынц арæхдæр æмвæзад денджызы бæрзæндæй, нымад
цæуы «лæгъзгонд» геоиды уæлцъары æмвæзæй. Ахæм æртæ координатæйæ систæмæ уайы
ортогоналон, уый æнцондæр кæны нымаинæгтæ. Æмвæзад дæнджызы бæрзæндæй ма
æнцойуат у атмосферон æлхъывдимæ басты тыххæй.

Зæххы уæлцъарæй дæрддзæг (уæлæмæ кæнæ дæлæмæ) арæх пайдагонд цæуы бынаты афысты
рæстæг, фæлæ нæу координатæ цъары æнæлæгъзы тыххæй.

Тæпп O- йы миниуæгыл Навигацийы нымад цæуы транспортон мадзалы (ТМ) массæты
центр. Координатæты райдайæны ахызт инерциалон системæйы географионмæ (ома O i
{\displaystyle O_{i}} æй) æххæст кæны уæрхады æмæ дæргъады нысаниуджытæм гæсгæ.
Географион координатты систæмæйы цæнтр ( O g {\displaystyle O_{g}} )
инерционалоны дæтты (Зæххы хуызæг къоригондыл куы нымайæм):

Æртæтигъон (уырыс. трехгранник) XYZ-йы ориентаци, зæххы зилдухы æмæ транспортон
мадзалы змæлды тыххæй æдзухдæр бынатæй рацух вæййы къуымон тагъддзинадтимæ.

Сæйраг цъухдзинад ГКС-ы практикон пайдадзинады навигацийы сты къуымон
тагъддзинады егъау астæ бæрзонд уæрхадты, срæзынц полюсыл раст æгæронадмæ. Уымæ
гæсгæ ГКС-ы бæсты фæпайда кæнынц æрдæгуагъд координатон системæйæ.

Æрдæгуагъд азимуты КС хицæн кæны ГКС афтиддæр иу æмбæрцадæй (уырыс. уравнение),
кæцы у ахæм:

Уымæ гæсгæ системæты райдайæн иухуызон у, сæ ориентацитæ дæр æмхуызон сты иу
хицæндзинадимæ, йæ сæмæнтæ X w {\displaystyle X_{w}} æмæ Y w {\displaystyle
Y_{w}} иуварс здæхт сты ГКС-йы сæмæнтæй ε {\displaystyle \varepsilon } къуыммæ,
уымæн рæстаг у æмбæрцад



https://os.wikipedia.org/wiki/%D0%A3%D0%BA%D1%80%D0%B0%D0%B8%D0%BD%C3%A6

Координатæтæ: 49°48′00″ ц. у. 30°50′00″ с. д.﻿ / ﻿49.8° ц. у. 30.833333°
с. д. (G) (O)49.8, 30.833333

Украинæ (укр. Україна [ukrɑˈjinɑ]) у паддзахад Скæсæн Европæйы. Йæ фæзуат у 603
628 км² (Европæйы фæзуатæй 5,7 %), уымæй у Европæйы дыккаг стырдæр паддзахад
(Уæрæсейы фæстæ). Цæрынц дзы 46 млн. ад. (2010).

Туристон цæстæнгасæй Украинæйы цымыдисаг бынаттæ сты Киев, Львов,
Каменец-Подольский æмæ Хъырым.

Украинæйы стырдæр сахартæ сты: Киев (сæйраг сахар), Харьков, Днепропетровск,
Одессæ, Донецк, Запорожье, Львов, Кривой Рог, Мариуполь, Луганск, Николаев.

Административон цæстæнгасæй Украинæ дихгонд у 24 облæстыл, ис дзы дыууæ
сæрмагонд статусы сахары: Киев (бæстæйы сæйраг сахар) æмæ Севастополь. Бæстæйы
хуссары æрбынат кодта Хъырымы Автономон Республикæ. Æппæт Украинæйы ис 490
районы, 118 сахарон районы, 22906 цæрæнраны (458 сахары, 884 сахарæнгæс посёлочы
æмæ 28564 хъæуы), 10281 хъæусоветы (2006-æм азы 1 майы уавæрмæ гæсгæ).



https://os.wikipedia.org/wiki/%D0%98%D1%80%D0%B0%D0%BD

Координатæтæ: 32°29′46″ ц. у. 54°17′42″ с. д.﻿ / ﻿32.496111° ц. у. 54.295°
с. д. (G) (O)32.496111, 54.295

Иран (перс. ايران) — Ираны Пысылмон Республикæ — у Азийы паддзахад. Ираны
цæрджытæй сæ бæстæ рагæй хуыдтой Иран, фæлæ 1935-æм азы онг официалон æгъдауæй
уый хуынди Перс. Бæстæйы ном баивта сах Реза Пехлеви.

Остантæ сты административон-территориалон дихы уæлдæр æмвæзады иуæгтæ. Уыдонæй
дæлдæр æмвæзадыл сты шахрестантæ (æдæппæтæй 324 шахрестаны). Шахрестантæ та
дихгонд цæуынц районтыл (бахш) — æдæппæтæй 740 бахшы.

Дыккаг дунеон хæстмæ Иран бацыд куыд Германы цæдисон, фæлæ 1941-æм азы (25
августæй 17 сентябрмæ) Советон Цæдис æмæ Стыр Британи сæххæст кодтой иумæйаг
хæстон операци (Ирайнаг операци), æнæхъæн бæстæ байстой æмæ уæдæй хæсты кæронмæ
Иран антигитлерон коалицийы уæнгыл нымад уыди.

Ираны бацæхсын тынг ахсджиаг уыди, нефты гуырæнтæ цæмæй Германы хай нæ фæуой,
стæй Советон Цæдисмæ хæстон техникæ ласынæн фæндаг (хуссар коридор) цæмæй уа,
уымæн. Ираны хуссайраг хай хъахъхъæдтой бритайнаг хæстонтæ, цæгатаг та —
советонтæ. Операцийæн йæ советон æрдæг пълан кодта фæлтæрд хæстон офицер Фёдор
Толбухин, фæстæдæр Советон Цæдисы æмæ Болгарийы хъæбатыры ном кæмæн радтой, уый.

Иранмæ бабырсæг хæстонтæ аиуварс кодтой Ираны сах Реза Пехлеви. Фæлæ 1942-æм азы
йæ бынатмæ сбадын кодтой йæ фырт Мохаммеды.

1943-æм азы 28 ноябрæй 1 декабрмæ Тæхраны уыди «Стыр Æртæ»-йы фыццаг конференци.
Уымæ æрбацыдысты Ф. Д. Рузвельт, У. Черчилль æмæ Иосиф Сталин. Дыккаг дунеон
хæсты рæстæг дыууæ ахæм конференцийы ма уыди — Ялтæ æмæ Потсдамы. Тæхраны
конференцийы сæйрагдæр фарста уыди Ныгуылæн Европæйы фронт саразын. Уый йеддæмæ
ныхас цыди Иранæн хæдбардзинад раттыныл («Ираны тыххæй деклараци»).

Хæсты дæргъы Советон Цæдисæй оккупацигонд территорийыл уыдысты дыууæ æнæбанымад
паддзахады: Хуссар Азербайджан æмæ курдаг Мехабады Республикæ. Кæд ирайнаг æфсад
тæссаг нал уыди, уæддæр Советон Цæдис йе ’фсад Ираны цæгаты дардта 1946-æм азы
онг, Турк уыцырдæм нæ уадзыны охыл.

Ирайнæгты фылдæр хай сты пысылмæттæ. Цæрджыты 89% сты шииттæ. Иран, Ирак æмæ
Бахрейнимæ иумæ сты æртæ ахæм паддзахады, сæ цæрджыты фылдæр хай шииттæ кæм сты.
Ираны ис, шииттæн табуйаг чи сты, ахæм дыууæ сахары: Мешхед (уым æрбынат кодта
Имам Резайы мавзолей) æмæ Кум. Кум у пысылмон дины ахсджиагдæр артдзæстытæй иу.
Уым ис бирæ пысылмон семинартæ æмæ университеттæ.

Суннитæгтæ сты цæрджыты 9%. Иннæ 2% сты: бахайтæ, мандейтæ, индустæ, езидтæ,
зороастриæгтæ, уирæгтæ (иудейтæ) æмæ чырыстæттæ. А фæстаг æртæ дины нымад
æрцыдысты официалон æгъдауæй æмæ сты хъахъхъæд конституцийæ. Ацы динты
минæвæртæн Меджлисы резервгонд сты бынæттæ, кæд æмæ суннитæгтæн ахæм бартæ нæй.
Уыимæ бахайтæ Ираны цæуынц æлхъывд.

Уæрæсе у Ираны æвдæм ахсджиагдæр экономикон партнёр (2005-æм азы бæрæггæнæнтæм
гæсгæ). Уыцы аз товарты зилдух иу миллиард долларыл фæуæлдæр и.

Уæрæсейы æххуысæй Ираны арæзт æрцæуы атомон электростанцæ сахар Бушеры цур. Уый
йеддæмæ Уæрæсе Иранмæ хæстон техникæ уæй кæны: хæдтæхджытæ Су-27, МиГ-29, Ил-76.

Ираны президент Махмуд Ахмадинежад фæцырд кодта, йæ бæстæ Æмгуыстады Шанхайы
Организацимæ куыд бацæуа, ууыл баныхас. Ираны къухы ныры онг бафтыд уыцы
организацийы хъусдарæг бæстæйы статус райсын.



https://os.wikipedia.org/wiki/%D0%91%D0%B5%D1%80%D0%BB%D0%B8%D0%BD

Берлин (нем. Berlin) у Германы сæйраг сахар, ис бæстæйы цæгат-скæсæны. Берлин у
Германы æппæты стырдæр сахар æмæ Европæйы Цæдисы стырдæр сахар Лондоны фæстæ.

Берлины фыццаг кой уыд XIII æнусы. Пруссийы паддзахады сæйраг сахар уыд
(1701-1918), стæй — Германы империйы (1871-1918), Веймары Республикæ (1919-1933)
æмæ Æртыккаг Рейхы сæйраг сахар (1933-1945). Дыккаг дунеон хæсты фæстæ сахар
дихгонд уыди Ныгуылæн æмæ Скæсæйнаг Берлиныл. Скæсæн Берлин уыд Германы
Демократон Республикæйы сæйраг сахар, Ныгулæн (æмæ стырдæр) хай уыд Ныгуылæн
Германы анклав — йæ алыварс уыд бетонæй конд Берлины æмбонд. Германы иугонды
фæстæ та Берлин ногæй сси паддзахады сæйраг сахар.



https://os.wikipedia.org/wiki/%D0%9A%D0%B0%D0%BD%D0%B0%D0%B4%C3%A6

Канадæ (англ. Canada, фр. Canada) у Цæгат Америкæйы паддзахад, дæс провинци æмæ
æртæ территорийæ арæзт. Ис континенты цæгат хайы, æмæ æмарæн у æрмæст АИШ-имæ,
хуссары æмæ ныгъуылæны. Уый йеддæмæ ма йæ доны территоритæ æндзæвынц Дани
(Гренланди) æмæ Францы (Сен-Пьер æмæ Микелон) доны территоритыл. Йæ сæйраг сахар
у Оттавæ, стырдæр та Торонто. Канадæ, йæ фæзуатмæ гæсгæ у дунейы дыккаг стырдæр
бæстæ. Цæры дзы 35 милуан цæрæгмæ æввахс. Канадæйы экономикæ у дунейы
размæцыддæр экономикæтæй иу, æмæ дзы бындурон бынат ахсынц æрдзон ресурстæ.

Канадæ у дывзагон бæстæ, англисаг æмæ францаг æвзæгтæ сты официалон æвзæгтæ.
Канадæйы экономикæ у бирæфадыгджын, бæстон у йæ æрдзон ресурстыл æмæ
сæудæджерадыл (уæйкæнад) (сæрмагондæй АИШ-имæ, кæцыимæ Канадæ æмдзыгуыр цæдис
кæны колонитæ ма куы уыди æмæ Конфедераци куы сæвзæрд, гъеуæдæй-фæстæмæ).

Францаг иртасæг, Сен-Малойы райгуыргæ (ныгæд дæр уым æрцыд, мæгуыр) Жак Картьейæ
бындурæвæрд 1534 азы, Канадæ исы йæ гуырæн францаг колонийæ, нырыккон сахар
Квебечы бынаты уыд æмæ дзы цардысты бынæттон дзыллæтæ, бæгуыдæр. Англисы
колонизацийы периоды фæстæ æртæ бритайнаг колонийы цæдисæй (айразмæ Ног Францы
территоритæ кæдон уыдысты) райгуырди канадæйаг конфедераци. Канадæйы
хæдбардзинад Иугонд Къароладæй ахицæн ис уæздан æмæ сабыр процессæй 1867-æй -
1982-мæ.

Бæстæном Канадæ цæуы kanata ныхасæй, кæцы нысан кодта «хъæу», «цæрæнуат»,
ирокезты æвзагыл, Жак Картье цы фыццаг аборигенон знæмтæ федта æрдæгсакъадах
Гаспейы 1535-æм азы, уыдон, куы йын амыдтой фæндаг Стадаконæйы хъæумæ. Картье
фæстæдæр æуцы ныхасæй спайда кодта канд сæрмагонд хъæуы схонгæ нæ, фæлæ ма йæ
алыварс цы зæххытæ уыд, бынæттон фæтæг Доннаконæйы дæлбар, уыдоны. 1545-æм азæй
европæйаг картæтæ æмæ чингуытæ амыдтой ацы регион æмæ Сыгъдæг Лаврентийы
цæугæдоны былтæ «Канадæ» ныхасæй. Стæй ма æуцы ном аххæссыд, Британийы Империйæ
фæткдаргæ, æндæр территоритыл дæр Цæгат Америкæйы.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD

Хуссар Ирыстон, кæнæ Хуссар Ир, кæнæ, оффициалон æгъдауæй, Республикæ Хуссар
Ирыстон, у æрдæгпрезидентон республикæ. Ис Кавказы тæккæ астæу æмæ ахсы Стыр
Кавказы хуссарварсы астæуккаг хай. Æмарæн у æрмæст дыууæ бæстæимæ: Уæрæсеимæ,
цæгаты, æмæ Гуырдзыстонимæ, æндæр æрдæмты. Йæ сæйраг æмæ стырдæр сахар у Цхинвал
(Чъреба). Хуссар Ирыстон ахсы 3900 км² æмæ у æппæты гыццылдæр бæстæтæй иу. Цæры
дзы 30 мин адæймагмæ æввахс, æмæ уый тыххæй хауы æппæты æдзæрæгдæр бæстæтæм.
Хуссар Ирыстон ахсы ахсджиаг геополитикон бынат.

Ирон адæмы фыдæлтæ, алантæ, бæрæг сты Кавказы I æнусæй. IV æнусы гуннты бабырсты
тыххæй аланты хай Кавказмæ æввахсдæр æрцардысты. Уыдонæн уым IX æнусæй XIII
æнусмæ уыдис тыхджын паддзахад, Алани, кæцы ныппырх ис манголты бабырсты бын.
Уый тыххæй алантæ ноджы арфдæр бацыдысты Кавказы хæхтæм, æмæ бирæтæ æрцардысты
Кавказы хуссарварс, Хуссар Ирыстон кæм ис, уым. Уæдæй фæстæмæ аланты тыххæй
бæрæг цъус ис. XVIII æнусы кæронмæ Ирыстон Уæрæсейы Империмæ бацыдис, æмæ уым
Фæскавказы ирæттæ хаудысты Тбилис æмæ Кутаисы губернæтæм.

XX æнусы райдианы æрцыд Уырыссаг революци. Уæд, Уæрæсейы Импери ныппырх ис, æмæ
йæ бæсты сæвзæрдис ССРЦ, кæцыйы Фæскавказы ирæттæ бахаудысты Гуырдзыстоны
ССР-мæ. Уым цын 1922-æм азы рауæлдай кодтой автономи, æмæ йæ схуыдтой Хуссар
Ирыстоны Автономон Бæстæ. 1990-æм азы автономи йæхи ГССР-æй ахицæн кодта æмæ
цъус фæстæдæр та ССРЦ-йæ дæр. Гуырдзыстон ууыл нæ басаст æмæ уый тыххæй хæст
байдыдта, кæцыйы, бирæ зæххытæ фесафгæйæ, Хуссар Ирыстон йæ хæдбардзинад
бахъахъхъæдта. Уый фæстæ, суанг 2008-æм азы йонг Хуссар Ирыстон баззадис
æнæнымадгондæй. Уæд æрцыд Гуырдзыстонимæ дыггаг хæст, æмæ уым дæр Хуссар
Ирыстон, Уæрæсейы æххуысæй, йæ хæдбардзинад бахъахъхъæдта æмæ йæ зæххытæ фæстæмæ
байста. Уый фæстæ Уæрæсе æмæ ма цалдæр бæстæйы Хуссар Ирыстон хæдбарыл
банымадтой.

Бæстæты фылдæр Хуссар Ирыстон хæдбарыл нæ нымайынц, æмæ йын уый тыххæй ИНО-мæ
æмæ бирæ æндæр æхсæнадæмон организацитæм бацæуæн нæй. Хæдбарыл æй чи нæ нымайы,
уыдон-иу æй оффициалон гæххæтыты хонынц Цхинвалы регион кæнæ Раздæры Хуссар
Ирыстоны автономон бæстæ.

Хуссар Ирыстон у Кавказы æдыхдæр паддзахаддæй иу, кыд экономикæйы, афтæ
политикæйы дæр. Экономикæ у баст Уæрæсейыл, уымæн æмæ бюджетмæ цы ’хца цæуы,
уымæн йæ фылдæр хай у Уæрæсейæ æрвыст æххуыс, æмæ импорт дæр фылдæр урдыгæй
цæуы. Цæрыны уавæртæ дæр дзы Кавказы æндæр бæстæтæй æвзæрдæр сты. Культурæйæ
Хуссар Ирыстон Кавказы æндæр бæстæтæй тынг уæлдай кæны, уый зыны ирон хæринæгты
æмæ нозтыты, адæмон сфæлдыстады, литературæйы, ирон æвзаджы æмæ æндæрты.

Ирыстоны ном арæзт у Ирон адæмы æмбырдгæнæн ном æмæ фæсæфтуан -стон-æй, æмæ
нысан кæны Иры бæстæ, ома ирон адæмы бæстæ. Ир-æн арынц цалдæр равзæрæны. Бирæ
иртасджытæ дзурынц æмæ Ир рацыдис рагон ирайнаг arya æмæ aryana-йæ. Фæлæ Абайты
Васойы хъуыдымæ гæсгæ кавказаг субстратæй ист у. -стон та у бæстæамонæн
фæстæфтуан, æмæ цæуы рагон индоевропæйаг уидаг *stā--йæ, кæцы нысан кодта
«лæууын».

Скифтæ равзæрдысты цæгат ирайнаг адæмтæй, кæдон, нæ дуджы размæ II миназы
кæроны, фæхицæн сты хуссар ирайнаг адæмтæй. Уыдон, нæ дуджы размæ I миназы,
Евразийы быдырты цæугæ цард кодтой. Хорз зыдтой хæстон æмæ фосдарыны хъуыддæгтæ.
Нæ дуджы размæ VII æнусы скифтæ бабырстой Фæскавказмæ. Фæскавказмæ цæуынæн
скифтæ пайда кодтой Кавказы æфцæджытæй, æмæ бирæтæ уым æрцардысты, хъобайнæгты
’хсæн.

Нæ дуджы размæ VII æнусы скифтæй рахицæн сты сæрмæттæ. Уыдон фыццаг ахстой Волгæ
(Идыл) æмæ хуссар Уралы æрдыгæй зæххытæ, фæлæ нæ дуджы размæ IV æнусæй байдыдтой
Кавказ æмæ Сау денджызы æрдæм цæуын. Нæ дуджы размæ III æнусæй II æнусмæ
сæрмæттæ скифты зæххытæ бацахстой, æмæ скифты та сæхимæ бакодтой. Антикон
автортæ сæрмæтты дих кодтой аорстыл, алантыл, роксалантыл, сирактыл, языгтыл æмæ
æндæртыл.

Алантæ рахицæн сты скæсæйнаг сæрмæттæй, æмæ тагъд сæрмæтты æндæр хæйттæ сæхимæ
бакодтой. I æнусæй III æнусмæ Кавказ æмæ Доны æхсæн цы сæрмæттæ уыдис, уыдон
æхсæн алантæ ахстой сæйраг бынат, æмæ уыдысты уыцы бæсты тыхджындæр адæм.
Кавказæй цæгатæрдæм æрбынатгæнгæйæ, аланты хай биноныг цардмæ рахызтысты, фæлæ
сæ фылдæр уæддæр цæугæ цард кодтой. Цы æндæр адæмтæ баййæфтой, уыдонимæ фыццагæй
хæстон уавæры уыдысты, фæлæ стæй семæ хæццæ кæнын байдыттой.

Алантæ арæх цыдысты балцыты, Фæскавказ, Хъырым æмæ Астæуккаг Азимæ. Сæ æфсæддон
тых тагъд ахъæр ис, æмæ сæ сыхаг паддзахæддæ арæх истой се ’фсадмæ. Уæлдайдæр,
Иберийы æфсады алантæ уыдысты тынг бирæйæ, æмæ иу цын уæздæттæ суын æнцон уыдис.
Ибериимæ алантæн уыдис хорз ахастытæ. Уый разынд алантæ æмæ иберийы уæздæттæ
арæх кæй æмкъай кодтой, æмæ алантæ Иберийы сæрыл кæй хæцыдысты, уый мидæг.

IV æнусы гуннтæ скæсæнæй æрбабырстой, æмæ аланты ныппырх кодтой. Алантæй иу хай
гуннтимæ Европæмæ ацыдысты æмæ уым апырх сты. Иннæ хай та Кавказæрдæм æввахсдæр
æрцардысты. Цы зæххытæ ныууагътой, уыдоныл тюркаг адæмтæ бацардысты. Уыцы тюркаг
адæмты ’хсæн уыдысты хазартæ, кæдон сысты Цæгат Кавказы тыхджындæр адæм.

V æмæ VI æнусты алантæ байдыттой Стыр Леуахийы комы цæрын. Уым, аланты размæ
цардысты туаллæгтæ дæр. Уæды туаллæгтæ чи уыдысты æмæ цы æвзагыл дзырдтой, уый
кæронмæ бæрæг нæу. Иу ахуыргæнттæ дзурынц ирайнæгтæ кæй уыдысты, иннæтæ та цæ
кавказаг адæмимæ хæстæг кæнынц. Кавказаг адæмимæ цæ чи бæтты, уыдон афтæ зæгъынц
æмæ IX æнусмæ кæронмæ салантæ сты.

VI æнусы алантæ Византия æмæ Сасанидты паддзахады хæсты хайад райстой. Уыдон
хæцыдысты куы иуты сæрыл, куы та иннæты сæрыл. Иуæй-иу ахуыргæндтæ уый æмбарын
кæнынц алантæ æххуырсты хæст кæй кодтой æмæ иугонд кæй нæ уыдысты, уымæй. Фæлæ
æндæрты хъуыдымæ гæсгæ аланты хистæр, Саросий, барæй афтæ кодта, цæмæй иу исчи
ма рамбула, æмæ аланты цур тыхджын паддзахад ма фæзына. Уыцы хæсты тыххæй
Византия дæр æмæ Сасанидты паддзахад дæр сæ тыхтæ тынг фесафтой, æмæ цæ фæстæдæр
Араббы халифат ныппырх кодта.

VII æнусы Араббы халифат йæ тыхы куы бацыд, уæд бабырста Кавказмæ дæр. Араббы
халифат уæд хæцыд Византияимæ, æмæ хазартæ æмæ алантæ æнгомæй рахæцыдысты
Византияйы сæрыл. Хæст цыд иу æнусмæ æввахс, æмæ-иу дзы куы иутæ уæлахиз кодтой,
куы та иннæтæ. Фæстаг стыр тох æрцыд 737-æм азы. Уæд араббæгтæ сайдыл рацыдысты
хазайрæгтыл, æмæ сын фехъусын кодтой сæ балц æрмæст аланты ныхмæ кæй цæуы, уый,
фæлæ æцæг та Хазармæ бабырстой æмæ йæ ныппырх кодтой. Араббæгтæ сæхæдæг дæр бирæ
тыхтæ фесафтой æмæ Кавказмæ нал бырстой. Уый фæстæ алантæ гыццыл рæстæгмæ
Хазарæй фæхæдбар сты, фæлæ æрдæг æнусы фæстæ та Хазар йæ тыхы бацыд æмæ аланты
сæхимæ бакодта.

Гуырдзыстон большевиктæ куы бацахстой 1921-æм азы, уый фæстæ 1922-æм азы 20
апрелы сырæзтис Хуссар Ирыстоны автономон бæстæ ГССР-ы мидæг. Автономон бæстæйы
арæнтæ æвзæрст уыдысты ирон адæм Гуырдзыстоны цы зæххытыл цардысты, уымæ гæсгæ.
Фæлæ уæддæр кæцыдæр зæххытæ, кæм цардысты фылдæр ирæттæ, нæ бахаудтой автономон
бæстæмæ. Уыдон сты: Тырсыгом, Хъуды ком, «Триалеты Ирыстон». Автономи кæй уыдис,
уый тыххæй дзы уыдис бар дзурын æмæ ахуыр кæнын ирон æвзагыл, фæлæ официалон
æвзæгтæ уыдысты гуырдзиаг æмæ уырыссаг.

Советон Цæдисы рæстæджы, цалдæр хатты фарст лæууыд Хуссар Ирыстон Цæгат
Ирыстонимæ баиу кæныныл. Фæлæ Стыр терроры фæстæ, ирон интеллигенци тынг кæй
фæцух ис, уый тыххæй дыууæ Ирыстоны иу кæныны тыххæй дзырд нал цыдис.

1980-æм æзты кæроны ГССР-ы национализм парахат кæнын байдытта. Уæд уагъд цыдысты
алыхуызон публикацитæ æмæ алæвæрдтæ, кæм ирæтты хуыттой æрцæугæ адæм, æмæ Хуссар
Ирыстоны зæхх та гуырдзиаг адæмы зæхх. Уый тыххæй Хуссар Ирыстон æмæ
Гуырдзыстоны кæрæдзимæ ахастытæ æвзæр кæнын байдыдтой, æмæ 1989-æм азы 10 ноябры
Хуссар Ирыстоны автономон бæстæйы адæмон депутатты ныхас тæрхон рахаста цæмæй
Хуссар Ирыстоны автономон бæстæ суа автономон республикæ. ГССР-ы стыр ныхас уый
банымадта конституцийы æфхæрдыл, æмæ 23-æм ноябры, 1989-æм азы ГССР-ы
къухдариуæггæнджытæ сарæзтой бирæминон балц Цхинвалмæ. Цхинвалы адæм уыцы балцы
ныхмæ рацыдысты, æмæ дзы фæзындысты фыццаг амæттæгтæ.

Хæст фæцис Дагомысы бадзырды бындурыл. Уый уыдис 1992-æм азы, 24-æм июны, æмæ
дзы Уæрæсе, Гырдзыстон æмæ Хуссар Ирыстоны минæвæрттæ бадзырдтой бакæнын Æмхæццæ
контролон къамис æмæ Фидауынгæнæн тыхтæ.

2008-æм азы Гуырдзыстоны агрессийы фæстæ, Хуссар Ирыстон хæдбарыл банымадта
Уæрæсе (2008-æм азы 26 августы), уый фæстæ та Никарагуæ (2008-æм азы 5
сентябры), Венесуэлæ (2009-æм азы 10 сентябры), Науру (2009) æмæ Тувалу (2011).

2011-æм азы Хуссар Ирыстоны президенты æвзæрстытæ нæ фæрæстмæ, ног æвзæрстыты
2012-æм азы апрелы рамбылдта паддзахадон æдасдзинады комитеты раздæры сæрдар
Тыбылты Леонид.

Хуссар Ирыстон ис Кавказы тæккæ астæу. Ис ын арæн Уæрæсеимæ цæгаты æмæ
Гуырдзыстонимæ скæсæн, хуссар æмæ ныгуылæнæрдыгæй. Лæууы 42°01' æмæ 42°46' цæгат
уæрхады параллельты æхсæн, æмæ 43°31' æмæ 44°37' скæсæн дæргъады параллельты
æхсæн. Йæ зæххыты фæзуат у 3900 км².

Хуссар Ирыстоны рельеф фылдæр у хæххон. Ивы Кавказы сæйраг рагъæй (Стыр хохæй)
цæгаты Картлийы фæзтæм хуссары. Æппæты бæрзонддæр хох у Халацъа (3938 м). Йæ
территорийы 89,3 % денджызы æмвæзадæй 1000 метрæй бæрзонддæр у. Кавказы сæйраг
рагъæй хицæн кæнынц æндæр рæгътæ: Рацъы рагъ, Гудисы рагъ, Иры рагъ, Дзимыры
рагъ æмæ æнд. Рацъы рагъ ис цæгат-ныгуылæны, хицæн кæны Къуыдаргом Чеселтгом æмæ
Хъæргæнагдоны комæй. Гудисы рагъ цæгат-скæсæнæй хуссар-ныгуылæнмæ хицæн кæны
Стыр Леуахийы ком Чысыл Леуахийы комæй. Иры рагъ цæгат-скæсæнæй хуссармæ хицæн
кæны Чысангом Чысыл Леуахийы комæй, Медзыдайы комæй æмæ Лехурайы комæй. Дзимыры
рагъ скæсæны хицæн кæны Чысангом Арагуийы комæй, йæ рагъыл уагъд у Хуссар
Ирыстон æмæ Гуырдзыстоны арæн. Цæугæдæттæ иууылдæр æвзæрынц Хуссар Ирыстоны
зæххы æмæ иууылдæр сты хæххон. Стырдæр цæугæдæттæ сты Стыр Леуахи (115 км),
Чысыл Леуахи (46 км) æмæ Чысандон (54 км).

Хуссар Ирыстоны бæстыхъæд у ромыл. Бæстыхъæды стыр хайад исынц хæхтæ. Уыдон
æвзарынц дымгæйы æздæхт. Кавказы сæйраг рагъ та нæ уадзы уазал дымгæтæ цæгатæй,
æмæ Хуссар Ирыстоны уый тыххæй Цæгат Ирыстонæй хъармдæр вæййы. Бæстыхъæд тынг
ивы цæгатæй хуссармæ. Уый у умæн æмæ цæгатæрдæм хæхтæ бæрзонддæр сты. Куыд
уæлдæр хæхтæм, афтæ уазалдæр æмæ даргъдæр зымæг.

Хуссар Ирыстоны æрдз фылдæр у æнæвналд. Республикæйы зæххыл индустрион объекттæ
цъус кæй ис, уый тыххæй дон, мæр æмæ уæлдæф сыгъдæг сты. Æппæты карздæр
экологион проблемæ у хъæдцæгъдыны проблемæ. Кæд 2000-æм æзтæм Хуссар Ирыстоны
адæм газ æмæ электроэнергийæ фылдæр пайда кæнын байдыдтой, æмæ уый тыххæй хъæд
цагътой къаддæр, уæд 2008-æм азы Гуырдзыстонимæ хæсты фæстæ уыцы проблемæ
фæстæмæ сактуалон ис. Амайын æмæ цалцæг кæнынæн Дзауы районы хъæд тыхджын
байдыдтой цæгъдын, уыимæ æнæзакъонæй дæр.

Зайæгойтæ æмæ цæрæгойтæм гæсгæ, Хуссар Ирыстон Кавказы æндæр бынæттæй тынг нæ
хицæн кæны, уæлдайдæр Фæскавказы хæхбæстæй. Бæстыхъæды тыххæй дзы ис бирæ
зайæгойты æмæ цæрæгойты хуызтæ. Республикæйы стырдæр бынат ахсынц хъæдтæ. Хъæд
фылдæр ис хæхты астæуккаг бæрзæндты (2350 метры онг), хæххон фæзтæй бындæр.
Фæзты хъæд æмбæлы цъусдæр, æрмæст цæугæдæтты цур. Сæйрагдæр хъæдгуырæн бæлæстæ
сты тулдз, тæрс, сабæлут, наз, нæзы æмæ соцъи. Сырдтæй дзы ис арс, бирæгъ, рувас
æмæ æндæртæ.

Хуссар Ирыстоны ис иу æрдзæвæрæн. Уый ис Чысыл Леуахийы комы, æмæ дзы ис æрсытæ,
стайтæ, сагтæ æмæ æндæр стæм сырдтæ.

Хуссар Ирыстон у æрдæгпрезидентон республикæ. Республикæйы политикон системæ
кусы конституцимæ гæсгæ, кæцы райстой 8-æм апрелы, 2001-æм азы. Уымæ гæсгæ
паддзахадон тыхтæ дих сты хицауадон, закъондæддæг æмæ тæрхондонон тыхтыл. Уыцы
тыхтæ сæ барты мидæг сты сæрибар.

Хуссар Ирыстоны закъондæттæг тых у парламент. Парламенты у иупалатæон æмæ
бирæпартион, æмæ дзы ис ис 33 депутаты. Уырдæм æвзæрстытæ цæуынц партиты
номхыгъдмæ гæсгæ, фондз азмæ. Фæстаг æвзæрстытæм гæсгæ, парламентмæ ахызтысты
æртæ партийы: Иудзинад (17 бынаты), Адæмон парти (9) æмæ Комунистон парти (8).

Тæрхондонон тых у арæзт цалдæр тæрхондонæй. Сæйрагдæр сæ у Уæлдæр Тæрхондон.
Æндæр тæрхондæттæй уæлдай, Уæлдæр Тæрхондон тæрхон кæны æвзæрстытæ æмæ
референдумы хъуыддæгтæ, бæрæг кæны президент æмæ кæстæр тæрхондæтты æрдыгæй
конституцийы æфхæрдтытæ. Конституцимæ гæсгæ ма Хуссар Ирыстоны гæнæн ис æмæ уа
Конституцион Тæрхондон, фæлæ дзы ацы тæккæ нæй.

Закъæттæ, президенты бардзырдтæ, æмæ æндæр нормативон актты æххæст кæнынмæ цæст
дары прокуратурæ. Прокуратурæйы хистæры æвæры президент.

Хуссар Ирыстон дихгонд у фондз административон иуæгыл: цыппар район æмæ иу
сахарыл. Районтæ сты Дзауы район, Знауыры район, Ленингоры район æмæ Цхинвалы
район. Сахар та у Цхинвал. Уыдонæн ис сæхи къухдариуæггæнджытæ, кæдон скъуыддзаг
кæнынц бынæттон фарстатæ. Административон хæйттæй Цхинвал у æппæты гыццылдæр æмæ
æппæты цæрæгджындæр. Районты ’хсæн стырдæр у Дзауы район, гыццылдæр та Знауыры
район.

Хуссар Ирыстон хæдбарыл нымад цæуы æрмæст фондз ИНО-йы уæнг бæстæйæ. Уыдон сты
Уæрæсе, Никарагуæ, Венесуэлæ, Науру æмæ Тувалу. Уыдон йеддæмæ ма ноджы фондз
паддзахады, кæдон сæхæдæг дæр хæдбартыл нымад не сты. Бæстæты фылдæр Хуссар
Ирыстоны зæхх нымайынц Гуырдзыстоны хайыл.

Фæстаг æзты Хуссар Ирыстон цалдæр хатт фæкъаддæр кодта æфсæддонты бæрц. Ныр дзы
ис 1250 адæймаджы æмæ 15 мин та резервы. Æфсад фылдæр арæзт у фистæгæфсад,
механикон фистæгæфсад æмæ артиллерийæ. Ис ма дзы хæдтæхджыты ныхмæ гæрзтæ.
Æфсæддонты арæх цæттæ кæнынц уæрæсейаг дæснытæ.

Уæлдæфон тыхты ис цыппар вертолёты, фæлæ Гуырдзыстонимæ фæстаг хæсты фæстæ
уыдонмæ æркаст нал ис.

Хуссар Ирыстон цы енергийæ пайда кæны, уый иууылдæр исы Уæрæсейæ. Пайда кæны
фылдæр æрмæст æртæ енергийы хуызæй: газ, рухс æмæ æртæгæй. 1990-æм æзты онг суг
æмæ æвзалыйæ дæр. Нæуæггæнгæ энергийы хуызты тыххæй бæрæг нæй. Кæд рухс 2008-æм
азæй фæстæмæ хæххон хъæутæм байдыдтой уадзын, уæд газ æрмæст цалдæр цæрæнраны
ис. Газ 2008-æм азы размæ цыд Гуырдзыстонæй, æмæ-иу арæх æрлæууыд, фæлæ 2009-æм
азы скуыста газуадзæн «Дзуарыхъæу—Цхинвал». Ног газуадзæн скусынæй республикæйы
газ тынг фæаслам ис, æмæ йæ куыст та фæхуыздæр.

Хуссар Ирыстоны цæрджыты нымæц рæстмæ бæрæг нæу. Фæстаг хатт адæм нымад
æрцыдысты 1989-æм азы, советон рæстæджы. Уæд банымадтой 98 527 адæймаджы. Уæдæй
фæстæмæ цæрджыты нымæц æрмæст цъусдæр кодта, æмæ, экспертты хъуыдымæ гæсгæ,
2009-æм азмæ уыдысты 26 минæй 32 минмæ. Цæрджытæй æрдæгæй фылдæр цæрынц сахарты.
Хуссар Ирыстоны ис дыууæ сахары, Цхинвал (Чъреба) æмæ Къуайса, æмæ уыдонæн дæр
сæ цæрджыты нымæц æвзæр бæрæг у. Экспертты хъуыдымæ гæсгæ, Цхинвалы (Чъреба)
цæры 18 минæй 20 минмæ æмæ Къуайсайы та иу минæй, мин æмæ æрдæгмæ æввахс.

Хуссар Ирыстоны цæрджытæ сæ фылдæр сты ирæттæ. Уыдон апырх сты гас республикæйы
зæххыл, æмæ æрмæст Чысандоны комы не сты æппæты фылдæрæй. Ирæтты фæстæ цæуынц
гуырдзиæгтæ. Гуырдзиæгтæ ахсынц 20-30 процент, æмæ сæ фылдæр цæрынц Ленингоры
районы, уæлдайдæр Чысангомы. Цæрынц ма Знауыры алыварс цалдæр хъæуы. Цалынмæ
2008-æм азы хæст не ’рцыдис, уæдмæ гуырдзиæгтæ цардысты ноджы цалдæр бынаты:
Цхинвалæй цæгатæрдæм Итраписы онг, Чысыл Леуахийы комы цалдæр хъæуы æмæ Знауыры
районы дыууæ хъæуы. Гуырдзиæгты фæстæ цæуынц уырыссæгтæ, уыдоны нымæц у дыууæ
минмæ æввахс. Уыдон йеддæмæ Хуссар Ирыстоны цæрынц æндæр адæмтæ дæр, фæлæ сæ
нымæц стыр нæу, æмæ фылдæр цæрынц Цхинвалы. Уыдонмæ хауынц сомихæгтæ,
украинæгтæ, бердзенæгтæ æмæ æндæртæ. Æдæппæтæй ссæдз адæмыхатты минæвæрттæй
фылдæр.

Чырыстон дин у Хуссар Ирыстоны арæхдæр дин. Уырдæм хауынц уырнон адæмы тæккæ
фылдæр хай. Сæ фылдæр сты растуырнæгтæ, цъусдæр та протестанттæ. Растуырнæг
чырыстæттæ фылдæр хауынц Аллон епархимæ, уырыссаг хæстонтæ та хауынц Уырыссаг
растуырнæг аргъуанмæ, бæлæвырддæр та Дзæуджыхъæу æмæ Аланийы епархимæ.

Гуырдзыстонимæ фыццаг хæсты размæ дзы дзуттæгтæ дæр бирæ уыдис, фæлæ хæсты тæккæ
размæ сæ фылдæр алыгъдысты, æмæ ма дзы ныр цалдæр бинонтæ баззадысты. Æндæр
динты тыххæй бæрæг цъус ис, уымæн æмæ Хуссар Ирыстоны адæм динмæ гæсгæ нымад
никуы æрцыдысты.

Хуссар Ирыстоны фыццаг æвзаг у ирон, кæцы конституцимæ гæсгæ у паддзахадон
æвзаг. Уый йеддæмæ ма уырыссаг æвзаг æмæ гуырдзиаг æвзæгтæ сты официалон
æвзæгтæ. Гуырдзиаг у официалон æрмæст гуырдзиæгтæ æнгомæй цы цæрæнрæтты цæрынц,
уым.

Ирон æвзаг у Хуссар Ирыстоны сæйраг æвзаг. Ирон æвзагыл уагъд цæуы газет
«Хурзæрин», кусынц паддзахадон телеуынынад, æмæ радио «ИР», иртæстытæ кæны
Хуссар Ирыстоны зонадон-иртасæн институты. Ирон æвзаг ахуыр кæнынц скъолаты æмæ
университеты. Фæлæ ахуырады сæйраг æвзаг нæу. Уымæ гæсгæ иуæй-иу зынгæ адæм
зæгъынц, ирон æвзаг æфхæрд кæй цæуы, уый. Уый раст кæнынæн ныртæккæ уагъд цæуы
«бирæвзагон ахуырадыл» эксперимент Цхинвалы интернаты бындурыл, уыцы эксперимент
æнтыстджын куы уа, уæд æндæр скъолаты дæр сывæллæттæ ног программæмæ гæсгæ ахуыр
кæндзысты.. Республикæйы территорийыл тынгдæр рапарахат ис къуыдайраг
ныхасыздæхт, уый йеддæмæ цæрджытæ дзурынц урстуаллаг æмæ чысайнаг ныхасыздæхтыл.

Уырыссаг æвзаг Хуссар Ирыстоны у паддзахадон æвзаг. Падзаходон ссис 2011 азы
сæрмагонд референдумы бындурыл. Уый размæ йын уыдис официалон статус. Уырыссаг
æвзагыл цæуынц ахуыр æмæ иртæстытæ.

Гуырдзиаг æвзагæй пайда кæнынц, гурдзиаг цæрджытæ кæм цырынц æнгомæй, уыцы
цæрæнрæтты (уæлдайдæр Знауыры районы æмæ Ленингоры районы скæсæны); республикæйы
конституцимæ гæсгæ гуырдзиаг æвзаг уыцы æууæлты у официалон æвзæгтæй иу.

1990-æм азты агъоммæ Хуссар Ирыстоны бирæ цæрджытæ, уыимæ ирон адæмыхаттæй дæр,
зыдтой гуырдзиагау. Уымæн йæ аххосæгты ’хсæн уыдис гуырдзиаг æвзаджы сæрмагонд
статус Гуырдзыстоны ССР-йы, стæй ирæтты сгуырдзиаг кæныны мадзæлттæ дæр (куыд
гуырдзиаг алфавиты ныффидар кæныны реформæ иронау фыссынæн 1939-æм азы).
Фæстæдæр гуырдзиаг æвзагыл дзурджыты нымæц кодта къаддæр, уый тыххæй æмæ æрыгон
фæлтæр нал ахуыр кæнынц уыцы æвзаг.

Республикæйы ис 61 иумæйагахуырадон скъолайы, ног райдиан скъолатæ æрæджы байгом
сты Знауыры районы Арчънет, Гъаристау æмæ Лопъаны хъæуты. Æхгæд æрцыдысты Дзауы
районы Теделет æмæ Знауыры районы Зиулеты райдиан скъолатæ, фаг сабитæ дзы кæй
нæ уыдис, уый тыххæй.

Хуссар Ирыстоны культурæ у æвзæрст ирон культурæйы бындурыл æмæ гуырдзиаг
культурæйы æндавдимæ. Уый бирæ цæмæйдæр хицæн кæны Кавказы æндæр адæмты
культурæтæй, фæлæ сын иудзинæдтæ дæр ис. Цæвиттон, адæмон дарæстæ Кавказы
адæмтæн æмхуызон сты. Кавказы адæмты культурæтæм гæсгæ, Хуссар Ирыстоны
культурæ, уыимæ ирон культурæ дæр, алкуыдæр хицæн кодта литературæйы, аивады,
кухнæйы æмæ спорты.

Хуссар Ирыстоны кухнæйы фылдæр ис ирон адæмон хæринæгтæ æмæ нуæзтытæ. Йæ бындуры
сты дзидза, ссад æмæ æхсырæй арæзт хæринæгтæ. Дзидзайы хæринæгтæм хауынц
хъæдурфых дзидза, физонæг, дзехы æмæ фыдджын. Ссадæй аразынц алы хуызон чъиритæ:
къартофджынтæ, фыдджынтæ, хæбизджынтæ, хъæдурджынтæ, къабускаджынтæ,
цæхæраджынтæ æмæ æндæртæ. Тынг ахсджиаг сты ирон адæмæн æхсырæй хæринæгтæ дæр.
Уырдæм хауынц цыхт, æхсыры цъæртæй хъайла, миссын, дзыкка, инджынтæ æмæ ноджы
æндæртæ. Нуæзтæй æппæты ахсджиагдæр бынат ахсынц бæгæны, сæн æмæ арахъхъ. Тынг
парахат дзы у гуырдзиаг, æмæ иннæ къухнæ дæр.

Хуссар Ирыстоны сæйрагдæр спорты хуызтæ сты къахпорти (футбол) æмæ хъæбысхæст.
Уыдон йеддæмæ ма бокс, гандбол, дзюдо, рæуæг æмæ уæззау атлетикæ æмæ армхæст дæр
популярон сты. Профессионалон спорт дзы тынг фæстæмæцыд у. Уый фылдæр у уый
тыххæй æмæ Хуссар Ирыстонæн спортивон æхсæнадæмон федерацитæм бацæуын тынг зын
у. Ис æрмæст футзалы федерациты, AMF æмæ UEFS-ы.

Хуссар Ирыстоны ис иу футболон бал, Цхинвалы Спартак. Советон рæстæджы уый
хъазыд ССРЦ-ы дæлдæр дивизионты æмæ йын уый бæрц ницы бантыст. Ныр та хайад исы
Ирыстоны чемпионаты æмæ дзы æртæ хатты счемпион ис.



https://os.wikipedia.org/wiki/%D0%93%D1%80%D0%B5%D0%BA%D1%8A

Координатæтæ: 38°18′04″ ц. у. 23°44′28″ с. д.﻿ / ﻿38.301111° ц. у. 23.741111°
с. д. (G) (O)38.301111, 23.741111

Грекъ (гр. Ελλάδα [ɛˈlaða]) кæнæ Гречъы Республикæ (гр. Ελληνική Δημοκρατία
[eliniˈkʲi ðimokraˈtia]) у Европæйы паддзахад, Европæйы Цæдис æмæ НАТО-йы уæнг.
Гречъы фæзуат ахсы Балканы æрдæгсакъадахы хуссайраг хай æмæ 2 мин сакъадахы, уый
кæны 131 940 км² (дунейы 94-æм). Цæрынц дзы 10 964 020 (2003-æм азы; уымæй у
дунейы 70-æм).

Административон æгъдауæй дихгонд у 13 зылдыл (хуыйнынц периферитæ), периферитæ
та дихгонд сты лыстæгдæр иуæгтыл — 51 префектурæйыл.

Грекъ йæ хæдбардзинады бон бæрæг кæны 6 апрелы. Хæдбар паддзахад сси 1821-æм
азы, Османты империйæ йæхи ссæрибар кæнгæйæ.

Грекъ нымад у ныгуылæн цивилизацийы авдæныл. 3 мин азы нæ эрæйы агъоммæ æввахс
Криты сакъадахы размæцыд минойаг цивилизаци фæзындис, фæстæмæ сæ культурæ
фæхæлиу ис материкыл. Фæстæдæр райдыдта критаг-микенаг (æндæр ныхасæй эгейаг)
цивилизацийы эпохæ. Фæзындысты грекъаг полистæ; Стыр Грекъ, Къаннæг Ази æмæ
Цæгат Сау денджызы былы антикон колонитæ дæр.

Полистæ Афинæтæ æмæ Спартæ фæуæлахиз сты Персийыл, фæлæ цæ уый фæстæ Фивтæ
ныппырх кодтой.



https://os.wikipedia.org/wiki/%D0%91%D0%B5%D1%82%D1%8A%D1%8B%D1%80%D0%B1%D1%83%D1%85

Бетъырбух, нырыккон мыхуыры арæхдæр Санкт-Петербург, (уырыс. Санкт-Петербург) у
Уæрæсейы Империйы кæддæры сæйраг сахар, Нева Финнаг бакæлæнмæ кæм æфты, уыцы
ран. Абон дæр Уæрæсейы мидæг Бетъырбух тынг ахадгæ сахар у, бæстæйы дыккаг
стырдæр. Бетъырбух у, йæ цæрджыты нымæц иу милуанæй фылдæр кæмæн у, дунейы ахæм
цæгатагдæр сахар. Цæрынц дзы 5 милуан адæймагæй фылдæр.

Бетъырбух хæссы Хъæбатыр сахары кадджын ном, йе сконды ис æртæ Хæстон намысы
сахары (Кронштадт, Колпино, Ломоносов).

1703-æм азы 27 майы паддзах Пётр I указмæ гæсгæ Пётр æмæ Павлы гæнахæн йæ бындур
сæвæрдтой Невайы дельтæйы. Уыцы цау нымад у Бетъырбухы бындурæвæрды боныл.

Бетъырбух ахсы зынгæ бынат нырыккон ирон культурæйы. Ам ахуыр кодтой Хетæгкаты
Къоста, Брытъиаты Елбыздыхъо, Абайты Васо æмæ бирæ æндæртæ. Ам XX æнусы райдиан
мыхуырæй цыдис фыццаг ирон журналтæй иу — «Хуры тын», зæгъгæ (йæ редактор уыди
Брытъиаты Е.).

Ныр дæр Бетъырбухы бирæ ирæттæ цæрынц. Ис дзы Цæгат Ирыстоны минæварад æмæ ирон
æхсæнад дæр.



https://os.wikipedia.org/wiki/%D0%A6%D1%85%D0%B8%D0%BD%D0%B2%D0%B0%D0%BB

Цхинвал кæнæ Чъреба у Хуссар Ирыстоны сæйраг сахар. Цæры дзы 30,4 мин адæймаджы
(2015).

1990 азы онг Цхинвал уыд Хуссар Ирыстоны автономон бæстæйы административон
центр. Сахары статус райста 1922-æм азы.

Фыццаг хатт картлийаг хъæу Цхинвал æрхъуыдыгонд уыд гуырдзыйаг азфысджытæй 1398
азы, фæлæ фæстæдæр æссардæуыд документтæ, кæцытæ бæлвырд кæнынц, ома ам лæууыд
фидар, III æнусы амад Паддзахы фырт Асфæгуырæй, кæцы у персайнаг династи
Аршакидæй.[кæцæй ист у?]

XVIII æнусы райдайæны уыд чысыл "паддзахадон сахар" кæцыйы цардысты моладзандоны
æхуырстытæ.[кæцæй ист у?] Картли-Къахеты Паддзахад куы баиу Уырысы паддзахадимæ
уæдæй фæстæме Цхинвал уыд Гуырдзыйаг губернæйы хай.

Сахары бынат ис уæгæнæн фæндагыл, кæцы иукодта Цæгат Кавказ Тифлисимæ æмæ
Гуримæ. Æмæдзы цард хæцæ цæрджытæ: фылдæр дзуттæгтæ, сомихæгтæ, гуырдзыйæгтæ,
ирæттæ æмæ уырыссæгтæ.[кæцæй ист у?]

Æмæ аз фæстæ 1922-мы Цхинвал официалон хъуыддагмæ гæсгæ сси Хуссар Ирыстоны
автономон бæстæйы сæйраг сахар Гуырдзыйаг ССР-йы хайы. Фæстæдæр сахары цæрджыты
нымæцы уыдысты фылдæр ирæттæ, Хуыссар Иры хъæутæй рацæугæтæ. 1989 азмæ гæсгæ
сахары цардис 42 934 адæймаджы.

Цхинвал Транскамæй баст у Цæгат Ирыстонимæ. Æрвылбон Дзæуджыхъæу æмæ Цхинвалы
’хсæн цæуынц дæс автобусон рейсы. Сахары мидæг цæуынц маршутон автобустæ.



https://os.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8

Координатæтæ: 63°24′00″ ц. у. 25°51′00″ с. д.﻿ / ﻿63.4° ц. у. 25.85°
с. д. (G) (O)63.4, 25.85

Финлянди (фин. Suomi, швед. Finland) у паддзахад Европæйы цæгаты, Европæйы Цæдис
æмæ Шенгены бадзырды паддзахæдтæй иу. Скæсæны Финлянди æмарæн у Уæрæсеимæ,
цæгат-ныгуылæны — Швециимæ, цæгаты — Норвегиимæ. Хуссар æмæ ныгуылæны йæ былтæ
æхсы Балты денджыз. Финляндийы сæйраг сахар у Хельсинки, уый дæр у бæстæйы
стырдæр сахар.

Финлянди фаг стыр паддзахад у, йæ фæзуатмæ гæсгæ у Европæйы æстæм (дунейы
64-æм). Финлянди у дунейы дыккаг æнтыстджындæр паддзахад, йæ хæстон, социалон,
экономикон æмæ политикон бæрæггæнæнтæм гæсгæ.

Финлянди у Европæйы Цæдисы иунæг уæнг, Уæрæсеимæ арæн кæмæн ис, фæлæ НАТО-мæ чи
нæ бацыди, ахæм. Бæстæйы политиктæй иуæй-иу тырнынц НАТО-мæ.

Финлянди Скандинавийы бæстæ нæу, фæлæ скандинаваг культурæмæ у хæстæг, стæй уыцы
иу регионы лæууы — уый тыххæй пайда кæнынц терминæй Фенноскандинави (ома
Норвеги, Швеци æмæ Финлянди кæй ахсы, уыцы регион).

Адæм æрцардысты Финляндийы æртæ фарсæй. Финно-угойраг знæмттæ æрбацыдысты Уралы
’рдыгæй æмæ бæстæмæ бацыдысты Карелы зæхкъубал æмæ Финляндийы донбакæлæныл.
Астæузаман уыцы территори уыд куы Новгороды, куы Швецийы дæлбар.

1581-æм азæй Финляндийæн уыд стыр кънйазады статус (Швецийы дæлбар). Уæрæсейы
æмæ Швецийы ’хсæн хæсты фæстæ 1809-æм азы Финляндиаг стыр кънйазад æххæстæй
бацыд Уæрæсейы империмæ. Империйы Финляндимæ уыд егъау автономи: шведаг æмæ
финнаг æвзаг баззадысты йæ официалон æвзæгтæ, уыдис ын бар йæхи æхца (финляндиаг
маркæ) уадзын æмæ афтæ дарддæр. 1892-æм азы финнаг æвзаг официалон æгъдауæй сси
шведаг æвзагимæ æмбар.

1906-æм азы Финлянди скусын кодта æвзарыны æппæтиумæйаг бар (сылгоймæгтæн дæр),
дунейы фыццаг бæстæты ’хсæн.

1917-æм азы декабры Финлянди расидти йæ паддзахадон хæдбардзинад, æмæ
большевикон хицауад уыцы хæдбардзинадыл сразы. 6 декабры ныр дæр барæг кæнынц
куыд национ бæрæгбон — Хæдбардзинады бон. Уый фæстæ, куыд Уæрæсейы, афтæ
Финляндийы дæр цыдис карз мидхæст — рамбылдтой дзы «урсытæ».

Фæстæдæр Советон Цæдис Финляндийы ныхмæ райдыдта хæст æмæ дзы тыхæй райста бирæ
зæххытæ (ныр Карели æмæ Ленинграды облæсты хæйттæ сты). Дыккаг дунеон хæсты
рæстæг Финлянди Германы фарс æрлæууыд (финн æй хуыдтой Дарддæргæнæн хæст) æмæ та
ногæй фембылды и. 1944-æм азы Финлянди хæстæй рацыд, æмæ дзы Советон Цæдисмæ
ноджы цалдæр гæппæлтæ бафтыдтой (Петсамойы регион, уырыссагау та — Печенгæ, ныр
Мурмансчы облæсты). Уый йедтæмæ Финляндийы бахъуыд немыцы ныхмæ схæцын
(Лапландийы хæст) æмæ контрибуцитæ дæр фидын.

Хæст куы фæци, Финляндийы къухы бафтыд Советон Цæдисимæ хорз бастдзинад саразын,
уый бæстæйы экономикæйæн дæр фæахъаз кодта: рапарахат машинæаразæн,
гæххæттуадзæн æмæ полиграфион индустри. Уыцы æнтыстытæ Финляндийы уæды
президенты Урхо Кекконены (фин. Urho Kekkonen) сгуыхтдзинадыл нымад сты.
Кекконен йæ бынаты куыста 25 азы дæргъы.

Финлянди у, бирæ сакъадæхтæ æмæ бирæ цадтæ кæм ис, ахæм бæстæ. Ис дзы 190 мин
цады бæрц, уыдон ахсынц Финляндийы территорийы 9%. Цадтæ кæрæдзиимæ сты баст æмæ
уымæй сты егъау цады системæ. 36 къанауыы æмæ 48 шлюзы фæрцы уыцы системæ у
наудзон. Къанаутæй ахсджиагдæр у Саймæйы канал, уый Саймæйы цад Финляндийы
бакæлæнимæ бæтты.

Финляндийы æртæ сахары — Маарианхаминæ, Уусикаупунки æмæ Ханкойы — ’хсæн ис
сакъадахджын регион, финнагау хуыйны Saaristomeri «Архипеладжы денджыз». Уыцы
регион у дунейы стырдæр архипелаг: йæ сакъадæхты нымæц бæлвырд зæгъæн нæу, уый
тыххæй æмæ уыцы нымæц тынг баст у, сакъадах цы хонæм, уыимæ. Сæ фæзуат иу
квадратон километрæй фылдæр кæмæн у, 257 ахæм сакъадæхы дзы ис. Гектары ’рдæгæй
фылдæр та — 18 мины бæрц. Ис ма бирæ чысылдæр сакъадахы. Уыимæ абарынмæ, егъау
Индонезийаг архипеладжы ис 13-18 мин сакъадахы).

Архипеладжы стырдæр сакъадæхты ’хсæн ис хорз бастдзинад: хидтæ, бырантæ, зымæгон
ихын фæндæгтæ.

Кæд цæгатаг бæстæ у, уæддæр Финляндийы бæстыхъæд æппын карз нæу. Бетъырбухимæ
абаргæйæ, Хельсинкийы температурæ вæййы цалдæр градусы хъармдæр. Уый у
Атлантикон фурды тавæг.

Финляндийы дыууæ атомон электростанцæйы ис (цыппар реакторы), уый æмæ æндæр
аххосты фæрцы ацы бæстæ ахсы Европæйы Цæдисы фыццаг бынат (Францимæ) электрон
тыхы аргъмæ гæсгæ (ома, тæккæ асламдæр электрон тых у Финлянди æмæ Францы).
Электрон энергийы 5—17% Финлянди æлхæны Уæрæсейæ.

Финляндийы цыппор стырдæр компанитæ сты: Nokia, Stora Enso, Neste Oil,
UPM-Kymmene, Kesko, SOK, Metsäliitto, Outokumpu, Metso, Tamro, Fortum, Sampo,
Kone, Elcoteq, Rautaruukki, Wärtsilä, YIT, Varma, Cargotec, SanomaWSOY, Kemira,
Ilmarinen Keskinäinen Eläkevakuutusyhtiö, TeliaSonera Finland, Luvata
International (former Outokumpu Copper), Huhtamäki, Finnair, Lemminkäinen,
HKScan, Onvest, RTF Auto, Tieto, Ahlstrom, Konecranes, Valio, ABB, Itella, Amer
Sports, Teboil, Elisa æмæ Myllykoski.



https://os.wikipedia.org/wiki/%D0%9E%D1%81%D0%BC%D0%B0%D0%BD%D1%82%D1%8B_%D0%B8%D0%BC%D0%BF%D0%B5%D1%80%D0%B8

Османты, Османы кæнæ Оттоманты импери (осмайнаг туркаг æвзагыл دولتْ علیّه
عثمانیّه Devlet-i Âliye-yi Osmâniyye, нырыккон туркаг æвзагыл: Osmanlı
İmparatorluğu) уыд осмайнаг султанты паддзахад 1299-æм азæй 1923-æм азы онг. Йæ
тæмæны (XVI-XVII æнусты) империйы сконды уыдысты Анатоли, Хæстæг Скæсæн, Цæгат
Африкæ, Балканы æрдæгсакъадах æмæ ма цалдæр æндæр регионы.

Фыццаг Дунеон хæсты фæстæ импери фехæлди. Йæ раздæр зæххытæ байстой Франц æмæ
Стыр Британи.

1923-æм азы 29 октябры расидтæуыд Турчы Республикæ, йæ фыццаг президент сси
хæстон хъæбатыр Мустафа Кемаль, фæстæдæр йæ мыггагæн Ататюрк (туркæгты фыд) чи
райста, уый. Йæ фынддæс азыйы президентады дæргъы Ататюрчы къухы бафтыд осмайнаг
паддзахады хæлддзæгты ног туркаг паддзахад рацаразын, ныры онг дæр уымæн стыр
цыт кæнынц Турчы.



https://os.wikipedia.org/wiki/%D0%90%D1%84%D1%80%D0%B8%D0%BA%C3%A6

Африкæ у æхсæз континенттæй иу æмæ æхсæз дунейы хæйттæй иу. Континеты фæзуат у
30 065 000 км², ома æппæт дунейы сурзæххы 20,3%. Африкæйы ис 53 паддзахады, 4 ма
сты æнæбанымад. Африкæйы цæрынц иу миллиард адæймаджы бæрц.

Африкæ лæууы Европæйæ хуссарырдыгæй æмæ Азийæ хуссар-ныгуылæнырдыгæй. Африкæйы
ныгуылæйнаг былгæрон æхсы Атлантикон фурд, скæсæны та — Индийы фурд. Африкæ æмæ
Европæйы ’хсæн ис Зæххастæуы денджыз, Африкæ æмæ Азийы ’хсæн — Сырх денджыз æмæ
Суэцы къанау.

Африкæйы цæгаты ис дунейы стырдæр æдзæрæгран — Сахарæ. Уыцы ранæй хуссарырдыгæй
хъæдтæ æмæ саваннæтæ сты фылдæр.

XV æнусæй фæстæмæ Африкæ уыдис колонизацигонд. 1900-æм азмæ æгас континет
дихгонд уыди европæйаг бæстæты ’хсæн — стырдæр колонитæ байстой Стыр Британи,
Франц, Герман, Бельги æмæ Итали. Деколонизацийы процесс райдыдта æрмæст Дыккаг
дунеон хæсты фæстæ.



https://os.wikipedia.org/wiki/%D0%90%D0%B1%D1%85%D0%B0%D0%B7

Абхаз кæнæ Абхази (абх. Аҧсны, гуырдз. აფხაზეთი) у хæдбар паддзахад,
Гуырдзыстоны кæддæры автономи, ис Кавказы Цæгат-ныгуылæн хай — Сау денджызы
былыл. Йæ сæйраг сахар у Сухум.

Абхазийы хæдбардзинад базыдтой Уæрæсе (2008-æм азы 26 августы), Никарагуа
(2008-æм азы 5 сентябры), Венесуэлæ (2009-æм азы 10 сентябры) æмæ Науру (2009-æм
азы 15 декабры), стæй Хуссар Ирыстон, Приднестровье æмæ Уæлхох Карабах. 2008-æм
азæй фæстæмæ Абхази, цы территори йæхи хоны, уый контроль кæны æппæтæй.

Абхазийы ныры президент у Рауль Хaджимбæ (2014-æм азы сентябрæй). Абхазийы
президент 2011-æм азы 26 сентябрæй уыдис Александр Анкваб, Сергей Багапшы амарды
фæстæ уый æххæст кодта президенты хæстæ.

Ныгуылæнæй скæсæны ’рдæм йæ территорийы астæуккаг дæргъ у 160 километры,
хуссарæй цæгаты ’рдæм та — 54 километры. Денджызгæрæтты дæргъ у 210 километры.

Абхазийы цæрджытæ нымæц — 320 мин адæймагæй фылдæр (2001 азы зонæнтæм гæсгæ).
Цæрынц дзы абхазæгтæ, сомихæгтæ, уырыссæгтæ, гуырдзиæгтæ (сæ фылдæр мегрелтæ),
грекъæгтæ, эстойнæгтæ, немыцæгтæ, польшæйæгтæ æмæ æндæр нациты минæвæрттæ.
Сахарты цæрджыты нымæц хизы 50 процентæй фылдæрмæ. Сæ динмæ гæсгæ 60% сты
чырыстæттæ, 16% пысылмæттæ.

Хæхтæ ахсынц йæ территорийы 64% — Кавказы сæйраг къæдзæхрагъ, Бзыбь, Чхалта,
Кодоры хæхтæ. Иууыл бæрзонддæр хох у Домбай-Ульген (4046 м).

Абхазийы территорийы 55 процентæй фылдæрыл зайы хъæд (тулдз, тæрс, фатхъæд,
сабæлут, соцъи æмæ наз). Денджызгæрæтты зайынц субтропикон зайæгойтæ.

Йæ бæстыхъæд у уымæл, субтропикон, денджызгæрæтты январы астæуккаг температурæ
вæййы +4... +7 градусы, хæхты — +2... -2 градусы, июлы та +22... +24 градусы.
Къæвдатæ дзы афæдз æруары 1300–2400 миллиметры.



https://os.wikipedia.org/wiki/%D0%98%D1%80%D1%8B%D1%81%D1%82%D0%BE%D0%BD

Ирыстон кæнæ Ир, дыгуронау Иристон, у Цæгат Ирыстон æмæ Хуссар Ирыстоны иумæйаг
ном. Ирыстонæн йæ хуссары æмæ цæгаты дæр ис, Ирыстоны иудзинадмæ чи тырны, ахæм
адæймæгтæ. Ирыстоны иумæйаг фæзуат у 11900 км².

Ном Ирыстон арæзт у ирон ныхас Ир æмæ фæсæфтуан -стон-æй (йæ ратæдзæн у
индоевропæйаг уидаг *stā- «лæууын» æмæ персайнаг æвзаджы амоны «бынат, бæстæ»).
Ныхас Ир-æн арынц цалдæр равзæрæны. Бирæ иртасджытæ дзурынц æмæ Ир рацыдис рагон
ирайнаг arya æмæ aryana-йæ. Фæлæ Абайты Васойы хъуыдымæ гæсгæ кавказаг
субстратæй ист у.

Æндæр æвзæгты фылдæрыл Ирыстон хонынц «Осетия». Уый рацыдис гуырдзиаг дзырдæй
«ოსეთი» [osetʰi], уый та нысан кæны «осæгты (ирæтты) бæстæ».



https://os.wikipedia.org/wiki/%D0%90%D1%84%D0%B3%D1%8A%D0%B0%D0%BD%D0%B8%D1%81%D1%82%D0%B0%D0%BD

Координатæтæ: 33°56′00″ ц. у. 66°11′00″ с. д.﻿ / ﻿33.933333° ц. у. 66.183333°
с. д. (G) (O)33.933333, 66.183333

Афгъанистан (официалон ном Афгъанистаны пысылмон республикæ) у хæххон паддзахад
Азийы, дунейы мæгуырдæр паддзахæдтæй иу. Йæ сæйраг сахар у Кабул.

Цæрджыты нымæц у 30 милуаны. Афгъанистаны цæрæг адæмтæй сæ фылдæр дзурынц
ирайнаг æвзæгтыл: дари, пушту æмæ таджикагау.

1979-æм азы Советон Цæдисы æфсад бацыд Афгъанистанмæ. Æфсæддонтæ бæстæйæ
ацыдысты 1989-æм азы. Афгъайнаг хæсты Ирыстонæй уыд 1000 адæймайгæй фылдæр, 56
адæймайгæй нал федтой сæ райгуырæн зæхх.[кæцæй ист у?]



https://os.wikipedia.org/wiki/%D0%9F%D0%B0%D1%80%D0%B8%D0%B6

Париж (фр. Paris) у Францы сæйраг сахар, уыцы бæстæйы ахсджиагдæр экономикæ æмæ
культурæйы артдзæст. Сахар æрбынат кодта цæугæдон Сенæйы былгæрæтты, Францы
цæгаты.

Сахары тынг бирæ фенддæгтæ ис, бирæ туристтæ æрбацæуынц уырдæм æрвылаз.
Зындгонддæр фенддæгтæ сты Лувр æмæ Эйфелы мæсыг.

XX æнусы Парижы æрцардысты, Октябры революцийы фæстæ Уæрæсейæ чи ралыгъди,
уыдонæн сæ фылдæр. Уыцы лигъдæтты хонынц урс эмиграци.

Авторитетджындæр Францы ахуыры уагдæттæ сты сæ сæйраг сахары. Париж фыццаг бынат
ахсы дунейы студентон сахарты рейтинджы.

Сорбоннæ, Парижы зынгонддæр университет, бындур æрæвард æрцыдис 1257-æм азы
Роберы де Сорбон фæрцы, цæмæй цалдæр дæсой мæгуыр студентты сахуыр кæной
теологи. Тагъд рæстæджы университет сси Францы егъаудæр ахуыры уагдон.
Сорбоннæйы алыварс сæвзæрд Номдзыд Латинаг квартал.

Парижы ноджы дæр сты Коллеж де Франс, Политехникон скъола, Бæрзонддæр нормалон
скъола, Католикон институт, Хохы институт æмæ Управленийы националон институт.



https://os.wikipedia.org/wiki/%D0%A2%D0%B8%D0%B3%D1%80

Тигр (лат. Panthera tigris) — æхсырæйхæсгæ тугдзых гæдыты мыггаджы хуыз, у
дæлмыггаг стыр гæдытæм хаугæ пантерæты (лат. Panthera) мыггаджы цыппар минæварæй
иу. Ныхас «тигр» цæуы бердзенаг æвзагæй (рагон грекъ. tigris), уый та йæхæдæг
цæуы рагперсайнаг *tigri, уидагæй «*taig» нысаниуæгимæ «цыргъ; цырд».

Ацы хуызы минæвæртты æхсæн æмбæлынц мыггаг гæдыты егъаудæр цæрæгойтæ. Тигр у
уæлзæххон тугдзых сырдтæй егъаудæртæй иу, уæлдай уадзы массæйæ æрмæстдæр урс æмæ
тарбур æрсыты. Бæрæггонд æрцыдысты фараст тигрты дæлхуызы, уыдонæй XXI æнусы
райдайæнмæ баззадысты æрмæст æхсæз — сæ иумæйаг æмтгæй райсгæ нымæц иу 4000-6500
уæвæгойы, уыдонæй тæккæ бирæнымæцон дæр у бенгайлаг тигр (номинативон дæлхуыз),
иумæйаг популяцийы ахсы 80 %.

XX æнусы бахастæуыд Æхсæнадæмон Сырх чиныгмæ æмæ Уæрæсейы Сырх чиныгмæ, æмæ
æндæр бæстæты хъахъхъæнæн документтæм. 2010-æм азы уавæрмæ гæсгæ тигртыл цуан
æппæт дунейы дæр хъодыгонд у.

Тигры фыццаг зонадон афыст скодта Карл Линней йæ куысты «Systema naturæ», уыцы
афысты йын радта ном Felis tigris. Фæстæдæр, 1858-æм азы уырыссаг натуралист
Николай Северцов сфыссы ацы хуыз куыд Tigris striatus. 1867-æм азы бритайнаг
зоолог Джордж Грей йæ сфыссы куыд Tigris regalis. 1929-æм азæй райдайгæйæ, тигры
бахæссынц Пантерæты бинонтæм .

Тигры хуызы эволюцийы тыххæй сæйраг бæрæггæнæнтæ райстæуыд зæххæй къахгæ
баззайæгты анализмæ æмæ молекулярон филогенетикæйы иртæстытæм гæсгæ.

Кладистикон анализы базæйы бæлвырдгонд æрцыдис, хуызы сывзæрды æмæ апарахаты
центр æвæрд кæй у Скæсæн Азийы.

Тигры рагондæр къахгæ баззайæгтæ ссардæуыд цæгатаг Китайы æмæ сакъадах Явæйы..
Тигрмæ хæстæг фыдæлтыккон формæ «Panthera palaeosinensis» уыдис йæмæ абаргæйæ
чысыл гæды, цардис Цæгатаг Китайы облæст Хэнаны плиоцены кæронæй плейстоцены
райдайæнтæм. Ацы цæрæгойы ас уыдис æхсæйнаг нырыккон индиаг леопардты æмæ Зондаг
архипелагты цæрæг тигры дæлхуызты астæу. Гæнæн ис, æмæ «Panthera palaeosinensis»
уыдис леопарды егъау формæ кæнæ иумæйаг фыдæл дыууæ кæнæ фылдæр хуызæн нырыккон
«Panthera»-ты бинонæй. Хуыз Panthera palaeosinensis-ы дырыс таксономион уагæвæрд
домы æххæстгæнæн иртæстытæ.

Тигры рагон къахгæ баззайæгтæ ма ссардæуыдысты Явæйы Джетис сывæлдæгты æмæ сын
датировкæ лæвæрд æрцыдис 1,66-æй 1,81 милуан азы. Афтæмæй, дыууæ миллуан азы
размæ, плейстоцены, тигр уыдис уæрæх хæлиугонд скæсæны Азийы, цардис ма
сакъадæхты Борнео æмæ Палаван. Нымадтой раздæр, тигры равзæрды территори
нырыккон цæгатаг Китай кæй уыдис, фæлæ фæстаг палентологион бæрæггæнæнтæ
æвдисынц йæ ареал бирæ уæрæхдæр кæй уыдис, уый. Палеонтологты хай нымайынц æмæ
ацы хуызы равзæрынæн нæ хъуыдис цæмæй йæ фыдæл хуызтæ Маньчжурийы хуызон къаннæг
участокыл цардаиккой. Морфологион æмæ генетикон дивергенцийæн фыдæлтыккон æмæ
хæстæг хуызтæй хъуыдис афтиддæр хицæн популяциты изоляци, уый та гæнæн ис æмæ
æрцыдаид алыхуызон рæстæджы æмæ алыхуызон бæстыхъæдимæ æмæ рельефимæ участокты
хуссарскæсæйнаг Азийы.

Ахастмæ гæсгæ бирæнымæцон тигры къахгæ баззайæгтæ, датировкæгонд цæуынц
периодтæй рагафонæй æрæгмæ плейстоцены, бæрæг сты Китайæ, Суматрæйæ, Явæйæ;
Индийы, Алтайы, Сыбыры æмæ æндæр районты тигртæ фæзындысты афтиддæр плейстоцены
кæрон. Ноджы дæр ма ссардæуыдысты цалдæр стыр гæдыты ссарæггæгтæ, кæдон
классификацигонд æрцыдысты куыд тигртæ, скæсæйнаг Берингийы территорийы, фæлæ
уæддæр тигры къахгæ баззайæгтæ Цæгат Америкæйы территорийыл нырмæ бæрæггонд нæма
æрцыдысты. Æхсайнаг асæй къаддæр тигртæ палеонтологион бæрæггæнæнтæм гæсгæ
æрæгмæ плейстоцены цардысты Японы æмæ Сахалины. Ацы дæлхуызты къаннæгтæр ас,
раст нырыккæтты хуызæн Зондаг архипелагæй, æмбæрстгонд цæуы сакъадахон
къаннæгдзинады фæзындæй.

Абаргæ-анатомион иртæстытæм гæсгæ, тигрты æхсæйнаг ас плейстоценæй ныры дугмæты
периоды фæкъаддæр (амураг тигрты ацухкæнгæйæ, уыдоны æхсæйнаг ас нæ баивта). Ацы
фæзынд у характерон плейстоценаг æхсырæйхæссджытæн æмæ бæрæг кæны алыварслæууæг
æрдзы сезонон биопродуктивносты фæныллæг, кæнæ хомхорты равджы та æнцонвадат
æфтиаджы æхсæйнаг асы фæкъатдæрдзинады тыххæй. Тигры голоценон байзæдтæгтæ бæрæг
сты Явæйæ æмæ Калимантанæй, фæстаг сакъадахы тигр сыскъуыдис нæ дуджы æрцыды
размæ.

Молекулярон-филогенетикон бæрæггæнæнтæ, райсдæуыдысты алыхуызон методты
æххуысæй, фидар кæнынц æнгом хæстæгон бастдзинæдтæ Panthera бинонты æхсæн, æмæ
бæлвырд кæнынц, хуыз тигр кæй ахицæн иумæйаг фыдæлтыккон къабазæй 2 миллуан азы
размæ, цомахъæй, леопардæй æмæ ягуарæй бирæ раздæр. Афтæмæй, палеонтологион æмæ
молекулярон-биологион бæрæггæнæнтæ тигры равзæрды тыххæй кæрæдзийы бæлвырд
кæнынц.

Кæд молекулярон-биологион бæрæггæнæнтæм кæронмæ бæлвырдгонд нæма æрцыдис,
скæсæйнаг Ази кæй у раст уыцы регион, кæм æрцыдис хуызы хицæндзинад иумæйаг
фыдæлтыккон бинонтæй, ис бирæ æвдисæйнæгтæ, кæдонмæ гæсгæ уайы, раст ардыгæй
тигртæ кæй райдыдтой парахат кæнын цæгат æмæ цæгатскæсæйнаг Азимæ æмæ Берингимæ,
æмæ хуссармæ Зондаг архипеладжы сакъадæхтæм, Индийаг субконтиненты арæнтæм.
Тигры ахастмæ гæсгæ æрæгмæ фæзынд Индийы бæлвырдгонд цæуы уымæй дæр, æмæ тигртæ
кæй нæ цæрынц сакъадах Шри-Ланкайы, уый уыдис материккæй хицæнгонд дунеон океаны
уæлæмæ сцыдæй голоцены райдайæны. Палеонтологты цæстæнгасы астæу ис цавæрдæр
хицæндзинæдтæ, нæ фидауынц тигртæ куыд æрцардысты централон æмæ
хуссарныгуылæйнаг Азийы (каспийаг тигры ареал): иртасджыты иу хай нымайы кæй
æрбафтыдысты уырдæм цæгатскæсæйнаг Индийæ, иннæ хай та — Сыбырæй нырыккон
Хъазахстаны хуссарскæсæйнаг районтыл.

Зоогеографион бæрæггæнæнтæм гæсгæ æмæ ныры рæстæг уым кæй нæ цæрынц уымæ нæ
кæсгæйæ, тигртæ хъуамæ цардаиккой сакъадах Калимантаны; фæлæ ссарæггагтæ, кæдон
уый бæлвырд кæнынц сты цасдæр гуырысхойæгтæ. Фæлæ уæддæр туземцтæ знæм бисайайæ
дзурынц, цы ссыртæ сæм ис, уыдон кæй сты хъæддаг тигрты, фæстæгтæ дзы мард
æрцыдысты ацы туземецты фыдæлтæй 4-7 фæлтæры размæ. Уый дзуры ууыл æмæ тигр
Калимантаны кæй сыскъуыдис иу 200 азы размæ. Калимантаныл тигртæ кæй уыдис ууыл
ма дзуры дæндаджы ссард дæр лæгæт Ниайы сакъадахы малайзиаг хайы (Саравак),
неолиты рæстæджы сывæлдæгты.

Тигр у егъаудæр æмæ уæззаудæр æппæт хъæддаг гæдыты æхсæн, фæлæ йæ алыхуызон
дæлхуызтæ тынг хицæн кæнынц кæрæдзийæ асæй æмæ буары массæйæ. Тигры материкон
дæлхуызтæ сты сакъадахонтæй дынджырдæр. Тæккæ егъаудæртæ сты индиаг (бенгайлаг)
æмæ амураг (сыбыраг, уссуриаг) дæлхуызтæ. Амураг нæл тигрты бон у дæргъмæ
айрæзын 3,5 метрмæ æнæ къæдзилæй æмæ хицæн равгты сæ уæз хæццæ кæны 300 кг онг..
Æхсайнагæй та амураг нæл тигртæ дæргъмæ æнæ къæдзилæй вæййынц 190-220 см, буары
æхсайнаг уæзимæ 180-275 кг (тигры къæдзилы дæргъ арæхдæр вæййы 60-110 см).

Буары дæргъ æнæ къæдзилæй аллы хуызон дæлхуызты æхсæн æнкъуысы 1,4 м - 3,5 м
онг. Къæдзил 60-90 (амураг тигрæн 110-115 см онг).

Йæ бæрзæнд мæсыгмæты 1,15 м. Хъомыл нæл æрдзы арæхдæр фæласы 180-æй 250 кг
(бенгайлаг æхсæйнагæй — 220 кг; Цæгатаг Индийы æмæ Непалы цæрæг бенгайлаг — 235
кг бæрц.). Сыл тигртæ сты бирæ къаддæр нæлтæй, амураг æмæ бенгайлаг дæлхуызты
массæ хæццæ кæны 100-181 кг. Æппæт уæваг тигрты дæлхуызтæ нымайгæйæ, нæлы
æхсæйнаг уæз у 180-200 кг, сылы — 120-140 кг.

Тигры сæрыкъуыдыры кондилобазалон дæргъ у 200 мм фылдæр. Фындзы сджыты фæстаг
кæрæттæ бацæуынц уæллаг æфсæрты стджыты æмвæзы фæстæмæ.

Хомыл тигр, раст иннæ гæдыты хуызон, у 30 дæндаджы хицау. Уæллаг æмæ дæллаг
æфсæртыл фæйнæ 6 раззаг дæндаджы, 2 ссыры; уæллаг æфсæрыл 3 премоляры æмæ 1
моляр; дæллаг æфсæрыл 2 пермоляры æмæ 1 моляр. Дæндагон формулæ: I 3 3 C 1 1 P 3
2 M 1 1 {\displaystyle I{3 \over 3}C{1 \over 1}P{3 \over 2}M{1 \over 1}} .

Хорз размæцыд сты ссыртæ, сæ дæргъ хæццæ кæны 8 см онг, æххуыс кæнынц тигрæн
амæттаг марын. Даргъ æмæ цæрдæг æвзаджы фæрстыл ис сæрмагонд къуыбыргондтæ,
æмбæрзт сты ныхъхъæбæргонд эпителæй æмæ фадат дæттынц хицæн кæнын амæттаджы
стæгдарæй дзидза. Уыцы къуыбыргондтæ ма ахъаз сты тигрæн хи хсгæйæ.

Тигры хуызы сæйраг тон æнкъуысы æзгæ-сырхæй æзгæ-морæхуызмæ; гуыбын, риу æмæ
дзæмбыты мидуæлцъартæ сты ирд. Ноджы ма хъусты цæгаты ис ирд фæнысæнттæ. Буар у
тагтæй æмбæрзт, сæ хуыз ивы морæхуызæй - сатæг саумæ. Сæ формæ æмæ дæргъ аллы
дæлхуызтæн дæр у сæрмагонд, фæлæ тигрты фылдæрæн вæййы 100 тагæй фылдæр.

Тагты равæрд у уникалон аллы хицæн сырдæн дæр, уымæ гæсгæ дзы ис бæрæг кæнын
хицæн индивидты, раст адæймаджы æнгуылдзты фæдты хуызæн. Ацы хицæндзинадæй
фæпайда кæнынц иртасджытæ, æрдзы мидæг сæ цæст куы фæдарынц хицæн сырдтæм, уæд.
Тæлмты сæйраг функци — тугдзыхы маскировкæ цуаны рæстæг. Тигры характерон хуыз у
ахъаззаг пыхсбыны, уым йæ уадзы æнæфиппайдæй уæвын. Аллыхуызон географион
уавæртæм гæсгæ ивы, æмæ у сæйраг мадзал тигрты дæлхуызтæ хицæн кæнынмæ. Хъулон
ныв канд хъуыныл конд нæу, фæлæ ма суанг цъарыл дæр ис, æмæ сырдæн йæ къуымбил
куы æрдасай, уæддæр фæстæдæр разайгæ хъуыныл рацарæзт вæййы фыццагон ныв. Тигры
буар у массивон, даргъгонд, мускулджын, тасаг. Къæдзил даргъ, æмбæрцæй хъуынæй
æхгæд. Сæр тымбылгонд. Хъустæ къаннæгтæ тымбылгондтæ. Хъисæй æмбæрзæн æнгом æмæ
ныллæг хуссайраг дæлхуызтæн, бæрзонд æмæ хъуынджын — цæгатæгтæн.

Тигр у æрмæстдæр азиаг хуыз. Тигры историон ареал (ныр тынг дихтæгонд у арæх
кæрæдзийæ дард æвæрд хицæн популяцитыл) ис Уæрæсейы Дард Скæсæны, Ираны,
Афгъанистаны, Китайы, Индийы æмæ Хуссар-Скæсæн Азийы бæстæты, Зонды архипелагимæ
(Индонезийы сакъадæхтæ).

Тигры цæрыны ареал арæзт æрцыдис Китайы цæгаты, плейстоцены райдайæнты (иу 2
милуан азы размæ). Дæс мин азы размæ тигртæ ацыдысты хуссармæ Гималайты сæрты,
æмæ апарахат сты нæхъæн Индийыл, Малайы æрдæгсакъадахыл æмæ сакъæдæхтыл Суматрæ,
Явæ æмæ Балийыл. Цалдæр æнусы размæ йæ цæрæнрæттæ арæнгонд уыдысты афтæ 50
градусы ц.у. (Хъазахстан), 50 градусы с.д. (Цæгат Иран), 140 градусы с.д. (Амуры
донæфтæнæй), 8 градусмæ х.у. (Зонды сакъадæхтæ). Ныр ацы территориты фылдæр
хайыл тигртæ цагъд æрцыдысы; егъаудæр популяцитæ баззадысты Индийы æмæ
Индокитайы. Уæрæсейы гæрæтты гыццыл популяци ис афтиддæр Дард Скæсæны
Денджызгæрон крайы æмæ Хабаровсчы крайы. Афтиддæр 1995 æмæ 2005 æзты астæу
тигрты ареал Азийы фæцыбырдæр 40 %, афтæмæй уайы сæ раздæр территорийæ ма цæрынц
афтиддæр 7 %.

Тигртæ цæрынц ландшафтты уæрæх спектры: уымæл тропикон хъæдтæ, мангрон
цыфдзæсттæ æмæ бамбучы пыхсытæ тропикты, хус саваннæтæ, æрдæгæдзæрæгрæттæ, гом
дурджын сопкæты æмæ тайгайы цæгаты. Хæхты хæццæ кæнынц 3000 м денджызы æмвæзæй.

Тигры гибридтæ фыццаг райдыдтой зынын XIX æнусы, зоопаркты хицæутты фæндыд
æрбацæуджыты æрбасайын сæ уагдæттæм æфтиаг фæфылдæр кæныны тыххæй. Хъуыстгонд
сты цомахъ æмæ тигры астæу гибридтæ (арæхдæр амураг æмæ бенгайлаг дæлхуызтæ).

Тигрæн ис бæрæг мутаци, уый фæрцы фæзыныц сырдтæ æххæст урс ахуырстимæ —
бенгайлаг тигртæ сау-морæ тæлмтимæ уырс цармыл æмæ æрвхуыз цæстытимæ. Ахæм
ахуырст тынг стæмхатт фембæлы хъæддаг сырдты астæу, фæлæ абаргæйæ арæх вæййы
ахстуаты цæрæг популяциты. Урс тигрты фæзынды арæхдзинад — 1 сырд 10 000 æнæуый
ахуырстимæ. Урс тигртæ хорз бирæ кæнынц ахстуаты. Фыццаг кой ацы тигрты тыххæй
хауы 1951-æм азмæ, уæд цуангæнджытæй иу райста тигры хуыккомæй урс тигры
лæппыны. Фæстæдæр ацы тигр схъазын кодтой æнæуый ахуырст сыл тигримæ æмæ дзы
райгуырд цыппар æнæуый тигры. Фæстæдæр æй схъазын кодтой йæ цотæй иуимæ æмæ дзы
рауад 3 тигры, уыдонæй дыууæ урсытæ. Ахстуаты цæрæг урс тигртæ æппæт дæр сты иу
сырды байзæддæгтæ. Ныр дунейы зоопарчыты ис иу 130 урс тигры. Æмæ кæд сæ цармыл
дырысæй зыныц сау тæлмтæ, уæддæр фæзынд мæнг хъуыды, урс тигртæ дам альбиностæ
сты.

Афтæ хонгæ сыгъзæрин алуынд — тæккæ стæмхаттæр æмбæлгæ хуызы ивд, расайы йæ
реццесивон ген. Фыццаг койтæ ахæм хуыз тигримæ хъæддаг æрдзы фембæлды тыххæй
хауынц XX-æм æнусы райдайæнмæ. Фыццаг уыдис рагъмæ хаст теори, кæцымæ гæсгæ ахæм
хуыз фæзынд тигрты чысыл популяцийы мидæг, кæдон цардысты хъæздыг æлыгджын
мæртимæ бæстæты, æнахуыр хуыз та сын æххуыс кодта цуан кæнгæйæ хи æфснайын.
Теори базадис æнæбæлвырдгондæй. Ныр ахстæй цæрынц иу 30 сырды ахæм хуыз
ахуырстимæ. Раст урс хуыз тигрты хуызæн адон дæр сты сæйрагдæр бенгайлаг
дæлхуызæй, фæлæ сæ туджы цыдæр хай у амураг урс тигр Тонийæ, кæцы у Цæгат
Америчы æппæт урс тигрты фыдæл. Парахатгонд рæдыд, кæцымæ гæсгæ ахæм хуыз тигртæ
фæзындысты бенгайлаг æмæ амураг тигртæ хæццæ кæнынæй.

Хабæрттæ уыдис бенгайлаг тигрты астæу кæй фæзынд меланисттæ фæздæгхуыз кæнæ
нæхъæнæй дæр сау цармимæ. Ноджы ма хъусынгæнинæгтæм гæсгæ бæрæггонд æрцыдысты
тигрæ цъæх-фæныкхуыз ахуырстимæ (мальтиаг тигр). Ацы ахуырсты типты расайдтой
цудгæ мутацитæ.

Хъомыл тигртæ — территориалон сырдтæ сты, цæрынц иунæгтæй æмæ тызмæгæй
хъахъхъæнынц сæ территоритæ. Сæ приватон зæххытæ тигртæ фæбæрæг кæнынц
аллыхуызон мадзæлттæй. Территорийы бæрæггæнæн индивидуалон тæфæй у тигрты
коммуникацийы сæйрагдæр фæрæзтæй иу. Мизынцагæй нысæнттæ тигртæ ныууадзынц
сæйрагдæр вертикалон фæзойтыл: бæлæсты зæнджытыл, къæдзæхтыл, хибарæй лæуугæ
къудзитыл æмæ а.д. Уыимæ тигр сысмуды дзаумамæ, стæй йæм чылдымырдæм разилы,
къæдзил сисы вертикалон уæлæмæ. Мизынцъаг æддæмæ æппæрст æрцæуы пырхгонд
цæхъалæй фæстæмæ, 30 см дæргæй кæнæ хæстæгдæрæй. Мизынцъагæй нысæнттæ вертикалон
фæзойтыл тигртæ фæкæнынц зæххы æмвæзæй 60-125 см уæлдæр. Ноджы ма тигртæ нысан
кæнынц территори мит кæнæ мæр хъæмпус кæнгæйæ. Тигртæ ма сæхи фæхафынц бæлæстыл
æмæ сын сæ зæнгтæ цъæрæмыхст фæкæнынц.

Приватон территорийы бæрц тынг æнкъуысы цæрæнранмæ, æфтиагмæ гæсгæ, нæлтæн та ма
ацы бынаты цал сылы цæры уымæй дæр ма. Сыл тигрæн йæ территори арæхдæр вæййы иу
20 км², нæлты территоритæ та сты дзæвгар стылдæр — 60-100 км². Хъомыл нæлы
территорийыл гæнæн ис æмæ вæййы цалдæр сылы индивидуалон территоритæ, сæ æмахаст
вæййы 1:2 кæнæ 1:4. Тигртæн сæ тирриторийыл цæуыны фæндæгтæ сты æнæивгæ. Уыдоныл
цæугæйæ тигртæ æдзухдæр фæнысан кæнынц сæ территори, скæнынц цыбыр кæнæ
дæргъвæтин рæстæгмæ хуыссыны рæттæ. Территорийыл суткæйы æмгъуыдмæ цас фæцарццу
кæны тигр уый дæлбар у цалдæр факторæн. Æхсæйнаг цыд хи территорийыл хъомыл
нæлæн у 9,6 км, максималон 41 км. Æхсæйнаг цыд сылæн — 7 км, максималон 22 км.
Сыл тигртæ хаттæй-хатт схуыл вæййынц кæрæдзийымæ, фæлæ уæддæр арæх сæ
тирриторитæ иу хайы вæййынц иумæйæгтæ, æмæ сыл сабырæй фæфидауынц, нæлтæ та
никуы фæуадзынц æндæр нæлты сæ территорийыл æдзухдæр цæрын, стæй йæ сæрты хизын
дæр.

Хъæдтаг æрдзы тигртæ сæхи æфсадынц сæфтæгджынтæй: бенгайлаг тигртæн сæ амæттаг
сты ахæм хуызтæ куыд, саг индиаг замбар, аксис, хъæддагхуы æмæ нильгау; амураг
тигрæн — уæздан саг, дзыгъуыр саг, хъæддагхуы, сæгуыт æмæ кабарга; суматрæйаг
тигрæн — саг самбар, хъæддагхуы æмæ чепракон тапир. Ноджы ма тигрты бон у цуан
кæнын егъау халхортыл — индиаг къамбец, гаур, æмæ цæгатаг саг. Уый йæдтæмæ ма
хаттæй-хатт тигртæ фæхæрынц сæхицæн æнахуыр хæринаг, маймулитæ, фазанты,
тæрхъусты æмæ ма кæсаг дæр. Æххæст хæлцадæн тигры хъæуы 50-70 сæфтæгджыны
афæдзмæ.

Хъуыстгонд у тигрты бон кæй у марын æндæр тугдзыхты, зæгъæм бирæгъты, леопардты,
удавты æмæ хаттæй-хатт кæфхъуындарты дæр. Амураг тигртæ æмæ бур арстæ кæрæдзийæн
тæссаг сырдтæ сты, ис бирæнымæцон хъусынгæнинæгтæ тигртæ кæй марынц сæ лæппынты
æмæ ныххауынц хъомыл æрстыл дæр. Бур æмæ гималайаг æрсытæ сты амураг тигры
хойраджы рационы 5-8 % (фылдæр сæ амарынц хъомыл тигртæ). Малайаг арс у тынг
бырсæг, æмæ хаттæй-хатт атæры тигры йæ амæттагæй, фæлæ арæхдæр зыгъуыммæ рауайы;
малайаг тигртæ цуаны фæцæуынц ацы æрсытыл.

Хъомыл индийаг пылтæ тигрæн æгæр стыр сты, уымæ гæсгæ стыр гæдытæ адонимæ
фембæлынæй сæхи фæхизынц, фæлæ хаттæй-хатт амарынц æрыгон лæппынты. Хъуыстгонд у
иу цау тигр куы амардта индийаг сыкъафындзы хъомыл сылы. Хаттæй-хатт тигртæ цуан
фæкæнынц хæдзарон цæрæгойтыл дæр, куыйтыл, хъуццытыл, бæхтыл æмæ хæрджытыл.
Зайæгхал хойрагæй — æнгузтæй, кæрдæгæй, дыргътæй — тигртæ фæпайда кæнынц сæрды.

Йæ арæалы территорийыл æппæтыл дæр, тигр у хойраджы рæхысы уæлдæр цæг, æмæ йын
æндæр тугдзых сырдтæ конкуренци самайыны хъом не сты. Хаттæй-хатт ахæм
конкуренцийы хъом свæййынц мыггаг куыйты минæвæрттæ, кæдон цуаны фæцæуынц стыр
балтæй — зæгъæм индиаг сырх бирæгъ. Хаттмæ тигр бахæры 30-40 кг зиза. Æххормаг
хъомыл нæл сырдты бон у бахæрын хаттмæ дзидзайы 50 кг. Саджы кæнæ хъæддагхуыйы
марды цур тигр баззайы цалдæр боны, уыдоны дæргъы фæхæры йæ амæттаджы. Хæринаг
куы нæ вæййы уæд тигрæн феххуыс вæййы дæлцармон сайаг клетчаткæ, йæ бæзджын
амураг тигрæн фæхæццæ кæны 5 см онг.

Тигртæ цуан кæнынц афтиддæр иунæгтæй, пайда кæнынц цуаны рæстæг дыууæ амалæй:
амæттагмæ хъуызын кæнæ йæм бабадгæйæ æнхъæлмæ кæсын. Фыццаг фадатæй арæхдæр
фæпайда кæнынц зымæджы, дыккагæй сæрды. Тигртæ арæхдæр фæхъуызынц кæнæ фенхъæлмæ
кæсынц сæ амæттагмæ къахвæдты æмæ дондарæнты цур. Цæрæгойы бафиппайгæйæ, тигр
райдайы йæм хъуызын дымгæйы кæдзилы рдыгæй. Хъуызгæйæ фæцæуы цыбыр цадæг
къахдзæфтæ кæнгæйæ, арæх æрæнцайы зæххыл. Амæттагмæ фаг хæстæг дардцæгмæ
бабыргæйæ тигр цалдæр тынг стыр гæппæй йæ баййафы. Разыбадгæйæ тигр фæхуыссы
дымгæйы бын.

Амæттагмæ гæпп кæнгæйæ куы фæрæдийы уæд ма ассуры цæрæгойы афтиддæр 100-150 м.
Уыимæ йæ буар дзæвгар уæззау кæй у уымæ нæ кæсгæйæ тигры бон у лидзын 60 км/ч
алыхуызон уæлцæрттыл дæр.

Дынджыр сæфтæгджынты тигр фæлвары æрцахсын сæ хъуырæй, æмæ стæй бахурх кæнын,
кæнæ сын сæ бæрзæй асæттын, рауадзы сын сæ туг рабериндзæнтæй (уырыс. сонные
артерии) кæнæ яремон тугдадзинæй, уымæн йын фæххуыс вæййынц йæ ссыртæ, кæдоны
дæргъ хæццæ кæны 8 см (æнæ бындзæфхадæй). Къаннæг сырдтыл цуан кæнгæйæ тигр сын
асæтты сæ рагъыстæг кæнæ къабæзтæ æрбасæтты.

Цуаны рæстæг тигры бон у гæпп кæнын бæрзæндмæ 5 м онг, дæргъмæ та 9-10 метры
онг.

Мард хойраг тигр фæхæссы дæндæгтæй хæцгæйæ кæнæ фæсонтæм баппаргæйæ: афтæмæй йæ
бон у лидзын 100 кг бæрц амæттагимæ; 50 кг хæцгæйæ дæндæгтæй тигры бон у гæпп
кæнын 2 метры уæлæмæ. Тынг егъау цæрæгойтыл цуан кæнгæйæ (гауртыл æмæ азиаг
къамбецтыл) тигры бон сæ у зæххыл хæр-хæр кæнын, уыимæ сæ уæз арæх йæхи уæзæй
фæфылдæр вæййы 6-7 хатты.

Цуаны цæуын зонындзинад тигрæн йæ æрдзæй дæттгæ миниуæг нæу, ууыл тигры лæппынты
сахуыр кæны сæ мад .

Тигртæн типикон у полигами. Схъазынц декабры-январы. Территоритыл кæдоныл сырдты
нымæц у къаннæг сылы фæстæ фæзилы афтиддæр иу нæл тигр. Нæлты астæу хуылтæ
бацайдагъ вæййынц. Нæл куы бамбары сылы мицырайы нысæнттæм гæсгæ, репродуктивон
уавæры ис, уый, уæд йæм фæзыны спецефикон уагахаст — флемен, фæбæрæг кæны
характерон гримасæйæ йæ хæмхудтыл..

Сыл тигр фæхъазы азы мидæг афтиддæр цалдæр боны. Сылты фылдæр хай фыццаг хатт
цот æрхæссынц 3-4 аздзыдтæй. Ныззайы иу хатт 2-3 азы мидæг. Сыл заинаг вæййы
97-112 боны (æхсæйнагæй 103 боны).

Лæппын тигртæ фæзынынц март-апрелы. Лæппынты къорды вæййы 2-4 тигры, стæмхатт 1,
ноджы стæмдæр 5-6. Лæппынтæ фæзынынц куырмтæй, æнæбонтæй, сæ уæз вæййы 1,3 — 1,5
кг, иу 6-8 боны фæстæ цæстæй уынын райдайынц. Фыццаг 6 къуырийы лæппынтæ
фæцæрынц сæ мады æхсырæй. Мад сæм хæстæг никæй фæуадзы, царддзу кæнæг нæл тигрты
бон у лæппынты амарын. 8 къуыридзыдæй лæппынты бон свæййы мады фæстæ уайын, æмæ
хуыкком ныууадзынц. Бынтондæр цардмæ цæттæ лæппынтæ свæййынц 18 мæйдзыдтæй, фæлæ
арæх баззайынц сæ мадимæ 2-3 азы, хатгай та 5 азы бæрц.

Хъæдхъом цард райдайæны фæстæ æрыгон сыл тигртæ арæхдæр æрцæрынц сæ мады
территоримæ æввахс, æрыгон нæлтæ та ахæтынц тынг дард хи территори агургæйæ,
фылдæр хатт сæ бахъæуы сæрмагонд зæххы хай байсын æндæр нæлтæй, кæд территорийыл
тигртæ гыццыл фæцæры уæд та бацахсынц афтид участок. Хъазынхъом сылтæ свæййынц
3-4 аздзыдæй, нæлтæ та 4-5 аздзыдæй. Йæ царды æмгъуыдмæ сыл æрхæссы 10-20
лæппыны, уыдонæй æрдæг арæхдæр амæлы тынг æрыгонæй. Тигры царды æмгъуыд у 26 азы
онг.

Тигр æхсæнадæмон хъахъхæд цæуы, бахастæуыд Сырх чиныгмæ. 1947-æм азæй архайы
æххæст ивар тигртыл цуанæн. 1955-æм азы иваргонд æрцыдис лæппын тигрты ахст.

Сæрмагонд иваргонд территориты аразыны йæдтæмæ ма хуызы фервæзын кæнынæн пайда
кæнынц æндæр мадзæлттæй дæр. Зæгъæм буддистон фестивалы Калачакра 2006-æм азы
Далай-лама XIV радзырдта цæмæй мауал æлхæной уæй кæной æмæ пайда кæной ацы
сырдтæй.. Уый фæстæ паломниктæ фестивалæй сыздæхгæйæ райдыдтой куынæг кæнын æмæ
æппарын тигры æмæ леопардты цæрмттæ, æмæ уыдонæй конд дзаумæттæ..

Тигрты сæфтмæ кæнаг фактортæй æндæр у йæ уæнгтæй æмæ уæфттæй уæрæхæй пайдагонд
кæй цæуы скæсæны медецинæйы (сæйрагдæр китайагы): тæккæ хъуыстгонддæр ахæм
медецинон препараттæ сты рыстæфсадæн хостæ æмæ афродизиактæ. Тигрты буары
хæйттæй пайдакæнын медецинæйы Китайы иваргонд у æмæ йæ сæрты ахизæгæн
тугтæрхонон æфхæрд æвзиды; уæддæр ахæм æрмæджыты æнæлегалон æрзылд сау базары
цæуы егъау бæрцуæтты.

Цуаны æмæ æрдзон фалдзусы хæлды тыххæй тигрты нымæц фæстаг азты тынг фæкъаннæг.
Æнусы размæ дунейы уыдис 100 мин хъæдтаг тигры бæрц, ныр сæ нымæц æрхаудта 2500
хъомыл сырдмæ, уыимæ хицæн популяциты нымæц нæ хизы 250 сæрты. Уæддæр тигры
сæфт, куыд биологикон дæлхуызы сæфт, къаннæг у уымæн æмæ ахстуаты цæрынц 20 мин
сырды бæрц..

Ныры уысмы тигры амураг дæлхуыз Уæрæсейы территорийыл хаст æрцыдис Уæрæсейы сырх
чиныгмæ, II категорийымæ — стæм дæлхуыз, æвæрд æрцыд афтиддæр Уæрæсейы
территорийыл. Уæрæсейы территорийыл тигр официалон æгъдауæй хъахъхъæдад кæнын
райдыдта 1947-æм азы ацы хуыз «Æхсæнадæмон сырх чиныг»-мæ хаст куы æрцыдис, уæд.
1935-æм азы Денджызгæрон крайы бындур æрæвæрдæуыд Сихотэ-Алинаг паддзахадон
заповедникæн, фæстæдæр — Лазоваг заповедникæн, Кедровый падæн æмæ Уссуриаг
заповедникæн, уыдоны территориты ныр хъахъхъæд цæуы амураг тигр.

Амураг тигры бахъхъахъхъæнын Дард Скæсæны ссис приоритетон хæслæвæрд Хъæддаг
æрдзы æппæтдунеон фондæн куыддæр Уæрæсейы территорийыл йæ куыст райдыдта, афтæ.
Уыцы фонд рауагъта «Амураг тигры Уæрæсейы бахъахъхъæныны стратегитæ». Амынд
документ бæрæг кæны сæйраг арæзт тигры бахъахъхъæныны фæдыл архайдæн.

Æхсæнады цæст æрдарыны тыххæй тигрты сæфты проблемæтæм, Уæрæсейы æрвылаз арæзт
цæуы бæрæгбон-акци «Тигры бон». Фыццаг хатт бæрæггонд æрцыдис 2000-æм азы
Владивостокы фонд Феникс æмæ фыссæг æмæ цуанзон Владимир Тройнины хъæппæрисæй.
2001-æм азы Владивосточы администрацийы сæргълæууæг бафыста постановлени цæмæй
ацы бæрæгбон æрвылаз бæррæггонд цæуа сентябры цыппæрæм хуыцаубоны.

2010-æм азы сентябры Владивосточы пълан æвæрд æрцыд цæмæй сæххæст кæной
æхсæнадæмон Тигрон саммит 13 бæстæйы хицауæдты сæргълæууджыты æмвæзыл. Саммиты
хъуамæ æртæрхон кæной тигрты популяцийы фæцыбыры проблемæ, æмæ ма иумæйаг
уæрæсейаг-китайаг заповедниччы аразыны тыххæй.

Иу таурæгъмæ гæсгæ, Алыксан Мачъыдон Астæуккаг Азийы бацахсты æмæ Сырдарьяйы
былтыл сахар Александрия эсхата (Худжанд) бындурæвæрды фæстæ арф ацыдис æнæцæрæг
зæххыты хуылфмæ цæгатырдæр æмæ нырыккон Ташкенты фæлдзусы цуан кодта Туранаг
тигртыл дротикты æххуысæй.

Рагон Корейæйы тигрыл цуан æмæ ахсгæ кодтой сæрмагонд цуанонтæ, йæхæдæг процесс
та уыдис тынг ритуализацигонд: тигры ном дзурын нæ уыдис æмæ суанг цуаны рæстæг
дзурын дæр не мбæлыдис. Цуанæтты дзаумæттæ хицæн кодтой иннæ адæмы уæлæдарæсæй —
дарддой æрвхуыз четæн къурткæ æмæ бæмбæгджын тюрбан цъæх хъуымацæй æмæ
фæрдгуытæй фæлыстгондæй. Æнæмæнг атрибут ма тигртыл цуанонтæн уыдис
хъуырфæрдгуытæ хъæдурæй. Цуанæтты хойраджы хъуамæ æдзухдæр уыдаид тигры дзидза.
Цуанæттæ ахстой корейаг æхсæнады привилегиджын ран, сæрибар уыдысты паддзахадон
хъалæттæ фидынæй дæр.

Тигртыл цуан хаста массон характер XIX æмæ XX æнусы райдайæны Индийы, уыдис
ангисаг колонистты хиирхæфсты фæрæзтæй иу. Цуанæттæ цыдысты куыд фистæгæй афтæ
гауртыл æмæ пылтыл бадгæйæ. Арæх тигрты æрбасайынæн пайда кодтой сæгътæй.
Бынæттон цæрджытæ иуæй-иу хатт уыдысты загонщиктæ, цагътой барабанты. Мард
тигртæй арæх кодтой быдыргътæ, фæстæдæр иу уыдон фæлынд кодтой англисаг
аристократты хæдзæрттæ.

Ныры уысмы тигртыл цуан иваргонд у, фæлæ ма бирæ рæтты тынг парахат кæны
браконьердзинад.

Дунейы зоопаркты æмæ аквариумты бæрæггæнæнтæм гæсгæ, иу 12 000 тигры АИШ-ы
дарынц хæдзарон фосы хуызы. Афтæ бирæ кæй сты уый у АИШ-ы закъондæттынады
хицæндзинæдты аххосаг: тигрты хæдзæртты дарын нæ уадзынц 19 штаты, 15-ы хъæуы
сæрмагонд лицензи, 16 та ацы фарста закъонæй уагæвæрдгонд нæ цæуы.

Хæдзарон тигрты бæрзонд нымæц баст у циркон æмæ зоопаркон тигртæй фылдæр цот
цæуын кæй райдыдта 1980-æм æзты райдайæны, уымæй тигрты аргъ æрхаутта.

Цомахъты астæу куыд вæййы афтæ тигрты астæу дæр æмбæлынц лæджыфыдхортæ; арæхдæр
уыдон вæййынц зæронд кæнæ рынчын сырдтæ æнæ ссыртæй, уымæ гæсгæ сæ бон нæ вæййы
сæфтæгджынтыл цуан кæнын.

Джим Корбетт, хъуыстгонд тигртыл цуанон, цы цаутæ сфысста, уыдон æвдисынц цы
драматикон вæййынц ахæм ныххаудтæ. Тæккæ хъуыстгонддæр цау адæмхор тигртимæ
æрцыдис Чоугары (бынат НАйни-Тал). Ам 1925-æм азы 15 декабрæй 1930-æм азы 21
мартъийы онг сыл тигры амæттæгтæ систы 64 адæймаджы.

Адæмхор тигрты проблемæ ныр дæр ма у актуалон индийаг штаттæн Уттар-Прадеш æмæ
Сундарбанæн. Сундатбаны мангровæйы цыфдзæстыты, тигры аххосæй æппæты фылдæр адæм
кæм мæлы, адæймагыл цуан фæкæнынц æххæстæй æнæниз сырдтæ дæр. Индиаг зоологтæ
сбæрæг кодтой, ацы регионы сырдтæй аллы цыппæрæм дæр кæй у потенциалон адæмхор,
арæх адæймагыл ныххауынц æнæнхъæлæджы..

Фæлæ ссардæуыд ахæм тигртимæ тохы хуымæтæг мадзал. Тигртæ-адæмхортæ барæй
фæхъавынц адæмммæ дымгæйы ныхмæ кæнæ йæм фенхъæлмæ кæсынц разбадæны, æмæ фылдæр
хатт ныххауынц фæсонты рдыгæй. Ахæм уавæрты æрымысыдысты хуымæтæг æмæ ахъазджын
мадзал, къæбутыл скæнынц маскæ, йæ уæлæ цæсгом æмæ цæстыты нывимæ. Ацы сайæн
бирæ фæкъаддæр кæны тигры ныххауды гæнæн

Китайы цæрджыты фылдæр хай æнхъæлынц æмæ тигры алыхуызон буары хæйттæ æмæ уыргтæ
дзæбæхгæнæн миниуджыты хицау сты, æмæ уыдонæй пайда кæнынц куыд рыстсæттæнты
хуызонæй райдай æмæ афродизиактæй фæуы. Китайы традицион медецинæйы пайда кæнынц
тигры æппæт уæнгтæй æмæ уыргтæй, рихитæй райдай æмæ кæдзилæй фæуы. Ацы
уырнынæдтæн исты наукон бындур æвæрд нæма æрцыдис. Ныр тигры уæнгтæй пайда кæнын
Китайы у хъодыгонд, тигрыл цуангæнджыты та æфхæрынц мæлæты тæрхон рахæссынæй.
Уымæ гæсгæ китайаг базаргæнджытæ арæх сæрвитынц сæ криминалон заказтæ тигртæ
самал кæнынæн арæнтæм æввахс цæрæг уæрæсейæгтæн.

Тигр у Азийы бæстæты адæмон мифты сæйраг персонажтæй иу, уæлдайдæр уыцы
регионты, кæдон йæ цæрæнрæттимæ æнгом баст сты. Арæх æй афыссынц куыд сырдты
паддзахы, æппæт сурзæххыл цы цæрæгойтæ цæры - уыдоны бардзырдтæттæг, монархийы
æмæ тыхы символ. Тигры арæх фæбæттынц æхсаримæ — афтæ Индийы йæ ныв — хæстоны
эмблемæ. Японы кæд тигр хъуыстгонд уыдис афтиддæр мифты фæрцы, уæддæр йæ сурæт у
æхсары символ æмæ у хъайтарты атрибут. Хуссар-Ныгуылæн Азийы æмæ Корейы тигрæн
кад лæвæрдтой куыд хæхты æмæ лæгтæтты хицауæн, нымад уыдис хицауиуæг паддзахон
мыггæгтыл ауыдæгыл, æмæ йæм кастысты куыд Зæхх æмæ Арвы астæу æхсæнгæнæгмæ.

Китайы æууæндыдысты — тигр кæй у хъомысы æмæ æнæниздзинады символ æмæ иуфарс кæй
ссуры фыдтыхтæ æмæ низтæ. Даосизмы ацы тугдзых ассоциацигонд цыдис ныгуылæнимæ,
уырс хуызимæ, фæззæгимæ æмæ фондз фыццаг элементтæй иуимæ — донимæ. Йæ ныхмæ
æвæрд цыдис кæрдæгхуыз дракон — уалдзыгон скæсæны фæлгондз. Тигры æмæ драконы
тох ссис Китайы нывкæныны популярондæр символикон мотивтæй иу. Тигр у китайаг
буддизмы Æртæ Æнæнкъараг Уæвджытæй иу, фæлгонц кæны фыдзæрдæдзинад.. Ноджы ма
китайаг уырнынæдтæм гæсгæ фондз легендарон тигры хъахъхъæнынц дунейы фæрстæ æмæ
Центр; æрвхуыз — скæсæн, сау — цæгат, сырх — хуссар, уырсытæ ныгуылæн æмæ центр.
Тигр нымад у æртыккаг сырдыл китайаг 12-азон къæлиндары.

Иуæй-иу азиатаг адæмыхæттыты уырнынæдтæм гæсгæ тигртæ нымад уыдысты адæймаджы
фыццагон фыдæлтыл, кæнæ адæмы æндæр расæйыл. Афтæ малайаг знæмтæ æнхъæлдтой,
тигртæм кæй ис адæмы хуызон социалон уагæвæрд, Сыбыры нивхитæ æмæ Суматрæйы
цæрджытæ та æнхъæлдтой тигртæ адæмы хицæн хуыз кæй сты. Индийы хицæн
адæмыхæттытæ сæ хæдзарвæндаг ранымадтой иу сылгоймаджы æмæ тигры бинонтæй, æмæ
сæхи хуыдтой «тигр-адæм». Ахæм районтæй бирæты тигрыл цуан уыдис хъодыгонд.

Цавæрдæр азиатаг адæмыхæттыты уырныдта: тигртæ кæй сты сæ фыццагон рагфыдæлтæ,
кæнæ та адæмы æндæр расæ. Афтæ малайаг знæмтæ æнхъæлдтой тигртæм кæй ис социалон
уагæвæрд раст куыд адæммæ, Сыбыры нивхитæ æмæ Суматрæйы цæрджытæ та сæ нымадтой
адæмы хицæн хуызыл. Индийы кæцыдæр адæмыхæттытæ сæ хæдзарвæндаджы райдайæныл
нымадтой тигры æмæ сылгоймаджы бинонтæ, сæхи та фæхонынц «адæм-тигртæ». Ахæм
уырнынæдтæ парахат кæм уыдысты уыцы районтæй бирæты тигры марын æмæ йыл цуан
кæнын тобæгонд уыдис. Тигримæ ма уыдис баст цотуадзæн хъомысы культ. Азийы дард
къуымты æнхъæлдтой, хуыскъдзинад сдзæбæх кæнынæн кæй хъæуы тигры фыд хæрын, кæнæ
йын йæ фæдтыл зилын, кæнæ йæ царм дарын. Зæгъæм китайаг дуаг Си Ван Му,
ныгуылæны, цотуадзæн хъомысы æмæ æнæмæлæты бардзырддæттæг рагон китайаг
ратæдзæнты фæзыны тигроморфон æууæлтимæ.

Антикон мифологийы ацы сырд стæм хæттыты æмбæлы: Овидий фæхъусын кæны сыл тигр
кæй фестадис Фетида цæмæй Пелейы ус ма суа. Тигры кой ма скæнынц куыд Дионисы
саргъон цæрæгой, фæлæ арæхдæр уыцы функци æххæст кæны йæ хæстæг — пантерæ. Ноджы
ма рагон грекъаг мифологийы тигртæ хатгай æвдыст цæуынц леопардты бæсты Дионисы
(Вакхы) уæрдон ласджытæй. Æвзонг Европæйы тигр райдыдта хатын куыд хъомысы æмæ
тугмондагдзинады фæлгондз. Нырыккон ныгуылæн культурæйы тигры сурæт хицæнхуыз
нысаниуæг райста татуировкæты, уыимæ ахæстононты дæр, æмæ амоны джелбетт, тых,
æнæхатырдзинад æмæ рыхæн.

Нывкæнынады фæлдисондтæй тигримæ фыццæгтæ ссардæуыдысты корейаг зæппæдзты,
æнхъæлгæйæ хауынц Когурёты æлдариуæджы периодмæ (37-æм аз нæ д.а. — 668-æм аз нæ
д.). Нымад уыдис, тигры нывтæ кæй хъахъхъæнынц зæппæдзтæ. Къултыл нывтæ йæдтæмæ
ма зæппæдзты ссардæуыд бирæ дзаумæттæ кæдоны датировкæтæ хауыц бронзæйы æнусмæ
(1000-æм аз нæ д.а. — 300-æм аз нæ д.а.), тигры сурæттимæ: айдæнтæ, фæрæттæ,
кæрдтæ, мигæнæнтæ, дзæнгæрджытæ, гиритæ, фæлындæнтæ, ритуалон дзаумæттæ æмæ æнд.

Арæх ис сæмбæлæн тигры сурæттыл индиаг аивады. Тæккæ хъуыстгонддæр дæнцæгтæй ис
æрхæссæн хъæдын механизацигонд æмæ ахуырс тигр Типу Султан, хæры англисаг
салдатты сырх униформæйы (раласдæуыд Шрирангапатнамæй, ныр ис Викторийы æмæ
Альберты музæйы).

Исламы цæрæгойты сурæттæ кæныныл æвæрд æрцыдис хъоды, уымæ гæсгæ пысылмон
бæстæты аивад сæрмагонд фæндагыл ацыдис. Фæлæ афтиддæр тигртæн суфизмы, пысылмон
дины къабазтæй иуы, уæлвæтгонд æрцыдис æмæ йæ нывтыл æмæ сурæттыл ис фембæлæн
гауызтыл æмæ хъуымæцтыл, æмæ ма сахар Самарканды мæсджытты фасадтыл дæр
Узбекистаны.

Тигры сурæттæ сæ бынат ссардтой европейаг нывкæнынады дæр, зæгъæм Делакруайы
африкæйнаг цуанон сценæтыл.

Ныгуылæневропæйаг литературæйы тигрмæ ахаст æмнысанон нæ уыдис. Афтæ Редьярд
Киплинг йæ фæлдисонды «Джунглиты чиныг»ы равдыста тигры хинæйдзаг æмæ тызмæг
сырдæй. Г. Честертон хуыдта тигры «хъынцымаг фидауцы фæлгонц».. Уыимæ сывæллæтæн
фыссæг Алан Милн йæ фæлдисонды Винни-Пухы тыххæй ракодта зæрдæмæдзæугæ æмæ
хъæлдзæг персонажы — Тигрæйы. Тигр позитивон хуызы æвдыст у Г. Л. Олдимæ йæ
радзырды «Хоанга». Тæппуд тигры сурæт сфæлдыста Ф. Баум йæ чингуыты Оз бæстæйы
тыххæй.

Тигры цурты поэттæ дæр нæ ацыдысты. Тигры зæрдылдаргæ сурæт сфæлдыста йæ
мдзæвгæйы «Цигантæм» (1920) Н. С. Гумилёв. Х. Л. Борхес сывæллонæй сырдтæй
фыццаг федта æмæ бахъуыды кодта зоопарчы тигры, æмæ йæм ис тигры тыххæй
æмдзæвгæты æмбырдгонд «Тигрты сыгъзæринтæ». Англисагæвзагон бæстæты тæккæ
хрестоматийон æмдзæвгæтæм хауы Уильям Блейчы æмдзæвгæ «Тигр».

Владимир Арсеньевы чиныджы «Уссурийаг крайы æгайнæг рæтты» сæйраг герой Дерсу
Узала æрыгонæй æнæнхъæлæджы амардта тобæйаг цæрæгойы — тигры, æмæ æнæхъæн цард
тухитæ кодта йæхи аххосагыл нымайгæйæ æмæ тайгайы хицауæй тæрсгæйæ.

Геральдикон тигрæн (фæхонынц ма йæ 'tyger уымæн æмæ йæ хъæуы ахицæн кæнын
«æрдзон» тигрæй tiger сæ дыууæ дæр кæй æмбæлынц геральдикæйы уымæ гæсгæ) ис
бирæгъы буар, цомахъы къæдзил æмæ барц, хъомысджын æфсæртæ (уæллаг бырынкъджын)
æмæ даргъгонд мукъу. Афтæмæй йæ сæ цæстытыл уайын кодтой астæузаманы
нывгæнджытæ, уымæн æмæ гас сырды никуы федтой.

Амураг тигр нывгонд у Денджызгæрон крайы тырысайыл æмæ гербыл, Хабаровсчы крайы
гербыл æмæ ма крайы тынг бирæ сахарты æмæ районты геральдикон символтыл. Амураг
тигр ма у Республикæ Корейæйы националон цæрæгой. Малайаг тигр у Малайзийы
националон символ, нывгонд у бæстæйы гербыл, паддзахадон уагдæтты эмблемæты,
гæрзифтонг тыхты эмблемæтыл. Шри-Ланкæйы бенгайлаг тигр сурæтгонд у тамилаг
сепаратизм|сепаратистон змæлд Тамил-Иламы суæгъды Тигрты тырыса æмæ эмблемæйыл.



https://os.wikipedia.org/wiki/%C3%86%D0%B2%D0%B7%D0%B0%D0%B3%D0%B7%D0%BE%D0%BD%D1%8B%D0%BD%D0%B0%D0%B4

Æвзагзонынад (æвзагахуырад дæр, лингвистикæ дæр) у, æвзæгтæ чи иртасы, ахæм
зонад.

Æвзаг иртасынæн цæттæ нæу, лингвист æвзаджы системæ ныхасы факттæй рацаразы.
Ныхасы архайды фæстиуæгæн фæзынынц тексттæ — гъе тексттæ иртасынæй базонæн и
æвзаджы структурæ. Иуæй-иу хатт системæйы хицæн хæйттæ сбæлвырд кæнынæн аразынц
лингвистикон эксперименттæ дæр.

Æвзагзонынады иртæстытæ ахъаз сты æвзæгтæ ахуыр кæнынмæ, кæссын-фыссыны
зонындзинæдтæ парахат кæнынмæ, дзырдуæттæ æмæ тæлмацгæнæн программæтæ аразынмæ,
ног терминтæ æрымысынмæ æмæ афтæ дарддæр.



https://os.wikipedia.org/wiki/Vk.com

Vk.com (Vkontakte.ru, уырыс. ВКонтакте) у Уæрæсе æмæ Украинæйы æппæты
популярондæр социалон хыз, дунейы 39-æм популярондæр сайт. Регистрацигонд
архайджыты нымæц у 100 милуанæй фылдæр.

Ирон интернет-активистты хъæппæрисæй 2009-æм азы райдыдта ВКонтакте ирон æвзагмæ
тæлмацыл куыст. Фыццаг фыстæг ацы идейæимæ ВКонтакте-йы:

Фæстæдæр фæзындис сæрмагонд къорд кæм сæмбырд ис тæлмацгæнджыты актив, уым
цæуынц тæрхæттæ терминологийы æмæ цухдзинæдты фæдыл. Вячеслав Ивановы æххуысæй
фæзынд бастдзинад сайты администрацийымæ, у сайт ирон æвзагмæ тæлмацгæныны
системæйы администратор. Дарддæр куысты рæстæджы дæр Вячеслав дары бастдзинад
сайты хицауадимæ, хæццæ сæм кæны техникон проблемæты фæдыл фæрстытæ.

Уыцы куыстыл бацархайдтой Ирон Википедийы иуæй-иу архайджытæ дæр. Тæлмацгæныны
бар кæмæ уыдис уыдонæй уæлдай сбæрæг кæнын ис цалдæры

2010-æм азы 27 мартъийы ирон интерфейс скуыста. Дарддæр цæуы йæ цухдзинæдтæ
аиуварс кæныныл куыст.



https://os.wikipedia.org/wiki/%D0%A6%C3%A6%D0%B3%D0%B0%D1%82_%D0%98%D1%80%D1%8B%D1%81%D1%82%D0%BE%D0%BD

Цæгат Ирыстон (официалон ном Республикæ Цæгат Ирыстон — Алани; уырыссагау
Республика Северная Осетия — Алания) у Уæрæсейы республикæ, Кæсæг-Балхъар,
Цæцæн, Мæхъхъæл æмæ Стъараполы крайы ’хсæн. Цæгат Ирыстоны сæйраг сахар у
Дзæуджыхъæу.

Цалдæр хатты ирон адæм хæцыдысты уæрæсейаг æфсадимæ Хуссар æмæ Цæгат Ирыстоны
XIX æнусы фыццаг хай. Уæддæр официалон уæрæсейаг историографимæ гæсгæ бирæтæ
нымайынц, Ирыстон Уæрæсейы скондмæ кæй бацыдис барвæндæй. Владикавказ (иронау
Дзæуджыхъæу) уыдис фыццаг Уæрæсейы фидарты ’хсæн Цæгат Кавказы.

1921-æм азы Ирыстон сси Хохы Советон Социалистон Республикæйы хай. 1936-æм азы
Цæгат Ирыстон сси Цæгат Ирыстоны Автономон Советон Социалистон Республикæ (ЦИ
АССР).

Фыдыбæстæйы Стыр хæсты афон Цæгат Ирыстоны фылдæр хай уыдис оккупацийы. Фашисттæ
пырхгонд æрцыдысты Орджоникидземæ хæстæг.

Ирыстоны ахуырады истори ног заманты райдыдта Мæздæджы ирон скъолайæ. Уыцы
скъола байгом императоры барамындмæ гæсгæ 1764 азы 21 сентябры æмæ фæкуыста XVII
æнусы 90-æм азты онг. Ирон скъолайы байгомыл ныхас райдыдта, Ирыстон Уæрæсеимæ
баиу кæныны тыххæй тæрхæттæ куы цыди, уæд — 1749–1752 азты Бетъырбухы. Ирон
сабиты ахуырыл бафтауын фæлвæрдтой Ирыстоны дины хъуыддæгтæгæнæг къамисы уæнгтæ,
Мæздæджы скъола байгом кæныны размæ дæр.

Литературæйы æвдисæнтæ куыд дзурынц, афтæмæй Мæздæджы скъола ирон адæмы
культурон царды сахадыдта куыд ахсджиаг фæрæз национ рухсад рæзыны æмæ национ
фыссынады равзæрды хъуыддæгты. Мæздæджы скъолайы ахуыр ирон æвзагыл кæй цыд, уый
фæахъаз ирон абетæ саразынæн. Мæздæджы епископ Гай æмæ сауджын Павел Генцауров
(Хъесаты) сарæзтой ирон фыссынады системæ аргъуанты славяйнаг графикæйы
бындурыл. Фыццаг ирон чиныг — цыбыр катехизис — джиппы уагъд æрцыди 1798 азы.



https://os.wikipedia.org/wiki/%D0%A3%D1%8B%D1%80%D1%8B%D1%81%D1%81%D0%B0%D0%B3_%C3%A6%D0%B2%D0%B7%D0%B0%D0%B3

Уырыссаг æвзаг (уырыссагау русский язык) у Уæрæсейы Федерацийы паддзахадон
æвзаг. Славяйнаг æвзæгтыл дзурæг адæмæн се ’мбис дзурынц уырыссагау. Æппæт
дунейы уырыссагау дзурын зонынц 285 милуан адæймаджы (уыдонæй æрмæст 146 милуан
сты уырыссæгтæ), ома дзурджыты нымæцмæ гæсгæ ахсы цыппæрæм бынат, китайаг,
англисаг æмæ испайнаг æвзæгты фæстæ.

Уырыссаг æвзагæй пайда кæнынц канд Уæрæсейы нæ, фæлæ æндæр бæстæты дæр.
Хъазахстан, Хъиргъиз æмæ Белоруссийы (стæй де-факто хæдбар паддзахæдтæ Абхаз,
Приднестровье æмæ Хуссар Ирыстоны) у официалон æвзæгтæй иу. Хъырым æмæ иуæй-иу
Украинæйы облæстытæ радтой уырыссаг æвзагæн регионы æвзаджы статус.

Иугонд Нациты Организацийы цы æхсæз официалон æвзаджы ис, уыдонæй иу уырыссаг
æвзаг у.



https://os.wikipedia.org/wiki/%D0%98%D1%81%D0%BF%D0%B0%D0%B9%D0%BD%D0%B0%D0%B3_%C3%A6%D0%B2%D0%B7%D0%B0%D0%B3

Испайнаг æвзаг (исп. español, castellano дæр) у испайнæгты æвзаг. Дунейы тынг
ныххæлиу и. Дзурджыты фылдæр хай цæрынц Хуссар æмæ Централон Америкæйы.

Испайнаг традицимæ гæсгæ æххæст номы мидæг фыссынц æрмæст фыды мыггаг нæ, фæлæ
мады мыггаджы ном дæр. Мойджын сылгоймæгтæ уыцы дыууæ мыггæгты фæстæ афтæуынц сæ
лæджы мыггаг дæр (de раздзырдимæ, ирон гуырынон хауæны аналог). Зæгъæм,
Никарагуæйы ус-президент Виолетæ Чаморройы æххæст ном у Виолетæ Барриос Торрес
де Чаморро (Violeta Barrios Torres de Chamorro), ома йæ фыд Барриосы мыггагæй
уыд, йæ мад — Торресы мыггагæй, йæ лæг та — Чаморройы мыггагæй.



https://os.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8%D1%8F%D0%B9%D1%8B_%D0%B8%D0%BC%D0%BF%D0%B5%D1%80%D0%B8

Византияйы импери, Византия (гр. Βασιλεία των Ῥωμαίων, «Ромы импери»); IV
æнус—1453-æм аз — Скæсæн Ромы империйы ном ныгуылæйнаг историографийы. Ном
«Византияйы импери» (сахар Византиймæ гæсгæ, уый бынаты Ромы император
Константин I Цытджын IV-æм æнусы райдайæны бындур сæвæрдта Константинополæн)
паддзахад райста ныгуылæйнаг историкты куыстыты нырид йæ сæфты фæстæ. Сæхæдæг
сæхи византиæгтæ хуыдтой ромæгтæ — грекъагау «ромейтæ», сæ паддзахад та —
«ромаг», «ромейаг» (гр. Βασιλεία των Ῥωμαίων).

Ныгуылæйнаг ратæдзæнтæ ма хонынц Византияйы импери «Романи» (англ. Romania, гр.
Ρωμανία). Йæ царды фылдæр хай ныгуылæйнаг æмдуггæгтæ йæ хуыдтой «грекъаг
импери», грекъæгты æлдариуæджы тыххæй культурæйы стæй цæрджыты нымæцы. Рагон
Уырысы дæр йæ хуыдтой «Гречъы паддзахад», йæ сæйраг сахар та — «Царьград» (ома
«паддзахы сахар»).

Византияйы империйы сæйраг сахар йæ историйы дæргъы æнæсцухгæнгæйæ уыдис
Константинополь, астæузаманы егъаудæр сахартæй иу. Тæккæ уæрæхдæр территоритæ
импери ахста император Юстиниан I-æмы рæстæджы. Уый фæстæ паддзахад цадæггай йæ
зæххытæ сæфта, варвæрон къароладты, æмæ скæсæневропæйаг знæмты ныббырстыты
фыдæй. Араббаг тыхæйбайсгæ хæстыты фæстæ импери ма ахста айдагъ Гречъы æмæ Чысыл
Азийы территоритæ. IX—XI—æм æнусты цасдæр фæтынджы фæстæ, хъуыддæгтæ раивтой
егъау сæфтытæм, бæстæйы хæлд дзуархæсджыты цæфты бын, æмæ бынсæфт сельджукты æмæ
османты ныббырстыты фыдæй.

Византияйы империйы этникон сконд уыдис тынг алыхуызон, уæлдайдæр йæ историйы
фыццаг этапы: бердзенæгтæ, сомихæгтæ, сириæгтæ, коптæгтæ, дзуттæгтæ, Чысыл Азийы
цæрæг эллинизацигонд знæмтæ, фракиæгтæ, иллириæгтæ, дакæгтæ. Территоритæ куы
фæцыбырдæр сты (VI æнусы кæронæй), уæд ма иуæй-иу адæмыхæттыты хай баззадис йæ
арæнты æддæрдыгæй — уыимæ иу ардæм æрбафтыдысты æмæ æрцардысты æндæр
адæмыхæттытæ (готæгтæ IV—V æнусты, славяйнæгтæ VI—VII æнусты, араббæгтæ VII—IX
æнусы, печенегтæ, половецæгтæ XI—XIII æнусты æмæ æнд. VI—XI æнусты Византияйы
цæрджыты сконды уыдысты этникон къордтæ, кæдонæй фæстæдæр сæвзæрыд италиаг
адæмыхатт. Византияйы экономикæйы, политикон царды æмæ культурæйы уæлиуæг кодтой
бердзенæгтæ. Византияйы паддзахадон æвзаг IV—VI æнусты латинаг, VII-æм æнусæй
æмæ империйы фæцарды кæронмæ бердзенаг.

Ромы империйæ Византия райста хицауиуæджы монархион формæ йæ саргъы
императоримæ. VII-æм æнусæй паддзахады сæргълæууæджы арæхдæр хуыдтой автократор
æмæ василевс (базилевс). дæргъвæтин рæстæджы æвæрд цыдис раздæры паддзахадон æмæ
финансон фæтклæвæрды систæмæ. Фæлæ VI-æм æнусы кæронæй райдыдтой ахъаззаг
ивддзинæдтæ. Реформæтæ тынгдæр баст уыдысты хъахъхъæнынадимæ (административон
дих фемтыл экзархатты бæсты) æмæ грекъаг культурæйы æлдариуæгимæ ( логофеты,
стратегы, друнгариы æмæ æндæр хæсæдты баконд (уырыс. ввод должностей)). X-æм
æнусæй уæрæх кæнын райдыдта феодализм, ацы процесс расайдта феодалон
аристократийы минæвæртты паддзахы бадæныл бафидардзинад. Империйы фæстаг бонмæ
не ’нцайынц бирæнымæцон растæдтытæ æмæ тох императоры троныл.

Ныгуылæн Ромы Импери сæфты фæстæ 476-æм азы, Скæсæн Ромы Импери ма дарддæр
цардис мин азы бæрц, историографийы уыцы рæстæгæй хуындис Византия.

Византияйы æлдариуæггæнæг къласы характерон миниуæг уыдис йæ бæрзонд
мобилондзинад. Адæймаджы бон уыдис бынтæй фæндаг айгæрдын хицауадмæ, зæгъæм
карьерæ скæнгæйæ æфсады æмæ бакусгæйæ хæстон кад. Афтæ зæгъæм император Михаил
II уыдис æнæахуыр æххуырст, уыимæ ма йын уыдис мæлæты тæрхон рахастæуыд,
император Лев V Сомихагæй, змæсты тыххæй æмæ йæ æфхæрд фæстæдæрмæ хаст æрцыдис
802-æм азы Ног азы бæрæгбоны тыххæй, Василий I уыд зæхкусæг, уый фæстæ та бæхты
æууæрдæг зынгæ стыр хицаумæ. Роман I Лакапин дæр уыдис зæхкусджытæй рацæуæг,
Михаил IV император суыны размæ уыдис æхцатæ ивæг, йæ иу æфсымæры хуызон.

Кæд Византия æфсад райста Ромы империйæ, уæддæр йæ арæзт хæстæг уыдис эллинон
паддзахæдты фалангон системæмæ. Византияйы царды кæронмæ æфсад ссис сæйрагдæр
æххуырст, æмæ хицæн кодта ныллæг хæстхъомдзинадæй.

Фæлæ деталты уыдис куыстгонд хæстон фæтклæвæрды æмæ ифтонгкæныны систæмæ,
мыхуыргонд цыдысты куыстытæ стратеги æмæ тактикæйыл, уæрæх пайдагонд цыдис
алыхуызон техникон мадзæлттæй, зæгъæм знæгты ныххауды тыххæй фехъусынкæнынмæ
арæзт цæуы маякты системæ. Зæронд ромаг æфсадæй хъауджыдæр тынг сырæзтис флоты
нысаниуæг, уый «грекъаг арты» æххуысæй бацахсы æлдариуæг денджызы. Сасанидтæй
фæзмыд цæуы æххæстæй згъæрджын бæхджын æфсад — катафрактаритæ. Уыимæ фесæфынц
техникон вазыг æхсæнгæрзтæ, баллистæтæ æмæ катапультæтæ, иуварсгонд æрцыдысты
хуымæтæгдæр дурæхсджытæй.

Æфсады æмбырды фемон системæмæ ахызт бæстæйæн фадат радта 150 азы æнтыстджын
хæстытæ кæнын, фæлæ зæхкусджыты финансон смæгуырдзинад æмæ феодалтæм дæлбар кæй
бацис, уый цадæггай фæныллæгдæр кодта сæ хæцынхъомдзинад. Комплектацийы системæ
раивта феодалонмæ, уæздæттæ хъуамæ æфсæддон контингенттæ æрвыстаиккой зæххæй
пайдакæныны бартæ сын лæвæрд кæй цыдис, уый тыххæй.

Дарддæр æфсад æмæ флот тынгæй-тынгдæр цæуынц заууатмæ, империйы фæстаг рæстæг та
свæййынц сыгъдæг æххуырст сконды. 1453-æм азы Константинополь цæрджыты нымæцимæ
60 мины равæрдта æрмæст 5 минон хи æфсад æмæ 2,5 мины æххуырст. X-æм æнусæй
Константинополы императортæ æххуырстой русты æмæ сыхаг варвæрон знæмтæй
хæстонты. XI-æм æнусы этникон хæццæ варягтæ уыдысты зынгæ бынатыл уæззау
фистæгæфсады, рог бæхæфсад та арæзт цыдис цæугæцардгæнæг знæмтæй.

Викингты балцыты дуг, XI æнусы райдайæны, кæронмæ куы æрхæццæ, уæд æххуырстытæ
Скандинавийæ (æмæ ма викингтæй тыхæйбайст Нормандийæ æмæ Англисæй) Зæххастæуы
денджызы сæрты баздæхтысты Византимæ. Фидены норвегиаг къарол Харальд Тызмæг
цалдæр азы хæцыдис Варягаг гвардийы нæхъæн Зæххастæуон денджызы регионыл.
Варягаг гварди хъæбатырæй хъахъхъæдта Константинополь дзуархæсджытæй 1204-æм азы
æмæ пырхгонд æрцыдис сахары бацахсты рæстæг.

Паддзахады скондмæ хаудтой хъæздыг зæххытæ бирæнымæцон сахартимæ — Мысыр, Чысыл
Ази, Грекъ. Сахарты æрмгусджытæ æмæ сæудæджергæнджытæ иу кодтой корпорацитæм.
Корпорацимæ бахауын уыдис привелеги, уырдæм бахизынмæ хъуыдис сæххæст кæнын
аллыхуызон домæнтæ. Эпархæй (сахары сæрдар) æвæрд домæнтæ Константинополы 22
корпорацийæн уыдысты X æнусы иугонд уынффæты æмбырдгондмæ — Эпархы чиныгмæ.

Фæтклæвæрды системæ уыд тынг коррупцигонд, хъалонтæ тынг бæрзонд, фæлæ уæддæр
Византияйы экономикæ дæргъвæтин рæстæджы уыдис тæккæ хъомысджындæр Европæйы.
Базарад цыдис æппæт Ромы раздæры зæххытимæ ныгуылæны, æмæ Индийымæ (Сасанидты
æмæ араббæгты сæрты) скæсæны. Араббаг тыхæйбайстты фæстæ дæр импери уыдис тынг
хъæздыг. Фæлæ финансон хæрдзтæ дæр уыдысты тынг стыр, бæстæйы хъæздыгдзинад та
сиддтис тынг хæлæгдзинад аллыварсцæрджытæй. Базарады цауддзинад (расайдтой, йæ
италиаг сæудæджергæнджытæн цы уæлбартæ лæвæрд æрцыдысты, уыдон), Константинополы
бацахст дзуархæсджытæй æмæ османты ныббырст æркодтой финансты кæронгæнæн
цауддзинадмæ, æмæ паддзахады æрхаудмæ.

Византиаг зонад паддзахады уæвындзинады æппæт дæргъы уыдис æнгом баст антикон
философийымæ æмæ метафизикæимæ. Ахуыргæнды сæйраг архайд уыдис æмхæст фæзойы,
уым ахаста стыр æнтыстдзинæдтæм, зæгъæм дæнцæгæн ис æрхæссæн Софияйы стыр
аргъуаны сарæзт æмæ грекъаг арты æрхъуыдыдзинад. Уыимæ сыгъдæг зонад зæгъæн ис
æмæ размæ нæ цыдис, нæдæр гуырыдис ног теоритæ, нæдæр антикон хъуыдыгæнджыты
идейæтæ тынгад кодтой. Юстианины дугæй раст фыццаг миназы кæронмæ наукон
зонындзинад баййæфта тыхджын цауддзинад, фæлæ фæстæдæр та византиаг ахуыргæндтæ
сæхи равдыстой, уæлдайдæр астрономийы æмæ математикæйы, фæлæ уый рауад персайнаг
æмæ араббаг зонады æнтыстытыл æнцойгæнгæйæ.

Византиаг медецинæ уыдис зонады иу æнæбирæ фадыгтæй, кæм антикон рæстæджы
хъауджы, уыдис прогресс æвдыст. Византиаг медецинæйы тæфаг йæхи бæрæг дардта
куыд араббаг бæстæты, афтæ Сæндидзæны дуджы Европæйы дæр.

Империйы уæвындзинады фæстаг сæдæ азы Византия ахъаззаг фæцис рагон грекъаг
литературæйы рапарахатæн Италийы. Уæды рæстæджы астрономийы æмæ математикæйы
сæйраг ахуыргæнæн центр сси академи Трапезунды.

Юстиниан I реформæтæ барады фадыгы стыр тæфаг бахастой юриспруденцийы рæзтмæ.
Византиаг тугтæрхонон барад уыдис дзæвгарæй ист Русæй.

330-æм азы Ромы император Константин Цытджын расидтис йæ бæстæйы сæйраг сахарæй
Византий, йæ ном йын аивгæйæ Константиномолмæ.

Сæйраг сахары ахасты хъæуындзинад уыдис сидт фыццаджы дæр раздæры сæйраг сахар —
Ром — дардæвæрд кæй уыдис паддзахады тæссаг скæсæйнаг æмæ цæгат-скæсæйнаг
арæнтæй. Константинополæй хъахъхъæнынад саразын бирæ æнцондæр уыдис, Ромимæ
абаргæйæ. Ноджы ма сæйраг сахары аивды аххосæгты фæамонынц Константины диноы
зæрдæрардтæ: уый тынгдæр зæрдыл дардта чырыстон дин æмæ нæ уарзта, муртад
парахад кæм уыдис, уыцы Ром.

Скæсæн æмæ Ныгуылæн империтыл кæронмæ фæдих сты 395-æм азы, император Феодосий
Цытджын куы фæмард. Византияйы сæйраг хъауджыдзинад Ныгуылæн Ромы Империйæ уыдис
йæ территорийыл æлдариуæг кæй кодта грекъаг культурæ. Хицæндзинæдтæ
фылдæрæй-фылдæр кодтой, æмæ дыууæ сæдæ азы æмгъуыдмæ паддзахад æххæстæй райста
индивидуалон бакаст.

Византия куыд хæдхъом паддзахад сырæзтис 330—518 азты периоды. Уæд Дунайы æмæ
Рейны арæнты сæрты ромаг территоримæ хызтысты бирæнымæцон варвæрон, фылдæр
гермайнаг знæмтæ. Скæсæны арæнтыл дæр уавæр æнцон нæ уыдис.

378-æм азы вестготтæ хъуыстгонд Адрианополы тохы, фæуæлахиз сты, император
Валент фæмард æмæ Аларих нызаууат кодта æнæхъæн Грекъ. Фæлæ тагъд рæстæджы
Аларих ацыдис ныгуылæны ’рдæм — Испани æмæ Галлимæ, уым готтæ бындур сæвæрдтой
сæхи паддзахадæн, æмæ Византийæн уыдонæй тас нал уыдис.

441-æм азы готты аивтой гуннтæ. Аттилæ цалдæр хатты расидти хæст, æмæ афтиддæр
стыр хъалонты бафыстæй рауадис йæ дарддæры бабырстытæ бауыромын. 451-æм азы
адæмты тохы (Каталауны быдыртæ) Аттилæ фæхæрд, æмæ йæ паддзахад тагъд рæстæджы
фехæлд.

V-æм æнусы дыккаг æрдæджы тас æфтауын райдыдта остготты паддзахад, Теодорих
ныггæныстон кодта Македони, тæссаг уавæры уыдис Константинополь дæр, фæлæ ацыдис
ныгуылæнмæ, бацахста Итали æмæ Ромы хæлддзæгтыл бындур сæвæрдта йæхи
паддзахадæн.

Уавæр тынг æнкъуысын кодтой бирæнымæцон чырыстон ерестæ — арианон, несторианон,
монофизитон. Ныгуылæны рагæй папад (уырыс. папство), Лев Цытджынæй (440—461)
райдайгæйæ, фидар кодта папон монархи, Скæсæны та Александрияйы патриархтæ,
уæлдайдæр та Кирилл (422—444) æмæ Диоскор (444—451), фæлвæрдтой сæвæрын папæйы
бадæн Александрияйы. Уый йеддæмæ, уыцы змæстыты рæстæг уæлæмæ уæлдон кодтой
зæронд националон хъаугъатæ, æмæ нырма цæрæг сепаратистон тенденцитæ; афтæмæй
динон конфликттимæ æнгом стыхстысты политикон интерестæ æмæ нысæнттæ.

502-æм азы персайнæгтæ сног кодтой æфсæрст скæсæнæй, славяйнæгтæ æмæ булгайрæгтæ
райдыдтой лæбурын Дунайæ хуссарырдæм. Мидызмæстытæ схæццæ сты кæройнаг гæрæнтæм.
Сæйраг сахары цыдис карз тох «кæрдæгхуызтæ» (уырыс. зеленые) æмæ «копрадзхуызты»
(уырыс. синие) (уæрдæтты командæты хуызтæм гæсгæ) партиты ’хсæн. Æппынфæстаг,
фидар хъуыдæг цыдис ромаг традици, æмæ мынæг нæ уагъта хъуыдытæ ромаг дунейы
иудзинады тыххæй, æнæсцухæй здæхта адæмы зонд Ныгуылæнмæ. Цæмæй ахæм
æнæхъæддыхдзинад уавæрæй паддзахад рацыдаид, уый тыххæй хъуыдис фидар къух,
бæрæг политикæ дырыс æмæ раст пълæнттимæ. Ахæм политикæ æххæст кодта Юстиниан I.

518-æм азы император Анастасийы мæлæты фæстæ паддзахы бынатмæ схызтис гвардийы
сæргълæууæг Юстин — македойнаг зæхкусджытæй рацæуæг. Паддзахиуæг кæнын уыдаид
тынг зынвадат уыцы кæсын-фыссын нæзонгæ зæронд лæгæн, йæ цуры куы нæ разындаид
йæ хæстæг Юстиниан. Юстины æлдариуæджы тæккæ райдайæнæй хицауад æцæгæй уыдис
Юстинианы къухты. Уый дæр уыд Македонийы гуырд, фæлæ райста иттæг хорз ахуырад
æмæ разындис тынг курдиатджын аллыхуызон миниуджытæй. 527-æм азы æххæст бартæ
райсгæйæ Юстиниан бавнæлдта йæ фæндтæ æххæст кæнынмæ империйы фæстæмæ къæхтыл
слæууыны тыххæй, æмæ императоры хицауиуæг фидар кæнынмæ. Цæдисы бацыдис ахадгæ
диныздæхтимæ. Юстинианы рæстæг еретикты тыхæй ивтой официалон динмæ
æртхъирæнгæнгæйæ граждайнаг барты истæй, æмæ суанг мæрдæфхæрдæй дæр.

532-æм азы онг æнæвдæлон уыдис сæйраг сахары ралæудтытæ цъист кæнынæй æмæ
персайнæгты ныббырстытимæ тох кæнынæй, фæлæ тагъд рæстæджы йæ политикæйы сæйраг
здæхт азылдис ныгуылæны ’рдæм. Варвæрон къароладтæ ивгъуыд æнусы æрдæгмæ
ныллæмæгъ сты, цæрджытæ сидтысты империимæ баиумæ, æппынфæстаг гермайнæгты
къаролтæ сæхæдæг дæр нымадтой Византийы домæнты закъондзинад. 533-æм азы æфсад,
йæ сæргъы Велизарий афтæмæй, ныццавта вандайлæгты æмæ аллонты паддзахады Цæгат
Африкæйы. Иннæ нысан сси Итали, уæззау хæст Остготты къароладимæ цыдис 20 азы
æмæ фæцис византийæгты уæлахизæй.

554 æм азы Вестготты къароладыл ныххаугæйæ Юстиниан йæхи бакодта Испанийы
хуссайраг хай дæр. Уыцы архайдтыты фæстиуæгæн бафиппайын ис æмæ империйы зæххытæ
систы дыууæ хатты фылдæр. Фæлæ уыцы æнтыстытæ æрдомдтой паддзахады тыхты æгæр
егъау хардзтæ, æмæ уымæй спайда кодтой персайнæгтæ, славянтæ, авартæ æмæ гуннтæ,
кæдон стыр зæххытæ нæ байстой уыцы рæстæг, фæлæ ныггæныстон кодтой бирæ
территоритæ Империйы скæсæны.

Византиаг дипломати дæр архайдта цæмæй æппæт иннæ дунейы уæллоз æвæрд æрцæуой
империйы престиж æмæ æндæвд. Æхцаты æмæ хорзæхты æнтыстджын уæрсты, æмæ империйы
знæгты астæу хæрзарæхстджынæй хъаугъатæ тыды руаджы Византийы дипломати дæлбар
кодта варвæрон адæмыхæттыты, кæдон хæтыдысты монархийы арæнтыл. Византияйы
æндæвды сферæмæ æфтауыны тыххæй ма парахат архайд цыдис чырыстон дины
динамындæй. Миссионерты архайд, Сау денджызы былгæрæттæй Абиссинийы уæлвæзты æмæ
Сахарæйы оазисты онг уыдис византиаг политикæйы характерондæр æвдисæнтæй иу.

Хæстон экспанси йæдтæмæ ма Юстинианы иннæ ахъаззагдæр хæслæвæрдтæй иу, уыдис
административон æмæ финансон реформæтæ. Импреийы экономикæ уыдис уæззау кризисы,
фæткдаруат хъыгдæрд уыд коррупцийæ. Цæмæй фæткдаруат рацарæзт æрцæуа, уый тыххæй
император райдыдта æххæст кæнын закъондæттынады кодификаци, стæй реформæты
рæнхъ, кæдон проблемæтæ бындурæй нæ аиуварс кодтой, фæлæ уæддæр цыдæр æххуыс
фæсты. Нæхъæн империйыл стынг ис арæзтад, Антонинты «сызгъæрин рæстæджыты»
рацыдæй егъаудæр. Ног тæмæн акалдта культурæ.

Фæлæ номдзыддзинад æлхæд æрцыдис зынаргъ аргъæй — экономикæ фæхæлд хæстытæй,
цæрджытæ смæгуыр сты æмæ Юстинианы ивджытæ (Юстин II (565—578), Тиверий II
(578—582), Маврикий (582—602)) сæ цæст сæйрагдæр дардтой нырид хъахъхъæнынадмæ,
æмæ рахастой политикæйы здæхт скæсæнырдæм. Юстинианы тыхæйбайсттæ рауадысты
тæссонд — VI—VII æнусты кæронмæ Византийæ фæсæфта æппæт ист территоритæ скæсæны,
баззад ма йæм уым афтиддæр Хуссар Итали.

Уыцы рæстæджы лангобардты æрбабырст айста Византияйæ Италийы æрдæг, 591-æм азы
Персимæ хæсты рæстæг ахст æрцыдис Сомих, цæгаты дарддæр цыдис ныхмæлæуд
славяйнæгтимæ æмæ авартимæ, кæдон 560-æм азты æрбынат кодтой Дунайыл. Фæлæ иннæ
VII æнусы райдайæны персайнæгтæ хæст ногæй райдыдтой æмæ дзæвгар æнтыстытæ самал
кодтой империйы бирæнымæцон змæстыты тыххæй.

610-æм азы Карфагенаг экзархы фырт Ираклий раппæрста император Фокайы æмæ бындур
сæвæрдта ног династийæн, уыцы династи хъом разындис паддзахадæн тас чи æвзарын
кодта, уыцы хъуыддæгты ныхмæ лæууын. Уый уыдис Византияйы историйы тæккæ зындæр
рæстæджытæй иу, персайнæгтæ бацахстой Мысыр, Сири æмæ Чысыл Азийы хай, æртхъирæн
кодтой Константинополæн, авартæ, славяйнæгтæ æмæ лангобардтæ бырстой арæнтæм
аллы здыгæй. Ираклий рамбылдта иу рæнхъ хæстæмбæлды персайнæгтимæ, ахаста хæст
сæ территоримæ, уый фæстæ сах Хосров II мæлæт, æмæ цалдæр растады æрдомдтой
персайнæгты æппæт тыхæйбайстæ раздахын æмæ фидыддзинад сæххæст кæнын. Фæлæ дыууæ
бæстæйы дæр тынг кæй баихсыдысты ацы тохы, уый фадат радта æмæ бындур сæвæрдта
араббаг тыхæйбайсттæн.

626-æм азы Константинополыл æрхъула кодтой авартæ, славянтæ æмæ сæ цæдисон
персайнæгтæ. Ацы цауы тыххæй фыстæджытæ ис зæронд гуырдзиаг къухæйфысты
(«Константинополыл æртыхстытсы скифтæ, кæдон сты уырыссæгтæ») æмæ XV—XVII æнусты
зæронд славяйнаг къухæйфыстты, уыдонмæ гæсгæ ис æнхъæлын, хъулагæнджыты хай кæй
уыдис Астæуккаг Поднепровьйæйы хъæддон тæлмы славяйнæгтæ.. Сахар райсыны
фæлварæн фехæлдис, аварты æмæ славяйнæгты астæу куы стынг ис быцæудзинад, æмæ сæ
фæстæмæ ацæуын бахъуыдис.

634-æм азы халиф Омар æрбабырста Сиримæ. 635 азы араббæгтæ бацахстой Дамаск.
Скъуыддзаггæнаг хæстæмбæлд византиæгты æмæ араббæгты æхсæн Сирийыл цæстдарды
тыххæй æрцыдис 636-æм азы 20 августы. Арæх æмбæлынц æгæр бæрзонд нымæцтæ
византиаг æфсады бæрцы тыххæй уыцы хæстæмбæлды, император Ираклий дам æрымбырд
кодта 200 мин адæймаджы Сири байсынмæ (фæдзурынц ма 400 мины дæр), фæлæ
æцæгдзинадæй Византияйы æфсады нымæц Ярмучы хæстæмбæлды рæстæджы уыдис бæрæг
къаддæр 100 минæй (Большаков 1993: 54). Хæсты фæстиуæг скъуыддзаг кодтой æрдзон
уавæртæ: змисджын тымыгъ фæуыргъуыйау кодта византиæгты. Ираклийы æфсад уыдис
бирæнацион. Грекъæгтæ йæдтæмæ ма дзы уыдысты сомихæгтæ æмæ чырыстон араббæгтæ.
Пысылмон араббæгтæ фæуæлахиз сты. Ираклий фæстæмæ раздæхтис Константинополмæ.
Фæстæдæр 40 азы æмгъуыдмæ сæфт æрцыдысты Мысыр, Цæгат Африкæ, Сири, Палестинæ,
Уæллаг Месопотами, æмæ арæх ацы бæстæты цæрджытæ, фæлмæцыд уæвгæйæ хæстытæй,
нымадтой араббæгты сæрибаргæнджытыл, уымæн æмæ фыццаг рæстæг иу уыдон фæныллæг
кодтой хъалон. Араббæгтæ сарæзтой флот æмæ бавнæлдтой Костантинополмæ дæр. Фæлæ
ног император, Константин IV Погонат (668—685) сын ныхкъуырд ратта. Æмæ кæд
араббæгтæ фондз азы дæргъы Константинополыл æртыхстытсы (673—678) сурзæххæй дæр
æмæ денджызæй дæр, уæддæр йæ сæ бон нæ бацис бацахсын. Грекъаг флотæн тынг ахъаз
фæцис «грекъаг арты» æрæджион æрымыст, уый æруаджы асырдта араббæгы эскадрæтæ
æмæ сæ Силеуммы дæтты ныддæрæн кодта. Сурзæххыл халифаты æфсæдтæ æрцыдысты
дæрæнгонд Азийы.

Ацы кризисæй импери рацыдис æнгомгонддæрæй æмæ монолитондæрæй, йæ националон
сконд сси иугъæдондæр, динон хицæндзинæддтæ баззадысты раздæры афонты уымæн æмæ
монофизитон æмæ арианон диныздæхттæ сæйраг дæр парахат уыдысты сæфт Мысыры æмæ
Цæгат Африкæйы. VII æнусы кæронмæ Византийы территори хæццæ кодта Юстинианы
империйы æртыккæгæм хаймæ. Йæ аппон территоритæ уыдысты грекъæгтæ кæнæ
элинизацигонд знæмтæ кæм цардысты уыцы зæххытæ, дзырдтой дзы сæйрагдæр бердзенаг
æвзагыл. Уыцы рæстæджы райдыдта славяйнаг знæмты массон миграци Балканы
æрдæгсакъадахмæ. VII æнусы апарахат сты Мезийыл, Фракийыл, Македонийыл,
Далмацийыл, Истрийыл æмæ Гречы зæххытыл. Цасдæр нымæц сæ æрцæрын кодтой Чысыл
Азийы. Баивта цæрджыты этникон сконд империйы скæсæйнаг хайы дæр, фæзындысты
сомихæгты, персайнæгты, сирийæгты, араббæгты цæрæнрæттæ.

VII æнусы æххæстгонд æрцыдысты ахъаззаг реформæтæ фæткдаруаты — эпархиты æмæ
экзархатты бæстæ импери дихтæгонд æрцыдис фемтыл, дæлбар уыдысты стратигтæн.
Империйы ног националон сконд æркодта уымæ, æмæ грекъаг æвзаг сси официалон,
императоры титул дæр райдыдта бердзенагау зæлын — василевс (en:Basileus
Rōmaiōn). Администрацийы рагон латинаг титултæ кæнæ фæсæфынц, кæнæ æрцæуынц
эллинизацигонд, сæ бынæтты та фæзынынц ногтæ —логофеттæ, стратегтæ, эпархтæ,
друнгаритæ. Æфсады, кæцы фылдæр арæзт уыдис азиатæгтæй æмæ сомихæгтæй, грекъаг
æвзаг ссис приказты æвзаг. Æмæ кæд Византийы импери йæ фæстаг бонтæм хаста ном
Ромы импери, уæддæр латинаг æвзагæй пайдагонд нал цыдис (афтиддæр ма йыл
дзырдтой империйы цалдæр кæронраны, уым ма пайда кодтой адæмон латынæй, уыцы
æвзагы бындурыл сæвзæрыдысты румынаг æвзаг Дакийы æмæ далматинаг æвзаг Иллирийы.

Рæстæгмæ стабилизацийы та ногæй раивта кризисты рæгъ — хæстытæ болгайрæгтимæ,
араббæгтимæ, æнæрынцайгæ растадтæ. Æппынфæстаг Лев Исавр схызтис куыд Лев III
паддзахы бынатмæ, æруырдæдта империйы хæлд æмæ араббæгтæн скъуыдзаггæнаг дæрæн
ныккодта.

Æрдæгæнусон æлдариуæджы фæстæ дыууæ фыццаг Исавры скодтой импери хъæздыг æмæ
цæрдхуыз, нæ сæ бахъыгдæрдта нæдæр емынæ 747-æм азы нæдæр змæстытæ, кæдон
расайдта иконæты ныхмæ тох. Иконæты ныхмæ тохы фарс кæй рахæцыдысты Исавриаг
династийы императортæ, уымæн уыдис куыд динон, афтæ политикон фактортæ дæр. Бирæ
византиæгтæ VIII æнусы райдайæны зæрдæхудт уыдысты уæлдай мæнгуырнынæдты
парахатæй, уæлдайдæр та цы бынат ахста дины иконæтæн табугæнæн, уырнынад сæ
диссаджы миниуджытыл; бирæтæ æнхъæлдой уый динæн зиантæ кæй хæссы.

Уыимæ императорты тыхсын кодта аргъуаны рæзгæ хъомысдзинад. Ноджы дæр ма
иконæтыл фау æвæргæйæ хицауад зæрдæ дардта араббæгтæм фæхæстæгдæр уын, уымæн æмæ
араббæгтæ нывтæ нæ нымадтой. Иконæты ныхмæ тохы политикæ æркодта хъаугъатæм æмæ
змæстытæм паддзахады мидæг, уыимæ фæтынгдæр ис дихдзинад Ромы католикаг
епархиимæ æмахæстыты. Иконæтæн фæстæмæ кад кæнын райдыдтой VIII æнусы кæрон
императрицæ Иринæйы руаджы, уый уыдис фыццаг император сылгоймаг, фæлæ IX æнусы
райдайæны иконæты ныхмæ тохы политикæ дарддæргонд æрцыдис.

800-æм азы Карл Цытджын расидтис Ромы ныгуылæн империйы рацарæзт, уый Византийæн
сси æнкъараг æгаддзинад. Æмрæстæджы Багдады халифат стынг кодта ныббырст
скæсæнырдыгæй.

Императортæй Лев V Сомихагæй (813—820) æмæ дыууæ Фригиаг династийы императортæй
Михаил II (820—829) æмæ Феофилæй (829—842) — уыдис дарддæрконд иконæты ныхмæ
тохы политикæ. Ногæй дæс æмæ ссæдз азы æмгъуыдмæ импери бахауда змæстыты
рæстæгмæ.

812-æм азы бадзырд банымадта Карл Цытджынæн императоры титул, уый расайдта егъау
территориалон сæфтытæ Италийы, Византийы бар ма дзы баззадысты афтиддæр Венеци
æмæ зæххытæ æрдæгсакъадахы хуссары.

Араббæгтимæ хæст, сног ис 804-æм азы, расайдта дыууæ æнкъараг сæфты:
æрдæгсакъадах Криты бацахст пысылмон пираттæй (826) æмæ Сицилийы сæфт, байстой
йæ цæгатафрикаг араббæгтæ (827), 831-азы сæ къухтæм бахаудта сахар Палермо.
Уæлдай тызмæг уыд тас болгайрæгтæй, хан Курум куы фæуæрæхдæр кодта йæ паддзахады
арæнтæ Гемæй Карпаттæм. Никифор афæлвæрдта йæ ныддæрæн кæнын Болгаримæ
бабырсгæйæ, фæлæ фæстæмæ фæндагыл йæхæдæг дæрæнгонд æрцыдис æмæ фæмард (811),
болгайрæгтæ та ногæй бацахстой Адрианополь æмæ æндæр фидæрттæ, æмæ фæзындысты
Константинополы къулты бын (813). Крум ныппырх кодта Византийы æфсæдтæ 811
813-æм æзты æмæ бахъавыд Константинополь бацахсын тынг стыр æфсады æмæ хъулаон
машинæты æххуысæй. Афтиддæр йæ æвиппайды мæлæт фæххуыс ис империйæн.

Змæстыты фæлтæр фæцис 867-æм азы паддзахиуæг кæнын куы райдыдта македонаг
династи. Василий I Македонаг (867—886), Роман Лакапин (919—944), Никифор Фока
(963—969), Иоанн Цимисхий (969—976), Василий II Болгархойæг (976—1025) —
императортæ æмæ узурпатортæ — радтой империйæн 150 азы тæмæнкалды æмæ хъомысы
рæстæг. Саст æрцыдысты Болгари, Крит, Хуссары Итали, æххæст цыдысты æнтыстджын
хæстон стæртæ араббæгты ныхмæ арф Сиримæ. Империйы арæнтæ ауæрæх сты Евфрат æмæ
Тигрмæ, Сомих Иберийымæ бахаудтой вихантиаг æндæвды сферæмæ, Иоанн Цимисхий
бахæццæ Иерусалиммæ.

IX—X æнусты бæрæг нысаниуæг Византийæйæн райдыдтой дарын æмахæстытæ Киеваг
Уæрæсеимæ. Фыццаг хатт рустæ сæхи фæбæрæг кодтой Константинополмæ балцæй 860-æм
азы, уыцы æнтыстджын балцы тагъд рæстæджы фæстæ æрцыдис афтæ хонгæ Уæрæсейы
фыццаг аргъуыд, йæ уавæртæ æмæ бынат бæлвырдгонд не сты. Фыццаг
уырыссаг-византиаг базарадон бадзырд хауы 911-æм азмæ, азгайфыст легендæмæ гæсгæ
йæ бафысты размæ Царьградыл балцæй цыдис Дæсны Олег. 941-æм азы кънйаз Игорь
æрцыдис дæрæнгонд Константинополы къулты бын, фæлæ фæстæдæр сабыр æмахæстытæ
сног сты. Русы ног хицауиуæггæнæг æхсин Ольгæ, бабæрæг кодта Византийы сæйраг
сахар æмæ йыл уым саргъуыдтой. Кънягинйæйы фырт, кънйаз Святослав 970—971 гг.
хæцыд Византияимæ Болгарийы сæрыл, фæлæ бавзæрста хæрд император Иоанн
Цимисхийæ.

Йæ фырты фæлтæры, киеваг къниаз Владимиры рæстæджы Византийæн бантыстис
саргъауын Уæрæсейыл 988-æм азы, уый тыххæй Владимирæн уысæн лæвæрд æрцыдис
багрянагмыггаг царевнæ Аннæ, уыд император Василий II хо. Византияйы æмæ Киеваг
Уæрæсейы астæу арæзт æрцыдис хæстон цæсдис, æххæстгонд цыдис 1040 æзтæм.
Уæрæсемæ православийымæ хъарын æмæ уæрæх кæнын райдыдта ахуырдзинад æмæ
византиаг культурæ.

1019-æм азы, Болгари, Сомих æмæ Ибери бацахсгæ, император Василий II сбæрæг
кодта стыр триумфæй империйы тæккæ стырдæр фæтынг, араббæгты тыхæйбайстты
рæстæгæй. Æххæст кодтой паддзахады уавæр финансты иттæгхорз æууæл æмæ культурæйы
айтынг.

Империйы цауддзинад райдыдта Василий II мæлæты фæстæ, йæ ’фсымæр Константин VIII
(1025—1028) æмæ йæ чызыты — фыццаг Зойæйы æмæ йæ ’ртæ лæджы (Роман III
1028—1034, Михаил IV 1034—1041, æмæ Константин Мономах 1042—1054) стæй Феодорæйы
(1054—1056) хицауиуæгты рæстæг. Ноджы тынгдæр лæмæгъдзинад фæбæрæг Македойнаг
династийы сыскъуыды фæстæ.

Хæстон фæфæлдæхты руаджы паддзахы бадæнмæ схызтис Исаак Комнин (1057—1059); йæ
къух исты фæстæ император сси Константин X Дука (1059—1067). Уый фæстæ хицауад
райста Роман IV Диоген (1067—1071), уыйы раппæрста Михаил VII Дука (1071—1078);
ног растады фæстæ паддзахы худ сæвæрдæуыд Никифор Вотаниатыл (1078—1081). Уыцы
чысыл хицауиуджыты рæстæг анархи тынгæй-тынгдæр кодта, æддаг æмæ мидæггаг
кризистæ уæззауæй-уæззаудæр уавæры æфтыдтой империйы.

XI æнусы кæрон Итали сæфт æрцыдис норманнты ныббырсты фæстæ, фæлæ сæйраг тас
æфтыдта скæсæн — 1071-æм азы Роман IV Диоген дæрæнгонд æрцыдис турк-сельджукты
æфсадæй хæстæмбæлды Манцикерты (Сомих), уыцы басастæй Византийæ тынг фæлæмæгъдæр
ис. 1054-æм азы официалон æгъдауæй æрцыдис ахастыты аскъуыд чырыстон еклизиты
астæу, уый фæдывæр кодта æнæуый дæр æнæбары æмахæстытæ. Иннæ ссæдз азы æмгъуыдмæ
турæгтæ бацахстой æппæт Анатоли; империйы бон нæ бацис сæмбырд кæнын фаг æфсад
уыдоны бауыромынмæ. Ныфссастæй император Алексей I Комнин (1081—1118) куырдта
Ромы Папæйæ 1095 азы цæмæй йын аххуыс кæна æфсад райсыны хъуыддагыл Ныгуылæн
Чырыстон дунейæ. Ныгуылæнимæ æмахæстытæ æппынфæстаг æркодтой Константинополы
бацахстмæ æмæ бæстæйы хæлдмæ, феодалты растадтæ та ихсийын кодтой паддзахады
фæстаг тыхтæ.

1081-æм азы паддзахы бадæн бацахста Комнинты династи (1081—1204) — феодалон
уæздæтты минæвартæ. Туркæгтæ æрбынат кодтой уыцы рæстæг Иконийы (Конийаг
султанат); Балканты уæрæхгæнаг Венгрийы æххуысæй славяйнаг адæмыхаттытæ
сфæлдыстой æрдæгхæдбар паддзахæдтæ. Уыимæ Ныгуылæн дæр æфтыддта æнкъарæг тас йæ
цытуарзæг политикон пълæнттæй, кæдон фæзындысты фыццаг дзуарон балцы фæстæ, стæй
Венецийы экономикон домæнты аххосæй.

Комнинты рæстæг византиаг æфсады сæйраг бынат лæвæрд æрцыдис уæззаухотыхджын
бæхæфсадæн — катафрактаритæн æмæ æххуырст æфсæдтæн. Иоанн II Комнин
(император:1118—1143 азты) кодта активон экспансион политикæ. Байста туркæгтæй
зæххыты хай. Æвæндонæй Антиохийаг кънязадæн æрхæссын кодта вассалон ард (фæлæ
фылдæр формалон уыдис). 1142-æм азы Иоанн Комнин хъавыдис ногæй абалц кæнын
Антиохимæ цæмæй реалон цæстдард райса антиохийаг кънязадыл, фæлæ йæ мæлæт нæ
бауагъта уыцы пълæнттæ сæххæст кæнын. Паддзахады æмæ æфсады фæфидар бауагъта
Комнинтæн ныхкъуырд раттын норманнты ныббырстæн Балканты, байсын сельджуктæй
Чысыл Азийы егъау хай, сæвæрын суверинитет Антиохийыл. Мануил I Венгрийы
æвæндонæй Византийы суверинитет ныффидар кодта (1164), стæй сæвæрдта йæ
хицауиуæг Сербийыл. Фæлæ æмтгæй райсгæйæ уавæр зынæй баззад уæддæр. Уæлдай
тæссаг уыцы рæстæг уыдис Венецийы уагахаст — кæддæр сыгъдæг бердзенаг сахар ныр
ссис империйы ныхмæлæууæг æмæ знаг, стыр конкуренци арæзта Византийы базарадæн.
1176-æм азы византийы æфсад дæрæнгонд æрцыдис туркæгтæй Мириокефалоны. Æппæт
арæнтыл Византийæ рахызти хъахъхъæнынадмæ.

Византийы ахаст дзуархæсджытæм уыдис ахæм æмæ сæ разлæудджыты бастой вассалон
ардхæрдтæй æмæ се ’ххуысæй хъавыдысты раздахын территоритæ скæсæны, фæлæ ахæм
политикæ егъау æнтыстытæ не ’рхаста. Дзуархæсджытимæ æмахæстытæ æдзухдæр
фыддæрæй-фыддæр кодтой.

Кастис афтæ, цыма Мануил империйæн нæхъæн дунейы кад скодта æмæ Константинополь
ссис европæйаг политикæйы центр, фæлæ йæ мæлæты фæстæ 1180-æм азы Византийæ
разындис гæныстонгонд æмæ фыдзæрдæ хаст латинæгты æрдыгæй, цы фæнды уысмы дæр
цæттæ уыдысты йыл ныххауынмæ. Уыимæ паддзахады цæттæ кодта серезон мидкризис.

Маниулы мæлæты фæстæ сирвæзт адæмон растад Константинополы (1181), расайдта йæ
хицауады политикæйымæ æнæразыдзинад, ауыдыдысты италиаг сæудæджергæнджытыл æмæ
ныгуылæневропаг рыцартыл. Ныгуылæнимæ æмахæстытæ цæхгæрмæ фæфыддæр сты 1182-æм
азы, уæд Константинополы æрцыдис латинты цагъд: массон хæлæт католикаг
саудæджергæнджыты бирæнымæцон мæрдæрцыдтимæ. Бæстæйы стынг ис егъау экономикон
кризис, фæтынг феодалон дихдзинад, фактикон æгъдауæй провинцты хицæуттæ хæдбар
уыдысты централон хицауадæй, ныгæныстон сты сахартæ, слæмæгъ сты æфсад æмæ флот.
Ангелты династийы æрфидары фæстæ Кипр, Трапезунд, Фессали фактиконæй сæхи
централон хицауады дæлбар нал хуыдтой. Райдыдта империйы хæлд. 1187-æм азы
ахицæн Болгари; 1190-æм азы Византийæ банымадта Сербийы хæдбардзинад.

1192-æм азы Венецийы дож куы ссис Энрико Дандоло, уæд ахæм хъуыды фæзынд æмæ
латинæгты фыдзæрдæдзинад сæххæст кæнынмæ, стæй Венецийы интерестæ Скæсæны
бахъахъхъæнынмæ, хорз уаид Византияйы импери басæттын. Ромы папæйы хæрамдзинад,
Венецийы фæлгъуыдтæ, æнæхъæн католикаг дунейы мæстыдзинад латинты æргæвсты фæстæ
— æппæт уыцы уавæртæ æркодтой уымæ æмæ цыппæрæм дзуары балц (1202—1204)
Палестинæйы бæсты аздæхт Константинополмæ. Рафтыд, славяйнаг паддзæхæдты
ныббырстытæй федыхгонд, Византияйы бон не ссис дзуархæсджытæн ныхкъуырд раттын.

1204-æм азы дзуархæсджыты æфсад бацахста Константинополь. Фæсæфт дунæ аивады
цыртдзæвæнтæ, сахар гæныстонгонд æрцыдис . Византийæ ныддихтæ ис къорд
паддзæхæдтыл — Латинаг империйыл æмæ Ахейаг кънязадыл, сæвзæрдысты
дзуархæсджытæй ист территоритыл, æмæ Никейы, Трапезунды æмæ Эпираг империтæ,
кæдон баззадысты бердзенæгты къухты. Латинæгтæ æлхъывтой Византийы грекъаг
культурæ, италиаг базаргæнджыты тыххъарæн хъыгдæрта византиаг сахарты сæндидзæн.

Латины империйы уавæр уыдис æнкъуыст — грекъæгты фыдзæрдæдзинад æмæ болгайрæгты
ныббырстытæ йæ тынг слæмæгъ кодтой. Болдуин II цардис Константинополы фæрæзтæй,
кæдон ракуырдта папæйæ æмæ Людовик Сыгъдæгæй, уыимæ ма иста фæлындæнтæ аргуæдтæй
æмæ моладзандонтæй, æфстау иста венецианаг банкиртæй, кæдонæн ратта бæстæйы
æппæт экономикон мадзæлттæ. Нæ йæм уыдис æфсад дæр, гарнизон Константинополы
дардтой венецианæгтæ, Латины империйы уæвындзинад баст уыдис — æрбацæудзысты йæм
æххуысмæ тæссаг рæстæг европæйæгтæ æви нæ.

1261-æм азы Никæйы империйы император Михаил Палеолог цæдис скодта Генуйæимæ,
ратта йын уæрæх базарадон бартæ венецианæгты зианæн, æмæ ракуырдта генуезаг
флоты æххуыс Контантинополь бацахсынмæ. Арвыста Европæмæ фæлтæрд инæлар Алексей
Стратигопулы, уый бацыдис баныхæсты грекъаг цæрджытимæ Константинополы
алфæмбылай, базыдта дырыс хабæрттæ сахары хъуыдтæгты тыххæй æмæ рæстæгмæ фидыды
фæстæ араст ис Константинополмæ, кæцыйы уыцы рæстæг венецианаг гарнизон сбадын
кодтой наутыл, цæмæй ныххаудаиккой генуезæгтыл.

1261-æм азы 25 июлы æхсæвы Стратигопуло бахъуызыд æд æфсæдтæ Константинополы
къултæм, бавæрда асинтæ, æнæ уынæрæй бахызт сахары хуылфмæ æмæ йæ бацахста
зæгъæн ис æнæ ныхмæлæудæй. Император Болдуин алыгъдис Эвбейæмæ. Афтиддæр
латинæгтæ æмæ венецианæгтæ хъавыдысты схæцынмæ Галаты, фæлæ Стратигопуло ссыгъта
сахары ацы хай æмæ уый фæстæ уыдон дæр сбадтысты наутыл æмæ алыгъдысты. 1261-æм
азы 15 августы Михаил Палеолог ныддæрæн гæнгæйæ Латины импери кадджынæй бахызт
Константинополмæ, расидтис Византийы империйы рацарæзт, æмæ йыл паддзахы худ
сæвæрдæуыд сыхъдæг Софийæйы аргъуаны.

1337-æм азы йæм баиу ис Эпир. Фæлæ ма Ахейы кънязад — дзуархæсджыты иунæг
цæрынхъом сырæзт Гречы — фæцард XV æнусы райдианмæ, уæд ахст æрцыдис Морейы
деспотæй. Византийы импери йæ раздæры хуызы рацаразын нал рауадис. Михаил VIII
Палеолог (1261—1282) хъавыд уыцы хъуыддаг сæххæст кæнын, фæлæ йын кæд нæ рауадис
æххæстæй сфæлгонц кæнын йæ тырнæнтæ, уæддæр йæ тыхархæйдтæ, йæ курдиæттæ æмæ йæ
цыргъ зонд æй æвæрынц Византийы фæстаг зынгæ императоры бынатыл.

Æдтаг тасы рæстæг империйы хъуыдис æнгомдзинад, сабырдзинад æмæ хъомыс.
Палеологты эпохæ та уыдис йæдзаг растæдтæй æмæ граждайнаг змæстытæй. Европæйы
Византийы тæккæ тæссагдæр знæгтæ разындысты сербæгтæ. Стефан Неманяйы ивджыты —
Стефан Урош I (1243—1276), Стефан Драгутин (1276—1282), Стефан Урош Милутин
(1282—1321) — Серби ауæрæх кодта йæ территоритæ Болгарийы æмæ Византийы хинцмæ
æмæ ссис тæккæ егъаудæр паддзахад Балканты æрдæгсакъадахыл.

Æдзух тынг кодта турк-османты æлхъывд, сæ саргъы уыдысты æртæ зынгæ æфсæдтон
хистæры — Эртогрул, Осман (1289—1326) æмæ Урхан (1326—1359). Андроник II цалдæр
æнтыстджын фæлварæны скодта сæ бауыромынмæ, фæлæ уæддæр 1326-æм азы Пруссæ сæфт
æрцыдис æмæ йæ османтæ скодтой сæ сæйраг сахар. Уый фæстæ фæсæфдæуыд Никей
(1329), йæ фæдыл — Никомеди (1337); 1338-æм азы туркæгтæ бахæццæ сты Босформæ
æмæ тагъд рæстæджы йæ сæрты ахызтысты византийæгты хуындмæ гæсгæ, уыдон тынг
тырныдтой семæ цæдис скæнын цæмæй сын феххуыс уыдаиккой мидæзмæстытæ æрсабыр
кæнынмæ. 1352—1354 æзты туркæгтæ бацахстой æрдæгсакъадах Галлиполи æмæ
бавнæлдтой Европæйы тыхæйбайсттæм. Ахæм уавæртæ æркодтой уымæ æмæ императортæ
райдыдтой курын æххуыс ныгуылæны. Иоанн V-мы (1369) æмæ фæстæдæр Мануил II-мы
(1417) бахъуыдис рацаразын баныхæстæ Ромимæ, Иоанн VIII та йæхæдæг араст ис
Италимæ (1437) æмæ Флорентийаг соборы бафысста Евгений IV-имæ унийæ, кæцы
æнхъæлæн лæвæрдта еклизиты дихæн кæрон æрæвæрынæн (1439).

Фæстагмæ турк-османты тыхæйбайсттæ райдыдтой бæстæйы уæвындзинад тасы æфтауын.
Мурад I (1359—1389) бацахста Фраки (1361), уыцы тыхæйбайст Иоанн V Палеолог
банымадта (1363), фæстæдæр бацахста Филиппополь, йæ фæдыл та Адрианополь, уырдæм
раивта йæ паддзахады сæйраг сахар. Константинополь аллы рдыгæй хибаргонд,
хъулагонд æнхъæлмæ кастис мæлæтдзаг цæфмæ. Уæдмæ османтæ фæсты Балканы
æрдæгсакъадахы тыхæйбайст. Марицæйы цур ныддæрæн ластой хуссайраг сербты æмæ
болгайрæгты (1371); бындур сæвæрдтой колонитæн Македонийы æмæ тасы æфтауын
райдыдтой Фессалоники (1374); бабырстой Албанимæ, ныддæрæн кодтой Серби æмæ
Косоаг быдыры хæстæмбæлды фæстæ сарæзтой Болгарийæ туркаг пашалык (1393). Иоанн
V Палеолог æнæбарыйæ банымадта йæхи туркаг султаны вассалыл, фыста йын хъалон
æмæ æрвыста æфсæдтæ Филадельфи бацахсынмæ (1391). Манголты ныббырст ма радта
империйæн æнусы рдæг æмгъуыд æргъæвд.

Баязид I (1389—1402) архайдта ноджы сæрæндæр Византийы ныхмæ. Сæйраг сахар
аллырдыгæй æрхъула кодта (1391—1395), æмæ Ныгуылæны фæлварæн Византийæн фæххуыс
кæнынмæ куы фæкуыхцы ис Никополы хæстæмбæлды рæстæг (1396), уæд афæлвæрдта
Константинополь бацахсын (1397), æмрæстæджы бабырста Морейæмæ. Манголты ныббырст
æмæ бæрзæйсæттæн дæрæн кæцы скодта туркæгтæн Тимур (1402), радтой империйæн
ссæдз азы æмгъуыд æргъæвд.

Фæлæ 1421-æм аз ы Мурад II (1421—1451) ныббырстытæ ногæй райдыдта. Æнæнтыстæй
ныххаудта Константинополыл (1422), бацахста Фессалониктæ (1430), ацы сахар
1423-æм азы венецианегтæ балхæдтой византийæгтæй; йæ æфсадфæтæгтæй иу бахызтис
Мореямæ (1423); йæхæдæг æнтыстджынæй архайдта Боснийы æмæ Албанийы æмæ Валахийы
паддзахыл хъалон сæвæрдта.

Византийы импери фегуырдис тынг зын уавæрты, Константинополь æмæ йæ цур æвæрд
облæст Дерконæй Селимвримæты йæдтæмæ ма йæ къухты уыдис афтиддæр цалдæр аллы
рæтты хæлиугонд облæсты — Анхиал, Месемврия, Афон æмæ Пелопоннес. Фæстаг
æххæстæй латинæгты къухæй ист куы æрцыдис уæд ссис грекъаг культурæйы центр.
Янош Хуньядийы героикон архайдмæ нæ кæсгæйæ, уый 1443-æм азы ныддæрæн кодта
туркæгты Яловацы, Скандербегы ныхмæлæудмæ Албанийы нæ кæсгæйæ, туркæгтæ
нæсæттгæйæ бæллыдысты сæ нысæнттæм. 1444-æм азы тохæмбæлды Варнæйы бын
фескъуыддзаг ис скæсæйнаг чырыстæттыс фæстаг серьезон фæлварæн туркæн
ныхмæлæууынæн. Афинаг герцогад сæ дæлбар ссис, кънязад Морея, кæцы турк
бацахстой 1446 азы, йæхи банымадта хъалондарыл; дыккаг хæстæмбæлды Косы быдыры
(1448) Янош Хуньяди фæхæрд. Баззадис афтиддæр Константинополь — æвадуат фидар,
фæлæ уымæн дæр йæ фæстаг бонтæ æрхæццæ кодтой. Мехмед II паддзахы бадæнмæ
схизгæйæ (1451) фидарæй разæвæрдта уый бацахсын.

Гыццыл раздæр султан самадта Босфорыл Румелаг фидар (Румелихисар), уый алыг
кодта коммуникацитæ Константинополы æмæ Сау денджызы астæу, уыимæ ма арвыста
экспедици Морейæмæ цæмæй Мистрейы бердзенаг деспотты бахъыгдара Константинополæн
баххуыс кæнын.

Туркаг æфсады ныхмæ, уыдис дзы 160 мин адæймаджы, император Константин XI Драгаш
равæрдта афтиддæр 7,5 мин салдатты, кæдоны æртыккæгæм хай уыдысты æндæрбæстæгтæ,
византийæгтæ фыдæхæй кастысты Аргъуаны унийæтæм кæдон бафыста император, æмæ сæ
тох кæнын нæ фæндыдыис. Уымæ æмæ туркаг артилерийы хъомысмæ нæ кæсгæйæ, фыццаг
ныббырст æппæрст æрцыдис 18 апрелы.

Мехмед II-æн бантыстис æрбакæнын йæ флот Сызгъæрин Сыкъайы бухтæмæ æмæ уымæй
тасы бафтыдта фидары æндæр хай. Фæлæ та 7 майы штурм дæр æнæнтыстджын разындис.
Фæлæ сахарон сыджытбыруйы сыгъдæг Романы дуæртты цур хъуынк айгæрстæуыд. 1453-æм
азы 28 май æмæ 29 май астæу æхсæвы райдыдта фæстаг атакæ. Дыууæ хатты туркæгты
акъуырдтой; уæд султан аппæрста штурммæ янычарты. Уыцы рæстæг уæззау цæф фæцис
генуэзаг Джустиниани Лонго, уый уыдис императоримæ хъахъхæнынады уд, æмæ йæ пост
ныууагъта. Уый хъахъхъæнджыты дезорганизаци скодта. Император дарддæр хæцыдис,
фæлæ знæгты æфсады хай бацахста зæххы бын цæуæн æмæ ныххаудта хъахъхæнджытыл
чылдымы рдыгæй. Константин Драгаш фæмард тохы. Туркæгтæ бацахстой сахар.
Константинополы райдыдтой стыгътытæ æмæ лæгмæрдтæ; иу 60 мин адæймаджы бахаудтой
уацары.

1453-æм азы 30 майы райсомы аст сахатыл Мехмет II уæлахизимæ æрбахызт сахармæ
æмæ бардзырд радта, сахары централон соборæй мæсджыд саразын. Кæддæр разагъд
империйы фæстаг скъуыддзæгтæ — Морейæ æмæ Трапезунд бахаудтой туркæгты къухы
1460-æм азы æмæ 1461-æм азы. Османты импери фезмæлыд Европæ-йы рдæм.

Цымыдисаг у XVIII æнусы дыккаг æрдæджы Уæрæсейы империйы Екатеринæ II-æмы
рæстæджы кæй уыдис Византияйы сæндидзæны проект, афтæ хонгæ «Бердзенаг проект».
Уæрæсейы импери уæд хæстыты уыдис Османты империйымæ, æмæ пъланы уыдис туркæгты
цæхгæрмæ рамбылды фæстæ æмæ Константинополы бацахсты фæстæ сфæлдисын ног
Византийы импери — марионетон Уæрæсейæн бердзенаг паддзахад. Ацы сæндызт
Византийы император хъуамæ суыдаид Константин Павлович, номдзыд къниаз, бындар
Павел Петровичы фырт, æмæ Екатеринæйы фырты фырт. Вольтер сидтис Екатеринæмæ
цæмæй бахæццæ уа Стамбулмæ, ногæй дзы сараза Константинополь, ныппырх кæнын
Турк, фервæзын кæнын балкайнаг чырыстæтты. Æмæ радта практикон уынаффæ: цæмæй
рагон заманты скъуыхтытимæ æнгæсдæр уа туркæгтимæ тох, уый тыххæй спайда кæнын
колесницæтæй.



https://os.wikipedia.org/wiki/%D0%A5%D0%B8%D0%BC%D0%B8

Хими (арæзт цæуы бердзенаг ныхасæй Chemia) у æрдззонæны ахсджиагдæр æмæ егъаудæр
къабæзтæй иу; буаргъæдтæ, се сконд, сæ миниуджытæ æмæ уыимæ ма, химион реакциты
фæрцы буаргъæдтыл цы ивддзинæдтæ æрцæуы, уыдон дæр, чи иртасы, уыцы зонад.
Атомтæ, химион бастдзинæдты руаджы, молекулæтæй фестынхъом кæй сты, стæй
буаргъæдтæ атомтæй арæзт кæй сты, уымæ гæсгæ хими сæйрагдæр иртасы, атомтæ æмæ,
атомтæй чи сæвзæрди, уыцы молекулæты æмбастдзинæдтæ, стæй сæ архайд кæрæдзиимæ.

Хими æвзæрын райдыдта 5000 азы размæ (æд-зонд адæймаджы дуджы). Адæймаг
кæддæриддæр архайдта химион буаргъæдтимæ æмæ уымæн йæ фыццаг эксперименттæ —
цæрмтæ æлдыгъ кæнын, хæринаг кæнын, арт кæнын — ис нымайæн практикон химийы
райдианыл. Цадæггай практикон зонæнтæ фылдæр кодтой æмæ цивилизацийы рæзты
райдианы адæймагæн йæ бон уыди иуæй-иу ахорæнтæ, эмальтæ, марг æмæ хостæ кæнын.
Райдианы адæймаг пайда кодта биологон процесстæй: æнхъизын, æмбийын æмæ
æндæртæй, фæлæ арт кæнын куы базыдта, уæд райдыдта пайда кæнын тайын кæныны,
судзыны, æхсидыны процесстæй.

Химион дæсниæдты бындур æрæвæрдæуыди Рагон Мысыры (Египет). Металлурги,
керамикæ, авгкæнын, парфюмери, косметикæ — уæдыккон химийы ацы къабæзтæ, суанг
нæ эрæйы агъоммæ дæр, уыдысты размæцыд. Цæвиттон, нырыккон доныстоны авджы
сконд, зæгъæн ис, ницы хъауджы кæны, 6000 мин азы размæ Мысыры цы авгæй пайда
кодтой, уый скондæй. Химион зонæнтæ, кæд сæ дзуарылæгтæ сусæг кодтой хи къорды
мидæг, уæддæр куыддæртæй хъарыдысты æндæр бæстæтæм. Европæйæгтæм химион зонад
бахауди фыццаджыдæр араббæгтæй, уыдон 711-æм азы Испани сæхи куы бакодтой, уæд.
Арабб уыцы зонад хуыдтой «алхими» æмæ афтæмæй ацы ном ахæлиу Европæйы дæр.

Зындгонд куыд у, афтæмæй Мысыры, суанг нæ эрæйы агъоммæ 3000-æм азы, зыдтой
кæнын æрхуы æмæ йæ баиугæндтæ (æндидзынгæнæгæн, ома «восстановителæн» пайда
кодтой æвзалыйæ), стæй æвзист æмæ зды. Куыдфæстæмæ Мысыр æмæ Месопотамийы
рапарахат ис бронзæйы кондад, цæгатаг бæстæты та — æфсайнаджы кондад. Уыцы
заманы ахуыргæндтæн æнтысти теоретикон ссарæггæгтæ дæр. Зæгъæм, Китайы, нæ эрæйы
агъоммæ XXII-æм æнусæй фæстæмæ, зындгонд уыди бындурон элементты теори (дон,
зынг, хъæдвыд, сызгъæрин, сыджыт). Месопотамийы та фæзынди ахæм идейæ, зæгъгæ,
дуне арæзт у ныхмæлæуддзинæдтæй: зынг — дон, хъарм — уазал, хус — уымæл æмæ афтæ
дарддæр.

Нæ эрæйы агъоммæ V-æм æнусы Гречъы Левкипп æмæ Демокрит рапарахат кодтой, æппæт
буаргъæдтæ атомтæй арæзт сты, зæгъгæ, кæм дзырдæуы, уыцы теори. Грекъаг
философтæ аналогийы хуызы æркастысты фыстыты скондмæ æмæ рахатыдтой: мæнæ ныхас
дзырдтыл куыд дих кæны, дзырдтæ та дамгъæтыл, афтæ æппæт буаргъæдтæ дæр арæзт
сты бæрæг баиугæндтæй (молекулæтæй), уыдон та сæхæдæг арæзт сты, диххъом чи нæу,
ахæм элементтæй — атомтæй.

Нæ эрæйы агъоммæ V-æм æнусы Эмпедокл рæгъмæ рахаста ног теори. Философмæ гæсгæ
бындурон элементтæ сты дон, зынг, уæлдæф æмæ сыджыт. Нæ эрæйы агъоммæ IV-æм
æнусы Платон цы ахуырад рæгъмæ рахаста, уымæ гæсгæ уыцы элементтæй алкæмæн дæр
уайы хицæн хуыз æмæ, элементы миниуджытæ бæрæг чи кæны, атомы ахæм сæрмагонд
рæстфарс тыгъдадджын фигурæ (уырыс. правильная пространственная фигура): зынгæн
уайы сырх хуыз æмæ тетраэдр, донæн — æрвцъæх хуыз æмæ икосаэдр, зæххæн —
кæрдæгцъæх хуыз æмæ гексаэдр, уæлдæфæн — бур хуыз æмæ октаэдр. Платон куыд
зæгъы, афтæмæй, раст уыцы «агуыридурты» комбинацитæй арæзт у æгас æрмæгон
(материалон) дуне. Ацы теори йæхимæ райста æмæ дзы пайда кодта Аристотель дæр.

Нæ эрæйы агъоммæ IV—III-æм æнусты Азийы равзæрди, йæ дуджы философон зонæнтæ æмæ
æрмгуысты фæлтæрддзинад, стæй магион æмæ мистикон теоритæ кæм баиу сты, ахæм
зонад — алхими. Ссардæуыди ахæм ног элементтæ, куыд джынасу, сондон, фосфор,
сбæрæг и цæххы бирæ типтæ; уæдмæ зындгонд уыдысты туагад HNO3 æмæ щёлочь NaOH.
Уыцы заманы зындгонддæр алхимиктæ уыдысты Джабир ибн Хайян (Гебер), Ибн Сина
(Авиценна) æмæ Абу-ар-Рази.

Нæ эрæйы VII-æм æнусы алхими бахæццæ и Европæмæ. Уыцы заман уæлдай популярон
уыдысты хъæздыгад æвдисæг дзаумæттæ (уырыс. предметы роскоши), уæлдайдæр
сызгъæрин. Сæ популярондзинадæн уыдис бæлвырд аххосаг: уыдон уыдысты азиаг
бæстæтимæ базар кæныны фæрæз. Алхимиктæ сæ хъус дардтой, практикон ахадындзинад
кæмæн уыди, ахæм фарстатæм: сызгъæрин иннæ зъæртæй куыд самалгæнæн ис, згъæртæ
куыд бакусинаг вæййынц æмæ æндæр ахæмтæм. Цадæггай араббаг алхими практикæйæ
дард кодта æмæ куыдфæстагмæ раздæрау популярон нал уыди. Кæй зæгъын æй хъæуы,
алхими парахат кодта тынг цадæггай. Уымæн уыди бæлвырд аххосæгтæ: кондады
спецификæ, стæй зонæнтæ æрмæст фыдæй фыртмæ кæй лæвæрдтой. Европæйы зындгонддæр
алхимиктыл нымад уыдысты Роджер Бэкон æмæ Раймонд Луллий. Алхимийы биноныг
ивддзинæдтæ æрцыди æрмæст XVI æнусы, металлурги æмæ медицинæ тынг рæзынгæнинаг
кæй уыдысты, уый руаджы.

Хими куыд зонад сбæрæг ис XVI—XVII-æм æнусты, дунейы механистикон сурæтæн бындур
чи æрæвæрдта, уыцы зонадон æнтыстыты руаджы. Уымæй уæлдай ма химион зонадæн
ахъаз фесты индустрийы рæзт æмæ буржуазон æхсæнады фæзынд. Фæлæ уæддæр химийы
фарста уыди быцæуаг: физикæйæ хъауджыдæр, хими бæрцытæй нæ уыди равдисæн æмæ
уымæн-иу иуæй-иу ахуыргæндтæ хъуыды кодтой, зæгъгæ, хими бæрцытимæ архайæг зонад
нæу, фæлæ у сгарыны (познание) æндæр хуыз. 1661-æм азы Роберт Бойль ныффыста
чиныг «Химик-скептик». Ахуыргонд йæ куысты равдыста, буаргъæдты миниуджытæ,
буаргъæдтæ цы хайыгтæй арæзт сты, уыдонимæ баст кæй сты. Зæгъæм, дыууæ
буаргъæдæн фæйнæхуызон миниуджытæ кæй ис, уымæн аххосаг у, фæйнæхуызон хайыгтæй
(корпускултæй) арæзт кæй сты. Ван Гельмонт иртаста судзыны процесс æмæ афтæмæй
рабæрæг кодта, буаргъæд куы судзы, уæд йæ цур газ кæй сæвзæры. Газы æмбарынады
уæлдай ма, ахуыргонд раргом кодта æвзалытуаг (углекислый) газ. 1672-æм азы Бойль
раиртæста, згъæр зынджы куы фæдарай, уæд йæ массæ фылдæр кæй кæны, уый. Уыцы
фæзынд афтæ бамбарын кодта, зæгъгæ, згъæр йæхимæ арты хайыгтæ исы.

XVIII-æм æнусы райдианы Шталь радта флогистоны теорийы формулировкæ. Штальмæ
гæсгæ флогистон у, æрмæг куы судзы, уæд уымæй чи фæиппæрд вæййы, уыцы буаргъæд.
1774-æм азы Пристли раргом кодта туаггуыр, Кавендиш та 1766-æм азы — донгуыр.

1770–1790-æм азты Лавуазье химион æгъдауæй раиртæста цалдæр процессы: судзын,
туагкæнын (окисление) æмæ улæфын, æмæ равдыста, зынг буаргъæд кæй нæу, фæлæ у
химион процессы фæстиуæг. 1799–1806-æм азты Пруст рабæрæг кодта буаргъæды сконды
æнæивгæдзинад (постоянство) закъон, 1808-æм азы та Гей-Люссак раиртæста
гуырахстон ахастыты закъон (Авогадройы закъон). Дальтон йæ куыст «Химион
философийы ног системæ»-йы (1808–1827) бæлвырдæй равдыста, атомтæ кæй ис, æмæ
бавдыста æмбарынæдтæ: атомон уæз æмæ элемент (иухуызон атомты æмдзыгуыр).

1811-æм азы Авогадро иу гипотезæ рæгъмæ рахаста, зæгъгæ, элементарон газты
молекулæтæ дыууæ æмхуызон атомæй арæзт сты; фæстæдæр уыцы гипотезæйы бындурыл
Канниццаро рацарæзта атомон-молекулярон теори.

1869-æм азы Д.И. Менделеев раиртæста Химион элементты периодон закъон æмæ
саразта химион элементты периодон системæ. Ахуыргонд сбæлвырд кодта химион
элементы æмбарынад æмæ равдыста, атомон массæ элементы миниджытимæ баст кæй у.
Менделеев уыцы закъон рабæрæг кæнынæй бындур æрæвæрдта химийæн куыд бæрцытæ
иртасæг зонадæн (количественная наука). Уый агъоммæ хими нымад уыди айдагъ
афыстон æмæ хъæдиртасæг зонадыл (описательная качественная наука).

Буаргъæдты сконд раиртасынæн тынг сахадыдтой XIX-æм æнусы зонадон ссардтытæй.
Ахуыргæндтæ иртæстой эмиссион спектрты тæнæг структурæ æмæ ныхъуырыны спектртæ
(тонкая структура эмиссионных спектров и спектры поглощения) æмæ æрцыдысты ахæм
хъуыдымæ, зæгъгæ, уæлдæрранымад спектртæ æмæ буаргъæдты атомты сконды ’хсæн ис
бастдзинад. Радиоактивондзинад раргомы руаджы рабæрæг и, иуæй-иу атомтæ стабилон
кæй не сты, стæй сын изотоптæ кæй ис æмæ æндæр атомтæй фестынхъом кæй сты.

Атом æмæ атомы аппæй фæстæмæ, æппæт хайыгтæ сты элементарон (кæй зæгъын æй
хъæуы, протонтæ уыцы къордмæ нæ хауынц).

Атом у химион элементæн йæ лыстæгдæр хайыг чи у, æмæ йе ’ппæт миниуджытæ чи
хæссы, уый. Атом арæзт у аппæй æмæ аппы алыварс чи зилдух кæны, уыцы
электронтæй. Апп арæзт у протонтæ æмæ нейтронтæй. Протонтæн ис æвæрццæг
ифтыгъдæг, нейтрон у нейтралон. Атомтæ кæрæдзиимæ архайгæйæ аразынц молекулæтæ.

Хуымæтæг буаргъæд фæхицæнтæ вæййы иу типы атомтыл (кæд, зæгъæм, гелийы хуызæн
иуатомон нæу, уæд), вазыгджын буаргъæд — цалдæр типы атомтыл.

Молекулæ у, дыууæ кæнæ фылдæр атомтæй арæзт чи у стæй хибарæй уæвынхъом чи у,
ахæм хайыг. Ис ын иудадзыгон хъæдон æмæ бæрцон сконд. Молекулæйы миниуджытæ баст
сты цалдæр хъуыддагимæ: 1) йæ сконды цы атомтæ ис, уыдонимæ; 2) куыд баст сты
кæрæдзиимæ атомтæ; 3) цавæр бынат сын ис молекулæты хуылфы. Молекулæйæн вæййы
цалдæр уавæры (уыцы иу рæстæджы молекулæ вæййы иу уавæры). Молекулæ исты æддагон
факторты руаджы иу уавæрæй иннæ уавæрмæ хизынхъом у. Буаргъæды миниуджытæ баст
сты, йе сконды цы молекулæтæ ис, уыдоны уавæр æмæ миниуджытимæ.

Ион у, протонтæ æмæ электронты бæрц æмхуызон кæмæн не сты, уыцы ифтыгъд хайыг
(атом кæнæ молекулæ). Кæд ионы сконды электронты нымæц протонты нымæцæй фылдæр
у, уæд йын ис æппæрццæг ифтыгъдæг æмæ йæ хонынц анион (дæнцæг: Cl-.). Кæд
электронтæ протонтæй къаддæр сты (бæрцæй), уæд ионæн ис æвæрццæг ифтыгъдæг æмæ
йæ хонынц катион (дæнцæг: Na+).

Ацы закъон раргом кодта Д.И. Менделеев 1869-æм азы 1-æм мартъийы. Закъонæн ис
раттæн ахæм формулировкæ: иу элементмæ цы химион миниуджытæ ис, уыдон та цалдæр
элементы фæстæ разынынц æндæр элементмæ дæр.

Номенклатурæ у химион баиугæндтæн ном æвæрыны æгъдæутты æмбырдгонд. Ахургæндтæн
цы химион баиугæндтæ зындгонд сты, уыдоны нымæц ныридæгæн у 20 милуанæй фылдæр,
уыимæ ма сæ нымæцы рæзт бауромæн нæй æмæ уымæн, цæмæй сæ номмæ гæсгæ æнцон уа
ногæй бавдисын сæ структурæ, æнæмæнг хъæуы сын ном æвæрын бæлвырд æгъдæуттæм
гæсгæ. Органикон æмæ æнæорганикон баиугæндтæн ном æвæрынæн ис цалдæр
номенклатурæйы. Уыдонæй стандартыл нымад у номенклатурæ IUPAC.

Ис ахæм зонæдтæ, хими æндæр æввахс æрдзиртасæг зонæдтимæ баиууы фæрцы чи
сæвзæрди. Зæгъæм, биохими, биоорганикон хими, геохими, радиацион хими, фотохими
æмæ æндæртæ.



https://os.wikipedia.org/wiki/%D0%A1%D0%BE%D0%BC%D0%B8%D1%85

Координатæтæ: 40°23′00″ ц. у. 44°57′00″ с. д.﻿ / ﻿40.383333° ц. у. 44.95°
с. д. (G) (O)40.383333, 44.95

Сомих кæнæ Сомихыстон (сом. Հայաստան /hайастан/) у æнæ денджызмæ бацæуæн
паддзахад. Ис Кавказы хуссары. Арæнтæ йын ис Гуырдзыстон, Турк, Азербайджан æмæ
Иранимæ. Йæ сæйраг сахар у Ереван. Сомихы зæххыты фæзуат у 29 800 квадратон
километр, æмæ йæ цæрджыты нымæц та у 3,3 милуан. Кæд географион критеритæм гæсгæ
Азийы ис, уæд культурон æууæлтæй Европæйы паддзахадыл нымад у.

Карабахы конфликты фæстæ Турк æмæ Азербайджан Сомихимæ сæ арæнтæ сæхгæдтой,
афтæмæй дунейы бæстæтимæ уæйгæнæн ис æрмæст Гуырдзыстон æмæ Ираны территоритыл.

2009-æм азы райдыдта Турк æмæ Сомихы ’хсæн бафидауыны процесс. Сомихы цæрджытæ
сæ ныфс дарынц ууыл, æмæ арæн байгом уыдзæн, уымæй та фæасламдæр уыдзысты æппæт
импортгонд товартæ. Иуæй-иу политиктæ зæгъынц, гом арæн Туркæн æлхъивыны
инструмент кæй ратдзынæн, уый тыххæй. Ныртæккæ, 1992-æм азы бадзырдмæ гæсгæ,
Туркимæ Сомихы арæн хъахъхъæнынц Уæрæсейы арæнгæсты æфсад.

Сомих у дунейы рагондæр чырыстон паддзахæдтæй иу. Чырыстон дин дзы сси официалон
301-æм азы.



https://os.wikipedia.org/wiki/%D0%9A%D0%B5%D0%BD%D0%B8

Кени (суахили æмæ англ. Kenya) у Скæсæн Африкæйы паддзахад Индийы океаны былыл.
Колони ма куы уыдис, йæ ном хуындис Британийы Скæсæны Африкæ, Кени та у бæстæйы
астæу цы дынджыр хох лæууы, уый ном (кæс Кенийы цъупп, 5199 м).

Урсдзарм бритайнæгтæ æрцардысты Кенийы мидæг раны, кæцы зындгонд сси куыд Урс
Уæлваз (ныры Кенийы Центрон провинци, Найроби æмæ Кенийы цъуппы ’хсæн бæстæ).
Урс фермерты нымæц хæццæ кодта 30 минмæ, уыдон фæхъæздыг сты къофи æмæ цай
кæнынæй. 1950-тæм азты Мау-мауы растады фæстиуæгæн уыцы фермерты бахъуыдис
бæстæйæ ацæуын.

Кенийы райгуырдис АИШ-ы президент Барак Обамайы фыд, уымæй кенийæгтæ тынг
сæрыстыр сты. 2008-æм азы 4 ноябры уыдис уылæфæн бон Кенийы, цæмæй кенийаг адæм
Обамайы президентады фæдыл бæрæгбон æрвитой.



https://os.wikipedia.org/wiki/%D0%93%D0%B8%D1%82%D0%BB%D0%B5%D1%80,_%D0%90%D0%B4%D0%BE%D0%BB%D1%8C%D1%84

Адольф Гитлер (нем. Adolf Hitler, 1889-æм азы 20 апрелы, Брайнау-ам-Инн,
Австро-Венгри — 1945-æм азы 30 апрелы, Берлин, Герман) уыд Германы æфсады хицау,
Æртыккаг Рейхы фюрер. Уый райгуырди 1889 азы 20 апрелы, цæугæдон Инны бæлгæрон,
чи æрбынат кодта, уыцы гыццыл сахар Браунауы. Сахар ис Австри æмæ Германы ’хсæн
арæныл.

Йæ фыд уыд Австрийы таможнæйы кусæг Алоис Шикльгрубер (Alois Schicklgruber), йæ
мад та зæхкусæджы чызг Кларæ Пёльцль (Klara Pölzl).

Гитлеры фыдæлты тыххæй бирæ информаци нæй. Йæ фыдыфыд Иоганн Георг Гитлер
базонгæ ис зæхкусæджы чызгимæ. Йæ ном уыд Анна Мария Шикльгрубер æмæ куыста
экономкæйæ Грацы. 1837 азы Аннæйæн райгуырдис Гитлеры фыд Алоис. Алоис хаста
мыггаг Шикльгрубер 1876 азы онг, цалынмæ йæ официалон æгъдауæй нæ раивта
Гитлерыл, уый тыххæй æмæ рахъомыл ис йæ фыдыфсымæр Иоганн Непомук Гитлеры
хæдзары. Кларæ Пёльцль уыд Алоисæн йе ’ртыккаг ус, йæ лæгæй уыдис æртæ æмæ ссæдз
азы кæстæр, æмæ ныййардта йын фондз сывæллоны, уыдонæй сырæзыди æрмæст дыууæ —
Адольф æмæ йæ кæстæр хо Паулæ.

1895 азы Гитлерыл æхсæз азы куы цыдис, уæд бацыдис адæмон скъоламæ Фишльхамы
сахары. 1897 азы фæстæ йæ мад æй арвыста Ламбахмæ бенедиктон моладзадоны
скъоламæ. Фæлæ йæ уырдыгæй рацух кодтой. Уый фæстæ бинонтимæ ацыдысты
Леондингмæ, Линцы сахаргæронмæ. Уым 1900–1904 æзты Гитлер цыдис реалон скъоламæ
Линцы, 1904-1905 æзты — Штейры. Гитлерыл æхсæрдæс азы куы цыдис уæд скъола
ныууагъта.

1907 азы Гитлер ацыд Венæмæ, фæлæ бацæуæн экзаментыл Венæйы аивады академимæ
фæкъуыхцы ис.

1914 азы хæст куы райдыдта Гитлер балæвæрдта курдиат Баварийы паддзахмæ цæмæй йæ
бахæссой æфсады хыгъдмæ. Æмæ йæ арвыстой 16-æм Баварийы фистæгæфсæддон полкъмæ.
Райдианы уыдис санитар, уый фæстæ æнæхъæн хæсты дæргъы куыста бастдзинады
къабазы. Дыууæ хатты уыди цæф.

1914-æм азы декабры райста йæ фыццаг хæрзиуæг — Дыккаг къæпхæны Æфсæйнаг дзуар.
1918-æм азы 4 августы Гитлерæн балæвар кодтой Фыццаг къæпхæны Æфсæйнаг дзуар.

1919 азы Гитлер бацыдис Германы кусджыты партимæ. Дыууæ азы фæстæ Гитлер сси
уыцы партийы разамонæг æмæ йыл сæвæрдта ног ном — Германы кусджыты
национал-социалистон парти. Уыцы рæстæг дыууæ ныхасæй «НАцион-соЦИалист»
равзæрдис термин — нацизм.

Гитлер ацыди æфсадæй. Уый сарæзта, адæмы рæгъмæ 1920 азы 24 февралы кæй рахаста,
уыцы программæ. Партион æмбырдты хъахъхъæнынадæн Гитлеры партийы разамонджытæ
сарæзтой морæхæдон лæгты къорд — СА (Sturmabteilung). Иннæ организаци - СС
(Schutzstaffel), саухæдон лæгты къорд, сси Гитлеры йæхи гварди.

8 ноябры 1923 азы Гитлер æмæ Людендорф сарæзтой паддзахадон фæфæлдæхт. Фæлæ сæ
фæфæлдæхт нæ фæрæстмæ и. Гитлеры аххосджын кодтой паддзахады ныхмæ гадзрахатæй
рацæуынæй. 1924-æм азы 26 февралы йын рахастой ахастоны 5 азы фæбадыны тæрхон.
Фæлæ ахæстоны фæци æрмæст фараст мæйы. Ахæстоны ныффыста йæ зындгонд чиныг «Майн
кампф» («Мæ тох»). 1939 азы чиныг ратæлмац кодтой 11 æвзагмæ, æдæппæтæй йæ тираж
уыд 5,2 милиуан экземпляры.

1928 азы рейхстагмæ (Германы парламентмæ) æвзæрстыты нацисттæ райстой æрмæстдæр
дыууадæс бынаты, коммунисттæ та 54.

1929 азы Гитлер сарæзта альянс Альфред Хубенбергимæ. 1930 азы рейхстагмæ
æвзæрстыты Гитлеры партийæн радтой сæ хъæлæстæ æхсæз милиуан адæймагæй фылдæр
æмæ парти райста рейхстагы 107 бынаты.

1932 азы Гитлер сфæнд кодта президент суын. Фæлæ президенты бынаты баззадиc
Пауль фон Гинденбург.

5 мартъийы 1933 азы æвзæрстыты нацистты парти фæфылдæр кодтой сæ быннæты нымæц
рейхстаджы. Æмæ Гитлер райста хъæлæсты 52% æмæ сси президент.

24 мартъийы 1933 азы Рейхстаг райста уæлрадон закъон адæм æмæ рейхы
хъахъхъæнынады тыххæй. Уыцы закъоны фондз пункты ахæм мидис уыд æмæ рейхстагæн
йæ закъондæттæн бартæ аивтой, нымайгæйæ бюджетмæ цæстдард, конституцийы бараст
æмæ бадзырдты ратификаци фæсарæйнаг паддзахæдтимæ. Уыцы бартæ радтой цыппар азмæ
паддзахадон хицауадæн. Цалдæр мæйы дæр нæма рацыди афтæ иннæ партитæ æрцыдысты
æхгæд, профцæдистæ та суæгъд чынди. 1933 азы октябры Герман рацыдис Нациты
Лигæйæ.

1934 азы Гитлер баиу кодта канцлеры æмæ президентты бынæттæ æмæ сси Германы
иунæгон хицауиуæггæнæг. Уыцы азы сæрды уый сфæнд кодта бабырсын Австримæ, фæлæ
Муссолини йе ’фсæдтæ куы арвыста Австрийы арæнтæ хахъхъæнынмæ, уæд Гитлер йæ
фæнд аивта.

1934 азы 2 августы Гинденбург куы амардис, уæд Гитлер йæхицæн радта «фюрер»
(фæтæг) æмæ канцлеры ном, рейхспрезиденты пост та аивта. Æппæт æфсæддон
офицерттæ хъуамæ ард бахордтаиккой иузæрдыгдзинадæн Адольф Гитлерæн.

1935 азы Гитлер радта Гиммлерæн бардзырд цæмæй уый сарæза концентрацион лагертæ.
Сфидар чынди Нюрнберджы закъонтæ граждандзинад æмæ расæйы тыххæй, кæцытæ тобæ
кодтой дзуттæгты æмæ немыцæгты (арийæгты) æхсæн къайад æмæ дзуттæгты цух кодтой
граждандзинадæй.

1935 азы мартъийы Гитлер фехъусын кодта, 36 дивизийы кæмæн уыд, ахæм æдгæрзтæ
æфсад кæй сарæзта. Уымæй комкоммæ саст æрцыдысты Версалы бадзырды домæнтæ.

1936 азы Испанийы мидхæст куы райдыдта, уæд Гитлер æххуыс кодта испайнаг
генералæн Франсиско Франкойæн. Испанимæ æрвыст æрцыдис легион «Кондор».

1938 азы, мартъийы Гитлер сæххæст кодта «аншлюсс» Австрийæн æмæ баиу кодта
Австри Æртыккаг рейхимæ.

Уыцы аз Гитлер райдыдта Чехословакийы Судетты немыцæгты «сæрибар кæныны»
кампани. Нацисттæ Чехословакийы змæстытæ куы сарæзтой, уæд Стыр Британийы
премьер Невилль Чемберлен æмæ Францы премьер Эдуард Даладье ацыдысты Германмæ
æмæ скодтой Мюнхены бадзырд.

Ног нысанæн Гитлер равзæрста Польшæ. Ныр æй хъуыдис Польшæйы къæлидор æмæ
Данциг. Дыууæ фронтыл хæстæй аирвæзынмæ Гитлер райдыдта Мæскуыимæ баныхас.

1939 азы 23 августы нацистон Герман æмæ Советон Цæдис сæ къухтæ æрфыстой хæлар
æмæ сабырдзинады тыххæй бадзырдыл æмæ баныхас кодтой, Польшæйы кæй адих
кæндзысты, ууыл. Фæлæ Чемберлен Гитлерæн фехъуысын кодта Стыр Британи Польшæйы
раз йæ хæс кæй сæххæст кæндзæн, уый.

1 сентябры Польшæйы райдыдта хæст æмæ Польшæ æрцыдис дихгонд Германы æмæ советон
æфсæдты ’хсæн.

6 октябры Гитлер разæрæвæрдта Стыр Британийæн æмæ Францийæн саразын сæрибарыл
бадзырд — йæ «фæстаг æнхъарæн». Фæлæ уæдмæ уыд бæрæг йæ ныхасыл йын æууæндын кæй
нæй, уый. Иу мæйы фæстæ Гитлер фехъусын кодта хæсты райдайæны тыххæй.

Уый фæстæ æнæхъæн зымæгмæ 1939-1940 азты ахаста «Бадгæ хæст». Уыцы рæстæг Гитлер
æмæ йе знæгтæ ницы архайд кодтой (не предпринимали никаких действий). 1940 азы
мартъийы Гитлер æмæ йæ цæдисон Муссолини фембæлдысты Бреннеры æфцæгыл, æмæ
Гитлер раргом кодта йæ фæндтæ Муссолинийæн.

1940 азы 9 апрелы гермайнаг æфсæдтæ æрбабырсыдысты Данимæ æмæ Норвегимæ. Иу мæйы
фæстæ æххæст конд уыд «блицкриг» Бельгимæ, Нидерландтæм, Люксембург æмæ Францмæ.
Иннæ къахдзæф уыди Стыр Британийы уæлдæфон бомбардировкæ. Фæлæ британиаг
тæхджытæ æрмæст 15 августы 1940 азы æрæппæрстой 180 немыцаг хæдтæхджыты.

1941 азы 6 апрелы Гитлер бакодта йе ’фсæдтæ Грекъ æмæ Югославимæ, фæстæдæр та
арвыста Африкæйаг корпус Ливи æмæ Мысырмæ. 22 июны гермайнаг æфсæдтæ ахызтысты
советон арæн æмæ бабырсыдысты Балтиаг фронтæй Сау денджызмæ.

1941 азы 19 декабры Гитлер сæйраг къамандыгæнæг фельдмаршалы Вальтер фон
Браухичы йæ бынатæй ацух кодта æмæ йæхи къухмæ райста къамандæкæнынад æфсæддон
архайæдтыл.

29 апрелы 1945 азы Гитлер æмкъайады бацыдис йæ лымæнимæ Евæ Браун, уайтагъддæр
ныффыста политикон ныстуан. Иннæ бон Гитлер йæхи дамбацайæ амардта, Евæ Браун та
марг банызта. Сæ марды буæрттæ баппæрстой бæласдоны территорийыл цы дзыхъхъ
уыдис, уырдæм æмæ сæ басыгъдтой.



https://os.wikipedia.org/wiki/%D0%9F%D0%BE%D0%BB%D1%8C%D1%88%C3%A6

Польшæ (пол. Polska), оффициалонæй Польшæйы Республикæ (пол. Rzeczpospolita
Polska [ʐɛt͡ʂpɔspɔˈlʲita ˈpɔlska]), у астæуккаг Европæйы парламентон республикæ.
Æмарæн у Уæрæсейы Калининграды облæстимæ цæгаты, Украинæ, Беларус æмæ Литваимæ
скæсæны, Чехи æмæ Словакиимæ хуссары æмæ Германимæ ныгуылæны. Уый йеддæмæ ма йын
цæгаты ис Балты денджызмæ ахизæн. Польшæйы сæйраг æмæ стырдæр сахар у Варшавæ.
Йæ зæххыты фæзуат у 312 679 квадратон километр, æмæ уымæ гæсгæ у Европæйы
фарастæм стырдæр бæстæ. 38,5 милуан цæрæгимæ та у Европæйы Цæдисы 6-æм
цæрæгджындæр бæстæ. Польшæ у НАТО æмæ Европæйы Цæдисы уæнг.

Польшæйаг паддзахады бындурæвæрды азыл нымад у 966-æм аз, Мешко I чырыстонад куы
райста, уыцы рæстæг. 1025-æм азы Польшæ къаролад сси. 1569-æм азы, Литвайы Стыр
кънйазадимæ баиугондæй Польшæ сси Речь Посполитæйы хай. 1795-æм азмæ æртæ радихы
фæстиуæгæн Польшæйы зæххытæ рауæрстæуыдысты Австри, Прусси æмæ Уæрæсейы ’хсæн
æмæ 1918-æм азы онг польшæйаг паддзахад нæ уыдис æппын. 1918-æм азы Польшæйы
республикæ рацарæзтæуыд ногæй.

Кæд æмæ Польшæ стыр зиан баййæфта Дыккаг Дунеон хæсты рæстæг, уыцы хæсты
фæстиуæгæн йæ фæзуат дзæвгар фестырдæр и Силези æмæ Скæсæйнаг Пруссийы зæххытæ
байсынæй.



https://os.wikipedia.org/wiki/%D0%90%D0%98%D0%A8

Америкæйы Иугонд Штаттæ кæнæ Америчы Иугонд Штаттæ (англ. the United States of
America) у президентон республикæ, фæндзай штат æмæ иу федералон районæй арæзт.
Бæстæйы фылдæр хай ис Цæгат Америкæйы. Уым, йæ 48 штаты ахсынц зæххытæ Сабыр
фурдæй Атлантикон фурдмæ, æмæ цæгаты æндзæвынц Канадæимæ, хуссары та Мексикæимæ.
Йæ штаттæй иу, Аляскæ, ис Цæгат Америкæйы цæгат-ныгъуылæны, æмæ йын ис арæн
Канадæимæ, скæсæны, æмæ Уæрæсеимæ, ныгъуылæны. Гавайи, штат, у Сабыр фурды
архипелаг. Уый йеддæмæ ма Сабыр фурды æмæ Карибон денджызы дары цалдæр
територийы, кæдон штаттæ не сты. АИШ-ы сæйраг сахар у Вашингтон, стырдæр сахар
та Нью-Йорк. Йæ зæххыты фæзуат у 9,83 милуан км², æмæ у æртыггаг стырдæр бæстæ.
314 милуан цæрæгимæ дæр ахсы æртыггаг бынат. АИШ у зæххы стырдæр экономикон æмæ
политикон тыхтæй иу.

Абоны АИШ-ы зæххытыл фыццаг бацардысты рагон индейæгтæ. Уыдон Цæгат Америкæмæ
бацыдысты 15 000 азы размæ, æмæ сæ фæдæттæ уым нырмадæр цъусæй цæрынц. Индейæгтæ
тынг цъус кæнын байдыдтой Европæйæгты колонизаци XVII æнусы куы байдыдта, уый
фæстæ. Колонизаци фылдæр цыд Англисæй. АИШ-ы бындур равзæрд Атлантикон фурды
былыл æртындæс бритайнаг колонийæ, кæдон сарæзтой сæхи экономикæ æмæ политикон
системæ. Уыдон растадысты братайнæгтæ сын сæ хъалонты политикæмæ кæй бырстой,
уый тыххæй. Уый бындурыл 1775-æм азы байдыдта хæст. 1776-æм азы 4-æм июлы уыцы
æртындæс колонийы минæвæрттæ рауагътой Хæдбардзинады Сидт, кæцымæ гæсгæ сæвзæрд
АИШ. Ног бæстæ, Францы æххуысæй, Британийы рамбылдта. АИШ-ы нырыккон конституци
ист æрцыд 1778-æм азы 17-æм сентябры. Уымæ гæсгæ АИШ-ы штаттæ сысты иу
республикæйы хай.



https://os.wikipedia.org/wiki/SMS

SMS (англ. Short Message Service «цыбыр фыстæджыты сервис») у мобилон телефонæй
фыстæджытæ æрвитынмæ конд сæрмагонд системæ.

SMS-тексты дæргъ у 140 байты. Авдбитон кодировкæйы уый у 160 символы (англисаг
дамгъæтæ æмæ цифрæтæ), астбитон кодировкæйы та (немыцаг, францаг æмæ æндæр
Ныгуылæн Европæйы æвзæгтæ) — 140 символы. Æндæр алфавитты дамгъæтæ æрвыстæуы
дыууæбайтон кодировкæйæ (UTF-16), уый тыххæй дзы 70 символæй фылдæр нæ вæййы.

Ирон дамгъæ æ астбитон (ныгуылан-европæйаг) кодировкæйы ис, æмæ уый тыххæй ис
иронау аив æмæ дæргъвæтин SMS-тæ фыссæн: кæс статья Ирон æвзаг æмæ SMS.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD%D1%8B_%D0%B0%D0%B2%D1%82%D0%BE%D0%BD%D0%BE%D0%BC%D0%BE%D0%BD_%D0%B1%C3%A6%D1%81%D1%82%C3%A6

Хуссар Ирыстоны автономон бæстæ (облæст) (уырыс. Юго-Осетинская АО, гуырдз.
სამხრეთ ოსეთის ავტონომიური ოლქი) уыдис ирон адæмы автономи Гуырдзыстоны Советон
Социалистон Республикæйы. Йæ сæйраг сахар уыд Цхинвал (1936 — 1961 йæ ном уыд
Сталинир). Гуырдзыстон Советон Цæдисæй куы рацыдис, уæд Хуссар Ирыстон дæр
рацыдис Гуырдзыстоны скондæй.

Гуырдзыстон большевиктæ куы бацахстой 1921-æм азы, уый фæстæ 1922-æм азы 20-æм
апрелы сырæзтис Хуссар Ирыстоны автономон бæстæ ГССР-ы мидæг. Автономон бæстæйы
арæнтæ æвзæрст уыдысты ирон адæм Гуырдзыстоны цы зæххытыл цардысты, уымæ гæсгæ.
Фæлæ уæддæр кæцыдæр зæххытæ, кæм цардысты фылдæр ирæттæ, нæ бахаудтой автономон
бæстæмæ. Уыдон сты: Тырсыгом, Хъуды ком, «Триалеты Ирыстон». Автономи кæй уыдис,
уый тыххæй дзы уыдис бар дзурын æмæ ахуыр кæнын ирон æвзагыл, фæлæ официалон
æвзæгтæ уыдысты гуырдзиаг æмæ уырыссаг.



https://os.wikipedia.org/wiki/%D0%A3%D1%8B%D1%80%D1%8B%D1%81%D1%81%D0%B0%D0%B3_%D0%B0%D0%B4%C3%A6%D0%BC

Уырыссаг адæм (уырыс дæр; уырыс. русские) у скæсæйнаг славяйнаг адæм, сты
Уæрæсейы цæрджыты фылдæр хай (80% бæрц). Æдæппæт дунейы ис 146 милуан
уырыссаджы, уыдонæй Уæрæсейы — 116 милуаны бæрц. Уыцы нымæц кæны къаддæр.

Уырыссæгтæ ма цæрынц Украинæйы (11,35 млн), Хъазахстаны (6,23 млн), Узбекистаны
(1,65 млн), Белоруссийы (1,34 млн), Хъиргъизы (0,91 млн), Латвийы (0,9 млн),
Молдавийы (0,56 млн), Эстонийы (0,47 млн) стæй бирæ æндæр бæстæты. Æдæппæт
цæрджыты нымæцæй фылдæр хай уырыс сты Приднестровьейы (30,4 %), Латвийы
(27,7 %), Эстонийы (25,6 %), Хъазахстаны (25,1 %).

Уæрæсейы регионты ’хсæн уырыс тæккæ фылдæр хай сты Вологдæйы облæсты (96,56 %).
90% фылдæр кæм сты, ахæм регионты нымæц у 30. Националон республикæты æдæппæт
цæрджыты нымæцæй уырыс сты цæрджыты 30-50%, тæккæ къаддæр сты Дагъистан,
Мæхъхъæл æмæ Цæцæны (5 % къаддæр).

Цæгат Ирыстоны цæрынц 164 мин уырыссаджы, ома республикæйы цæрджытæй 23,1%. Сæ
фылдæр цæрынц Дзæуджыхъæу æмæ Мæздæджы районы, стæй иуæй-иу хъазахъхъаг хъæуты
дæр.



https://os.wikipedia.org/wiki/%D0%9F%D0%B5%D1%80%D1%81%D0%B0%D0%B9%D0%BD%D0%B0%D0%B3_%C3%A6%D0%B2%D0%B7%D0%B0%D0%B3

Персайнаг (персаг) æвзаг кæнæ фарси (زبان فارسی — zabân-e fârsi) — æвзæгты
индоевропæйаг бинонты ирайнаг къабазы, дзурджыты нымæцмæ гæсгæ, тæккæ
ахсджиагдæр æвзаг; у Ираны официалон æвзаг.

Персайнаг æвзаджы варианттæ сты Афгъанистаны (дари, æндæр ном — фарси-кабули)
æмæ Таджикистаны (таджикаг æвзаг) паддзахадон æвзæгтæ. Æмбæлы ма Пакистаны.
Персайнагау дзурæг иуæй-иу этникон къордтæ ма ис Персы бакæлæны бирæ бæстæты:
Бахрейны, Иракы, Оманы, Йемены æмæ æндæрты. Персайнагау дзурджыты нымæц у 115
милуанмæ ’ввахс: Ираны — 65 млн (бæстæйы цæрджыты 90%), Таджикистаны — 7 млн,
Афгъанистаны — 34 млн, Узбекистаны цæрæг таджикæгтæ — 7 млн, стæй, дарийыл чи
дзуры, уыцы 2 млн пакистайнаджы.

Рагперсайнаг æвзаг æмбæлыди Ираны хуссар-ныгуылæны нæ эрæйы агъоммæ I æнусы, æмæ
уыди Ахменидаг паддзахады сæргълæуджыты мадæлон æвзаг. Уыцы ’взагæн пайда
чындæуыд цуркфыст (клинопись). Уæды заман ма парахат уыди, рагперсайнагæн хæстæг
чи æййафта, уыцы авестæйаг æвзаг.

Астæуперсайнаг æвзаг (æндæр ном — пехлеви) уыдис рагперсайнаджы фæдон æмæ
æмбæлыди нæ эрæйы I æнусы; уыди Сасанидты паддзахады официалон æвзаг. Араббæгтæ
Иран куы бацахстой (VII æнус), уæд ма уымæй пайда кодтой Ираны зороастрийæгтæ
æмæ Индийы цæрæг парсæгтæ. Фыссынæн пайда кодтой арамейаг графикæйы варианттæй.

Ногперсайнаг æвзаг зындгонд у IX æнусæй, æмæ фыссынæн пайда кæны цъус
бандæрхуызонгонд араббаг алфавитæй. Иран пысылмон куы ссис, уæдæй фæстæмæ,
исламыл хæст бæстæты, персайнаг нымад у дыккаг ахсджиагдæр литературон æвзагыл.
Уыцы æвзагыл сфæлдыстæуыд Ираны æстæузаманы классикон дзырдаивад (Фирдоуси,
Рудаки, Гафиз, Омар Хайам), æмæ ныронг уыцы уацмысты хъæд нымад у персайнаг
æвзаджы фæзминаг дæнцæгыл.

Персайнаг æвзагæй пайда кодтой канд Ираны нæ, фæлæ ма Хæстæг Скæсæны, Хуссар
Кавказы, Астæуккаг Азийы, Индийы.

Йæ миназыккон историйы дæргъы ногперсайнаг æвзагыл тынг бандæвта араббаг æвзаг
(классикон поэтты уацмыстыл ма уыйбæрц нæ зынди): араббагæй активонæй æфтыди
канд дзырдтæ нæ, фæлæ ахадгæ дзырдаразæг модельтæ, грамматикон бæрæггæнæнтæ,
æнæхъæн фразæтæ æмæ формулæтæ. Уæлдай бæрæгæй араббаг тæваг зыны официалон
æмæзонадон æвзаджы. Суанг ма дзæвгар сæрысуангон дзырдтæ араббаг тæваджы охыл
фæивтой сæ фонетикон сконд (зæгъæм, æвзагæн йæхи ном раздæры pârsi райста ног
хуыз: fârsi). XIX æнусы персайнаг æвзагмæ æфтын райдыдтой дзырдтæ францаг æмæ
англисаг æвзæгтæй.

1930-æм азты, сах Реза Пехлевийы националистон идеологи куы сфидар чындæуыд, уæд
арæзт æрцыд Персайнаг æвзаджы Академи. Йæ нысантæ уыдысты: ссыгъдæг кæнын
персайнаг æвзаг араббаг æмæ ныгуылæны европæйаг дзырдтæй, ногæй пайда кæнын
рагон дзырдтæй, стæй, сæрысуанджы персайнаг уидæгтæ кæмæн уыдзæн, ахæм ног
дзырдтæ хъуыды кæнын.

1941-æм азы сах йæ бынатыл йæ къух куы систа, уæд Академийы архайд æрбамынæг ис,
1970-æм азты та, бæстæйы сæргъы сахы фырт Мохаммед Реза-сах куы уыди, уæд
рæстæгмæ фæстæмæ райтынг ис. 1979-æм азы Пысылмон революцийы фæстæ «сыгъдæг
кæныны» куыст бынтон нынцади æмæ ногæй парахатæй пайда кæнын райдыдтой араббаг
æмæ европæйаг æвзæгтæй æрбайсгæ дзырдтæй.

1990-æм азы арæзт æрцыд персайнаг æвзаджы ног Академи, фæлæ ныронг мыхуыры
ницавæр æрмæджытæ ма рауагъта.

Нырыккон литературон персайнаг æвзаг классиконæй зынгæ хицæн кæны æппæт
лингвистон æмвæзæдтыл: фонетикæйы, морфологийы, синтаксисы, лексикæйы.

Ныртæккæйы æвзагон процессты ’хсæн бафиппайæн ис ахæм здæхт: литературон æмæ
хуымæтæджы ныхасы æвзæгтæ кæнынц кæрæдзимæ хæстæгдæр. Уыцы миниуæг бæрæг-бæлвырд
зыны, XX æнусы райдианæй фæстæмæ кæй ныффыстæуыд, ирайнаг фысджыты уыцы
уацмысты.

Литературон персайнаг æвзаг у Ираны официалон æвзаг æмæ скъолайы предметтæ кæуыл
ахуыр кæнынц, ахæм æвзаг. Персайнаг æвзаджы бирæ диалекттæ кæй ис, стæй сæ
фылдæр (уыдонимæ тегерайнаг диалект дæр) литературон æвзагæй дард кæй лæууынц,
уыйадыл зæгъæн ис æмæ ахуыргонд персайнæгтæн сæ фылдæр сты дывзагонтæ.

Диалекттæй уæлдай ма Ираны æмбæлынц æндæр ирайнаг (мазендерайнаг, гиляйнаг æмæ
æнд.) æмæ тюркаг (азербайджайнаг, туркеменаг, кашкайаг æмæ æнд.) æвзæгтæ. Уыцы
æвзæгтыл дзурджытæн дæр сæ фылдæр сты дывзагонтæ. Тынг арæх фæйнæхуызон
диалекттыл дзурæг æмæ кæрæдзи не ’мбарæг ирайнæгтæн литературон æвзаг ахъаз
фæвæййы лингва-франкæ-йы хуызы.

Персайнаг æвзаджы бæрæгæй зыны, индоевропæйаг æвзæгтæн характерон чи сты, уыцы
миниуджытæ:

Араббаг æвзагæй æрбафтæг дзырдтæн фылдæр хатт хъахъхъæд вæййы араббаг бирæон
нымæцы бæрæггæнæнтæ: entehâbât — ‘æвзæрстытæ’.

Уæзданы формæйы номивæг man («æз») хатгай ивд æрцæуы ахæм номивæгыл: bande
(بنده); номивæг «ânhâ» («уыдон») та ахæмыл: išân (ایشان).

Персайнаг æвзаджы нæй æлвасон номивджытæ. Уыдоны бæсты пайдагонд цæуы изафет:
medâd-e u («йæ кърандас»), кæнæ номивæгон энклитикæтæ: medâdam («мæ кърандас»).

Диалекты арæхдæр æмбæлынц, литературон [æ]-йы бæсты кæмæй пайда кæнынц, уыцы мыр
[е], стæй бæттæн мивдисæг [-ast].

Тæккæ арæхдæр æмбæлæг агъуал — æмхъæлæсонтæ [m] æмæ [n]-йы фæстæ дæргъвæтин [â]
ивд æрцæуы [u]-йыл: Irân — Irun, Tehrân — Tehrun, bârân — bârun.

Бæттæн мивдисæг ast æмæ æртыккаг цæсгомы иууон нымæцы мивдистджыты кæрон –ad
рахизы кæрон (-e)-мæ: bârân mibârad — bârun mibâre (уаргæ кæны, уары), dorost
ast — doroste (раст у, æцæг у), U javâni ast — javuniye (уый æрыгон у).

Кæрон (-e) кæнæ (-a)-йыл чи фæуд кæны, уыцы дзырдты фæстæ –ast рахизы (-ass)-мæ:
U tešne ast — U tešnass (уый фæнды дон нуазын, дойны йын у).

Ифтындзæггæнинаг бæттæн мивдисæг баиу вæййы номдаримæ æмæ райсы цæсгомон кæроны
хуыз: Man danešju hastam — danešjuyam (Æз дæн студент), ânhâ tehrâni hastand —
tehruniyand (Уыдон сты тегерайнæгтæ).

Бирæон нымæцы дыккæгæм цæсгомы мивдисæджы кæронæн дзурыны æвзаджы фæзыны кæрон
-in: Cherâ diruz telefon nakardin? (Знон мæм телефонæй цæуылнæ æрбадзырдтат?)
Æвзаджы тæккæ æмбæлагдæр фондз мивдисджытæн нырыккон афоны бындурæн (уидагæн)
дзурыны æвзаджы ис цыбыргонд формæ — иу æмхъæлæсон мыр кæнæ къайад
«хъæлæсон-æмхъæлæсон»:

goftan — g (дзурын), dâdan — d (дæттын), raftan — r (цæуын, «уходить»), šodan —
š (кæнын, «делаться, становиться»), âvardan — âr (хæссын, «приносить»). Bahâr
barf ab mišavad — bahâr barf ab miše (Уалдзæджы мит тайы), in râ âbejo miguyad —
in râ âbejo mige (Уый йæ хоны бæгæны).

Фæсæвæрд «râ» дзурыны æвзаджы райсы ахæм формæ: «ro», кæнæ фесты дзырды кæрон
«-o» (кæд хицæнгæнинаг номдар фæуд кæны æмхъæлæсоныл, уæд). Дæнцæг:

Хъыгагæн, ныридæгæн персайнаг æвзаджы академион грамматикæтæ æмæ дзырдуæттæ
арæзт нæма æрцыди. Ираны кæй фыссынц, фарсийы уыцы грамматикæтæ фæдихгæнæн ис
дыууæ типыл: иутæ сты, астæузаманæй чи цæуы, классикон поэтты æвзаджы афыст
кæныны уыцы традицитæ дарддæргæнæг чингуытæ, иннæтæ — европæйаг модельтыл чи
æнцайы, нырыккон æвзаджы ахæм афыстытæ.

Персайнаг фыссынады бындуры ис араббаг алфавит. Æдæппæтæй персайнаг фыссынады ис
32 дамгъæйы: 28 араббагæй æрбайсгæ дамгъæйы æмæ 4 — оригиналонтæ, араббаг
æвзаджы чи нæй, ахæм мыртæ æвдисынæн. Фыссыны аздæхт — рахизырдыгæй галиуырдæм.

Цалдæр дамгъæйы, гæнæн ис æмæ нысан кæны иу мыр, иу дамгъæ та — цалдæр мыры.
Нырыккон персайнаг фыссынады ма ис ахæм хицæндзинад: персайнагау фысгæйæ арæх
пайда кæнынц, насталик, зæгъгæ, уыцы фыссыны фæткæй (традицион насхæй уæлдай).
Араббаг бæстæты уый нымад у дугивгъуыд фæткыл; Иранæй скæсæнырдæм, уæлдайдæр
Пакистаны, насталик у тæккæ пайдагонд фыссыны фæтк.

Персайнаг алфавитæй ма пайда кæнынц æвзаг дарийыл фысгæйæ, 1930-æм азы онг та
уыди таджикаг æвзагæн дæр.



https://os.wikipedia.org/wiki/%D0%9D%D1%8C%D1%8E-%D0%99%D0%BE%D1%80%D0%BA

Координатæтæ: 40°43′00″ ц. у. 74°00′00″ н. д.﻿ / ﻿40.716667° ц. у. 74°
н. д. (G) (O)40.716667, -74

Нью-Йорк (англ. New York City) — Америкæйы Иугонд Штатты стырдæр сахар. У дунейы
тæккæ дынджырдæр мегаполистæй иу. Йæ фæзуат у 1214,4 км². Цæры дзы, 2003-æм азы
сфыстмæ гæсгæ, 8,2 милуан адæймаджы. Нью-Йорк у Америкæйы культурон, финансон,
сæудæджерадон, политикон æмæ информацион артдзæст.

Сахар æрбынат кодта Атлантикон фурды былгæрон, штат Нью-Йорчы хуссар-скæсæны.
Дихгонд у фондз административон районыл: Манхэттен, Бронкс, Бруклин, Квинс æмæ
Стейтен-Айлендыл.

Нью-Йорчы бæстыхъæд у уымæл æмæ континенталон. Зымæджы рæстæмбис температурæ
вæййы −2 °C æмæ +5 °C ’хсæн. Æрвылзымæг дзы рæстæмбис нымадæй мит æруары 60 см
æввахс. Уалдзæджы бæстыхъæд вæййы фæлмæн. Рæстæмбис температурæ: +7 °C...+16 °C.
Сæрдыгон дзы вæййы æнтæф боныхъæд. Арæх уæлдæфы температурæ вæййы 32 °C-æй
фылдæр, хатгай та схæццæ вæййы 38 °C æмæ уæлдæрмæ. Нью-йоркы фæззæг у
зæрдæмæдзæугæ: уæлдæфы температурæ фæззæджы вæййы +10 °C...+18 °C. Фæлæ, кæй
зæгъын æй хъæуы, Нью-йорчы бæстыхъæд у сюрпризджын æмæ рæстæгæй-рæстæгмæ дзы
вæййы саузым æмæ уазалгомау сæрд.

Нью-Йорчы ис бирæ цымыдисаг фенддæгтæ. Уыдонæй зындгонддæртæ сты: рагон
арвысхъауджытæ (Эмпайр-Стейт-Билдинг, Крайслер-Билдинг), æфсæнвæндагон вагзалы
бæстыхай Гранд Централ, Рокфеллер-Центр, аивадон музей Метрополитен,
Метрополитен-Опера, Соломон Гуггенхаймы Музей (нываивад), Америкæйы Æрдззонæны
Музей (планетари æмæ динозаврты стæгдартæ), ИНО-йы штаб-фатер, Гарлем
(афроамерикæгты раздæры гетто), Сæрибары статуй æмæ æндæртæ.

1626 азы голландиаг æрлидзджытæ Манхэттены хуссарварс саразтой колони Ног
Амстердам (Nieuw Amsterdam). Уыцы цау нымайæн ис сахар Нью-Йорчы бындурæвæрдыл.
1664 азы англисаг наутæ, ныхмæлæуд не ссартой, афтæмæй бацахстой сахар æмæ йын
радтой ног ном: Нью-Йорк (Йорчы герцоджы ном ссарынæн). Дыккаг
англисаг-голландиаг хæсты кæрон, 1667 азы голландиæгтæ официалон æгъдауæй радтой
Нью-Йорк англисæгтæн æмæ уый бæсты сын Бритайнаг Импери радта æндæр колони —
Суринам.

Хæдбардзинады сæрвæлтау Хæсты райдианы сахары ныртæккæйы зæххытыл уыди ахсджиаг
хæстæмбæлдтытæ. Бруклины хæстæмбæлды афон сирвæзт, сахары фылдæр хай кæм
басыгъди, ахæм стыр зынг. Уыцы цауы тыххæй Нью-Йорк бахауд англисæгты къухмæ,
цалынмæ йæ америкæгтæ 1783 азы фæстæмæ нæ байстой. «Эвакуацийы бон» —
англисæгтæй ссарибары бон — бирæ рæстæг бæрæг кодтой Нью-Йорчы.

XIX æнусы райдианы Нью-Йорк райдыдта тагъд рæзын. Кæд æмæ 1800-æм азы сахары
цæрджыты нымæц уыди 65 мин адæймаджы, уæд 1820-æм азмæ схызти 250 мин адæймагмæ.

Мидхæсты рæстæг сахары цæрджыты цæуын кодтой салдæттæй Цæдисы æфсадмæ. Уыцы
хæсты хъыгдард æййафтой фыццаджыдæр мæгуыр ньюйоркæгтæ, уæлдайдæр, æфсæддон
бегара куы сфидар чынди, уæд. 1863-æм азы сæрды ирландиаг иммигранттæ сбунт
кодтой, хъæздгуыты, 300 доллæры бафидыны фæстæ, бегарайæ кæй уæгъд кодтой, уый
ныхмæ. Бунтгæнджыты маст фыццаджыдæр ныццарæзтæуыд саудзарм ньюйоркæгты ныхмæ,
уымæн æмæ хæст райдайыны æфсон уыди уыдоны ссарибар кæнын. Ирландиæгты мастæн ма
уыди иу сæр: куысты бынæттыл тохы раздæры цагъайрæгтæ уыдысты сын тыхджын
конкуренттæ. Негртæй бирæ адæм уынгты ныммардæуыд, сæ хæдзæрттæ та бынсыгъд
фæчынди.

Дыккаг дунеон хæсты фæстæ Нью-Йорк нымад æрцыд дунейы тæккæ раззагдæр сахарыл.
ИНО-йы штаб-фатер дзы кæй сарæзтæуыд, уый æвдыста сахарæн уникалон политикон
ахадындзинад кæй ис, уый. Уымæй уæлдай ма Нью-Йорк Парижы бæсты сси раздзог
аивады артдзæст. Уыцы иу рæстæг ма ньюйоркæгты бæрæг хай райдыдта лидзын
сахарæй, Нью-Йоркгæрон цы чысыл сахаргонд хъæуттæ ис, уырдæм. Уый аххосæй
Нью-Йорчы цæрджыты нымæц цадæггай къаддæр кæнын райдыдта.

Фæстагмæ, индустри æмæ базарады ивддзинæдты руаджы, стæй фыдракæндты нымæц кæй
фæфылдæр и, уый руаджы, 1970-æм азты Нью-Йорчы сæвзæрди социалон æмæ экономикон
кризис.

Президент Рейганы разамынды рæстæг сахары хъæздыгад йæ тæккæ тæмæны уыди, уымæн
æмæ уæд бирæ æхца райдыдта зилдух кæнын Уолл-Стриты. Уыцы заман Нью-Йорчы
сæргълæууæгæй фæд-фæдыл æртæ æмгъуыды фæкуыста Эд. Кох, фæлæ 1989-æм азы цы
æвзæрстытæ уыди, уым æй Дэвид Динкинс амбылдта æмæ сси сахары фыццаг саудзарм
мэр. Динкисы уыди демократон партийы уæнг.

1993-æм азы сахары мэрæй равзæрстæуыд Рудольфо Джулиани. 1997-æм та йæ ногæй
равзæрстой, тыхджын ныхмæлæуджытæ йын кæй нæ разынди, уый охыл. Джулиани мэрæй
куы куста, уыцы рæстæг æххæстгонд æрцыд, сахары инфраструктурæ бæрæг чи
фæхуыздæр кодта, уыцы дынджыр проект — цæугæдон Гудзоны бын тъунел саразын.
Æндæр ивддзинæдты ’хсæн ис бафиппайæн Таймс-Скверы рацарæзт: парчы фæлгонц тынг
раивта — кæд æмæ дзы раздæр, 1960-æм æмæ 1970-æм азты-иу фысымуат ссардтой
фыдгæнджытæ æмæ наркомантæ, уæд 1990-æм азты сси туристон фендтаг.

Нью-Йорчы æппæты цæвиттойнагдæр æууæлтæй иу у, Зæххы къорийы алыхуызон адæмты
минæвæрттæ дзы кæй цæры, уый. Ивгъуыд заман сахары цæрджыты фылдæр хай уыдысты
Европæйæ æрлидзæг адæм. XIX æнусы æмбисы се ’хсæн фылдæр хай уыдысты ирландиаг
æмæ немыцаг иммигранттæ. XX æнусы райдианмæ иммигрантты ’хсæн æппæты зынгæдæр
къорд систы дзуттæгтæ æмæ италиæгтæ. 1940-æм азы сахары цæрджытæй 94%-мæ æввахс
уыдысты европеоидтæ. 1920-æм азты райдианы тагъд фылдæр кæнын байдыдта, хуссар
штаттæй æрлидзæг афроамерикæгты нымæц. Дыккаг дунеон хæсты фæстæ Нью-Йорчы бирæ
пуэрторикæйæгтæ æрцарди.

1980–1990 азты Нью-Йоркмæ ныййарц сты китайæгтæ, индиæгтæ æмæ пакистайнæгтæ,
стæй Централон Америкæ æмæ Карибы бассейны паддзахæдтæй æрлидзджытæ.

Чи кæцы расæмæ хауы ньюйоркæгтæй: европейæгты байзæддæгтæ — 44,66%,
афроамерикæгтæ — 26,59%, бындурон америкæгтæ (индейæгтæ) — 0,52%, азиæгтæ —
9,83%, Сабыр фурды паддзахæдтæй æрлидзджытæ (æмæ сæ байзæддæгтæ) — 0,07%, æндæр
расæты минæвæрттæ — 13,42%, йæхи дыууæ кæнæ фылдæр расæтæм чи бахаста — 4,92%.
Æппæт цæрджыты 26,98% сты, расæмæ нæ кæсгæйæ, латинаг америкæгтæ.

11 сентябры террористтæ ныццаразтой дыууæ адæмласæн хæдтæхæджы Дунеон базарадон
центры бæстыхæйттæм. Теракты фæмарди, дыууæ хæдтæхæджы чи бадти, уыцы 246
адæймаджы, æмæ базарадон центры мæсгуыты чи уыди уыдон — æдæппæтæй 2602
адæймаджы (уыдонимæ 343 зынгвæдисоны æмæ 60 пъæлицæйаджы). Теракт нымад у сахары
историйы тæккæ æбуалгъдæр фыдбæллæхыл.



https://os.wikipedia.org/wiki/%D0%93%D1%83%D1%8B%D1%80%D0%B4%D0%B7%D1%8B%D1%81%D1%82%D0%BE%D0%BD

Координатæтæ: 42°01′00″ ц. у. 43°44′00″ с. д.﻿ / ﻿42.016667° ц. у. 43.733333°
с. д. (G) (O)42.016667, 43.733333

Гуырдзыстон кæнæ Гуырдзы (гуырдз. საქართველო, [сакартвело]) у Кавказы
æрдæгпрезидентон республикæ. Йæ конституцимæ гæсгæ цы зæххытæ хъуамæ ахса, уыдон
цæгаты æмарæн сты Уæрæсеимæ, скæсæны Азербайджанимæ, хуссары Сомихимæ æмæ
Туркимæ æмæ ныгуылæны та сын ис Сау денджызмæ ахизæн. Фæлæ уыцы зæххытæй Хуссар
Ирыстон æмæ Абхаз кæм сты, уыдонмæ йæ арм нæ дары. Хуссар Ирыстон ис
Гуырдзыстоны сидт зæххыты астæуæй, Уæрæсейы æрдыгæй. Абхази та ис йæ сидт
зæххыты ныгуылæнæрдыгæй. Гуырдзыстоны хицауады сæйраг сахар у Тбилис (Калак),
кæцы, иу милуанæй фылдæр цæрæгимæ, у бæстæйы стырдæр сахар. Йæ закъондæддæг
тыхты сахар та у Кутаис. Гуырдзыстоны сидт зæххыты фæзуат у 69 700 квадратон
километр, кæдонæй армдард сты 57 200. Цæры дзы 4,5 милуан адæймаджы. Кæд
географион æгъдауæй Гуырдзыстоны фылдæр хай Азимæ хауы, уæддæр культурон,
экономикон æмæ политикон æгъдауæй Европæмæ арæх цæуы хаст. Гуырдзыстон тырны
НАТО æмæ ЕЦ-ы уæнг суын.

Уыдонæй Абхази у, йæ хæдбардзинад ын дыууæ паддзахады кæмæн банымадтой, ахæм ног
паддзахад. Уыцы дихмæ гæсгæ Имерет, Цхета-Мтианети, Рацъ-Лечхум æмæ Дæллаг Суан
æмæ Мидæггаг Картлимæ цы зæххытæ хауынц, уыдоныл лæууы æндæр ахæм паддзахад —
Хуссар Ирыстон.

Гуырдзыстон бынат кæны Фæскавказы. Бæстæйы фæзуат у 69,700 км² (Абхази æмæ
Хуссар Ирыстон дæр нымайгæйæ). Гуырдзыстоны ис цалдæр стыргомау цæугæдоны —
Къуар, Ингур, Риони æмæ æндæртæ.

1800-æм азы уæды Гуырдзыстоны бæстæтæй иу барвæндонæй бацыдис Уæрæсейы Империйы
скондмæ. 1810-æм азы Имерет дæр бацæуын кодтой Уæрæсемæ. Гуырдзиаг зæххытæ баиу
сты, фæлæ гуырдзиаг паддзахад ууыл фæци.



https://os.wikipedia.org/wiki/%D0%91%D0%BE%D0%BB%D0%B3%D0%B0%D1%80%D0%B8

Координатæтæ: 42°39′00″ ц. у. 25°24′00″ с. д.﻿ / ﻿42.65° ц. у. 25.4°
с. д. (G) (O)42.65, 25.4

Болгари (болг. България) у европæйаг паддзахад, Балканы æрдæгсакъадахыл, Сау
денджыз æмæ Дунайы былтыл. Болгари у Европæйы Цæдис æмæ НАТО-йы уæнг.

Арæнты æдæппæт дæргъ у 2245 км, уыдонæй 1181 км — сурзæххыл, 686 км —
цæугæдæттыл æмæ 378 км денджызы. Автофæндæгты дæргъ 36 720 км, æфсæнвæндæгтæ —
4 300 км.

Болгарийы территорийы рагондæр цæрджытæ уыдысты фракиаг адæм. Нæ эрæйы агъоммæ I
æнусмæ фракиаг зæххытæ бафтыдысты Ромы империйы скондмæ, равзæрдис дзы дыууæ
провинцийы — Фраки (лат. Thracia) æмæ Мизи (лат. Moesia, болг. Мизия, уырыс.
Мёзи). Уыцы иу рæстæг денджызгæрон фæзындиc грекъаг колонитæ, уыдонæй фракиæгтæ
байстой грекъаг æвзаг.

395-æм азы Ромы импери куы фехæлдис, уыцы дыууæ провинцийы бацыдысты Скæсæн Ромы
империмæ. Нæ эрæйы VII æнусæй, Адæмты стыр гоцы (ралыгъды) рæстæг, бæстæмæ
лидзын байдыдтой хуссайраг славяйнæгтæ. Тагъд рæстæджы уыдон сассимиляци кодтой
фракиæгты.

Уыцы рæстæг Азовы денджызы цур фæзындис Стыр Болгари (Фанагори уыдис йæ сæйраг
сахар) — рагболгайраг адæмы фыццаг паддзахад, цалдæр тюркаг адæмы иу чи бакодта,
ахæм. Рагболгайрæгтæ цæугæцард кодтой, æмæ нырыккон адæмтæй бирæтæн ис уыцы
рагон знæмты тæваг. Уыцы паддзахад бирæ нæ ахаста, йæ фыццаг хан Кубрат куы
амардис, уыимæ йæ ханад дæр ныддихтæ. Кубраты фырттæй иу, Аспарух, ныгуылæнырдæм
ацыдис æмæ фæс-Днепры æмæ, бынæттон славяйнæгты æмцæдисæй, 681-æм азы сарæзта
дзы ног болгайраг паддзахад — историографийы йæ хонынц Болгарийы Фыццаг
паддзахад. Дунайы донæфтæны ног паддзахадæн бантыст фæуæлахиз уæвын суанг
Византийыл, æмæ уæдæй Византийы импери болгайрæгтæн фыста хъалон. Ног паддзахады
сæйраг сахар сси Плискæ (нырыккон Болгарийы Шумены облæсты у).

Болгарийы Фыццаг паддзахады цардысты рагболгайрæгтæ, славяйнæгтæ æмæ фракиæгтæ.
Уыдон иу адæм систы (славяйнаг болгайрæгтæ кæнæ хуымæтæджы болгайрæгтæ) æмæ
байдыдтой дзурын славяйнагау.

865-æм азы онг Болгарийы хицауиуæггæнджытæ хуындысты хантæ. Борис Фыццæгæмы
рæстæг та паддзахад византиæгтæй райста чырыстон дин, уæдæй фæстæмæ
хицауиуæггæнджыты титул уыди кънйаз (болг. княз) кæнæ та паддзах (болг. цар).
Паддзах Симеон I куы хицауиуæг кодта (893—927), паддзахады тых йæ тæмæны уыд, йæ
арæнтæм бахауд егъау фæзуаты зæххытæ (кæс картæйыл), сæйраг сахар сси Преслав
(раздæры муртаттаг сæйраг сахары бæсты). Паддзах Симеоны рæстæг культурæ дæр
райтынг, фæзындысты славяйнаг æвзагыл фыст чингуытæ.

Симеоны фæндыд Византийы импери фехалын æмæ йæ сæргъы слæууын. Фæлæ йæ къухы нæ
бафтыд, йæ амæлæты фæстæ та йæ дыккаг фырт Петр йæхи импери фехæлдта. Болгари
къаннæг кæнын байдыдта, ууыл Византи æмæ венгриæгтæ куы уæлахиз кодтой, уæд.
Фæстаг тыхджын басаст уыд Киевы кънйаз Святославы балц — Игоры фырт Святослав
байста суанг болгайраг сæйраг сахар дæр. Уæдæй фæстæмæ Болгари нал уыдис хæдбар,
йæ сæйраг хай (нырыккон Болгари) бацыдис Византийы империйы скондмæ.

Æрмæст XII æнусы, 1185—1187 азты растады фæрцы, Болгари ногæй сси хæдбар
паддзахад. Болгарийы Дыккаг паддзахады дуг уыди 1187-æм азæй 1396-æм азы онг, йæ
ног сæйраг сахар уыд Тырново. Уыцы паддзахадæн дæр бирæ бантыст: паддзах Калояны
рæстæг Болгари сси Балканы æрдæгсакъадахы тыхджындæр паддзахад, уый æнтыстджынæй
тох кодта, дзуархæсджытæ Византийы бындурыл цы Латинаг импери сарæзтой, уый
ныхмæ.

XIV æнусы кæрон болгайраг зæххытæ бахаудысты Османты империйы скондмæ. Болгар цы
цалдæр растады скодтой, уыдон иууылдæр ссæст æрцыдысты.

Æрмæст 1878-æм азы, Сан-Стефанойы фидыдæй, райдыдта ног хæдбар Болгарийы истори.
3 мартъийы, Сан-Стефанойы бадзырдыл къух æрфыссыны бон, Болгарийы бæрæгбон
кæнынц куыд нацийы ссæрибары бон.

Сан-Стефанойы бадзырд куы фидаргонд æрцыдис, уайтагъд 3 мартъийы Александр II
бардзырд радта, цæмæй æппæт Болгарийы скуса рæстæгмæ уырыссаг хицауад. Уыцы
хицауады сæйраг нысан уыд бæстæ хæдбардзинадмæ бацæттæ кæнын. Уæлдар хицауады
сæргъы слæууыдис импарторы комиссар кънйаз Дондуков-Корсаков. Рæстæгмæ
администрацийы кусыны æмгъуыд (дыууæ азы) Берлины бадзырдмæ гæсгæ фæцыбырдæр
кодтой фараст мæйы онг.

1879-æм азы 16 апрелы Бындурæвæрæг æмбырд Тырновойы сахары сфидар кодта
Болгарийы конституци (зындгонд у куыд «Тырновойы конституци»). Болгарийы
Кънйазад сси Европæйы сæрибардæр паддзахæдтæй иу, уыдис дзы бынæттон
хиуынаффæйад, парламент æмæ бирæпартион системæ.

Уыцы-иу рæстæг Болгарийы зæххытæй стыр хай баззадис Османты империйы
инæлар-губернаторад Скæсæн Румели (йæ административон центр уыд Пловдив) — кæд
дзы разамынд лæвæрдта болгайраг Александр Богороди, уæддæр уыдис осмайнаг
провинцитæй иу. 1885-æм азы сентябры Скæсæн Румелийы адæм сыстадысты османты
хицауиуæджы ныхмæ.

1886-æм азы 24 мартъийы Стамбулы фидаргонд æрцыд Топкапыйы бадзырд. Уымæ гæсгæ
Скæсæн Румели æмæ Болгарийы Кънйазад баиу сты ног болгайраг паддзахады сконды.
Топкапыйы бадзырдмæ гæсгæ Скæсæн Румелийы хуссары чысыл хай, уыимæ сахар
Кырджали, баззадис Османты империйы. Уыцы зæххытæ Болгарийы скондмæ бацыдысты XX
æнусы райдиан, Балканы хæстыты фæстиуæгæн.

уыимæ ма дзы цæрынц грекъæгтæ, дзуттæгтæ, каракачайнæгтæ, румынæгтæ, сомихæгтæ,
украинæгтæ, черкесæгтæ.

Болгарийы официалон дискурсы бæстæйы æппæт цæрджыты дæр болгайраг адæм хонынц.
Кæд æмæ бирæ сыхаг паддзахæдтимæ абаргæйæ Болгарийы адæмтæ сабыр цард кæнынц,
куыд æппæт Балканы æрдæгсакъадахыл, афтæ Болгарийы дæр иу адæм иннæйы æфхæрыны
цаутæ-иу æрцыдысты — уыдонæй фæстаг туркаг адæмы болгаризаци («Сæндидзын
кæнынад» 1984—1989 — болг. Възродителен процес). Уыцы процессы фæстиуæгæн мингай
туркæгтæ ралыгъдысты Турчы европæйаг хаймæ, уыдонæй бирæ ныр дæр Болгарийы
гражданинтæ баззайынц, иуæй-иутæ раздæхынц райгуырæн бынатмæ.

Болгарийы ис архайгæ атомон электростанцæ Козлодуймæ æввахс, йæ хъомыс у 3760
мегаватты. Цæуы ног атомон электростанцæйы арæзтад (2000 мегаватты), Дунайы
былгæрон Беленейы районы.

Болгари у дунейы ахсджиагдæр хъæууон хæдзарады бæстæтæй иу, ахсы бæрзонд бынæттæ
иуæй-иу хойрæгты хуызты кондады: анис (дунейы 6-æм), æхсынæн (11-æм), мæнæргъы
(13-æм), тамако (15-æм), чили цывзы (18-æм), сæгъы æхсыр (20-æм) æмæ æндæртæ.

Туризм у Болгарийы ахсджиагдæр экономикон къабæзтæй иу. Хорз æууæлтæ туризмæн ис
денджызы былгæрон æмæ хæххон регионты. 2007-æм азы дæргъы бæстæмæ фæсарæнæй
æрбацыдис 7 725 мин адæймаджы, уыдонæй 4 218 мины — сæ фæллад уадзынмæ æмæ
фенддæгтæ фенынмæ. Туристтæн сæ фылдæр хай æрбацыдис Грекъ (760,3 мин), Румыни
(699,6 мин) æмæ Германæй (466 мин). Уæрæсейаг туристты нымæц уыцы иу аз уыд
205,8 мин адæймаджы.

Административон æгъдауæй Болгари дихгонд у 28 облæстыл. Облæстыты сконды сты
хъæубæстæтæ, хъæууон хъæубæстæтыл вæййынц ма кметæдтæ, сахаронты та — районтæ
кæнæ сыхтæ.



https://os.wikipedia.org/wiki/%D0%90%D1%82%D0%BB%D0%B0%D0%BD%D1%82%D0%B8%D0%BA%D0%BE%D0%BD_%D1%84%D1%83%D1%80%D0%B4

Атлантикон фурд у дунейы стырдæр фурд Сабыр фурды фæстæ. Йæ фæзуат у 106,4 млн.
км².

Анголæ, Антигуæ æмæ Барбудæ, Аргентинæ, Багамы сакъадæхтæ, Барбадос, Бенин,
Бразили, Стыр Британи, Венесуэлæ, Габон, Гаити, Гайанæ, Гамби, Ганæ, Гвиней,
Гвиней-Бисау, Гренадæ, Доминикæ, Доминиканæйы Республикæ, Ирланди, Исланди,
Испани, Кабо-Верде, Камерун, Канадæ, Конгойы Демократон Республикæ, Кот-д’Ивуар,
Кубæ, Либери, Мавритани, Марокко, Намиби, Нигери, Норвеги, Португали, Республикæ
Конго, Сан-Томе æмæ Принсипи, Сенегал, Сент-Китс æмæ Невис, Сент-Люси, Суринам,
АИШ, Сьеррæ-Леоне, Того, Тринидад æмæ Тобаго, Уругвай, Франц, Экваториалон
Гвиней, ХАР.



https://os.wikipedia.org/wiki/%D0%9A%D0%B8%D1%80%D0%B8%D0%BB%D0%BB%D0%BE%D0%BD_%D0%B0%D0%BB%D1%84%D0%B0%D0%B2%D0%B8%D1%82

Кириллон алфавит (кириллицæ дæр) у рагон славяйнаг алфавит, кæцы X æнусы дыккаг
æмбисы сарæзта Охриды Климент, æмæ йын радта йæ ахуыргæнæг Кириллы ном. Кирилл
æмæ Мефодий, нырыккон зонадон уырнæнмæ гæсгæ, кириллцæ нæ, фæлæ глаголицæ
сарæзтой. Кириллон алфавиты глаголицæйы тæваг дæр зыны, фæлæ йæ дамгъæтæй фылдæр
бердзенаг алфавитæй сты.

Кириллон алфавитæй фыстой славяйнаг чырыстæттæ (уæлдайдæр хуссар æмæ скæсæйнаг
дæлкъордты адæмтæ), уыимæ румынаг адæм дæр. Румынийы кириллон алфавитæй
латинагмæ рацыдысты æрмæст XIX æнусы (уыимæ æнусы астæу пайда кодтой хæццæ
алфавитæй — уыдысты дзы куыд кириллон, афтæ латинаг дамгъæтæ дæр, зæгъæм, «клоs
вine» [клос вине]).

1708—1711 азты Пётр I реформæты фæрцы славяйнаг дамгъæтæ райстой сæ нырыккон
уынд, афтæ хуынд «граждайнаг шрифт».

Рагондæр кириллон фыст, кæцыйы датæ бæлвырд у, у Болгарийы паддзах Самуилы фыст.
Уый у паддзахы хионты цыртыл конд. Фысты ис азы кой — 993. Цырт ссардтой XIX
æнусы кæрон, ныр Македонийы паддзахад кæм и, уыцы бæстæйы.

Иронау фыссынмæ стандартон кириллон (уырыссаг) шрифтæй уæлдай хъæуы æрмæст иунæг
дамгъæ — Æ. Уый тыххæй ирон равæрдтытæ сты уырыссаг клавиатурæйы бындурыл, фæлæ
дзы дамгæ Æ лæууы Э кæнæ Щ-йы бынаты. Ирон клавиатурæйæ ис фыссæн куыд иронау,
афтæ уырыссагау дæр.

Популярондæр кодировкæтæ кириллон тексттæ дарынмæ сты KOI8-R, Windows-1251 æмæ
UTF-8.



https://os.wikipedia.org/wiki/%D0%90%D0%BB%D0%B6%D0%B8%D1%80

Координатæтæ: 27°15′00″ ц. у. 3°27′00″ с. д.﻿ / ﻿27.25° ц. у. 3.45°
с. д. (G) (O)27.25, 3.45

Алжир (æнæхъæн ном Алжиры Адæмон Демократион Республикæ, الجمهورية الجزائرية
الديمقراطية الشعبية‎) у паддзахад Цæгат Африкæйы, кæддæры Францы колони
(1830—1962). Йæ сæйраг сахар у Алжир. Алжиры фылдæр хай у æдзæрæгран Сахарæйы.
Суданы радихы фæстæ Алжир сси Африкæйы стырдæр паддзахад.

Советон Цæдис Алжирæн стыр æххуыс кодта. Алжиры хæс Уæрæсейæн уыди 4,7 миллиард
доллары бæрц, 2006-æм азы уыцы хæс Алжирæн барст æрцыдис — ахæм уынаффæ скодта
Уæрæсейы президент Путин, Алжирмæ бæлцы куы уыд. Советон хæстæ барыны хабар баст
у уæрæсейаг хæцæнгæрзтæ æлханыны стыр бадзырдимæ (контракты аргъ у 7 миллиардæй
фылдæр).



https://os.wikipedia.org/wiki/%D0%A6%C3%A6%D0%B3%D0%B0%D1%82_%D0%90%D1%82%D0%BB%D0%B0%D0%BD%D1%82%D0%B8%D0%BA%C3%A6%D0%B9%D1%8B_%D0%B1%D0%B0%D0%B4%D0%B7%D1%8B%D1%80%D0%B4%D1%8B_%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8

НАТО (англ. North Atlantic Treaty Organization; фр. Organisation du traité de
l'Atlantique Nord, OTAN) у Цæгат Атлантикæйы бадзырды организаци,
хæстон-политикон блок, фæзындис 1949-æм азы. НАТО-йы дыууæ официалон æвзаджы сты
англисаг æмæ францаг. Организацийы штаб-фатер æрбынат кодта Брюсселы (Бельги).

НАТО 1949-æм азы арæзт куы æрцыдис, уæд æй Советон Цæдис банымадта, йе
’дасдзинад ын чи халы, ахæм хъуыддагыл. 1954-æм азы Берлины АИШ, Стыр Британи,
Франц æмæ Советон Цæдисы æддаг хъуыддæгты министртæ куы æрæмбырд сты, уæд
советон минæвæрттæн загъдæуыд, НАТО æрмæст хъахъхъæнæн организаци кæй у. Уæд
Советон Цæдис бахаста ахæм фæндон, зæгъгæ, иугæр НАТО айдагъ хъахъхъæнæн
организаци у, уæд Советон Цæдис дæр уырдæм бацæуа, фæлæ уыцы хъæппæрисыл
натойæгтæ не сразы. Уæд Советон Цæдис сарæзта, йæ политикæимæ разы чи уыдис,
уыцы паддзахæдты блок — Варшавæйы бадзырд.



https://os.wikipedia.org/wiki/%D0%94%D0%B7%C3%A6%D1%83%D0%B4%D0%B6%D1%8B%D1%85%D1%8A%C3%A6%D1%83

Дзæуджыхъæу (дыгуронау Дзæуæгигъæу, уырыс. Владикавказ) у Цæгат Ирыстоны сæйраг
сахар. Цæрынц дзы 307 мин адæймагæй фылдæр (республикæйы цæрджытæй се ’мбис).

Ирон ном йæн сæвæрдтой Быгъуылты Дзæуыгæй номæн, чи, таурæгъмæ гæсгæ, у
Дзæуджыхъæуы бындурæвæрæг.

Советон рæстæджы, 1931-1944 æмæ 1954-1990 азты, уырыссаг æмæ ирон æвзаджы горæт
хуындис Орджоникидзе. 1944-1954 азты горæты ном уыдис Дзæуджыхъæу (уырыс.
Дзауджикау). 1990-æм азы 20 июлы, «Цæгæт Ирыстоны АССР-ы Паддзахадон
Суверенитеты тыххæй деклараци»-мæ гæсгæ горатæн раздæхтой йæ раздæры нæмттæ:
Дзæуджыхъæу иронау æмæ Владикавказ уырыссагау.

Сахары бындурæвæрæд æрцыд 1784 азы ирон хъæу Дзæуджыхъæуы фарс, куыд фидар
Арвыкомы мидæгмæ. Сахары статус у 1861 азæй. 1903-æм азмæ уый ахста 740 дæсæтины
фæзуат, уыдис дзы 103 уынджы, цæрджыты нымæц уыд 53 минæй фылдæр.

Дзæуджыхъæуы фидары бындурдзинады иукæны, Уырыс æмæ Гуырдзыйы æхсæн æмбалдзинады
рæстæджы. 1783-æм азы 24 июлы Гуымы (Георгиевскы) уыд къухфыст акт Гуырдзыстоны
Уырысы хъахъæнæны тыхæй. Уыцы цау бацахста сæйраг пълан фарста Кавказ æмæ
Фæскавказ æнцон æмæ æнæфыдбалазон иукæнын. Фидарæн ном радта (ус-паддзах)
иператрицæ Цытджын Екатеринæ. Дзæуджыхъæуы чырыстон сыгъдæгдзинад æрцыд 1784-æм
азы 6 майы.

Бахъахъахъæнæн хаххы æвæрд Мæздæгæй Кавказмæ февзæрын тынг æнææхцондзинад
хохæгты хаймæ, уымæн æмæ уый дих кодтата фæндаг, кæцыйыл уыдон истон
Гуырдзыстонæй ахстоныбадæгты æмæ цæ хизын кодта уæймæ Эндеримæ æмæ Анапæмæ.

1861 азы 31 мартъийы Дзæуджыхъæу райста сахары статус, кæцы тагъд сси
административон центр, 1863 азы Терчы облæсты.

Ам дæр æрбынат кодта къæнцылар, Теркаг хъазахъхъаг хæстонады атам. Сахары
размæцæуынæн бахуыс 1875 азы йæ кæй ба иуы кодта Ростовимæ æфсæнвæндагимæ.

Алы азты ам Дзæуджыхъæуы цардысты æмæ куыстой Хетæгкаты Къоста, культурæйы
архайджытæ, Гæдиаты Секъа, Коцойты Арсен, Тугъанты Махарбег, Вахтангов Евгений.
Дзæуджыхъæуы ма уыдысты Уырысы культурæйы стыр архайджытæ Грибоедов, Пушкин,
Лермонтов, Толстой, Островский, Чехов, Булгаков, Шаляпин.

1942 азы 2 ноябры салдат Пётр Барбашов йæхи буарæй бахкæдта æзнæгты дзоты
амбразурæ. Радтойын ном Советон Цæдисы Герой. Хæсты азты 30 мин Дзæуджыхъæуы
цæрæджы æскадджын æсты ордентæ æмæ майдантæй. Сахар радта паддзахадæн 22 Советон
Цæдисы Хъайтары æмæ 11 инæлары. Уæрæсейы Федерацийы уынафæмæ гæсгæ 2007 азы 8
октябры Дзæуджыхъæуæн радтой номад «Хæстон намысы сахар».

Хæсты фæстæ уæлдай лæмбынæг кодтой адæмон ахуырадмæ. Ногæй æсцалцæг кодтой сæ
куыст музейтæ, библиотекæтæ, клубтæ. 1980-азты кæронмæ сахары уыд тыхджын
индустрион базæ. Размæ цæувн байдыта машинæамайæнад æмæ згъæркусæн индустри,
электрон индустри, машинæты ремонт, алыхуызон æмæ химикон индустри, хъæд
æмбырдкæнæн, æмæ амайæн индустри.



https://os.wikipedia.org/wiki/%D0%91%D0%B0%D1%80%D0%B0%D0%B4

Нырыккон дуджы дунейы ахуыргæндтæ нæма ссартой барады универсалон бæрæггæнæн.
Зæгъæм, Стыр советон энциклопедимæ гæсгæ

Барады равзæрæн у барады нормæйы фидар кæныны амал. Барады равзæрæнты æхсæн
сбæрæг кæнæн ис:

Къабаз у барадон нормæты æмдзыгуыр, кæцы уаг дæтты иугъæдон æхсæнадон ахастытæн.

Барадон институт у барадон нормæты æмдзыгуыр, кæцы уаг дæтты æхсанадон ахастыты
хицæн къордæн.

Барадон системæ у барады системæ, барады культурæ æмæ барады реализацийы
æмдзыгуырон бастдинад. Дунейы зындгонд сты барадон системæты мыггæгтæ:

Барады зонæдтæ сты æхсæнадон зонæдты къорд, кæдон иртасынц барад æмæ барадон
фæзындтæ.



https://os.wikipedia.org/wiki/%D0%A5%C3%A6%D0%B4%D1%82%D1%83%D0%BB%D0%B3%C3%A6

Хæдтулгæйы ис мидсудзгæ змæлынгæнæг (кæнæ электрон змæлынгæнæг), гуыффæ, уыромæн
æмæ афтæ дарддæр.

Автомобил, машинæ, хæдтулгæ, мотор-къар, къар - цæлхытыл моторджын уæрдонæг,
адæмы ласынæн пайдадзыд, кæцы ма хæссы йæхи мотор, кæнæ енджин. Йæ нысаны фылдæр
æмбарынгæнæнтæ куыд амонынц, уымæ гæсгæ хæдтулгæтæ сты арызт фыццаджы дæр
фæндæгтыл цæуынæн, хъуамæ цын уа бадæнтæ иуæй асты онг адæймагæн, цыппар цæлхон
вæййы йæ типикон хуыз, æмæ уа амад фыццагдæр адæмы, уый фæстæ та алы хæрзтæ
ласынмæ. 1886 аз цæуы нымад нырыккон автомобилы райгуырæн азыл, Benz
Patent-Motorwagen, гермайнаг æрымысæг (инвентæр) Къарл Бензæй срауадзгæ.
Моторджын уæрдон тагъд фæивдта цæрæгойтæй-æфтыгъд ласæнты, уæлдайдæр та машинæтæ
куы систы æнцонæфтæн бирæ адæмæн æмæ ма 1908 азы модел Ford Model T-йы фæзынды
фæстæ, гъеуæд.



https://os.wikipedia.org/wiki/%D0%A1%D0%B8%D1%80%D0%B8

Координатæтæ: 35°13′00″ ц. у. 38°35′00″ с. д.﻿ / ﻿35.216667° ц. у. 38.583333°
с. д. (G) (O)35.216667, 38.583333

Сири кæнæ Сам (æнæхъæн ном — Сирийы Араббаг Республикæ; араб. الجمهورية العربية
السورية‎‎) у паддзахад Ныгуылæн Азийы. Цæрынц дзы 19 милуан адæймагæй фылдæр.
Уыдонæй æрдæгæй фылдæр сты суннитон пысылмæттæ, ис ма дзы куыд шииттæ, афтæ
чырыстон диныл хæст адæм дæр (цæрджытæй 10%).

2011-æм азæй Сирийы цæуы мидхæст. Паддзахады зæххытæ дих кæнынц цалдæр къорды,
уыдонæй иу у афтæ хуынд Пысылмон паддзахад. Сирийы ма архайынц алыхуызон
паддзахæдты хотыхджын тыхтæ, уыдоны ’хсæн Уæрæсейы хæстон тæхджытæ дæр (хæцынц
официалон хицауады фарс).



https://os.wikipedia.org/wiki/%D0%9C%D0%B0%D0%BD%D0%B3%D0%BE%D0%BB

Координатæтæ: 47°36′00″ ц. у. 103°14′00″ с. д.﻿ / ﻿47.6° ц. у. 103.233333°
с. д. (G) (O)47.6, 103.233333

Мангол, Монголи дæр (манг. Монгол Улс) у паддзахад Азийы, Уæрæсе æмæ Китайы
сыхаг.

Манголы цæрджытæй сæ фылдæр цæрынц быдыры, хизынц фос. Уыцы бæстæйы бирæ сахартæ
нæй (фен Манголы сахарты номхыгъд). Алы Манголы цæрæгæн хауы 12 стуры.
Фосдарынады кусынц мангойлæгты 42%.

XIII æнусы Мангол уыдис дунейы историйы стырдæр империйæн йæ зæрдæ. Уыцы
империйы бындур сæвæрдта мангойлаг адæмы иугæнæг Чингисхан.

Нырыккон Мангол, куыд хæдбар паддзахад, сæвзарди 1911-æм азы. Китай 1949-æм азы
онг разы нæ уыд Манголы хæдбардзинадыл.

Манголы 22 провинцийы ис (провинци та мангойлагау у аймаг). Сæйраг сахар
Улан-Батор у хицæн административон субъект.

Манголы ис цалдæр политикон партийы, уыдонæй тæккæ тыхджындæр сты Адæмон
революцион парти æмæ Демократион парти.

Æрхуы, молибдены концентрат, флюорит, кашемир, къуымбил, стуры царм сты сæйраг
экспортон товартæ. Манголы ис æфсæнæрзæт æмæ дурæвзалыйы рæдзæгъдтæ, æндæр
минералон ресурстæ.

2003 азы уавæрмæ гæсгæ сæйраг экспортон партнёртæ уыдысты: Китай — 46,7%, АИШ —
32%, Уæрæсе — 6,5%, Республикæ Корей — 5,1%.

2003 азы уавæрмæ гæсгæ сæйраг импортон партнёртæ уыдысты: Уæрæсе — 33,9%, Китай
— 19,8%, Республикæ Корей — 12,1%, Герман — 5,2%.

2004 азы уавæрмæ гæсгæ бæстæйы ис 36 аэропорты. Уыдонæй 11 аэропорттæн ис хъæбæр
стæхæн таг.



https://os.wikipedia.org/wiki/%D0%9C%C3%A6%D1%80%D0%B3%D1%8A%D1%82%C3%A6

Маргъ, бирæон нымæц: мæргътæ (лат. Aves) у рагъыстæгджын цæрæгойты хъармтуг
айкæфтауæгты кълас, сæ минæвæрттæ хицæн кæнынц уымæй, æмæ сæ буар вæййы базыртæй
конд æмæ сæ раззаг уæнгтæ сты ивд тæхыны фæрæзтæм — базыртæм (кæцы мæргъты
хуызтæ нæ зонынц тæхын, уыдон сты æнæ райхæлгæ базыртæ).

Зæххыл абоны онг ис 9792 алыхуызон мæргътæ (2007 азы рардтæм гæсгæ), Уæрæсейы сæ
ис — 657 ахстонгæнæг хуызы, фæлæ иууыл-иумæ та дзы нысангонд сты 789 хуызы, се
’хсæн 125, кæдонæн с’ ахстонгæнæн æвдыст нæу, æмæ 7 та быныскъуыд хуызы. Мæргътæ
сты цыппарвадонты уæлкъласы æппæты æндæрхуызондæр къорд. Мæргътæ бынат кæнынц
Зæххы къорийы алы экосистемæйы дæр Арктикæйæ Антарктикæмæ.

Ныхас «маргъ» цæуы ирайнаг *mrga-мæ, нысан кæны "маргъ". Абар. перс. murγ,
(диал.) marγ "маргъ", пехл. murγ "маргъ"; перс. murγābī, курд. mirāwī "бабыз"
(доны маргъ), бел. murg, murγ; афгъ. marγa marγə "маргъ", пам.сгл. mərγōk,
marγōk "сырддонцъиу".



https://os.wikipedia.org/wiki/%D0%9A%D0%B0%D0%BC%D0%B5%D1%80%D1%83%D0%BD

Координатæтæ: 5°07′00″ ц. у. 11°55′00″ с. д.﻿ / ﻿5.116667° ц. у. 11.916667°
с. д. (G) (O)5.116667, 11.916667

Камеруны Республикæ (англ. Republic of Cameroon, фр. République Camerounaise) у
унитарон республикæ централон æмæ ныгуылæн Африкæйы. Йæ сыхæгтæ сты Нигери
ныгуылæнæй, Чад цæгат-скæсæнæй, Централон Африкæйы Республикæ скæсæнæй, хуссарæй
та — Габон, Республикæ Конго æмæ Экваториалон Гвиней. Хуссар-скæсæны Камерунæн
ис денджызмæ бацæуæн — Атлантикон фурды Гвинейы бакæлæнмæ.

Бæстæ хонынц «Африкæйы миниатюрæ», уый тыххæй æмæ тынг алыхуызон у æрдзæй,
культурæйæ, ландшафтæй. Ис дзы денджызы былгæрæттæ, æдзæрæгран, саваннæ,
къæвда-хъæдтæ, хæхтæ. Бæстæйы бæрзонддæр хох у Камеруны хох (4040 м).

Камеруны цæрынц дыууæ сæдæйæ фылдæр алыхуызон адæмтæ, æвзагон æмæ культурон
къордтæ. Камерун зындгонд сси йæ хигъæдон музыкæйæ, уæлдайдæр макоссæ æмæ
бикутси стилтæй, æмæ йæ æнтыстджын футболон командæйæ. Официалон æвзæгтæ сты
англисаг æмæ францаг, уый тыххæй æмæ Камеруны зæххытæ кæддæр уыдысты Стыр
Британи æмæ Францы дæлбар.

Европæйæгтæ (португайлаг денджыздзаутæ) Камеруны былгæронмæ ’рбацыдысты XV
æнусы. Ссардтой дзы тынг бирæ креветкæтæ — æмæ бæстæ дæр афтæ схуыдтой,
Рио-душ-Камаронш, ома «креветкæты цæугæдон». Креветкæ ахсын ныр дæр у Камеруны
ахсджиагдæр куыстытæй иу.

1884-æм азы Камерун сси Германы империйы колони, фæлæ Фыццаг дунеон хæсты
фæстиуæгæн колони дихгонд æрцыд Стыр Британи æмæ Францы ’хсæн. Камеруны зæххытæ
хæдбардзинад куы райстой, уæд бæстæ хуынди Камеруны Федералон Республикæ,
1972-æм азæй фæстæмæ — Камеруны Иугонд Республикæ, 1984-æм азæй та хуымæтæджы
Камеруны Республикæ.

Камерун, æндæр Африкæйы паддзахæдтимæ абаргæйæ, у стабилон æмæ æдас. Уый фæрцы
бæстæмæ гуылф кæнынц лигъдæттæ. Ахæм цæрджыты нымæц у 97 мины бæрц, уыдонæй
фылдæр ЦАР æмæ Чадæй. Мидæг тынгад дæр ис Камеруны, англисагау æмæ францагау
дзурдыжыты ’хсæн, стæй чырыстон æмæ пысылмон уырнджыты ’хсæн.



https://os.wikipedia.org/wiki/%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8

Калифорни (англ. State of California) у штат АИШ-ы ныгуылæны. Йæ фæзуатмæ (410
000 км²) гæсгæ у æртыккаг, йæ царджыты нымæцмæ (33 872 мин) гæсгæ та фыццаг
АИШ-ы штат. Сæйраг сахар у Сакраменто.

Калифорни кæддæр уыдис Испайнаг империйы цæгат-ныгуылæн хай. 1847-æм азы, тохы
фæстæ, ацы регион ныддих кодтой АИШ æмæ Мексикæ. Уæд нырыккон америкаг хай,
«Уæллаг Калифорни» сси хæдбар республикæ, фæлæ дыууæ азы фæстæ (1850) АИШ-мæ
бацыд куыд йæ 31-æм штат.

Æппæтамерикаг æфсæнвæндаг куы аразт æрцыд (1870), Калифорнимæ ныггуылф кодтой
адæм. Сæ зæрдæмæ тынг цыдис регионы аламаты бæстыхъæд. 1950-æм азы агъоммæ
Калифорни сси АИШ-ы тæккæ цæрæгджын штат.



https://os.wikipedia.org/wiki/%D0%AD%D0%BA%D0%BE%D0%BD%D0%BE%D0%BC%D0%B8%D0%BA%C3%A6

Экономикæ (гр. οίκοςνομος — дзырдæй-дзырдмæ «хæдзары зылды дæсниад») — ис ын
цалдæр нысаниуæгы:

Незаманон æхсæнады райтынгад уыди дæлейау æмæ мамæлайы къæбæртæй ифтонг кодта
адæмы. Сæрæй незаманонтæ хæлц æмæ хойрæгтæ арттой цуан æмæ уидзæнтæй, фæлæ
неолитон революцийы руаджы фæзындысты зæххкуыст æмæ фосдард. æхсæнады райтынгад
æркодта фæллойдихмæ æмæ социалон нембарадмæ, фæзындысты социалон къластæ æмæ
паддзахад. Стæй ма цагъардарыны фæтк. Сабыргай-сабыргай уæййагæмивæн дæр парахат
кæнын байдыдта, кæд æмæ фыццаг уыди натуралон æмбаивды хуызы, фæлæ æхцаты
фæзындимæ сси уæййагдзинад (тъорговли). Фæлæ уæддæр, Рагон дунейы æмæ
Астæузаманты, арæхад кодта натуралон хæдзарад. 15 æнусы кæронæй байдыдта Стыр
географион ссардты дуг, кæцы æркодта дунеон экономикæйы скондмæ æмæ фæзынд
райдианон капиталы сæмбырд. 18 æнусы фæстаг цыппæрæм хайæ райдыдта индустриалон
революци, кæй аххосæй размæдзыд бæстæты адæмы фылдæр 19 æнусмæ архайдтой
хъæухæдзарады нæ, фæлæ промисленады. Уæлиуæг экономикон системæ сси капитализм,
цыди традиционон æхсæнады фæивд нырыкконмæ, аграрон æхсæнады - индустриалонмæ.

1859 азы фыццаг хатт Уæрæсейаг Империйы, Горыгорецкаг зæххон институты, баконди
хæдхъом специалад «Экономикæ». 20 æнусы кæцыдæр бæстæты рæнхъы скондæуыд
административон-командон социалистон экономикæ. Иннæ бæстæты та цыди капитализмы
райтынгад. 20 æнусы дыккаг хайы райдыдта зонад-техникон революци, йæ фæстиуæгæн
индустриалон æхсæнад æппæты размæдзыд стонты, байдыдта фæсиндустриалон кæнын.



https://os.wikipedia.org/wiki/%D0%A7%D0%B8%D0%BD%D0%B3%D0%B8%D1%81%D1%85%D0%B0%D0%BD

Чингисхан кæнæ Чынгысхан (æцæг ном Темуджин) (райгуырд 1155 азмæ ’ввæхс, амард
25 августы 1227) — мангойлаг хан, егъау мангойлаг паддзахады бындурæвæрæг.

1206-æм азы Темуджин сси æппæт монгойлаг знæмты хан, æмæ йын радтой титул
Чингисхан. Уыцы аз кæрæдзийы ныхмæ хæцæг мангойлаг адæмы къабазтæ баиу сты æмæ
сысты егъау хæстон тых. Чингисхан цы ног закъæттæ сфидар кодта, уыдон
хордзинадыл нымадтой иузæрдыгдзинад æмæ хъæбатырдзинад, æвзæрдзинадыл та —
тæппуддзинад æмæ гадзрахатдзинад. Уыцы ногконд мораль сси монголаг æнтыстыты
бындур.

Хорезм монголæгты дæлбар куы сси, Чингисхан рарвыста йæ хуыздæр барджыты къорд
Джебе æмæ Субедейы разамындæй ныгуылæны зæххытæ басгарынмæ. Мангойлаг барджытæ
Къаспы денджызы хуссар былыл æрбацыдысты Фæскавказмæ æмæ уым ныддарæн кодтой
гуырдзиаг æфсад (1222). Уый фæстæ æрцыдысты цæгатмæ æмæ уым схæцыдысты иугонд
кавказаг æфсадимæ (уыдысты дзы алайнаг, половецаг, лекъаг æмæ черкесаг
хæстонтæ). Уыцы тох ницæмæй ахицæн, уæд монгол бацархайдтой хинæй: фæиппард
кодтой кавказаг адæмтты æмæ иу иннæйы фæстæ уыдоныл фæуæлахиз. Алайнаг адæмæн
уыцы хæст сæ сæфты райдиан баци.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%90%D0%BC%D0%B5%D1%80%D0%B8%D0%BA%C3%A6

Хуссар Америкæ у Зæххы континенттæй иу, Панамæйы зæхкъубалæй баст у Цæгат
Америкæимæ. Йæ фæзуат у 18,13 млн км2. Континенты скæсæн фарс у Атлантикон фурд,
йæ ныгуылæн фарс та — Сабыр фурд. Йæ былгæрæттæ сты лæгъз, æрмæст континентæн йæ
хуссары сты бирæ бакалæнтæ æмæ сакъадæхтæ.

Хуссар Америкæйы цæрынц алы расæты минæвæрттæ. Сæ фылдæр дзурынц испайнагау кæнæ
португайлагау (уый тыххæй континент схуындæуыд Латинаг Америкæ), фæлæ ма уым
пайдагонд цæуынц бынæттон æвзæгтæ дæр (æппæты фылдæр — кечуаг).

1530-æм азæй фæстæ бынæттон цæрджытæ систы испайнаг æмæ португайлаг тыхæйисджыты
дæлбар. Европæйæ чи ’рбацыдис, уыдон радих кодтой сæхицæн колонитæ Хуссар
Америкæйы территорийæ. XIX æнусы дæргъы уыцы колонитæ систы хæдбар паддзахæдтæ.

Хуссар Америкæйы паддзахæдтæй, куыд йæ фæзуатæй афтæ йæ цæрджыты нымæцæй дæр,
стырдæр у Бразили.



https://os.wikipedia.org/wiki/%D0%A1%D1%83%D0%BD%D0%BD%D0%B8%D1%82%D1%82%C3%A6

Суниттæ (араб. أهل السنة‎‎ Ахль ас-Су́нна — суннæйы адæм) — афтæ хуындæуы,
пысылмон дины здæхтытæй иу, йæ дингæнджыты нымæцмæ гæсгæ тæккæ парахатдæр чи у,
уыдоны.

Шиитæгтæй хъауджыдæр суннитæтæм гæсгæ Али ибн Абу Талибы æмæ йæ фæдонтæн нæй
пехуымпар Мæхæмæты бындар уæвыны айдагъон бар (уырыс. исключительное право).
Уымæй уæлдай ма ацы дыууæ пысылмон здæхты фарсхæцджыты ’хсæн ис æндæр
хъауджыдзинæдтæ (юридикон тæрхæттæ хæссыны принципты, бæрæгбонты, æндæрдинонтæм
ахастдзинадмæ гæсгæ, ракуывдтыты æмæ æнд.).

Суннитты цæстæнгасмæ гæсгæ халифаты тыхбар хъуамæ уа, æгас уммæ кæй равзары,
уыцы халифы къухы.



https://os.wikipedia.org/wiki/%D0%9F%D0%B5%D1%80%D1%81%D1%8B_%D0%B1%D0%B0%D0%BA%C3%A6%D0%BB%C3%A6%D0%BD

Персы бакæлæн (перс. خلیج پارس [халиджэ парс]) у Иран æмæ Аравийы æрдæгсакъадахы
’хсæн бакæлæн. Ормузы донкъубалæй баст у Оманы бакæлæнимæ, Аравийы денджызимæ
æмæ Индийы фурдимæ. 1960-тæм азтæй иуæй-иу араббаг паддзахæдтæ рæгъмæ æрхæстой
бакæлæны ном баивыны идейæ: араббагау æй райдыдтой Араббы бакæлæн хонын (араб.
الخلیج الفارسی‎‎ ). Ацы ном араббаг дунейы æдде нæ рапарахат ис, Иугонд Нациты
Организаци æмæ æндæр организацитæ дарддæр пайда кæнынц раздæры номæй.

Персы бакæлæны былгæрон ис ахæм паддзахæдтæ: Оман, Араббы Иугонд Эмираттæ, Сауды
Арави (Араббыстон), Катар, Бахрейн, Кувейт, Ирак æмæ Иран. Персы бакæлæнмæ
кæлынц цæугæдæттæ Тигр æмæ Евфрат.

Персы бакæлæны регион нефтарæх кæй у, уый охыл ын ис тынг ахсджиаг геополитикон
ахадындзинад. XX æнусы кæрон регионы цыдысты дыууæ стыр хæсты: Иран æмæ Ирачы
’хсæн хæст (1980—1988) æмæ Персы бакæлæны хæст (1991).



https://os.wikipedia.org/wiki/%D0%98%D1%80%D0%BE%D0%BD_%D0%B0%D0%B4%C3%A6%D0%BC

Ирон адæм (ир, ирæттæ) cты адæмыхатт, сæ фылдæр хай цæры Ирыстоны (уыдонæй Цæгат
Ирыстоны 409 мин адæймаджы). Ирæттæ дзурынц ирон æвзагыл, уыдонæй се ’ппæт дæр
сты дывзагон (зонынц ма уырыссаг æвзаг, цалдæр раны та — гуырдзиаг кæнæ туркаг).

Ирон æвзаг дих кæны дыууæ диалектыл: ирон æмæ дыгурон. Уыдоныл дзурæг адæмы
хонынц ир æмæ дыгур.

Ирон адæмы истори нын куыд амоны, афтæмæй сæ рагфыдæлтæ — скифтæ, сæрмæттæ æмæ
алантæ — кодтой цæугæ цард. Фæстагмæ сæ байзæддæгтæ æрбынат кодтой Кавказы хæхты
хуссар æмæ цæгат фæрстыл. Кодтой зæххы куыст, дардтой фос, цыдысты æххуырсты æмæ
кодтой цуан дæр. Сæ царды сæм иууыл пайдайагдæр фæкастис фос дарын, уæлдайдæр та
лыстæг фос: фыстæ, сæгътæ.

Иу версимæ гæсгæ дзырд «ирон» рацыди дзырд «арийон»-æй (آریا, ārya, aryien —
«уæздан»). Фæлæ номдзыд иранист Абайты Васо ацы гипотезæимæ разы нæ уыд.

Æндæр æвзæгтæй фылдæрыл ирæтты хонынц «осетины», «ossetians». Уый рацыди,
«ოსეთი», зæгъгæ, уыцы гуырдзиаг дзырдæй [osetʰi].

Турчы цæрынц 20-36 мин ироны — XIX æнусы Османты империмæ чи ралыгъдысты, уыцы
пысылмон ирæтты байзæддæгтæ.

Венгрийы XIII æнусæй цæрынц ясаг адæм, сæ равзæрдмæ гæсгæ сты ирон. Кæд се ’ппæт
дæр нал дзурынц иронау, уыдоны ’хсæн рæзы национ хиæмбарынад, æмæ фидар кæнынц
Ирыстонимæ бастдзинæдтæ.



https://os.wikipedia.org/wiki/%D0%92%D0%B5%D0%BD%D0%B5%D1%81%D1%83%D1%8D%D0%BB%C3%A6

Координатæтæ: 7°40′00″ ц. у. 65°13′00″ н. д.﻿ / ﻿7.666667° ц. у. 65.216667°
н. д. (G) (O)7.666667, -65.216667

Венесуэлæ (исп. Venezuela [be̞ne̞ˈswe̞la]) у паддзахад Хуссар Америкæйы цæгаты,
Карибы денджызы былгæрон. Испанийы раздæры колони (1522-æм азæй), Венесуэлæ сси
хæдбар паддзахад 1821-æм азы, дæргъвæтин сæрибаргæнæн хæсты фæстиуæгæн.

Сурзæххыл Венесуэлæйæн ис арæнтæ Бразили, Гайанæ æмæ Колумбиимæ. Паддзахады
фæзуат у 916.445 км², цæрынц дзы 26,4 милуан адæймаджы. Венесуэлæйы сæйраг сахар
у Каракас. Паддзахадон тырысайы хуызтæ сты бур, арвхуыз æмæ сырх: бур нысан кæны
бæстæйы бæркад, арвхуыз нысан кæны æхсар æмæ ныфс, сырх нысан кæны Испанийæ
хæдбардзинад.

Ныры Венесуэлæйы цæрджытæй фылдæр цæрынц сахарты (85%). Цæрджыты 73% цæрынц,
Карибы денджызæй 100 км дарддæр чи не сты, ахæм цæрæнрæтты бæстæйы цæгаты. Кæд
Венесуэлæйы зæххытæй æрдæг у Оринокойы хуссарырдæм, уым бæстæйы цæрджыты айдагъ
5% цæрынц.

Экономикæйы сæйраг къабаз у нефт къахын (экспорты 80%, хицауады æфтиагæй æрдæг).
Венесуэлæ зындгонд сси куыд, дунейы асламдæр бензин кæм уæй кæнынц, ахæм
паддзахад.

1863-æм азы, Хуан Крисостомо Фалькон президент куы уыди, Венесуэлæ сси, мæлæтæй
æфхæрд йæ закъæттæй бынтондæр чи аиуварс кодта, дунейы фыццаг ахæм паддзахад.

Венесуэлæ сси, Хуссар Ирыстон æмæ Абхазийы хæдбардзинад чи базыдта, ИНО-йы
æртыккаг ахæм уæнг (Уæрæсе æмæ Никарагуæйы фæстæ). Хæдбардзинад базоныны тыххæй
фехъусын кодта Венесуэлæйы президент Уго Чавес, Мæскуымæ официалон визиты рæстæг
2009-æм азы 10 сентябры.

Венесуэлæ сыхаг паддзахад Гайанæйы фæзуаты фылдæр хай (Гайанæ Эсекибæ) йæхи
хоны. Уыцы арæны быцæу баззад XIX æнусæй, Гайанæ ма Стыр Британийы колони куы
уыди, уæдæй. Быцæуаг зæххыты фæзуат у 159,5 мин км2. 1970-æм азæй фæстæмæ,
Венесуэлæйы цы картæтæ уагъд цæуынц, уыдонæй æппæтыл Гайанæ Эсекибæ æвдыст у
куыд Венесуэлæйы штат, иуæй-иу картæтæ хонынц æй Zona en Reclamación (ома,
«фæлгъауинаг бæстæ»).



https://os.wikipedia.org/wiki/%D0%90%D1%80%D0%B0%D0%B1%D0%B1%D1%8B_%D0%98%D1%83%D0%B3%D0%BE%D0%BD%D0%B4_%D0%AD%D0%BC%D0%B8%D1%80%D0%B0%D1%82%D1%82%C3%A6

Координатæтæ: 23°47′00″ ц. у. 54°00′00″ с. д.﻿ / ﻿23.783333° ц. у. 54°
с. д. (G) (O)23.783333, 54

Араббы Иугонд Эмираттæ (араб. الإمارات العربية المتحدة‎‎ [’Аль-’Има̄ра̄т
’аль-ʻАраби́йя ’аль-Мутта́хида]; АИЭ) у федеративон паддзахад Азийы, Персы
бакæлæны былгæрон. Арабы Иугонд Эмираттæйы сæйраг сахар у Абу-Даби. Уый
президент у Халифа бен Заид аль-Нахайян, Абу-Дабийы эмир.

Иугонд Эмиратты сконды ис 7 эмираты: Абу-Даби, Аджман, Дубай, Рас эль-Хайма, Умм
эль-Кувейн, Фуджейрæ æмæ Шарджа. Паддзахады сæргълæууæг у стырдæр эмират
Абу-Дабийы эмир; сæйраг сахар дæр у Абу-Даби.

АИЭ-йы ис бирæ нефт, уый экспорт у паддзахадон æфтиаджы бындур. АИЭ-йы сæйраг
базарадон партнёр у Япон.



https://os.wikipedia.org/wiki/%D0%AD%D1%81%D0%BF%D0%B5%D1%80%D0%B0%D0%BD%D1%82%D0%BE

Эсперанто равзæрдис XIX æнусы, æрымысыдис йæ Варшавæйы цæрæг цæстыты дохтыр
Людвик Заменгоф. Пайда дзы кæнынц куыд нациты ’хсæн æвзагæй. Эсперанто тынг
æнцон у ахуыр кæнынæн, уый тыххæй æмæ национ æвзæгтæй хъауджыдæр у адæймагæй
конд æвзаг. Хуымæтæг адæймаджы эсперантойыл сдзурынæн 3-6 мæйæ фылдæр нæ
бахъæудзæн.

Эсперанто рапарахат иc фыццаг чиныгæй, кæцы мыхуырæй рацыдис уырыссагау 1887-æм
азы. Нæ рæстæджы эсперантойыл дзурынц 120 бæстæйы цалдæр милуан адæймаджы.

Алы дамгъæ каст у, Æхсæнадæмон фонетикон алфавит куыд амоны, мæнæ ацы дамгъæты
йеддæмæ:



https://os.wikipedia.org/wiki/%D0%A7%D0%B8%D0%BB%D0%B8

Чили, Чилийы Республикæ дæр (исп. Chile исп. República de Chile) у паддзахад
Хуссар Америкæйы, Сабыр фурды былы дæргъмæ фурд æмæ Андты ’хсæн, раздæры
Испанийы колони. Чилийæн ис арæн Перу, Боливи æмæ Аргентинæимæ. Фурды былы дæргъ
Чилийы у 6,4 мин километрæй фылдæр.

Чилийы у цæгатæй хуссармæ тынг ивæзт (4300 км), æмæ уымæ гæсгæ ис дзы тынг
алыхуызон бæстыхъæд. Бæстæйы цæгаты у дунейы сурдæр æдзæрæгран Атакамæ,
хуссарырдæм у фæлмæн бæстыхъæды таг, хуссары та — уазал территоритæ, мит арæх
кæм фæуары.

Чили йæхи хæдбар расидтис 1810-æм азы, фæлæ бынтондæр ссæрибар уын йæ къухы нæ
бафтыдис 1818 азы онг. Сабыр фурды чи уыдис, уыцы хæсты фæрцы Чили йæ нырыккон
цæгаты зæххытæ йæхи бакодта (уæдмæ уыдысты Перу æмæ Боливийы территори), уыцы
рæстæгæй хæст кæнæ быцæу бæстæйы никуы уыдис, уыцы регионы иннæ бæстæтæй
хъауджыдæр. Æрмæст 1973—1983, 17 азы дæргъы, дзы æлдариуæг кодта инæлар Пиночет,
йæ заманы дунейы тугмондагдæр диктатортæй иу.

Чилиæгтæн сæ фылдæр сты католиктæ (70%). Протестантон еклезиты чырыстон
уырнджытæ (лютерантæ, æвдæм боны адвентисттæ, методисттæ æмæ æндæртæ) сты 15%,
Иеговæйы æвдисæнтæ — 1%, атеисттæ æмæ агностиктæ сты 8%.



https://os.wikipedia.org/wiki/%D0%A6%D0%B5%D0%BD%D1%82%D1%80%D0%B0%D0%BB%D0%BE%D0%BD_%D0%90%D1%84%D1%80%D0%B8%D0%BA%C3%A6%D0%B9%D1%8B_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Координатæтæ: 6°58′00″ ц. у. 20°37′00″ с. д.﻿ / ﻿6.966667° ц. у. 20.616667°
с. д. (G) (O)6.966667, 20.616667

Централон Африкæйы Республикæ (ЦАР) у Централон Африкæйы паддзахад, æнæ
денджызмæ бацæуæн. Йæ сыхаг бæстæтæ сты Судан, Демократон Республикæ Конго,
Республикæ Конго, Камерун æмæ Чад. Дунейы мæгуырдæр паддзахæдтæй иу.

Паддзахады бындуæвæрæгыл нымад у Бартелеми Богандæ. Фыццаг президент уыд Давид
Дако. Дакойы йæ бынатæй рацух кодта Жан-Бедель Бокассæ, дунейы историйы
зындгонддæр диктатортæй иу. Суанг йæ фыдгулты дзидза дæр хордта. Бокассæйы
аппæрстой францаг десантæгтæ 1979 азы сентябры.



https://os.wikipedia.org/wiki/%D0%A2%D0%B1%D0%B8%D0%BB%D0%B8%D1%81

Тбилис (гуырдз. თბილისი) кæнæ Калак (дзырд гуырдз. ქალაქი: [калаки] нысан кæны
сахар, æмæ Тбилисы уый тыххæй ир схуыдтой Калак; цæгаты Дзæуджыхъæу, горæт,
зæгъгæ, куыд схуыдтой, афтæ) — у Гуырдзыстоны сæйраг сахар.

Сахарæн йæ бындур æвæрд æрцыд V æнусы, паддзах Вахтанг I Горгасалийы фæндонмæ
гæсгæ.

Тбилиси гуырдзиаг æвзагæй цæуы (гуырдз. თბილი [тбили] «хъарм»). Иронау æй арæх
хуыдтой Калак (гуырдзиаг дзырд калаки-йæ, хуымæтæджы «сахар»), ныры мыхуыр
арæхдæр пайда кæны Тбилис, зæгъгæ, ахæм номæй. 1936-æм азмæ уырыссагау сахары
ном уыд Тифлис.

Тбилисы ис метрополитены системæ. Уый скуыста 1966-æм азы 11 январы æмæ 2007-æм
азмæ йæ скондмæ хауынц хæххыты 26,3 км æмæ 22 станцæйы.



https://os.wikipedia.org/wiki/%D0%A1%D1%8B%D0%B2%C3%A6%D0%BB%D0%BB%D0%BE%D0%BD

Сывæллон (саби дæр) у адæймаг йæ райгуырдæй æмæ асджын цалынмæ не свæййы, уæдмæ.
Сабибонты æмгъуыд культурæйæ культурæмæ иухуызон нæу. Паддзахæдтæй фылдæр хай 18
азæй къаддæр кæуыл цæуы, уыдон сывæллæттæ хонынц; уыцы терминтæй афыссы
сывæллоны статус Сывæллоны барты тыххæй конвенци дæр.

Сывæллæтты низтæ æмæ æнæниздзинад чи иртасы, уыцы медицинæйы къабаз хуыйны
педиатри.

Иугонд Нациты Организаци йæ генералон ассамблейы 1989-æм азы цы Сывæллоны барты
тыххæй конвенци сфидар кодта, уымæ гæсгæ алы сывæллонæн дæр ис йæ ныййарджыты
зоныны бар æмæ ма бирæ æндæр бартæ. Уыцы конвецимæ гæсгæ сывæллæты интерестæ сты
æхсанады интерестæй уæлдæр, ома сывæлæтты хъæуындзинæдтæн ис приоритет.



https://os.wikipedia.org/wiki/%D0%9D%D0%B8%D0%BA%D0%B0%D1%80%D0%B0%D0%B3%D1%83%C3%A6

Координатæтæ: 12°54′15″ ц. у. 84°55′19″ н. д.﻿ / ﻿12.904167° ц. у. 84.921944°
н. д. (G) (O)12.904167, -84.921944

Никарагуæ (исп. Nicaragua), кæнæ Республикæ Никарагуæ (исп. República de
Nicaragua) у Централон Америкæйы паддзахад.

Никарагуæйы атлантикон былгæрон европæйæгтæ ссардтой 1502-æм азы (Христофор
Колумбы цыппæрæм балц).

Уыцы бæстæ испайнæгтæ сæхи бакодтой 1522-æм азы (Хиль Гонсалес Давила).
Хуссар-хурныгуылæйнаг зæххытыл (цад Никарагуæ æмæ Сабыр фурды былгæроны ’хсæн цы
зæхкъубал ис, уым) цы индейæгтæ (ацтекаг знæмтæй иу) цардис, уыимæ испайнæгтæ
саразтой бадзырд, æмæ уыцы знæмы фæтæджы ном — Никарао хуындис — рахуыдтой æгас
бæстæ. Фæлæ цæгатаг территоритыл испайнæгтæн цалдæр азы бахъуыди хæцын æндæр
индейаг знæмтимæ.

XVI æнусы испайнаг конкистадортæ æрæвæрдтой бындур дыууæ сахарæн: цад
Никарагуæйы ныгуылæйнаг былгæрон, Атлантикæйæ донвæндаг кæм фæвæййы — сахар
Гранадæйæн, Сабыр фурды былгæрон та — сахар Леонæн. Индейæгты дзæвгар хай
ныццагъдæуыди кæнæ амарди, испайнæгтæ семæ кæй æрхастой, уыцы низтæй. Æгас чи
баззади, уыцы индейæгтæ райдыдтой хæццæ кæнын испайнаг æрлидзджытимæ.

Никарагуæйы конкистадортæ не ссардтой сыгъзæрин æмæ æвзисты дынджыр голтæ, æмæ
уый тыххæй Гранадæ æмæ Леон систы Испанийы аграрон колонитæ. XVI æнусы кæрон
плантациты кусынæн Африкæйæ райдыдтой ласын цагъайраг негрты. Фæлæ ахæм
кусджытæй Никарагуæйы парахатæй пайда нæ кодтой.

1570-æм азæй 1821-æм азы онг Никарагуæ уыди инæлар-капитонад (уырыс.
генерал-капитанство) Гватемалæйы сконды. Инæлар-капитонад — афтæ хуынди испайнаг
колониалон системæйы административон иуæг. Никарагуæйы территори байуæрстæуыд,
латифундист-помещикты ’хсæн. Бынæттон зæхджынтæ пайда кодтой адæмы эксплуатаци
кæныны формæ энкомьендæ æмæ пеонажæй.

Бæстæйы скæсæнварс — Москитон Былгæроны (уырыс. Москитный берег) æвзæргомау
бæстыхъæд æмæ зындзæуæн хъæдтæ кæй уыди, уый фæрцы йæ испайнæгтæ нæ баколонизаци
кодтой. Уыйхыгъд уыцы ран æрбынат кодтой, испайнаг наутæ чи стыгъта æмæ ссырдта,
уыцы англисаг пираттæ. Англисæгтæ XVII æнусæй, скæсæн былгæроны сæ позицитæ куы
бафидар кодтой, уæд райдыдтой цæугæдон Сан-Хуаны рейдты цæуын Никарагуæйы
ныгуылæнварсмæ, æмæ уым испайнаг колонитæм æрбабырс-æрбабырс кодтой. Уыцы дуг
Москитон Былгæроны цæрджыты нымæц фылдæр кодта, англисаг колонитæй чи ралыгъд,
уыцы негрты руаджы.

Москитийы сæ позицитæ бафидар кæнынмæ тырнгæйæ, англисæгтæ сарæзтой негрты
къаролы æвзæрстытæ. Англисæгтæ Москитон Былгæрон сæ армы бын дардтой суанг XIX
æнусы æмбисы онг, цалынмæ сæ, Атлантикон æмæ Сабыр фурдтæ иугæнæг канал
Никарагуæйы территорийыл аразынмæ чи хъавыди, уыцы америкæгтæ уырдыгæй нæ ацæуын
кодтой.

1821-æм азы, Америкæйы испайнаг колониты хæдбардзинады сæрвæлтау хæсты дæргъы
Никарагуæйы территори бацыди Мексикæйы скондмæ.

1823-æм азæй 1838-æм азы онг Никарагуæ уыди Центрон Америкæйы Федералон
Республикæйы сконды. Уыцы федералон паддзахады ссыгъди мидхæст, æмæ 1838-æм азы
Никарагуæ сси хæдбар.

1825 азæй 1838 азы онг бæстæйы хицау хуындис паддзахады сæргълæууæг (исп. Jefe
de Estado), стæй 1858 азы онг — сæйраг разамонæг (исп. Supremo Director),
фæстæдæр та — президент. Бæстæйы фыццаг президент уыд Фруто Чаморро, фæлæ йæ
хонынц 30-æм президент, уый тыххæй æмæ уый размæ уыдысты 29 алыхуызон
сæргълæууæджы, уыдонæй бирæтæ æрмæст иу-дыууæ мæйы дæргъы.

XIX-æм æнусы æмбисæй АИШ æмæ Стыр Британийы ’хсæн райтынг ис, Никарагуæйыл
тынгдæр æндавыны сæрвæлтау тох. Уыцы тохæн йæ сæйраг аххосаг уыди — йæ
территорийыл дыууæ фурды ’хсæн канал саразын.

1858-æм азы Никарагуæйы сæйраг сахар сси Манагуæ. Уый агъоммæ хицауад бадти куы
Леоны, куы та Гранадæйы. Манагуæ, дыууæ сахары астæу кæй уыд, уый тыххæй
равзæрстой.

1912-æм азæй 1933-æм азы онг Никарагуæ уыди АИШ-ы ’рдыгæй оккупацигонд. Уыцы
оккупацийы сæр уыдис Никарагуæйы канал аразæн ницы æндæр бæстæмæ дæттын.
Президент Альфонсо Диас æлдариуæг куы кодта, уæд 1914 азы бафыста
Брайан-Чаморройы бадзырд — уымæ гæсгæ АИШ æнустæм райста Никарагуæйы зæххыл
дыууæ фурды ’хсæн канал аразыны эксклюзивон бар, стæй кæмфæндыдæр йæ æфсæддон
базæтæ аразыны бар. Уыцы бадзырд АИШ-ы дæр схуыдтой стигъаг æмæ хынджылæггæнæг,
Никарагуæйы та Диас сси йæ адæмы æнæуынон, фæстæдæр ралыгъта АИШ-мæ, мæлгæ та
акодта Коста-Рикæйы.

1926-æм азы райдыдта национ-сæрибаргæнæн тох Аугусто Сесар Сандинойы разамындæй.
Уыцы тох фæрæстмæ, АИШ йе ’фсад ацæуын кодта — уымæн йæ æндæр аххос уыд Стыр
Депрессийы райдиан, Никарагуæйы дæргъватин хæст Иугонд Штаттæм æгæр зынаргъ сси.

1934—1979 азты, Сандино амарыны фæстæ, Никарагуæйы хицауиуæг кодта Сомосæйы
клан. Уыдоны ныхмæ тох кодтой сандинистты партизантæ æмæ фæуæлахиз сты. Фæстаг
диктатор — Анастасио Сомосæ Дебайле — йæ хæдтæхæгыл тагъд алыгъди АИШ-мæ,
фæстæдæр сусæгæй æрцарди Парагвайы, фæлæ йæ 1980 азы ссардтой æмæ 17 сентябры,
йæ хæдтулгæйы уынджы куы фæцæйцыд, амардтой.

1979—1990 азты паддзахады хицауиуæг кодтой сандинисттæ. Уыцы заман ма уыди
Контрасты ныхмæ мидхæст.

1985—1990 азты Никарагуæйы сæргъ лæууыд Национ ссæрибары Сандинистон фронты
фæтæг Даниэль Ортегæ Сааведрæ.

1990-æм азы демократон æвзæрстыты сандинисттæ фембылды сты æмæ хицауиуæг кæнын
райдыдта, америкæдзаст чи уыди, ахæм ног хицауад. Паддзахады ног президент ссис
сылгоймаг Виоле́та Ба́рриос де Чамо́рро (исп. Violeta Barrios de Chamorro;
райгуырдис 1929 азы 18 октябры). Уый расидтис национ фидыдады идейæ, æмæ йæхæдæг
сарæзта фыццаг къахдзæф: ныххатыр кодта йæ лæджы марæджы æмæ бардзырд радта,
цæмæй йæ ахæстонæй ссæрибар кæной. Йæ лæг Педро Барриос де Чаморро уыд
оппозицион сенатор æмæ мард æрцыд Самосæйы дуджы. Уымæй ног сылгоймаг-президенты
фæндыд зæгъын: мидхæсты рæстæджы бирæ туг ныккалд, фæлæ мах хъуамæ кæрæдзийæн
ныххатыр кæнæм æмæ иумæ сабыр цард аразæм. Адæм Вероникæйыл тынг æууæндыдысты,
фæлæ йæ бон не сси раздæр сын цæмæйты ныфсæвæрдта, уыдон сæххæст кæнын. Уыйимæ
иумæ йæ къухы бафтыд мидхæст æрлæууын кæнын.

Йæ фæстæ цы хицауæдтæ уыд Никарагуæйы, уыдонæй дæр адæм райгон нæ уыдысты, æмæ
2006-æм азы ноябры президентæй ногæй равзæрстæуыд Даниэль Ортегæ. Уый æвзæрстыты
райста æппæт хъæлæсты 38,07%.

Никарагуæ у Централон Америкæйы тæккæ стырдæр паддзахад. Йæ фæзуат у 494 мин кв.
км. Уæрхмæ у 540 км.

Паддзахадæн йæ иу фарс æхсы Сабыр фурд. Уыцы фурды былгæроны дæргъ у 320 км. Йе
’ннæ фарс æхсы Карибы денджыз. Йæ былгæроны дæргъ — 480 км. Сурзæххыл цæгаты
’рдыгæй æмарæн у Гондурасимæ (922 км), хуссары ’рдыгæй — Коста-Рикæимæ (сæ
иумæйаг арæны дæргъ æдæппæтæй у 1231 км).

Бæстæйы сæйраг сахар у Манагуæ. Никарагуæ у Центрон Америкæйы тæккæ
гæзæмæдзæрæгджын бæстæтæй иу æмæ ацы æууæлмæ гæсгæ уæлдай уадзы æрмæст Белизæн.
Никарагуæйы ис бирæ алыхуызон ланшафттæ.

Бæстæйы территори адихгæнæн ис цыппар дынджыр æрдзон облæстыл. Никарагуæйы
фылдæр хай ахсы, хуссарырдæм фæнарæгдæр чи вæййы æмæ картæйы морæхуыз
æртæкъуымæджы ’нгæс чи у, уыцы облæст — Никарагуæйаг уæлвæз (уырыс.
Никарагуанское нагорье).

Скæсæнырдыгæй йемæ æмарæн у дыккаг облæст — Москитон былгæрон. Никарагуæйы
Карибы былгæрон у цъымараджын æмæ дæлиау æвæрд ран, æмæ фæци мангровæ хъæдтæ æмæ
зындзæуæн джунглиты бын.

Цыппæрæм облæст — ныгуылæйнаг Никарагуæйы вулканджын зонæ. Бæстæйы ис 19
вулканы, уыдонæй иуæй-иутæ архайгæ.

Никарагуæйæн ис хъæздыг флорæ æмæ фаунæ. Бæлæстæй тæккæ арæхдæр æмбæлынц тулдз,
нæзы (бæстæйы ныгуылæйнаг æмæ центрон районтæ), сырх бæлас æмæ каучукдартæ.
Тæккæ æмбæлагдæр цæрæгойтæ сты пумæ, оцелот, саг, маймулитæ (цалдæр хуызы),
аллигатор, бирæхуызон колибри æмæ тутитæ. Паддзахады æмæ æгас Централон
Америкæйы стырдæр цад Никарагуæйы æмбæлынц æдзæхх доны чи цæры, ахæм акулæ (2—3
метры дæргъæн) æмæ кардгæсаг (уырыс. меч-рыба). Ацы факт æвдисы, раздæр уыцы
цад, стæй Никарагуæйы æндæр цадтæ денджызы бакæлæнтæ кæй уыдысты, цалынмæ
тектоникон архайд нæ сарæзта, цад фурдæй чи фæхицæн кодта, уыцы Сабырфурдаг
быдыр (уырыс. Тихоокеанская равнина).

Никарагуæ у президентон республикæ. Паддзахад æмæ хицауады сæргълæууæг у
президент. Равзарынц æй фондз азы æмгъуыдмæ.

Закъæттæуадзæг оргæн — иупалатон Национ Ассамблей. Йе сконды ис, æппæтон æмæ
комкоммæ ’взæрстыты 5 азы æмгъуыдмæ кæй равзарынц, ахæм 92 депутаты. Уыдонæй 20
— æвзæрст цæуынц æгас бæстæйы, 70 — зылдтæ æмæ автономон облæсттæй, дыууæ
депутаты та æвзæрст нæ цæуынц: иу у, айразмæ фондз азы президент чи уыди, уый;
иннæ — ныртæккæйы президентæн æвзæрстыты чи фæхæрд, æмæ хъæлæстæм гæсгæ дыккаг
бынат чи бацахста, уыцы кандидат.

Цæрджыты нымæц у 5,8 милуаны (2008-м азы июлы æввахсон бахыгъдмæ гæсгæ), уыдонæй
54% цæрынц сахарты.

Æрвылаз цæрджыты нымæцыл бафты 1,8%, иу рæстæмбис сылгоймагæн хауы 2,69
сывæллоны (2007). Миграци негативон у (ома, бæстæмæ цас æрбалидзынц, уымæй
фылдæр алидзынц): -1,15 мигранты цæрджыты алы минмæ дæр (2007 азы бæрæггæнæнтæм
гæсгæ).

Негрты Никарагуæйы къорд у Централон Америкæйы стырдæр. Уыдоны ’хсæн ис
гарифунæйаг адæмы минæвæрттæ дæр — сæ фыдæлты ’хсæн уыдысты араваккаг адæм,
Карибы денджызы сакъадæхты бындурон цæрджытæ.

Паддзахады официалон æвзаг у испайнаг (ис æм бынæттон фонологион хицæндзинæдтæ).
Уыимæ пайда кæнынц индейаг æвзæгтæй дæр (æппæты зынгæдæр у мискитойаг æвзаг,
дзурынц ыл сæдæ мин адæймагæй фылдæр). Скæсæны былгæрон чи цæры, уыцы негрты
’хсæн æмбæлы англисаг æвзаджы бынæттон здæхтытæ.

Никарагуæйы къуырматæн ис сæхи жестты æвзаг. Уыцы æвзагæн дунейы лингвисттæ стыр
цымыдис дарынц, уый тыххæй æмæ 1980-æмты уыцы æвзаг къуырма сывæлæтты ’хсæн
йæхæдæг сæвзæрд, æрдзон æгъдауæй. Кæс: Никарагуæйы жестты æвзаг.

Никарагуæйы бæстыхъæд у тропикон æмæ пассатон. Хус периоды (мартъийæ маймæ) боны
рæстæмбис температурæ у +24 ... +32°С. Къæвдатæ фылдæр уарынц июнæй октябры онг.
Уыцы периоды боны рæстæмбис температурæ у + 26 … +28°С. Сабыр фурды быгæрон æмæ
бæстæйы центрон районтæм абалц кæнынæн тæккæ хуыздæр афон у хус æмæ сатæг
рагзымæг. Атлантикæйы былгæронмæ цæуæн ис афæдзы дæргъы цыфæнды афон, рыгджын
апрель æмæ майæ фæстæмæ.

1 кордобæ = 100 сентавойы. Фæсарæйнаг валютæ баивæн ис банчы кæнæ æхцаивæн
пунктты. Фæлæ кордобæтæ фидар валютæйыл баивын зын у.

Кредитон картæйы фæрцы бафидæн ис Никарагуæйы кæмдæриддæр. Бæстæйы практикон
æгъдауæй парахатæй пайда кæнынц доллæртæй.

2005 азы 1-æм ноябрæй Уæрæсейы æмбæстонтæй Никарагуæмæ чи цæуы, уыдон хъуамæ
райсой визæ.

Бæстæйæ хæдтæхæгыл атæхыны размæ хъæуы бафидын аэропортон фиддон — 35 доллæры.
Вакцинацийы тыххæй сертификат нæ хъæуы. Хæдзарон цæрæгойтæ бæстæйæ аласын æмæ
бæстæмæ æрбаласыны тыххæй æнæмæнг хъæуы бавдисын æмбæлон гæххæттытæ, стæй
бафидын аласт/æрбаласты бар раттыны тыххæй 20 доллæры. Бæстæмæ æрбаласæн ис: 200
сигареты кæнæ 50 сигарæйы, расыггæнæг нозты 3 литры, къафеттæ кæнæ шоколады 2
килограммы. Уымæй уæлдай ма ис æрбаласæн мини-компьютер, бинокль, фото-, аудио-
æмæ видеотехникæ — алы пунктæй фæйнæ иу дзаумайы.

Никарагуæйæгтæ кæнынц хæринæгтæ пырындзæй, бынæттон халсартæй; уыдонæй уæлдай ма
кæнынц армадиллы дзидзайæ конд хæринæгтæ. Уазæгдзæрæнты æмæ ресторанты туристтæн
цы фæдæттынц, уыцы хæринæгты фылдæр хай конд у денджызы лæвæрттæй. Бæстæйы тæккæ
хъуыстгонддæр расыггæнаг нозт у, Флор Де Канья, зæгъгæ, ахæм ром. Никарагуæйæ йæ
ласынц дунейы алы рæттæм.

Никарагуæйы алы сахар æмæ хъæу афæдз иу хатт бæрæг кæны йæ хъахъхъæнæг зæды бон.
Ахæм бонтæйы иуы (зæгъæм, Сан-Себастьяны сахары январы æмæ Сантьягойы сахары
июлы) фенæн ис бирæ алыхуызон рæсугъд фольклорон равдыстытæ, карнавалтæ æмæ
маскарадтæ.

Никарагуæйы экономикæйы сæйраг сектор у хъæууон хæдзарад. Йæ экспорты тæккæ
ахсджиагдæр товартæ сты хæрзхъæд къофи, стурыфыд, æхсыры продукттæ, тамако,
æнæкуыстгонд сыгъзæрин змис, арахис, сæкæры хъæзы æрдæгфабрикат.

Паддзахады импорт цас у, уыйас йæ экспорт 1 млрд. доллæры къаддæр у. Уымæн йæ
сæйраг аххос у, инфляци фæкъаддæр кæнынæн ивгъуыд æнусы 90-æм азты æмбисæй сæ
национ валютæ доллæримæ абаргæйæ цæмæй зынаргъ уа, ахæм политикæ кæй кæнынц,
уый.

Ахæм политикæ аразынæн йæ материалон бындур у, Дунеон Валютон Фонд (ДВФ; уырыс.:
МВФ) Никарагуæйæн цы кредиттæ дæтты, уыдон. 2006-æм азы паддзахады валютæйы
резервты бæрц уыди 869 милуан доллæры.

Ахæм политикæйы фæрцы 2004-æм азмæ кордобæйы курс фæфылдæр ис 2,5 хатты, æмæ
уыйохыл аласгæ товарты æргътæ тагъд уæлæмæ схызтысты, æрласгæ товарты æргътæ та
дзæвгар фæаслам сты. Фæстаг азты бирæ традицион товартæ уадзджытæ фæкъаддæр
кодтой сæ товаруагъд, зæгъæм, къофигæнджытæ. Кæд æмæ дунейы базарты къофийы аргъ
уæлæмæ цæуы, уæддæр. Егъаудæр проблемæтæй иу у энергетикæйы уавæр.
Электроэнергийы 84% дæттынц хъæрмэлектростанцæтæ (ТЭЦ), кæд æмæ ма 1990-æм азы
электроэнергийы æрдæджы бæрц цыди ГеоЭС æмæ гидроэлектростанцæтæй. Нефты æргътæ
дынджыр кæй сты, уый фæрцы электроэнерги кæныны ахæм структурæ дæтты инфляци æмæ
къуылымпы кæны экономикон рæзт. Зæгъæм, 2007-æм азы инфляцийы бæрц уыди 16,88%,
ВВП-йы рæзт та æрмæст 3,7%.

Туризм райрæзти æрæджы, фæлæ уæддæр бæстæйы дыккаг стырдæр экономикæйы къабаз
сси. Никарагуæйы президент Ортегæ куыд загъта, туризм хъуамæ фæахъаз уа
мæгуырдзинады ныхмæ тохы бæстæйы алы къуымы дæр. Туризмы рæзт æххуыс кæны
арæзтад, хъæууон хæдзарад æмæ æндæр къабæзтæн дæр.

Латинаг Америкæйы паддахæдты ’хсæн Никарагуæйæн раппæлæн ис фыдракæндты
ныллæгдæр бæрцæй: 100 мин цæрджытæн æрцæуы æрмæст 12 фыдракæнды.

Никарагуæйы зæххы хуылф ис сыгъзæрин, æвзист, æрхуы, вольфрам, зды, цинк,
никель, джынасу.

Уымæй уæлдай ма дзы ссардæуыд, бæрцæй къаннæггомау чи у, ахæм нефт æмæ газы
гуырæнтæ. Ныртæккæ ныгуылæйнаг компанитæ архайынц ууыл, цæмæй сын уа нефт æмæ
газ кусыны бар, фæлæ сæ къуылымпы кæнынц дыууæ хъуыддаджы. Фыццаджы, сыхаг
бæстæтæ экологион уавæр фæфыддæрæй кæй тæрсынц (уæлдайдæр, курортон-туристон
къабаз парахат кæмæ у, уыцы Коста-Рикæ). Дыккаджы та, уыцы гуырæнтæ цы
территорийыл сты, уыдон дзырддаг кæй сты, ома арæнгæрон быцæуты сæр кæй сты.

Транспортон фæрæзтæ æмæ коммуникациты фылдæр хай сгуппар сты Никарагуæйы
ныгуылæны. Автомобилон фæндæгтæ парахатæй аразын райдыдтой 1940-æм азты, æмæ
ныртæккæ сæ иумæйаг дæргъ у 20 мин километрмæ æввахс. Фæлæ фæндæгтæн сæ фылдæр
хай (16,5 мин км) у æнæ хъæбæр уæлцъарæй. Скæсæйнаг былгæрон афæдз фараст мæйы
вæййы къæвдатæ æмæ уый тыххæй уырдыгæй бæстæйы ныгуылæнмæ фæндæгтыл цæуæн нæй,
æмæ бынæттон цæрджытæ автотранспорты бæсты пайда кæнынц цæугæдæттæй.

Национ авиакомпани «Аэроникæ»-йы хæдтæхджыты ис тæхæн куыд Никарагуæйы мидæг иу
ранæй иннæ ранмæ, афтæ æндæр бæстæтæм дæр. Паддзахады сæйраг сахары аэропорт
хуыйны Аугусто Сандинойы номыл. Æдæппæт бæстæйы ис 176 аэропорты, уыдонæй æрмæст
иуæндæс аэропортæн ис хъæбæр стæхæн таг.

Кæд æмæ Никарагуæйы фыццаг æфсæнвæндæгтæ фæзындысты XIX æнусы, 2001 азæй фæстæмæ
уыдонæй иу километрæй дæр нал пайда кæнынц. Ис егъау арæзтады пълан, кæцымæ
гæсгæ æфсæнвæндаг (FERISTSA Railway) цæудзæн АИШ-æй Хуссар Америкæмæ, ома
Никарагуæйы зæххытыл дæр.

Сæйраг денджызон порттæ æрбынат сты Сабыр фурды былгæрон: Коринто (Corinto),
Пуэрто-Сандино (Puerto Sandino) æмæ Сан-Хуан-дель-Сур (San Juan del Sur).

XX æнусы дыккаг æмбисæй, ССР Цæдисы ахадындзинады фæфылдæры охыл, Никарагуæйы
тыхджындæр кæнын райдыдтой галиу политикон идейæтæ. Уыцы хъуыддаг сæвзæрын кодта
конфликт Никарагуæ æмæ, диктатор Сомосæйæн æххуыс чи кодта, уыцы АИШ-ы ’хсæн.
Ныртæккæйы заман Никарагуæйы тыхджынæй тыхджындæр кæны антиамерикаг змæлд, æмæ
уыйохыл бæстæйæн ис æнгом ахастытæ, галиудзаст чи у, уыцы Кубæ, Венесуэлæ,
Боливи æмæ æндæр ахæм паддзахæдтимæ.

Никарагуæ сси, Уæрæсейы фæстæ, дыккаг ахæм паддзахад, Абхазы æмæ Хуссар Ирыстоны
хæдбардзинад официалон æгъдауæй чи банымадта. Уыцы хабар æмбæлон фæткыл
фехъуысын кодта бæстæйы президент Даниэль Ортегæ.



https://os.wikipedia.org/wiki/%D0%94%D1%83%D0%BD%D0%B0%D0%B9

Дунай (Донай) у Европæйы дыккаг стырдæр цæугæдон (Волгæйы фæстæ). Æфты Сау
денджызмæ (кæс Дунайы дельтæ), афæдз фæхæссы 210 км³ дон.

Дунайы былтыл лæууынц бирæ сахартæ, уыдоны ’хсæн Европæйы цыппар паддзахады
сæйраг сахартæ: Венæ (Австрийы сæйраг сахар, 1597 мин цæрæджы), Белград (Сербийы
сæйраг сахар, 1168 мин), Будапешт (Венгрийы сæйраг сахар, 2016 мин), Братиславæ
(Словакийы сæйраг сахар, 425 мин).

Дунайы нæмттæ сты рум. Dunăre, венг. Duna, нем. Donau, хорв. Dunav, серб. Дунав,
Dunav, слов. Dunaj, болг. Дунав, укр. Дунай, лат. Danubius, Danuvius.

Иу теоримæ гæсгæ, Дунайы ном равзæрд скифаг-сарматаг дзырдæй dānu (нырыккон ирон
æвзаджы дон). Æндæр теори куыд зæгъы, кельтаг дзырдбаст у: danu «тагъд» æмæ vius
«дон».

1992-æм азы Германы скуыста ног наудзæуæн канал Рейн—Дунай. Уыцы рæстæгæй Дунай
сси Цæгат денджызæй (порт Роттердам) Сау денджызмæ (порт Сулин) наудзæуæн
фæндаджы хай. Уымæй фæфылдæр ласт уæргъты бæрцуат.

1999-æм азы Дунаймæ ныххаудтой æртæ хиды Сербийы, НАТО-йы бомбардировкæйы
аххосæй; уымæй нал уыд науыл бацæуæн. Донвæд уыцы хидты хæйттæй ссыгъдæг
чындæуыд æрмæст 2002-æм азмæ.



https://os.wikipedia.org/wiki/%D0%91%D0%B0%D0%B3%D0%B4%D0%B0%D0%B4

Багдад (Багъдад) (араб. بغداد‎‎ [багъдад]) у Ирачы стырдæр æмæ сæйраг сахар.
Цæрынц дзы 6,5 милуан адæймаджы, араббаг дунейы дыккаг стырдæр сахар. Сахар
лæууы цæугæдон Тигрыл.

Кæд æмæ араббаг сахар у рагзаманæй, йæ номы фæзынд баст у ирайнаг æвзæгтимæ.
Астæуккаг персайнаг æвзаджы уыд вазыгджын дзырд bag «хуыцау» + dād «лæвæрд», ома
«хуыцауы лæвæр», «хуыцау кæй балæвæр кодта». Æндæр персайнаг верси у дзырдбаст
Bāgh-dād «лæвæрд дыргъдон». Бынаты ацы ном фæзынди пысылмон заманы агъоммæ.

762 азы 30 июлы араббаг калиф Аль-Мансур ног сахары бындур сæвæрдта, уый арæзта
ног сахар цæмæй уый уа йæ империйы сæйраг сахар. Йæхæдæг йæ сахар хуыдта мадинат
ас-салям «сабырдзинады сахар».

Бирæ культурон хæзнатæ басыгъдысты Багдады, 2003 азы хæсты рæстæг сахар арты
амæттаг куы баци, уæд. Уыдоны ’хсæн Националон Библиотекæйы рагон чингуытæ.
Багдады зоопарчы цы 700 цæрæгойы цардысты, уыдонæй æгасæй баззæд æрмæст 35 —
æндæртæ давд æрцыдысты кæнæ та стонгæй амардысты, æнæцæстдардæй куы баззадысты.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD%D1%8B_%D0%A5%C3%A6%D1%81%D1%82_(2008)

Хуссар Ирыстоны дыккаг хæст (уырыссагау æй фæхонынц Фондзбонон хæст дæр,
гуырдзиаг историографи йæ хоны Уæрæсейы-Гуырдзыйы хæст) уыд 2008-æм азы сæрды. 7
августы æхсæвыгон гуырдзиаг салдæттæ бабырстой Цхинвалмæ. Уыдон парахатæй пайда
кодтой артиллери æмæ танктæй, уыцы бабырсты рæстæг амардысты Цхинвалы цæрджытæй
бирæ, хæлд кæнæ сыгъд æрцыдысты бирæ амаддзæгтæ.

8 августы Уæрæсейы æфсад æрбацыдис Хуссар Ирыстонмæ æмæ ссæрибар кодта йæ сæйраг
сахар, стæй республикæйы алы район дæр (уыимæ Ленингоры район, кæцыйæн йæ фылдæр
хай хæсты агъоммæ Республикæйы хицæуады дæлбар нæ уыдис).

Уæрæсейы æфсад æмæ хуссар-ирыстойнаг æфсæддонтæ бырстой размæ, байстой Гур æмæ
ныппырх кодтой Гуырдзыстоны æфсаддон базæтæй бирæ.

Уыцы хæсты фæдыл Уæрæсейы Федераци (йæ президенты барамындтытæй) Республикæ
Хуссар Ирыстон æмæ Республикæ Абхазы хæдбардзинад банымадта. Уыцы республикæты
цы Тбилисы дæлбар территоритæ ма уыдысты (Ленингоры район, Цхинвалы районы
гуырдзиаг хъæутæ æмæ «Уæллаг Абхаз»), уыдон бынæттон хицауæдтæм бахаудысты.
Афтæмæй 2008-æм азы сæрды фæстæ Гуырдзыстоны кæддæры автономитæ Хуссар Ирыстон
æмæ Абхаз сæ советон рæстæджы арæнтæм бацыдысты.



https://os.wikipedia.org/wiki/%D0%98%D0%BD%D0%B4%D0%B8%D0%B9%D1%8B_%D1%84%D1%83%D1%80%D0%B4

Индийы фурд (океан) у Зæххы къорийы фурдты æртыккаг стырдæр. Зæххæн æмбæрзы йæ
донцъары 20%.

Цæгатырдыгæй арæнгонд у Азийы континентæй, ныгуылæнырдыгæй — Аравийы
æрдæгсакъадах æмæ Африкæйæ, скæсæнырдыгæй — Индокитай, Зонды сакъадæхтæй,
хуссарырдыгæй — Хуссар фурдæй. Индийы æмæ Атлантикон фурдты ’хсæн арæн цæуы
скæсæн дæргъады 20 градусыл, Индийы æмæ Сабыр фурдты арæн — скæсæн дæргъады 147
градусыл.

Индийы фурды тæккæ цæгатагдæр стъæлф ис Персы бакæлæны, цæгат уæрхады 30
градусмæ æввахс. Индийы фурд у 10000 км уæрхæн. Йæ фæзуат у 73 556 000 км² (Сырх
денджыз æмæ Персы бакæлæн нымайгæйæ), бæрцут — 292 131 000 км³.

Индийы фурды æрбынат кодтой сакъадахон бæстæтæ — Мадагаскар, Комораг сакъадæхтæ,
Сейшелтæ, Мальдивтæ, Маврикий, Шри-Ланка.



https://os.wikipedia.org/wiki/%D0%A8%D0%B8%D0%B8%D1%82%D1%82%C3%A6

Шииттæ (араб. شيعة‎‎ [шиа] «фарсхæцджытæ, къорд, фракци, парти») у цалдæр
пысылмон здæхты (шииттæ-дыууадæсонтæ, алавиттæ, друзтæ, исмаилиттæ æмæ æнд.)
иумæйаг ном. Уыцы здæхтытыл хæст дингæнджытæм гæсгæ имам уæвыны, стæй уммæйы
сæргъы уæвыны бар ис æрмæстдæр пехуымпар Мæхæмæты фæдонтæн. Фæлæ фылдæр хатт
шииттæй хонынц уыдоны сеппæты нæ, фæлæ сæрмагондæй дыууадæсон шиитты (уырыс.
шииты-двунадесятники). Уыдон сæ нымæцмæ гæсгæ сты пысылмон дины дыккаг стырдæр
здæхт (суннитты фæстæ). Ацы здæхты дингæнджытæм гæсгæ пехуымпар Мæхæмæты
закъонон бындартæ сты айдагъ Али ибн Абу Талибы сæйраг хаххы фæдонтæ.

Ныртæккæ шиитты алыхуызон коммунæты дингæнджытæ цæрынц, зæгъæн ис æмæ æппæт
пысылмон бæстæты. Шииттæ сты Ираны, Азербайджаны æмæ Иракы цæрджыты фылдæр хай,
стæй уыцы здæхтыл хæст сты бирæ адæймæгтæ Ливаны, Йемены, Бахрейны. Таджикистаны
Хæххон-Бадахсаны облæсты цæрджыты фылдæр хай сты исмаилитаг шииттæ.

Уæрæсейаг шиитты нымæц у цъус. Уыдон сты: лекъæгты æмæ даргинæгты чысыл хай
Дагъистаны, стæй нæ бæстæйы чи цæры, уыцы азербайджайнæгтæн сæ фылдæр.



https://os.wikipedia.org/wiki/%D0%A5%D1%83%D1%8B%D1%86%D0%B0%D1%83%D0%B1%D0%BE%D0%BD

Рагон иудейаг традицимæ гæсгæ къуырийы фыццаг бон уыд хуыцаубон, фæстаг бон та —
сабат (æвдæм бон). Нырыккон дунейы паддзахæдтæй фылдæр хуыцаубон нымайынц
къуырийы фæстаг боныл (ISO 8601 стандартмæ гæсгæ дæр афтæ у) æмæ дзы
фæлладуадзæн бон у.

Чырыстон дины еклезитæй фылдæрмæ хуыцаубон у кувыны бон (куадзæн дæр уымæн
хауы). Фæлæ Рагон фæдзæхсты чиныджы цы дæс амынды ранымад сты, уыдоны ’хсæн иу
(цыппæрæм) уырнджытæй домы сабаты дæргъы кувын, куыстæй та хи иуварс кæнын. Уыцы
домæны фæдыл фæзындысты, сабат сæйраг кувæнбоныл чи нымаййынц, ахæм чырыстæттæ
дæр — уыдонæй тæккæ зынгæдæр æвдæм боны (ома, сабаты) адвентисттæ.



https://os.wikipedia.org/wiki/%D0%A5%D0%BE%D1%80%D0%B2%D0%B0%D1%82%D0%B0%D0%B3_%C3%A6%D0%B2%D0%B7%D0%B0%D0%B3

Хорватаг æвзаг (хорв. hrvatski jezik) у хорватаг адæмы мадæлон æвзаг, Хорватийы
паддзахадон æвзаг. Дзурынц ыл 6,2 милуан адæймаджы. XX æнусы ма хуынди
сербаг-хорватаг æвзаг, фæлæ Югославийы фехæлды рæстæг иу æвзаджы хæстæг
диалекттæ политикон аххостæй схуыдтой сербаг, хорватаг æмæ босниаг æвзæгтæ.

Нырыккон Хорватийы стынг и пуризм: паддзахады æххуысæй парахат кæнынц славяйнаг
уидыгтæй арæзт ног дзырдтæ sveučilište «æппæтæн-ахуыргæнæндон» (университет,
серб. универзитет), nogomet «къах-калгæ» (футбол/къахпорти, серб. фудбал) æмæ
афтæ дарддæр. Хицæн хæдбар паддзахæдты дыууæ æвзаджы кæнынц дардæй-дарддæр.

Хорватаг алфавит («гаевицæ») арæзт у латинаг бындурыл, чехаг алфавиты хуызæн, ис
дзы 27 дамгъæйы æмæ 3 диграфы (уыдон дамгъæтыл нымад сты, куыд ирон алфавиты
дæр, афтæ).



https://os.wikipedia.org/wiki/%D0%A1%D0%BF%D0%B0%D0%BC

Спам (англ. spam) — коммерцион кæнæ æндæргъуыз рекламон æрвыстытæ постмæ, кæнæ
та e-mail-мæ, адæммæ, кæдоны хъæугæ дæр нæ кæны.

Æппæтфæткон нысан "спам"-æй, уырыссагаудзур адæм фыццаг райдыдтой электронон
фыстæджыты æрвыстытæ хонын. Нæ разбадзургæ æрбафысттæ уацты уысмон æмивды
системæты (дæнцæгæн, ICQ) хуындæуынц SPIM.

Æппæтвыццаг, «SPAM»-ныхас фæзынди 1936 азы æмæ æмбæрсты цыд, куыд SPiced hAM
(судзаг цæхджын хуыйыфыд) æмæ уыди Hormel Foods Corporation-компанийы, дзидзайы
консервты товарон нысан — хуыйæ конд судзаг тахынæджы фаршы.

Дыккаг дунеон хæсты фæстæ дзы баззади дунейы фæстауæрцтæ, кæдоны фæцарызтой
хæсты рæстæджы ифтонгкæнынмæ канд америкæйаг салдæтты нæ, фæлæ ма ленд-лизы
программæйы цæдисонты. Цæмæй уыппæт фæстæуæрцæй фервæзой (кæцы ма мæлæты æвæд
дæр нал уыди) Hormel Foods скодтой йæхиформæ рекламон кампани. Алы аслам
дуканийы, алы къуымæй, автобустыл æмæ трамвайтыл, газеттæй æмæ витринитæй дæр,
кæй зæгъын æй хъæуы. Уымæй уæлдай ма йæ радиойæ дæр трансляци кодтой йæ рекламæ.
Адæм дзы фæсæлæт сты, цыбыр ныхасæй.



https://os.wikipedia.org/wiki/%D0%94%D0%B6%D0%BE%D0%BC%D0%BE%D0%BB%D1%83%D0%BD%D0%B3%D0%BC%C3%A6

Координатæтæ: 27°59′17″ ц. у. 86°55′31″ с. д.﻿ / ﻿27.988056° ц. у. 86.925278°
с. д. (G) (O) (Я)27.988056, 86.925278

Джомолунгмæ (тиб. ཇོ་མོ་གླང་མ), Эверест (англ. Mount Everest), кæнæ Сагарматхæ
(непал. सगरमाथा) у тæккæ бæрзондæр цъупп Зæххыл, йæ бæрзонд алыхуызон
бæрæггæнæнтæм гæсгæ 8844,43 кæнæ 8848, кæнæ 8852, кæнæ 8850 м, лæууы Гималайты.
Хох æвæрд у Непал æмæ Китайы Тибеты автономон район арæныл, цъупп Китайы ис
’рдыгæй. Йæ формæмæ гæсгæ у пирамидæйы хуызæн, хуссарварс у уырдыгдæр. Хохæй
алырдæм бырынц æмæ кæлынц цъититæ, кæдонæн сæ кæрон ис 5 мин метры бæрзондыл.
Хуссарварс æмæ пирамидæйы фæрсчытыл мит æмæ фирн нæ лæууынц, æмæ уымæн вæййынц
гом. Хохы цыдæр хай хауы Националон парк Сагарматхæмæ (Непал).

«Джомолунгмæ» у тибетаг æвзагæй æрбайсгæ дзырд æмæ амоны «Уæларвон (jamma) Мад
(ma) Зæххæн (lung)», æмæ йæ афтæ схуыдтой бойнаг дины зæды Шераб Чжаммы тыххæй.
Джомолунгмæйы непайлаг ном — «Сагарматхæ» — дæтты тæлмацæй «Хуыцæутты Мад».
Англисаг ном «Эверест» (англ. Mount Everest) лæвæрд æрцыдис хохæн сэр Джордж
Эвересты (англ. George Everest кадæн. Уый уыди геодезион службæйы сæргълæууæг
Британийы Индийы 1830-1843 азты. Цъуппæн ацы ном раттыны фæндон фыццаг рæгъмæ
рахаста 1856 азы, йæ бынаты йæ чи раивта, уыцы Эндрю Во (англ. Andrew Waugh,
1810—1878), йæ дæлбар кусæг Р. Сикдара 1852 азы «Цъупп XV» фыццаг хатт куы
сбарста æмæ куыд равдыста, уый регионы бæрзонддæр цъупп кæй у, стæй, гæнæн ис,
æмæ уа æнæхъæн дунейы бæрзонддæр хох.

Джомолунгмæмæ фыццаг схызт уыдис 1953-æм азы 29 майы. Схизджытæ уыдысты шерп
Тэнцинг Норгэй æмæ ногзеландиаг Эдмунд Хиллари. 1950-æм азты арæзт æрцыдис 50
бæрц экспедицитæ Гималайтæм æмæ Каракоруммæ (Джомолунгмæмæ, Чогоримæ,
Канченджангæмæ, Нанга Парбатмæ æмæ æндæр цъуппытæм). Экспедициты архайджытæн сæ
къухы бафтыдис цалдæр авдминметрон цъуппы басæттын, фæлæ сæ бон астминонтæн ницы
баци бакæнын. Тæккæ хуыздæр бæрæггæнæнтæ равдыстой ахæм æнæкæрон схызтыты
Джомолунгмæмæ англисаг альпинисттæ — 1924 азы Нортон схызтис 8565 метрмæ, Джордж
Мэллори æмæ Эндрю Ирвин (Н. Оделлы æркастмæ гæсгæ) — 8600 метрæй уæлдæр (ис бирæ
фиппаинæгтæ, фæмард сты фæстæмæ фæндагыл ууыл, хæснаг бахæццæ сты цъупмæ æви нæ
цæуы ма ныр дæр), 1933 азы П. Вин-Харрис, Л. Уэйгер æмæ Ф. Смит — 8565 м.

Адæймаг цы фыццаг астминон басаста, уый уыди Аннапурна I. 1950 азы йæм схызтысты
францаг альпинисттæ М. Эрцог æмæ М. Ляшеналь. Уыдоны фæуæлахизы фæстæ асастис
миф — ахæм бæрзонд цъуппытæм адæймаг кæй не схиздзæн, уый. Алы бæстæтæй
альпинисттæ тагъд кодтой, цæмæй ма байрæджы кæной, æмæ фыццаг исты астминон
цъупп басæттой. Фондз азы дæргъы фыццаг уæлахизы фæстæ саст æрцыдысты æхсæз
астминон цъуппы: Джомолунгмæ (Англисы альпинисттæ), Нанга Парбат (Герман Буль,
Австри), Чогори (Италийы альпинисттæ), Чо-Ойю (Австрийы альпинисттæ),
Канченджангæ (Англисы альпинисттæ) æмæ Макалу (Францы альпинисттæ). Фæстæдæр
азты уыцы змæлд нæ фæмынæг ис. Альпинизм цы бæстæты тынг фидар уыд (Австри,
Англис, ФРГ, Франц æмæ Швейцари), уыдонмæ æфтауын райдыдтой АИШ-ы, Италийы,
Японы, Аргентинæйы, Китайы, Индийы, фæстæдæр та Чехословакийы, Польшæйы,
Югославийы, Хуссар Корейы, Советон Цæдисы, Уæрæсе, Хъазахстан æмæ Украинæйы
альпинисттæ. Фыццаг сылгоймаг, Эверестмæ чи схызтис, уый уыд япойнаг альпинисткæ
Дзюнко Табэй (1976 азы). 2005-æм азы 14 майы фирмæ «Eurocopter»ы тæхæг-фæлварæг
Дидье Дельсаль (Didier Delsalle) æрбадын кодта хохы цъуппыл вертолёт Eurocopter
AS 350 Ecureuil. Уый уыди фыццаг ахæм цау историйы.

Фыццаг хатт Советон Цæдисы альпинисттæ схызтысты Эверестмæ 1982-æм азы
уалдзæджы. Уымæй размæ экспедицийы архайджытæй иу дæр 7600 метрæй уæлдæр не
схызтис. Экспедицийы сæргълæууæг уыди Евгений Тамм (зындгонд физик И.Е.Таммы
фырт), хистæр тренер — Анатолий Овчинников, тренер — Борис Романов, штурмон
капитантæ — Валентин Иванов, Ерванд Ильинский, Эдуард Мысловский. Ацы экспедици
уыди 25 цъупмæ схизæг. Фыццаг экспедицийæ цъупмæ схызтысты Владимир Балыбердин
æмæ Эдуард Мысловский, Сергей Бершов 4 майы 1982 азы æхсæвæй схызти М.
Туркевичимæ æмæ уый уыди фыццаг схызтbc æхсæвыгон. 4 майæ 9 маймæ Эвæресты
цъуппыл ацы экспедицийæ балæууыдысты 11 архайæджы. Маршрут уыди тæккæ тæссагдæр
хуссар-ныгуылæны фарсыл.



https://os.wikipedia.org/wiki/%D0%93%D1%80%D0%B5%D0%BD%D0%BB%D0%B0%D0%BD%D0%B4%D0%B8

Гренланди (гренландиагау Kalaallit Nunaat, ома «Гренландиæгты Зæхх»; даниагау
Grønland, ома «Кæрдæгхуыз Зæхх») у дунейы тæккæ стырдæр сакъадах.

Гренланди у Данийы паддзахады хай, фæлæ йын 1980-æм азæй фæстæмæ ис уæрæх
автономи.

Исландиаг адæм æрбаленк кодтой Гренландимæ 982-æм азмæ ’ввæхс. Уыдон дзы æртæ
хъæуæн бындур æрæвардтой, сакъадахы тæккæ хуссар-ныгуылæны. Уым цардысты цалдæр
æнусы дæргъы.

Сакъадахы ном, Кæрдæгхуыз Зæхх, зæгъгæ, исландиаг адæмæй баззад. Уыдоны балхон,
Сырх Эрик (Eiríkur Rauði), сырд æрцыд йæ райгуырæн бæстæйæ, адæймаджы кæй
амардта, уый аххосæй. Эрик ссардта йæхицæн ног цæрæнуат æмæ йæ, цæмæй ног
цæрджытæ уырдæм гуылф кæной, уый тыххæй рахуыдта «кæрдæгхуыз», кæд дзы карз
бæстыхъæд уыди, уæддæр. Цæрджыты нымæц, æцæгæй, рæзти, æмæ 1386-æм аз Гренланди
норвегиаг паддзахады хай сси, стæй норвегиаг-даниаг иугонд паддзахады хай дæр.

Сæ сæвзæрдæй фондз æнусы куы рацыд, уæд æппæт Гренландийы хъæутæ æдзæрæг фесты,
чи зоны, æмæ амы цæрджытæ æххормагæй фæмардысты — XV æнусы бæстыхъæд тынг
фæкарздæр и. Ахуыргæндтæ цы стæгдартæ ссардтой, уыдонмæ гæсгæ фæстæг гренландиаг
викингтæ хæлцхъуагæй цардысты.

Сакъадах æдзæрæгæй бирæ нæ лæууыди: Канадæйæ йæм æвæццæгæн, ихтыл æрбацыдысты
эскимосаг (инуитаг) адæм. Стæй Европæйæ даниæгтæ æмæ æндæртæ.

Гренландийы цæрджыты ’хсæн ис АИШы æфсæддонтæ дæр. Сакъадахмæ æрбацæуынц бирæ
туристтæ Европæ æмæ Америкæйæ.

Бирæ азты дæргъы Гренланди экспорт кодта зды æмæ цинк, фæлæ 1990-æм азы уыдон
фесты. Уæдæй фæстæмæ йæ сæйраг экспорты товар сси кæсаг æмæ креветкæ. Туризм
афтæ бирæ æхца нæ дæтты, уый тыххæй æмæ хæрдзтæ сты тынг бирæ.



https://os.wikipedia.org/wiki/%D0%93%D0%B0%D0%BB%D0%B5%D1%80%D0%B0%D1%81

Галерас (исп. Galeras) — стратовулкан Хуссар Америкæйы Колумбийы территорийыл,
гыццыл фалдæр сахар Пастойæ.

Вулканы бæрзæнд хæццæ кæны 4276 м, диаметр бындурыл 20 км фылдæр. Кратеры
диаметр - 320 метры, йæ арфад - 80 метрæй фылдæр.

Геологты æмæ вулканологты иртæстытæм гæсгæ фæстаг 7 мин азы агъоммæ Галерасыл
æрцыдис 6 егъау æмæ тынг бирæ чысыл сирвæзты. Афтиддæр XVI æнусы дæргъы ам
регистрацигонд æрцыдис ссæдз сивæзтæй фылдæр. 1993-æм азы иртасæн куыстытæ
æххæст гæнгæйæ вулканы кратеры фæмард 6 геологы (уыцы уысмы райдыдта вулканы
сирвæзт). 2006-æм азы ноябры егъау сирвæзты тасæй тæрсгæйæ алфæмбылайон
цæрæнрæттæй эвакуацигонд æрцыдысты аст мин цæрæгæй фылдæр. Фæстаг сирвæзтытæ
уыдысты 2008-æм азы январы, 2009-æм азы февралы, 2010-æм азы январы



https://os.wikipedia.org/wiki/%D0%92%D1%8C%D0%B5%D1%82%D0%BD%D0%B0%D0%BC%D1%8B_%D1%85%C3%A6%D1%81%D1%82

Вьетнамы хæст (вьет. Chiến tranh Việt Nam, англ. Vietnam War), Индокитайы дыккаг
хæст дæр, у Вьетнамы историйы æмгъуыд, XX æнусы дæргъвæтиндæр æмæ карздæр
хæстытæй иу. Уыцы хæст стыр тæваг дары АИШ æмæ Вьетнамы нырыккон культурæмæ.

Дыккаг дунейы хæсты агъоммæ Вьетнамы территори уыд Францы Индокитайы колонийы
хай. 1944-æм азы Вьетнам сси Японы дæлбар территори. Хæст куы фæци, уæд бынæттон
патриоттæ бæстæйы хæдбардзинадыл хæцын райдыдтой. Уæд Франц рарвыста Вьетнаммæ
экспедицион корпус æмæ хуссар Вьетнамы территоритæ фæстæмæ баиста. Уыцы хæст
адаргъ и 1954-æм азмæ. 1954-æм азы фæрстæ бафыстой Женевæйы фидыд, кæцымæ гæсгæ
цæгат Вьетнам сси хæдбар Вьетнамы Демократион Республикæ.

Цæгат Вьетнамы хицæуад уыд коммунистон, æмæ уый тыххæй АИШ-ы политиктæ уыцы ног
бæстæмæ знæджы цæстæй кастысты. Фыццаг, АИШ æххуыс кодта Францæн, стæй, Женевæйы
фидыд йæ тыхы куы бацыд, уæд АИШ-ы политиктæ сфæнд кодтой Францы бæсты
коммунизмы ныхмæ тох адарддæр кæнын.

АИШ-ы йедтæмæ Вьетнамы Демократион Республикæйы ныхмæ тох кодтой æндæр
паддзахæдты æфсæдтæ: Австрали, Ног Зеланди, Хуссар Корей, Таиланд æмæ Хуссар
Вьетнам. Цæгатæн дæр æндæр паддзахæдтæ æххуыс кодтой — уæлдайдæр Советон Цæдис,
КАДР æмæ Китайы Адæмон Республикæ.

Хæсты фæстиуæгæн цæгаты тыхтæ фæуæлахиз сты, фæсарæйнаг хæстонтæ ацыдысты,
Вьетнам иугонд æрцыд. Хуссар Вьетнамы стырдæр сахар Сайгон иугонд Вьетнамы
схуыдтой Хошимин — номдзыд раздзог Хо Ши Мины номыл.



https://os.wikipedia.org/wiki/%D0%A7%D0%B5_%D0%93%D0%B5%D0%B2%D0%B0%D1%80%D0%B0,_%D0%AD%D1%80%D0%BD%D0%B5%D1%81%D1%82%D0%BE

Эрнесто Че Гевара (исп. Ernesto Che Guevara, æххæст ном Эрнесто Гевара де ла
Сернæ Линч, исп. Ernesto Guevara de la Serna Linch; 1928 азы 14 июны, Росарио,
Аргентинæ — 1967 азы 9 октябры, Ла-Игерæ‎, Боливи) уыдис Латинаг Америкæйы
революционер, команданте, 1959-æм азы Кубæйы революцийы архайæг. Латинаг
Америкæйы йеддæмæ ма архайдта Республикæ Конгойы. Фæсномыг Че йын радтой кубæйаг
растджытæ, уымæн æмæ аргентинæгты ’хсæн ацы æвастхъæр у тынг популярон,
æрбахаудис сæм индейæгтæй гуарани, æмæ йæ интонаци æмæ контекстмæ гæсгæ, фæбæрæг
кæны куы иу, куы иннæ зæгъинаг. Арæхдæр уый амоны æмбал, æрдхорд.

Эрнесто Гевара райгуырдис 1928-æм азы 14 июны аргентинаг сахар Росариойы,
ирландиаг уидæгтæ кæмæн уыдис, уыцы архитектор Эрнесто Гевара Линчы (1900—1987)
бинонты ’хсæн. Йæ мады, доньйæ Селийæ де ла Серна ла Льосайы (1908—1965),
’рдыгæй Че Геварамæ уыдис испайнаг уидæгтæ. Йæ мадæн дард бавæйгæ уыд инæлар
Хосе де ла Серна-э-Инохоса. Йæ рæстæджы уыцы инæлар Испанийæн Латинаг Америкæйы
цы цыппар вице-къаролæдтæ уыдис, уыдонæй тæккæ чысылдæрæн — Перуйæн, æвæрд
æрцыдис вице-къаролæй. Селийæ йæ хæстæджытæй бын райста провинци Мисьонесы
мате-йы («парагвайаг цай») плантаци. Кусджыты уавæр фæхуыздæргæнгæйæ — уыимæ сын
æхцайæ райдайгæйæ фидын, Чейы фыд смæстджын кодта сыхаг плантаторты, æмæ сæ
бинонтæн æндæр гæнæн нал уыд æмæ Росариомæ алыгъдысты, уыцы рæстæг Аргентинæйы
дыккаг дынджырдæр сахармæ. Уым байгом кодтой йерба-мате цай аразыны фабрикæ.
Уыцы сахары сын райгуырд фырт Эрнесто. Дунеон экономикон кризисы тыххæй сæ
бинонтæ цасдæр рæстæджы фæстæ раздæхтысты Мисьонесмæ, сæ плантацимæ.

Эрнесто йеддæмæ, уыйы гыццылæй хуыдтой Тэтэ (тæлмацæй «хъыбыл»), хæдзары ма уыд
цыппар сывæллоны: Селийæ (сси архитектор), Роберто (адвокат), Анна Марийæ
(архитектор), Хуан Мартин (проектгæнæг). Æппæт сывæллæттæ дæр райстой уæлдæр
ахуырад.

Дыууæаздзыдæй, 1930-æм азы 2 майы Тэтэйыл сæмбæлд фыццаг æхгæдриуы фæтынг — ацы
низ йæ хъыгдæрдта æнæхъæн царды дæргъы. Сывæллоны æнæниздзинад цæмæй фæхуыздæр
уа, уый тыххæй бинонтæ афтыдысты провинци Кордовæмæ, уымæн æмæ дзы ацы низы
ныхмæ æрæвæрын уыдис сыгъдæг хæххон уæлдæф. Сæ плантаци ауæйгæнгæйæ бинонтæ
балхæдтой «Виллæ Нидийæ» Альта-Гарсияйы, денджызы æмвæзадæй дыууæ мин метры
уæлдæр æвæрд раны. Фыд райдыдта кусын арæзтады подрядисæгæй, мад та йæ цæст
дардта рынчын сывæллонмæ. Фыццаг дыууæ азы Чейæн йæ бон нæ уыд низы тыххæй
скъоламæ цæуын æмæ ахуыр кодта хæдзары, алы бон дæр-иу æм уыди низы ныббырстытæ.
Уый фæстæ каст фæци фæурæдтимæ (низы тыххæй) астæуккаг скъола Альтæ-Гарсияйы.
Æртындæсаздзыдæй Эрнесто бацыд Деан-Фунесы номыл паддзахадон колледжмæ, æмæ йæ
каст фæцис 1945 азы. Уый фæстæ бацыд Буэнос-Айресы университеты медицинон
факультетмæ. Йæ фыд дон Эрнесто Гевара Линч 1969 азы февралы дзырдта:

1964-æм азы кубинаг газет «Эль Мундо»-йы уацхæссæгимæ ныхасгæнгæйæ Гевара
радзырдта, Кубæмæ лæмбынæгдæр æркаст, 11 азы йыл куы цыд, уæд. Шахмæттæ уæд йæ
зæрдæмæ тынг цыдысты, æмæ раст уыцы афон Буэнос-Айресмæ æрцыдис зындгонд
шахматист Хосе Рауль Капабланкæ.

Чейы мад æмæ фыды хæдзары уыдис цалдæр мин чиныгимæ библиотекæ. Цыппараздзыдæй
Гевара йæ мад æмæ фыды хуызæн тынг фæцахуыр ис кæсыныл, æмæ йæ царды фæстаг
бонтæм ацы зæрдæрард нæ ныууагъта. Лæппуйæ кастис алыхуызон чингуытæ:
Сальгарийы, Жюль Верны, Дюмайы, Гюгойы, Джек Лондоны, фæстæдæр — Сервантесы,
Анатоль Франсы, Лев Толстойы, Достоевскийы, Горькийы, Энгельсы, Ленины,
Кропоткины, Бакунины, Карл Марксы, Фрейды. Бакастис уыцы рæстæджы Латинаг
Америкæйы популярон чи уыдис, уыцы социалон романты авторты (Сирио Аллегри,
Хорхе Икаса, Хосе Эустасио Ривера) чингуытæ, æвдыст дзы æрцыдис индейæгты æмæ
кусджыты цард плантациты; аргентинаг авторты уацмыстæ — Хосе Эрнандесы,
Сармьентойы æмæ æндæрты.

Æрыгон Эрнесто кастис францаг æвзагыл (йæ гыццылæй æй зыдта) Сартры философон
куыстытæ («L’imagination», «Situations I» и «Situations II», «L’Être et le
Nèant», «Baudlaire», «Qu’est-ce que la litèrature?», «L’imagie») æмæ сæ иртæста.
Уарзта поэзи, йæхæдæг дæр фыста æмдзæвгæтæ. Уарзта Бодлеры, Верлены, Гарсиа
Лоркæйы, Антонио Мачадойы, Пабло Нерудайы æмдзæвгæтæ, йæ рæстæджы цæрæг
поэт-республикайнаджы Леон Фелипейы фыстытæ. Йæ мæлæты фæстæ «Боливиаг боныджы»
йеддæмæ йæ хызыны ссардæуыд къухфыст йæ уарзон æмдзæвгæтимæ. Фæстæдæр Кубæйы
мыхуыры рацыд дыууæтомон æмæ фарасттомон æмбырдгæндтæ Че Геварайы фыстæджытæй.
Тэтэ тыхджын уыдис дырыс зонæдты, фæлæ равзæрста дохтыры фæндаг. Хъазыдис
къахпортийæ бынæттон спортивон клуб «Аталайя»-йы, уыдис дыккаг командæйы хъазæг
(фыццаджы йæ бон нæ уыд архайын, уымæн æмæ йын æхгæдриуы тыххæй
рæстæгæй-рæстæгмæ хъуыдис ингаляторæй пайда кæнын). Ноджы æнувыд уыд регбийыл,
бæхылбадыны спортыл, уарзта гольф æмæ планеризм, уарзта велосипедыл цæуын (йæ
мойаг Чиниинæйæн цы къамтæ балæвар кодта уыдонæй иуыл ныффыста: «Педалы
паддзах».

1950-æм азы, студент уæвгæйæ, Эрнесто баххуырста йæхи Аргентинæйы нефтласæн
наумæ, уыимæ балæууыд сакъадахыл Тринидад æмæ Британийы Гвианæйыл. Уый фæстæ
ацыд балцы мопедыл, кæцы йын фирмæ «Микронæй» лæвæрд æрцыд рекламæ кæныны
тыххæй, йæ фæндаггон хæрдзты хай дæр ма йын сæхимæ райстой. Аргентинаг журнал
«Эль-Графикойы» цы фыстæг рацыд 1950-æм азы 5 майы, уым Че фыста:

Йæ лæппуйы рæстæджы Чейы уарзон уыдис Чинчинæ (тæлмацгондæй — «дзæнгæда»),
Кордовæйы æппæты хъæздыгдæр зæххыхицауы чызг. Чинчинæйы хойы ныхæстæм, æмæ ма
æндæр адæмы мысинæгтæм гæсгæ, Че йæ тынг уарзта, æмæ йæ хъавыдис ракурын. Хонгæ
изæртæм-иу ’рбацыд зæронд, æвзæр конд дзаумæтты, æнæфастæй, уымæй тынг дих кодта
хъæздыг мыггæгты байзæддæгтæй, кæдон дæр йæ уарзоны къух æмæ зæрдæмæ бацахсынмæ
тырныдтой, стæй хицæн кодта уæды рæстæджы æрыгон аргентинаг лæппутæ цы фæткмæ
гæсгæ дардтой уæлæдарæс, уыимæ дæр. Сæ æмахастдзинæдты бахъыгдардта Чейы фæндон
йæ цард раттын хъотырæй рынчын хуссарамерикæгты дзæбæх кæнынæн, ацы хъуыддаджы
хъуамæ ацыдаид Альберт Швейцеры фæндагыл, кæцыйы ном тынг бæрзонд æвæрд æрцыдис
Эрнестомæ.

Испанийы мидхæст расайдта стыр æхсæнадон резонанс Аргентинæйы. Чейы ныййарджытæ
лæггад кодтой Æххуысы комитæт республикон Испанийæн, сæ сыхаг æмæ æмбал та уыди
премьер-министыр Негринайы (уыди ацы бынаты Республикæйы басасты бонмæ) хæдивæг
Хуан Гонсалес Агильяр, кæцы ралыгъд Аргентинæмæ æмæ æрцард Альта-Гарсияйы.
Сывæллæтæ ахуыр кодтой иу скъолайы, стæй колледжы Кордовайы. Чейы мад Селия алы
бон сæ хæдтулгæйыл ласта сахармæ. Зындгонд республикон инæлар Хурадо, уазæгуаты
уыд Гонсалестæм, арæх-иу уыди Чейы ныййарджыты хæдзары æмæ-иу дзырдта хæсты
хабæртты тыххæй, франкистты æмæ немыцаг нацистты архайды тыххæй. Чейы фыдмæ афтæ
касти, æмæ уыдон иууылдæр Эрнестойы хъуыдытыл тынг бандæвтой.

Дыккаг дунеон хæсты рæстæг, Аргентинæйы президент Хуан Перон дипломатон
æмахастытæ дардта «Сæмæны бæстæтимæ». Чейы ныййарджытæ Перроны режимы ныхмæ
арæзт уыдысты. Афтæ Селийæйы æрцахстой Пероны ныхмæ демонстрацийы куы рацыд
Кордовæйы. Уый йеддæмæ ма йæ лæг дæр уыди уыцы къорды; сæ хæдзары арæзтой
демонстрацитæн сайæн сармадзантæ. Дзæвгар фæныфсхастдæр сты республиконтæ,
Советон Цæдис Сталинграды тохы фæуæлахиз, зæгъгæ, уый куы фехъуыстой, уæд.

Биохимийы дохтыр Альберто Гранадосимæ (æмбæлттæ йæ фæсномыгæй хуыдтой Миал), аст
мæйы дæргъы 1952-æм азы февралæй — августмæ Эрнесто Гевара балцы æрзылди Латинаг
Америкæйы бæстæтыл: Чилийыл, Перуйыл, Колумбийыл æмæ Венесуэлæйыл. Гранадос дзы
æхсæз азы хистæр уыд. Рацæугæ уыди провинци Кордовæйы хуссары цы бынат Эрнандо
и, уырдыгæй. Фæци фармацевтон факультет, архайдта хъотыр дзæбæх кæныны
проблемæйыл. Университеты ма фæци æртæ азы, уый фæстæ йын лæвæрд æрцыд биохимийы
докторы ном. 1945-æм азæй райдыдта кусын лепрозорийы, уымæй Кордовæмæ хъуыди 180
километры. 1941-æм азы базонгæ ис Эрнесто Гевараимæ, уæд йыл цыдис æртындæс азы,
йæ ’фсымæр Томасы æруаджы — уыдис Эрнестойы æмкъласон колледж Деан-Фуансы. Арæх
райдыдта цæуын Чейы ныййарджыты хæдзармæ, мæ сын сæ хъæздыг библиотекæйæ пайда
кодта. Дыууæйæ дæр тынг уарзтой кæсын, стæй цы бакастысты, ууыл ныхас кæнын æмæ
аятæмæй слымæн сты. Гранадос йе ’фсымæрттимæ арæх тезгъо кодтой хæхбæсты,
Кордовæйы алфамбылай цы быннæттæ и, уым. Мусонгтæ-иу арæзтой гом арвы бын æмæ
Чейы ныййарджытæ, хæххон уæлдæф йын феххуыс уыдзæн йæ æхгæдриуимæ тохы зæгъгæ,
арæх уагътой Геварайы семæ.

Эрнесто медикон факультеты куы ахуыр кодта, уæд йæ бинонтæ дæр Буэнос-Айресы
цардысты. Аллергийы иртасæн институты стажировкæ куы кодта, уæд æм йæ цæст
дардта аргентинаг ахуыргонд дохтыр Писани. Уыцы рæстæг йæ бинонтæм æхца нæ фаг
кодта, æмæ Эрнесто ахуыр кæныны уæлдай ма куыста библиотекæйы. Улæфыны рæстæг
Кордовамæ ’рцæугæйæ-иу бабæрæг кодта Альберто Гранадойы лепрозорийы, æххуыс йын
кодта фæлварæнтæ æвæрын, хъотыры ныхмæ ног методтæ рабæрæг кæныны охыл. Иу ахæмы
куы ’рцыд 1951-æм азы сентябры, уæд йын Гранадос йæ хъуыды схъæр кодта, цæмæй
иумæ Хуссар Амеркæйыл балцы ацæуой. Гранадосы фæндыди алыхуызон бæстæты
лепрозорийтæ сбæрæг кæнын, сæ куыстимæ лæмбынæгдæр базонгæ уæвын æмæ, гæнæн ис,
чиныг ныффыссын. Эрнесто тынг цымыдисагæй сразы ис, фæлæ ракуырдта, цæмæй
фæлæууой цалынмæ йæ радон экзаментæ фæуой, уæдмæ. Уыцы рæстæг фæстаг курсыл
ахуыр кодта. Эрнестойы ныййарджытæ цæхгæрмæ не слæууыдысты, фæлæ домæн сæвæрдтой
— цæмæй азæй фылдæр ма бафæстиат уа æмæ рауагъды экзаментæм æрыздæха.

1951-æм азы 29 декабры, тынг байдзаг кодтой Альберто Гранадойы дæрдджын мотоцикл
хъæугæ дзаумæттæй, æвæргæ мусонгæй, хъæццултæй æмæ æндæртæй. Уыдонимæ ма райстой
къамисæн æмæ дамбаца дæр, æмæ араст сты балцы. Фæндагыл бацыдысты абæрæг кæнынмæ
Чинчинæмæ — уый сын радта 15 доллæры æмæ бафæдзæхста хызгонд къаба æрласын.
Эрнесто йын балæвар кодта къæбыла æмæ йæ схуыдта «Камбэк» ома, дам, «раздæх».
Хæрзбон загътой Эрнестойы ныййарджытæн дæр. Гранадос мысыди:

Æхсæвиуат-иу бакодтой хъæды кæнæ быдыры, хæринагæн æхца куыстой æнæбары
куыстытæй: æхсадтой хæрæндæтты къустæ æмæ мигæнæнтæ, дзæбæх кодтой зæхкусджыты,
кæнæ иу фосы дохтыртæй дæр акуыстой, цалцæг кодтой радиоисæнтæ, куыстой
уаргъæвæрджытæй, уаргъхæсджытæй кæнæ матростæй. Лепрозориты-иу куы уыдысты,
уæд-иу уым сæ коллегæты фæхайджын кодтой сæ фæлтæрддзинадæй; уым-иу фæндагæй дæр
бауылæфыдысты. Гевара æмæ Альберто Гранадо нæ тарстысты низы бахæцтæй, æмæ тигъ
нæ кодтой сæхи хъотырæй рынчынтыл.

1952-æм азы 18 февралы æрбахæццæ сты Чилимæ, сахар Темукомæ. Бынæттон газет
«Диарио Аустраль» ныммыхуыр кодта уац, йæ сæргонды уыдис: «Дыууæ аргентинаг
эксперты-лепролоджы цæуынц Хуссар Америкæйыл мотоциклыл». Гранадойы мотоцикл
бынтон асасти Сантьягомæ хæстæг, уый фæстæ сæ фæндаг сарæзтой порт Вальпараисомæ
— уырдыгæй сæ фæндыди бахауын Куадзæны сакъадахы лепрозоритæм. Фæлæ бынаты куы
базыдтой, наумæ азы ’рдæг æнхъæлмæ кæсын хъæуы, уæд хорзау нал фесты æмæ сæ
фæндтæ аивтой. Дарддæр кæм фистæгæй кæм æмвæндаггонтимæ, кæм поездтыл æмæ наутыл
бахæццæ сты зды æрзæткъахæнмæ Чукикаматы, йæ хицау уыди АИШ-ы компани «Браден
коппер майнинг компани», æмæ уым бауат кодтой æхсæв халагъурты къазармæйы.
Перуйы базонгæ сты индейаг кечуайæгты æмæ аймарайæгты цардимæ, уыцы рæстæджы
зæххыты хицæутты эксплуатацийы бын уыдысты æмæ сæ хормаг гуыбынтæ коккæйысыфтæй
сайдтой. Сахар Кускойы Эрнесто сахатгай касти бынæттон библиотекæйы чингуытæ
Инкты империйы тыххæй. Цалдæр боны арвыстой рагон сахар Мачу-Пикчуйы хæлддзæгты.
Рагон кувæндоны кусартгæнæн бынаты сбадгæйæ, райдыдтой мате нуазын æмæ
дзымандытæ кæнын. Альберто Гранадо мысыди Эрнестоимæ куыд ныхас кодтой:

Мачу-Пикчуйæ араст сты хохаг хъæу Уамбомæ, фæндагыл бабæрæг кодтой перуйаг
дохтыр-коммунист Уго Песчейы лепрозорий. Уый сæм хорз фæкасти, базонгæ сæ кодта
хъотыр дзæбæх кæнынæн ног методтимæ, æмæ сын ныффыста рекомендателон фыстæг стыр
лепрозориймæ сахар Сан-Паблойы цур, Перуйы провинци Лоретойы. Сахар Пукальпæйæ
цæугæдон Укаялийыл сбадтысты науыл, æмæ бæлцæттæ араст сты порт Икитосмæ
Амазонкæйы былтыл. Икитосы бафæстиат сты, Эрнестойы æхгæдриуы ныббырст куы
æрцахста, уæд йæ госпитæлы цасдæр рæстæг бахуыссын бахъуыд, уымæ гæсгæ.
Сан-Паблойы лепрозориймæ куы бахæццæ сты, уæд Гранадос æмæ Геварайыл тынг бацин
кодтой, æмæ сæ æрбахуыдтой рынчынты дзæбæх кæнынмæ лепрозорийы лабораторимæ.
Рынчынтæ, цæмæй бæлццæты лæггад истæмæй бафидой, уый тыххæй сын сарæзтой тъиуи
(хъæдбаст), æмæ йæ схуыдтой «Мамбо-Танго» цæмæй йыл сæ фæндаджы радон бынатмæ,
Амазонкæйыл колумбиаг порт Летисимæ ныххауой.

21 июны 1952 азы, сæ дзаумæттæ тъиуийыл сæвæргæйæ. Гевара йе ’мбалимæ араст сты
дæлæмæ Амазонкæйыл Летисийы æрдæм. Къамтæ исгæйæ æмæ боныджы фысгæйæ
æнæнхъæлæджы Летицийы рæзты аивгъуыдтой æмæ сæ бахъуыди бæлæгъ æлхæнын æмæ
фæстæмæ здæхын Бразилийы зæххытыл. Фæллад æмæ гуырысхойаг хуыз кæй уыдысты, уый
тыхæй дыууæйæ дæр бахаудтой ахæстонмæ. Альберто Гранадойы ныхæстæм гæсгæ
пъæлицæйы хицау, къахпорти уарзта, æмæ зыдта Аргентинæйы уыцы хъазты сгуыхтыты
тыххæй. Уымæ гæсгæ сæ куы базыдта, аргентинæгтæ сты, уæд сæ суагъта фæлæ ахæм
домæнимæ: цæмæй бынæттон футболон клубы саргъы слæууой. Клуб районы ерысты
фæуæлахиз — æмæ сын адæм дыууæ билеты райстой, цæмæй хæдтæхæгыл Колумбийы сæйраг
сахар Боготамæ атæхой. Колумбийы уыцы рæстæг архайдта президент Лауреано Гомесы
«Виоленси», йæ мидис уыд тыхæй сæттын зæхкусджыты змæстытæ. Гевара æмæ Гранандос
та уайтагъд ахæстоны балæууыдысты, фæлæ, дзырд раттой — Колумбийæ ацæуын — æмæ
ссæрибар сты. Зонгæ студенттæй фæндаггаг райсгæйæ автобусыл араст сты сахар
Куктумæ, Венесуэлæйы арæнты цур. Уым æхсæнадæмон хидыл ахызтысты арæны сæрты æмæ
бахæццæ сты сахар Сан-Кристобалмæ Венесуэлæйы. 1952 азы 14 июлы схæццæ сты
Каракасмæ.

Альберто Гранадо баззади кусын Венесуэлæйы Каракасы лепрозорийы (мызд йын
ныффидар кодта АИШ-ы доллæртæй 800), æмæ уым базонгæ йæ мойаг — Хулияимæ. Чейы
иунæгæй хъуыди æрæздæхын Буэнос-Айресмæ. Æнæнхъæлæджы фембæлгæйæ йæ дард
бавæййаг хæстæгимæ — бæхты уæйгæнæгимæ, Эрнесто хæдтæхæгыл атахт бæхты къордимæ
Каракæсæй Майамимæ, уырдыгæй та хъуамæ Маракайбойы уылты æрыздæхтаид
Буэнос-Айресмæ. Фæлæ Майамийы Че бафæстиат мæйы бæрц. Балхæдта Чинчинæйæн
хызгонд къаба дæр, фæлæ йæхæдæг Майамийы цард æнæ ’хцайæ, йæ рæстæг æрвыста
бынæттон библиотекæйы. 1952 азы августы Эрнесто аст мæйы фæстæ æрыздæхт
Буэнос-Айресмæ. Ам йæхи райдыдта цæттæ кæнын фæлвæрæнтæм, стæй фыссын дипломон
куыст аллергийы проблемæтыл. 1953-æм азы Гевара райста дохтыр-хирургы диплом
дерматологийы. Æфсадмæ йæ нæ фæндыди, æмæ ихон доны ныббыргæйæ йæхимæ æхгæдриуы
ныббырст расайдта, æмæ æфсадмæ нæбæзгæ адæймагыл нымад æрцыдис. Медикон ахуырады
диплом йæ къухты, афтæмæй хъавыди Каракасы венесуэлаг лепрозориймæ йе ’мбал
Гранандосмæ ацæуын, фæлæ цард куыд равдыста, афтæ йæ æрдхордимæ фембæлдзысты
афтиддæр 1960 азы Кубæйы.

Эрнесто Венесуэлæмæ араст ис Боливийы сæйраг сахар Ла-Пасы уылты. Цы поездыл
рацыд, уый хуынди «æхсыры конвой» (поезд уырæдта аллы ран æмæ-иу дзы фермертæ
сывгæдтой се ’хсыры битæдтæ). 9 апрелы 1952 азы Боливийы æрцыд нымадæй 179-æм
революци, йæ архайджытæ уыдысты æрзæткъахджытæ æмæ зæхкусджытæ. Цы парти
фæуæлахиз ис, уый хуынд «Националон революционон змæлд», йæ сæргълæууæг та уыд
президент Пас Эстенсоро. Уыдон снационализаци кодтой къалайы æрзæткъахæнтæ
(бафыстой сæ раздæры хицæуттæн фæсарæйнаг компанитæн компенсацитæ), сарæзтой
милицæ зæхкусджытæй æмæ æрзæткъахджытæй, бацархайдтой аграрон реформæйыл.
Боливийы Че уыди индейæгты хæххон хъæуты, арзæткъхджыты цæрæнрæтты, æмбæлыди
хицауады архайджытимæ. Куыста информаци æмæ культурæйы феткъдаруаты, æмæ аграрон
реформæйы аразæн ведомствæйы. Бабæрæг кодта индейаг кувæндæтты хæлддзæгтæ
Тиауанакуйы, фурд Титикакæйы былтыл, систа дуне къамтæ кувæндон «Хуры дуары»-ы,
кæцыйы рагон цивилизацийы индейæгтæ куывтой хуры бардуаг Виракочемæ.

Ла-Пасы Эрнесто базонгæ ис адвокат Рикардо Рохойымæ, уый йæ хуыдта иумæ ацæуын
Гватемалæмæ, фæлæ Че сразы и цæуын афтиддæр Колумбийы онг, уымæн æмæ йæ зæрдæйы
нырма уыди Каракæсы лепрозориймæ бахауын. Рохо хæдтæхæгыл атахт Перуйы сейраг
сахар Лимæмæ, Эрнесто та автобусыл йе ’мцæуæг — аргентинаг студент Карлос
Ферерайымæ æрзылдысты Титикакæйы былтыл, æмæ æрхæццæ сты Перуйы сахар Кускомæ,
ам Эрнесто йæ фыццаг балцы рæстæг нырид уыди. Арæнгæсты бауырæды фæстæ (байстой
сын сæ чингуытæ Боливийы революцийы тыххæй) æрхæццæ сты Лимæмæ, кæм баиу сты
Рохоимæ. Лимæйы фестиат кæнын уыди тæссаг политикон уавæрты тыххæй инæлар
Одриайы сæргълæууды азты. Балцгæнджытæ — Рохо, Феррер æмæ Эрнесто автобусыл
ацыдысты Сабыр фурды былтыл Эквадормæ, æмæ йæ арæнтæм бахæццæ сты 1953 азы 26
сентябры. Гуаякилы визæтæм бацыдысты Колумбийы минæвардонмæ, фæлæ сæ консул
бацагуырдта хæдтæхæгмæ билеттæ сæм куыд уа Боготайы онг. Консулмæ тæссаг касти,
æртæ фесарæйнаджы автобуцыл æнæхъæн бæстæйы уылты цыд, уымæн æмæ Колумбийы
гыццыл раздæр æрцыд хæстон змæст, инæлар Рохас Пинилья баивта сæргълеууæг
Лауреано Гомесы. Æмбæлттæм æхца нæ уыд хæдтæхæгыл тæхынмæ, æмæ бацыдысты
бынæттон социалистон партийы архайæгмæ æмæ йын бавдыстой Сальвадор Альендейы
рекомендацион фыстæг. Уый уылты самал кодтой лæвар билеттæ «Юнайтед фрут
компани»-йы пароходмæ Гуаякилæй Панамæмæ.

Рохойы ныхæстæм хъусгæйæ, стæй мыхуыры цы уацтæ фæзындис АИШ-ы ныббырсты тыххæй
Арбенсы ныхмæ, уыдон фенгæйæ, Эрнесто араст ис Гватемалæмæ. Арбенсы хицауад
парламенты фæрцы закъон сфидар кодта, æмæ уыцы закъонмæ гæсгæ «Юнайтед фрут
компани»-йыл чи куыста уыдонæн сæ мызд æрцыдис дыууæ хатты фылдæргонд. Зæххы
хицæуттæй экспроприацигонд æрцыдис 554 мин гектары зæххытæ уыдонæй «Юнайтед фрут
компани»-йы зæххытæ 160 мин гектары. Гуякилæй Эрнесто арвыста фыстæг Гранадомæ
фыстæг: «Саби! Цæуын Гватемалæмæ. Уыйфæстæ дæм ныффысдзынæн.» Панамæйы Гевара
æмæ Феррер ныффæстиат сты се ’хца фæуды тыххæй, Рохо дарддæр араст Гватемалæмæ.
Гевара та ауæй кодта йæ чингуытæ æмæ бынæттон журналы ныффыста цалдæр уацы
Мачу-Пикчуйы тыххæй æмæ Перуйы æндæр историон диссæгты тыххæй. Сан-Хосемæ
(Коста-Рикæ) ацыд æмцæуæг уæзласæн хæдтулгæйыл, кæцы фæндагыл тропикон уарыны
тыххæй сфæлдæхт, уый фæстæ Эрнесто иу цасдæр зынтæй архайдта йæ галиу къухæй.
Сан-Хосемæ бахæццæ сты декабыры райдианты. Уым Эрнесто базонгæ и Венесуэлæйы
парти «Демократон архайд» æмæ уыцы паддзахады фидæны сæргълæууæг Ромуло
Бетанкуримæ, æмæ сæ хъуыдытæ разындысты бынтон фæйнæхуызон, æмæ ма базонгæ
фыссæг Хуан Бошимæ Доминиканæйы Республикæйæ уый дæр фæстæдæр сси бæстæйы
сæргълæууæг. Базонгæ ма ис уыцы ран кубæйæгтимæ — Батистайы ныхмæлæуджытимæ.

1953-æм азы кæрон Гевара йæ зонгæтимæ Аргентинæйæ рацыдысты Сан-Хосейæ
Сан-Сальвадормæ автобусыл, стæй æмцæуæг хæдтулгæтыл. 24 декабры бахæццæ сты
Гватемалæмæ, денджызы æмвæзадæй 1800 метрæй уæлдæр чи уыди, ахæм сæйраг сахармæ
æмном бæстæйы. Йæ къухты уыдысты рекомендацион фыстæджытæ Гватемалæйы
архайджытæм, æмæ фыстæг Лимæйæ революционер Ильдæ Гадеамæ. Эрнесто райдыдта
Ильдæйы агурын æмæ йæ ссардта пансионат «Сервантес»-ы æмæ уым йæхæдæг дæр
æрбынат кодта. Иу цæстæнгас цын разынд æмæ иухуызон бæллицтæ кæрæдзимæ
æрбахæстæг кодтой фидæны мойæгты. Фæстæдæр Ильдæ мысыди куыд æм фæкаст Гевара:

Гватæмалæйы Эрнесто фембæлд Кубæйæ эммигранттимæ, Фидель Кастройы фарс чи
лæууыди, ахæмтимæ, уым уыдысты Антонио Лопес Фернандес (Ньико), Марио Далмау,
Дарио Лопас — фидæны яхтæ «Гранма»-йыл балцы архайджытæ. Геварайы уыцы рæстæг
фæндыд дохтырæй ацæуын индейæгтæм Гватемалæйы, дарддæр районтæ цы ис, уыдонæй
иумæ — Петаны Джунглитæм. Фæлæ Гватæмалæйы хицауад йæ нæ ауагъта, фыццаг, дам,
дæ дохтыры диплом азы дæргъы сфидар кæ. Æнæнхъæлæджы куыстытæ, уацтæ газеттæм,
чингуыты уæй кæнгæ (кæдон Ильдæйы ныхæстæм гæсгæ арæхдæр уæй нæ кодта фæлæ
кæсгæ) уагътой йæ цæрынæн æхца амал кæнын. Гватæмалæйыл зилгæйæ хызынимæ, зонгæ
кодта рагон индейаг майяты культурæимæ. Архайдта фæсивæды организаци «Патриотон
куысты фæсивæд»-имæ.

1954-æм азы 17 июны æрцыди бабырст гæрзифтонг къордты Армаса Гондурасæй
Гватæмалæйы зæххытæм, байдыдтой Арбенцы хицауады фарслæуджыты фæхсттæ, сæйраг
сахары æмæ иннæ сахарты бомбардировкæтæ. Эрнесто Ильдæйы ныхæстæм гæсгæ куырдта
хицауадæй цæмæй йæ арвитой, хæст кæм цыд, уыцы районтæм, æмæ сидти хæдæфсад
саразынмæ. Уыди уæлдæфныхмæ хахъхъæныны къорды архайæг, хæцæнгарз æххуыс кодта
ласын. Марио Дальмау дзырдта: «Патриотон куысты фæсивæдимæ хъарагъул кæны арты
æмæ срæмыгъдты астæу, йæхи мæлæтдзаг тасы бын æвæры». Эрнесто Гевара бахауди
«Тæссаг коммунистты» номхъыгъдмæ, кæдон хъуамæ æрцыдаиккой мард Арбенсы æрхауды
фæстæ. Аргентинæйы минæвар йын радзырда ацы тæссаг уавæры тыххæй пансионат
«Сервантес»-ы, æмæ бахъардта цæмæй саккаг кæной минæварады æмбæхсæнæй, кæцыйæ
Эрнесто спайда кодта Арбенсы фарслæуджыты къордимæ. Уый фæстæ минæвары æххуысæй
Гватæмалæйæ ацыд æмæ поездыл араст ис Мехикомæ амбæлццон Патохоимæ (Хулио
Роберто Касерес Валье).

1954-æм азы 21 сентябры æрхæццæ сты Мехикомæ. Уым æрцардысты пуэрторикаг Хуан
Хуарбейы фатеры, Хуан та архайдта националистон партийы, ацы парти тох кодта
Пуэрто-Рикойы хæдбардзинадыл æмæ йыл хъоды æвæрд æрцыди АИШ-ы конгрессы цы
гæрæхтæ самадтой, уый тыххæй. Ацы фатеры ма цард перуйаг Лючо (Луис) де ла
Пуенте, фæстæдæр 23 сентябры æхст æрцыди антипартизайнаг «рейнджертимæ» Перуйы
хæххон районтæй иуы. Че æмæ Патохомæ алыбойнаг цæрыны мадзæлттæ нæ уыд, æмæ
парчы къамтæ исгæйæ амалиуæг кодтой. Че уыцы рæстæг мысыди афтæ:

Уыцы рæстæг Гватæмалæйæ æрцыд Ильдæ Гадеа æмæ смой кодтой. Че уæй кæнын
райдыддта рауагъдад «Фондо де культура экономика»-йы чингуытæ, бацыд æхсæвы
хъарагъулæй чингуыты равдыстмæ, раздæрау каст чингуытæ. Сахары рынчындоны йæ
конкурсмæ гæсгæ райстой куыстмæ æмæ сфидар кодтой аллергион хайадмæ. Касти
лекцитæ медицинæйæ Националон университеты, наукон куыстыты райдыдта архайын
(зæгъæм, гæдытыл опыттæ æвæрын) кардиологийы Институты æмæ францаг больницæйы
лабораторийы. 1956-æм азы 15 февралы Ильдæйæн райгуырди чызг, æмæ йæ схуыдтой
мадмæ гæсгæ — Ильдитæ. Че мексикайнаг журнал «Сьемпре»-йы корреспондентæн цы
интервью раддта 1959-æм азы сентябры, уым дзырдта:

Кубæйаг публицист æмæ Батистæйы ныхмæлæууæг (фæстæдæр сси социалистон Кубæйы
фæсарæйнаг хъуыддæгты министр) Рауль Роа мысыди йæ мексикаг фембæлд Гевараимæ:

1955-æм азы июны кæрон Мехикойы рынчындонмæ, радхæссæг дохтыр Эрнесто Геварамæ
æрбацыдысты дыууæ кубæйаджы, иу дзы разынд Ньико Лопес, Че базонгæ ис йемæ
Гватемалæйы. Уый радзырдта Эрнестойæн кубæйаг революционертæ казармæтæ
«Монкадыл» ныххауджытæ уагъд æрцыдысты сакъадах Пиносы ахæстонæй, райдыдтой
æмбырд кæнын Мехикомæ æмæ цæттæ кæнын æкспедици Кубæмæ. Цалдæр боны фæстæ Че
базонгæ Рауль Кастроимæ æмæ уый разыди йе ’мвæндон, æмæ дзы фæстæдæр загъта ахæм
ныхæстæ: «Афтæ мæм кæсы, ай иннæты хуызæн нæу. Дзуры иннæтæй хуыздæр, уымæй
уæлдай хъуыды кæны». Уыцы рæстæг Фидель уыди АИШы, æмæ кубæйаг эммигранттæй
æмбырд кодта æхца экспедицийæн. Нью-Йорчы Батистæйы ныхмæ митинджы Фидæль
загъта: «Мæ бон уын у зæгъын, 1956 азы ссæрибар уыдзыстæм кæнæ удхарæй
амæлдзыстæм».

Фидель æмæ Че фæмбæлдысты 9 июны 1955 азы Мария-Антония Гонсалесы хæдзары,
Эмпераны уынг, 49, Фиделы фарслæуджыты консперативон фатеры.Фембелды ныхас цыди
фидæны хæстон хабæрттæ Ориенты. Фидель фæстæдæр дзырдта Чейæ уыцы фембелды куыд
æм фекаст афте уыди «мæнæй бире разæвæрддæр революцион идейеты хицау. Идеологон
æмæ теоретикон хабæртты уый мæнæй бире хуыздæр æмбæрста. Мемæ баргæйæ уыд
разæвæрддер революционер». Чейен дæр Фидель диссаджы адеймаджы хуызон фекаст æмæ
райсоммæ Эрнесто æрцыд фидаргонд балы дохтырæй. Фæстæдæр Аргентинæйы æрцыд радон
хæстон æзмæст æмæ Перон йæ бынатæй рахаудта. Эммигранттæн — Пероны
ныхмæлæуджытæн фæзындис фадат аздæхын Буэнос-Айресмæ, æмæ уыцы фадатæй спайда
кодтой Рохо æмæ æндæр Мехикойы цæрæг аргентинагтæ. Фæлæ Че не сразы ис
аздæхыныл, æнувыд уыди фидæны æкспедицийыл Кубæмæ. Мексикаг Арсасио Ванегас
Арройомæ уыдис чысыл типографи æмæ уыди зонгæ Мария-Антония Гонсалесимæ. Уыцы
типографийы уагъд цыдысты «26 июлы змæлд»-ы фыстæджытæ. Уый йеддæмæ ма Арсасио
хъæбысæйхæцæг уæвгæйæ куыста архайджыты физикон цæттæдзинадыл: даргъ фистæг
балцтæй, дзю-дойæ, æххуырст æрцыдис легкоатлетикон зал. Арсасио мысыдис: «Уый
йеддæмæ ма лæппутæ хъуыстой лекцитæм географийæ, историйæ, политикон уавæры
тыххæй æмæ æндæр темæтыл. Иуæй-иу хатт-иу мæхæдæг дæр баззадтæн уыцы лекцитæм
байхъусынмæ. Леппутæ ма цыдысты хæсты тыххæй кинонывтæм кæсынмæ».

Испайнаг æфсады булкъон Альберто Байо, франкисттимæ тохы архайег æмæ чиныг «150
фарстайы партизанмæ» ныффыссæг, касти къорды хæстон цæттæдзинадмæ. Фыццаг
куырдта мыздæн 100 мины мексикаг песойы (кæнæ 8 мины АИШы доллæртæй), уый фæстæ
йæ дыууæ хатты фæкъадтæр кодта. Фæлæ йæ ахуыргæнинагты тыхтыл куы баууæндыд уæд
цæ уый дæр нал бацагуырдта фæлæ ма йæ мебелон фабрикæ ауæй кодта æмæ уыцы æхца
дæр Фиделы къордæн радта. Булкъон 26 мин америкаг доллæрæй балхæдта гасиендæ
«Санта-Роса» сæйраг сахарæй дæрддзæф уыд 35 километры, Эрасмо Риверæйæ Панчо
Вильяйы партизанæй, æмæ къорд райдыддта уым цæттæ гæнын. Че къордимæ
цæттæгæнгæйæ ахуыр кодта перевязкæтæ кæнын, дзæбæх кæнын стджыты сæстытæ, æмæ
иньекцитæ кæнын, æмæ иу ахæмы йын скодтой сæдæ уколы бæрц — иу кæнæ цалдæр уколы
аллы къорды архайегæй. Кубæйаг Карлос Бермудес мысыди Чейы:

1956 азы 22 июны мексикаг пъалици æрцахста Фидель Кастройы Мехикойы уынгтæй
иуыл. Фæстæдæр Мария-Антонияйы фатеры сарæзтой къæппæг æмæ ахстой аллы
бахизæдæы. Ранчо «Санта-Росайы» пъалици æрцахста Чейы æмæ ма цалдæр адæймаджы.
Кубæйæгты ахсты æмæ булкъон Байойы архайды тыххæй ацы хъуыддаджы мидæг фыст
æрцыд газетты. Фестæдæр рабæрæг ацы ахстыты аххосджын — разынд Венерио, къорды
архайджытæй иу. 26 июны мексикаг газет «Эксельсиор» ныммыхуыр кодта кæй
æрцахстæуыд уыдоны номхъыгъд, уыимæ Эрнесто Гевара Сернайы ном дæр, æмæ йæ
схуындæуыд «æмбæстон коммунистон агитатор» æмæ ма дзы йæ Гватемайлаг хабæртты
кой дæр цыд президент Арбенсы рæстæджы. Мария-Антония мысыди:

Ахстыты тыххæй куырдтой раздæры президент Ласаро Карденас, йæ раздæры денджызон
министр Эриберто Хара, кусджыты раздзог Ломбарде Толедано, нывгæнджытæ Альфаро
Сикейрос æмæ Диего Ривера, культурæйы архайджытæ æмæ ахуыргæндтæ. Мæй фæстæ
Мексикæйы хицауад ссæрибар кодтой Фиделы æмæ иннæ кубæйæгты, фæлæ ма ныууагътой
ахстæй Эрнесто Геварайы æмæ кубæйаг Каликсто Гарсийайы, аххосыл сын банымадтой
бæстæмæ сусæгæй кæй æрбацыдысты, уый. Ахæстонæй рацæугæ Фидель дарддæр байдыдта
экспедици цæттæ кæнын, æхца æмбырд кодта, хæцæнгарз æлхæдта. Архайджытæ цæттæ
кодтой чысыл къордтæй бæстæйы аллы рæтты. Шведаг этнографей Вернер Гринæй æлхæд
æрцыд яхтæ «Гранма» 12 мин доллæрæй. Мексикаг пъалици æрцахста Чейы уысы дæр
фæлæ уæддæр цасдæр рæстæджы фæстæ Че æмæ Ильда уагъд æрцыдысты. Че фæбадти
ахæстоны 57 боны. Палицы кусджытæ уæддæр сæ цæст дарддой æмæ иу балæбурддтой
хаттæй хатт растджыты нывондгонд фатертæм. Газæттæ фыстой Фидель кæй хъавы аленк
кæнын Кубæмæ. Франк Паис æрбаласта Сантьягомæ 8 мин доллæры æмæ хавыди сахары
растад сисын. Хъуыддтаг тæссаг кæынын райдыддта, райхъуыст хабар — къорды
архайджытæй чидæр хъавы къорды, яхтæ æмæ передатчик ауæй кæнын Кубæйы хицауадæн
15 мин доллæрæй. Фидель фæтагъд коддта йæ æмбырды хабæрттæ, кæмæй æнхъæл уыди
уæйгæнæг, уый иннæтæй ахицæн кæнын кодта æмæ порт Туспаны æмбырд кæнын райдайын
фадат радта. Франк Паисæн æрвыст æрцыд тел — «Чиныг уæй æрцыд», уый йын æвдыста
æмæ растад ныхасгонд рæстæджы кæй хъæуы саразын. Че дохтыры хызынимæ балыгъд
хæдзармæ Ильдæмæ, ахъæбыс коддта йæ фынæй чызгæн æмæ ныффыста хæрзбоны фыстæг йæ
ныйарджытæм.

1956-æм азы 25 ноябры райсомæй дыууæ сахатыл Туспаны бал сбадтис «Гранмæ»-йыл.
Пъæлицæ райста «мордидæ» (ома гæртам) æмæ йæ хъус не ’рдардта. Че, Калкисто
Гарсиа æмæ æртæ æндæр архайæджы Туспанмæ бахæццæ сты æмбæлгæ хæдтулгæйыл, бирæ
йæм фенхъæлмæгæсгæйæ. Туспаны сыл сымбæлдис Хуан Мануэль Маркес æмæ сæ акодта
яхтæйы лæууæн бынатмæ. 82 адæймаджы æд хæцæнгарз æмæ дзаумæттæ бабадтысты йедзаг
яхтæйыл, афтæмæй йæ бæрц уыд 8–12 адæймаджы ласын. Уыцы рæстæг уаргæ кодта,
денджыз уыдис змæст. «Гранма» хуыст рухсытимæ байдыдта ленк кæнын Кубæйы ’рдæм.
82 адæймагæй афтиддæр дыууæ-æртæ матросы æмæ цалдæр бадæджы удхарæй нæ мардысты
денджызон низæй. Нау уадзын райдыдта куыд æй бафиппайдтой фæстæдæр гом къранты
тыххæй, фæлæ фыртарсæй уæдддæр консервтæ донмæ калд æрцыдысты, ома дам уæз
фæкъаддæр уа. Калкисто Гарсийа фæстæдæр мысыди:

Науыл Чейы хъыгдардта æхгæдриу, фæлæ Роберто Роке Нуньес куыд дзуры, афтæмæй
иннæты хъæлдзæг кодта. Науы капитанæй æвæрд æрцыд Ладислао Ондино Пино,
штурманæй — Роберто Роке Нуньес. Штурмæн иу рæстæджы науæй рахаудта донмæ, æмæ
йæ цалдæр сахаты агуырдтой цалынмæ ссардтой, уæдмæ. Яхтæ арæх сæфта йæ фæндаг.
Хъуамæ къорд хъæу Никаромæ Сантьягойы цурмæ æрхæццæ уыдаиккой 30 ноябры. Уыцы
бон Франко Паисы фарслæуджытæ бацахстой сахары хицауады кусæн бæстыхæйттæ æмæ
ракалдысты уынгтæм фæлæ сахар сæ къухты бауыромын сæ бон нæ баци.

«Гранмæ» Кубæйы былгæрæттæм æрбахæццæ афтиддæр 1956-æм азы 2 декабры æмæ уыцы
бынат уыди Лас Колорадасы районы провинци Ориентейы, æмæ уайтагъд тæнæг раныл
сбадтис. Донмæ суагътой бæлæгъ, фæлæ уый дæр уайтагъд фæдæлдон ис. Къорд 82
адæймагæй зæхмæ цыдысты хъуыры онг донæй æхгæдæй; хус ранмæ рахæссын цын
бантыстис хæцæнгарз æмæ иу гыццыл хойраг. Кæм рахызтысты, уыцы бынатмæ æрбамбырд
сты катертæ æмæ хæдтæхджытæ Батистæйы дæлбар æфсæдтæй, къорд æхсты бынмæ
бахаудис. Къорд бирæ рæстæг цъыфдзаст былгæрон фæцыдис манграг пыхсыты. 5
декабры æхсæвæй цыдысты Сæкæры тростникы плантациты уылты, бонæй та æрбынат
кодтой бауылæфынмæ Сентралы (сæкæры завод плантацийымæ) бынат Аллегрия-де Пиойы.
Че куыд дохтыр, афтæ райдыдта, чи фæцæф, уыдоныл зилын. Боны астæу та
ныттахтысты хæдтæхджытæ къорды æрдæг фæмард иу-20 та ахст æрцыдысты. Иннæ бон чи
аирвæзт уыдон сымбырд æсты хæдзар Сьерра-Маэстрæйы. Фидæль загъта: «Знаг ныл
фæтых ис, фæлæ нæ бындзагъд ныккæнын йæ бон нæ баци. Дарддæр тох кæндзыстæм æмæ
рамбулдзыстæм ацы хæст». Гуахиротæ — кубæйаг зæхкусджытæ — зæрдæхæларæй кастысты
балы архайджытæм æмæ сæ æмбæхстой сæ хæдзæрдты. Че фыста:

Кубæйаг фыссæг-коммунист Пабло де ла Торрьенте Брау фыста, нырма, дам, XIX-æм
æнусы Сьерра-Маэстрæйы хæхты Кубæйы хæдбардзинадыл тохгæнджытæ иу кæй ссардтой
æмбæхсæн бынат. «Додой фæкæндзысты, ацы цъуппытыл чи сиса æхсаргард, уыдон.

Растæг топпимæ айнæг къæдзæхы фæстæйæ дæсы ныхмæ тох кæнынæн фаг у. Пулеметимæ
æфсæддон комы нарæджы сбадгæйæ мин адæймаджы бауромдзæн. Хæдтæхджытыл сæ ныфс ма
æвæрæд ацы цуппытыл тохæй чи цæуы, лæгæттæ бафснайдзысты растджыты.» Фидель æмæ
иннæ архайджытæ ацы бынæтимæ зонгæ не уыдысты. 1957=æм азы 22 январы
Аррайо-де—Инфернойы къорд фыццаг ныкъкъуырд радта Санчес Москæрайы каскитосты
(Батистæйы салдæттæ) балæн. 28 январы Че ныффыста фыстæг Ильдæмæ, æууæнк
адæймаджы уылты бахæццæ Сантьягомæ:

Балæн æххуысгæнæг Æутимио Герра бахаудта хицауады къухты æмæ сын сразы ис Фиделы
амарыныл. Фæлæ йæ къухы нæ бафтыд æмæ мард æрцыди. Февралы Чейы æрцахста
малярияйы ныббырст æстæй йæ хæдфæстæ æхгæдриуы ныббырст. Иу ахæмы хæст самадтой
æмæ зæхкусæг Креспо йæ фæсонтыл рахаста Чейы знагы нæмгуыты бынæй уымæн æмæ йæхи
бон цæуын нæ уыд. Че уагъд æрцыд цыдæр фермæйы иу æмбал растæгимæ чи йæм
фекастаид ахæмимæ. Сьерра-Маэстрæйы хæхты Че æхгæдриуæй рынчын уæвгæйæ иу арæх
баззад фæстæйы искæй хæдзæртты цæмæй балы цыд ма уырома. Арæх иу æй фæдтой
чиныгимæ æмæ фыссæн гæххæттимæ йæ къухы. Капитан Марсиаль Ороско мысыди:

Балы архайæг Рафаель Чао дзырдта, Че дам иу никæуыл хъæр кодта æмæ хынджылæг
ныхас дæр никуы скодта, фæлæ иу дзургæйæ хъæбæр ныхæстæй пайда кодта, æмæ иу
уыди тызмæг «куы хъуыди уæд». Нæхъæн хæсты рæстæджы Че фыста боныг, уыцы боныджы
фыстытæй спайда кодта йæ чиныджы «Революцион хæсты эпизодтæ»йы. Цасдæр рæстæджы
фæстæ балæн бастдзинад сæвæрын бантыст «26 июлы змæлд»имæ Сантьягойы æмæ
Гаванæйы. Балы æвæрæн бынатмæ хæхты иу æрбацыдысты змæлды раздзогтæ æмæ
архайджытæ Франк Паис, Армандо Харт, Вильма Эспин, Аиде Санта-Мария, Селия
Санчес, балы ифтонгдзинад дзæбæх кæнын райдтыдта. Цæмæй Батистæйы хъусингæнæг,
растджытæ дам дæрæн кæй æрцыдысты, уый мæнгдзинад равдисой, уый тыххæй Фидель
арвыста Гаванæмæ Фаустино Пересы, цæмæй фæсарæйнаг журналисты æрбаласа. Бал кæм
æрбынат коддта уырдæм 1957-æм азы 17 февралы æрбацыд Герберт Метьюз «Нью-Йорк
Таймс»ы корреспондент. Уый фембæлд Фиделимæ, æмæ къуыри фæстæ ныммыхуыр кодта
репортаж Фиделы æмæ йæ балы архайджыты къамтимæ. Уыцы репортажы фыста «Куыд мæм
кæсы афтæмæй инæлар Батистæ дзæгъæлы æнхъæлмæ кæсы Кастройы растад ныццист
кæнынмæ. Йæ бон у йæ ныфс дарын афтиддæр ууыл æмæ салдæтты колоннæтæй иу
æнæнхъæлæджы фæмбæлдзæн æрыгон фæтæгыл æмæ йæ штабыл æмæ сæ ныццæгъддзæн.»

1957-æм азы 13 мартъийы Гаванæйы студентон организаци «13 мартъийы революционрон
директорат» систа растад, бахъавыд ридиостанци, университет æмæ президенты
бæстыхайад бацахсын фæлæ йæ къухы нæ бантыст. Растджыты фылдæр æрдæг фæмард æсты
æфсад æмæ палицийымæ тохы. Мартъийы астæуты Франк Паис арвыста Кастройы балмæ
æххуыс 50 адæймагæй, сæ раздзог Хорхе Сотус — Сантьягойæ. Æрбаласта се
грузовиктыл пырындзы плантациты хицау Уберто Матос. Сотус æмæ Матос
антикоммунисттæ уыдысты æмæ фæстæдæр сын ревтрибуналæй тæрхонгонд æрцыд æмæ сæ
дзæвгар ахæстоны бадын бахъуыд. Ацы балы архайджыты фылдæр æрдæг уыдысты сахарты
цæрджытæ æмæ хæххон уавæртыл ахуыр нæ уыдысты. Уынаффæ рахастой райдайын сæ
цæттæ гæнын хæххон уавæрты цардмæ æмæ тохмæ. «Барбудосты» балмæ (ома боцоджын,
æнæдаст адæм, цæугæ царды æмæ сæм дасæнтæ кæй нæ уыд уымæ гæсгæ) цыдысты аллы
хуызон адæм, сæ политикон цæстæнгас уыди аллы хуызон, хæцæнгарз æмæ хостæ та сын
æрвыстой фæсарæнтæй кубинаг эммигранттæ.

1957-æм азы майы хъуамæ АИШ-æй Майамийæ æрбацыдаид нау «Коринти» æххуысимæ, сæ
раздзог Каликсто Санчес, афтæмæй. Цæмæй сæ рахызтæй æфсады цæст аиуварс
кодтаиккой, уый тыххæй Фидель уынаффæ рахаста ныххауын къазармæтæ хъæу Уверойы,
15 километры Сантьягойæ. Уыимæ ма уый лæвæрдта фадат Сьерра-Маэстрæйæ рахизын
провинци Ориентейы коммæ. Че архайдта уыцы тохы æмæ йæ «Революцион хæсты
эпизодты» ныффыста. 1957-æм азы 27 майы æрымбырд штаб, уым Фидель радзырдта
райсом кæй ныххаудзысты Уверойыл. Рацыдысты изæрыгон цæмæй райсоммæ бахæццæ уой.
Цыдысты аст сахаты хæххон фæндæгтыл æмæ уыцы рæстæгмæ ацыдысты 16 километры.
Арæх урæдтой сæрхизæны тыххæй тæссаг рæтты. Фæндагамонæг уыди Кальдеро, уый хорз
зыдта Уверо дæр æмæ йæ авналæнтæ дæр. Хъæдын къазармæ уыди денджызы былгæрон,
хахъхъæдтой йæ хъалагъултæ. Уынаффæ хаст æрцыдис цæмæй йыл талынджы æртæрдыгæй
æрхъула кæной æмæ уый фæстæ ныххауой. Хорхæ Сотус æмæ Гильермæ Гарсийайы къорд
ныххаудта былгæронты Пеладеромæ фæндагыл цы пост лæууыд уул, Альмейдайæн
сæвæрдтой нысан цъуппы ныхмæ цы пост уыд уый басæттын. Фидель цъуппы районы
æрынцадис, Раулы къорд та хъуамæ ныххаудтаид къазармæйыл ныхы ’рдыгæй. Чемæ та
бахаудис сæ астæу бынат. Камило Сьенфуэгос æмæ Амейхейрас талынджы фæсæфтой сæ
фæндаг æмæ раст нæ ацыдысты. Хъуыддаг æнцондæр кодта уый æмæ къазармæты
алфамбылай бирæ пыхс кæй уыдис уый, фæлæ салдæттæ уæдтæр бафиппайдтой бырсджыты
æмæ сыл æхсын байдыдтой. Крессенсио Пересы къорд ныххауды нæ архайдта уый
хъхъхъæдта Чивирикомæ фæндаг цæмæй салдæттæм æххуыс ма рбацæуа. Че фыста —
фыццаг гæрахæй къазармæты бацахстмæ ацыд 2 сахаты æмæ 45 минуты, бырсджытæ
мæрдтæй æмæ цæфтæй фесæфтой 15 адæймаджы, ныхмæлæууæг та 19 цæфтæй 14 та
мæрдтæй. Ацы уæлахиз фæфидар кодта растджыты ныфс. Фæстæдæр пырх æрцыдысты æндæр
гыццыл гарнизонтæ дæр Сьерра-Маэстрæйы бын.

«Коринти»-йæ рахызт нæ рауадис: официалон хъусынгæнинæгтæм гæсгæ мард кæнæ ахст
æрцыдысты иууылдæр ацы науæй рахизгæ революционертæ. Батиста уынаффæ рахаста
Сьерра-Маэстрæйы фахстæй иууылдæр зæхкусджыты раласын фæлæ бирæ гуахиротæ нæ
куымдтой уыцы рæттæй ацæуын, æххуыс кодтой Фиделæн æмæ цыдысты йæ балмæ.

Бынæттон зæхкусджытимæ ахастытæ алы хатт дæр лæгъз нæ уыдысты, радиойæ æмæ
аргъуанты цыдис коммунизмы ныхмæ пропогандæ. Инирия Гутьеррес мысыди балмæ
бацæуыны размæ коммунизмы тыххæй кæй хъуыста афтиддæр тæрсæнгæнæнтæ. Растджытæ
цы газæт «Эль Кубано либре» уагътой, уым фыццаг номыры Че фыста: «Коммунисттæ
сты хæцæнгарз чи райсы йæ мæгуырдзинадæй куы нал фæфæразы, æмæ уæлдай нæу кæцы
бæстæйы у». Цæмæй хуыснæгад æмæ фæллойы тыхист ма парахат кæна æмæ бынæттон
адæмимæ ахастытæ ахæм цаутæ ма хъыгдарой уый тыххæй æрцыдис конд комисси
дисциплинæ хъахъæнынæн, хæстон трибуналы бартимæ. Æрцыдис дæрæнгонд китайаг
Чанджы мæнг революцион абырджыты бал. Че фиппайдта: «Уыцы зын рæстæг хъуыди
цæрдæг кæсын революцион дисциплинæмæ æмæ уæгъд районты анархи фидар кæнын ма
уадзын».

1957-æм азы 5 июны Фидель Кастро радих кодта колоннæ æмæ йæ сæргъы сæвæрдта
Чейы, уыдис дзы 75 хæстоны (уыцы колоннæ ма хуыдтой цыппæрæм колоннæ дæр). Чейæн
лæвæрд æрцыд майоры чин. Хæстонтæ дих æрцыдысты æртæ взводыл сæ командиртæ та
уыдысты Лало Сардиньяс, Сиро Редондо (фæстæдæр фæмард æмæ йæ ном æвæрд æрцыд
æстæм колоннæйыл) æмæ Рамиро Вальдæс (æсси мидхъуыдтæгты министр æмæ Кубæйы
комунистон партийы Политбюройы уæнг). Июлы буржуазон оппозицийы минæвартæ
Батисте Фелипе пасос æмæ Рауль Чибас æрбацыдысты Сьерра-Маэстрæмæ. Фидæль йæ
къух æрæвæрдта Революцион граждайнаг фронты равзæрды тыххæй манифæсты бын, йæ
домæнтæ уыдысты Батистæйы бæсты сæвæрын æвзæрст президенты æмæ аграрон реформæ.
Че нымадта ацы буржуазон архайджыты «æнгомбаст цæгатаг бæстæимæ». 30 июлы
Сантьягойы мард æрцыдысты Франк Паис æмæ йæ ’фсымæр Хосуэ. 5 сентябры сахар
Сьенфуэгосы æрцыдис растад дæнджызон æфсæдты базæйы афицерты разамындæй, тох
кодтой Батистæйы айсыны тыххæй. Растад æрцыд пырхгонд æмæ фæци ахст растджыты
æхстытæй, фæмард дзы 600 адæймагæй фылдæр. Провинци Ориенты фæзынд хицауады
хъусынгæнинæгтæ:

Пъæлицæйæ тæрсгæйæ Батистæйы ныхмæлæуджытæ цыдысты Сьерра-Маэстрæйы хæхтæм æмæ
растджыты рæнхъытæ фылдæрæй фылдæр кодтой. Растджыты къордтæ бахæццæ сты
Эскамбрайы æмæ Сьерра-дель-Кристалы хæхтæм, Баракоайы районы дæр архайдтой
къордтæ, Революцион директораты, «26 июлы змæлд»ы æмæ хицæн коммунистты дæлбар
уыдысты. Октябыры Майамийы политиктæ буржуазон цæстæнгасимæ сарæзтой Сæрибары
цæдис, æмæ Фелипе Пасосы схуыдтой рæстæгмæ президент. Рауагътой манифест
дзыллæтæм. Фидель не сразы ис ацы «майамиаг пактимæ», АИШы ’рдæм здыхт æм
фæкасти. Фидельмæ фыстæджы Че фыста:

1957-æм азы кæронмæ растджыты æфсæдтæ сæ къухты дарддтой Сьерра-Маэстрæ, фæлæ
дæлæмæ нæ цыдысты, нæ архайдтой кæмтты. Хæринæгтæ, зæгъæм хъæдур, нартхор æмæ
пырындз æлхæдтой бынæттон зæхкусджытæй. Хостæ ластой сахартæй. Дзиза иу ист
æрцыд бирæ фос чи дардта уыдонæй. Че арæзта санитарон пункттæ, госпитæльтæ,
æрмæдзтæ, хæцæнгарз цалццæг кæнæн, дзабыртæ, хызынтæ, дзаумæттæ æмæ тамако
аразæн бынæттæ. Гектографыл райдыддтой бирæ кæнын газæт «Эль Кубано либре», йæ
ном ист уыд XIX æм æнусы Кубæйы хæтбардзинадыл чи тох кодта уыдоны газæты номæй.
Эфирмæ иу рацыдысты чысыл радиостанцийы хъусынгæнинæгтæ. Бынæттон цæрджытимæ
æнгом бастдзинад тынг æххуыс кодта, уайтагъд иу базыдтой салдæтты кæнæ сгарджыты
æрбацыды тыххæй.

Хицауады пропагандæ æрдомдта национ иудзинадмæ уымæн æмæ Кубæйы сахарты парахат
кодта растадон змæлд. 1958 азы мартъийы АИШ-ы хицауад сæвæрдта эмбарго
хæцæнгарзы æрвыстыл Батистайы æфсæдтæн, фæлæ ма уæддæр цасдæр рæстæг хæдтæхджытæ
хæцæнгарзæй æмæ артагæй ифтонг кодтой Гуантанамойы базæйыл. 1958 азы кæроны
конституцимæ гæсгæ хъуамæ уыдаиккой президенты æвзæрстытæ. Сьерра-Маэстрайы
æргом ничи дзырдта коммунизмы кæнæ социализмы тыххæй, Фидель та æргом цы
реформæты тыххæй дзырдта зæгъæм латифундитæ цæмæй мауал уой, транспорты æмæ
электрикон компаниты национализаци æмæ æндæр предприятитæ сæ зæрдæмæ цыдысты
проамерикаг политиктæн дæр.

Че гевара æнхъæлдта, «æфсымæрон» бæстæтæ йын цыфæнды æххуыс дæр ратдзысты. Фæлæ
революцион хицауады министр куы уыди, уæд фæмбæлдты ныхас кодта Китайы æмæ
Советон Цæдисы хицауадимæ хæстон æмæ экономикон æххуысы тыххæй, æмæ бафиппайдта
куыд æнхъæлдта, афтæ кæй нæу хъуыддаг. Уыцы хабæртты тыххæй загъта йæ хъуыстгонд
алжираг раныхасы. Уый уыдис раст тæрхоны ныхас социалистон бæстæты ныхмæ сæ
политикæ интернационалон кæй нæу, уый тыххæй. Фаутæ сыл сæвæрдта мæгуырдæр
бæстæтæн тыххæй кæй ивын кæнынц товартæ раст империализм дунеон базарты куыд
архайы афтæ, уыимæ ма кæй аиуварс кодтой сæхи æмæ кæй не ’ххуыс кæнынц
националон сæрибары тохы зæгъæм Конгойæн æмæ Вьетнамæн. Че хорз зыдта Энгельсы
хъуыстгонд æмбæрцад: «Цас къаддæр у экономикæйы разæнгард, уый бæрц фылдæр тыхми
хъæуы ног бæстæарæзтæн». Кæд æмæ 1950-æм æзты райдианы иу хуынджылæгæй йæ
фыстæджыты бын æрæвæрдта «Сталин II», уæддæр революцийы уæлахизы фæстæ йæ
бахъуыди амонын: «Кубæйы нæй гæнæнтæ сталинаг системæ ныффидар гæнынæн».

Фæстæдæр Че Гевара зæгъдзæн: «Революци куы фæвæййы уæд куыст революционертæ нал
фæаразынц. Фæаразынц йæ технократтæ æмæ бюрократтæ. Уыдон та —
контревволюционертæ сты».

1965-æм азы 1 апрелы «континенталон герильямæ арасты хæдразмæ Че Гевара ныффыста
фыстæджытæ йæ ныййарджытæм, йæ цотмæ æмæ Фидель Кастромæ. Фыстæг ныййарджытæм:

Че Гевара цы ран ис уый тыххæй дам-думтæ бирæ кодтой 1966—1967-æм æзты.
Мозамбичы минæвæрттæ Фрелимойы хæдбардзинады фæдыл змæлды фæхъусын кодтой Чеимæ
фæмбæлды тыххæй Дар-эс-Саламы, уым аиуварс кодтой Чейы разæвæрд æххуысы тыххæй
сæ революцион проектæн.

Раст разындысты, дам-думтæ Че Геварайы Боливийы партизанты сæргъы чи æвæрдта,
уыдон. Фидель Кастройы ныхасмæ гæсгæ боливиаг коммунисттæн æрцыдис зæхх æлхæд
базæтæн, уым Че Геварайы амындмæ гæсгæ партизантæ цæттæ кодтой. Геварайы
алфемблай Ла-Пасы цы адæм уыди уырдæм сагъд æрцыдис Хайд Тамара Бунке Бидер
(хъуыстгонд у фæсномыг «Таня»-йæ дæр), раздæр уыди Штазийы агент. Рене Барьентос
фæтарсти хабæрттæй йæ бæстæйы партизантæ кæй æрбынат кодтой, æмæ æххуыс курын
райдыдта ЦРУ-йæ. Че Геварайы ныхмæ банысан кодтой архайын барæй партизанты ныхмæ
тохгæнын ахуыр ЦРУ-йы къорд.

Геварайы партизанты къорды уыдис 50 архайæджы æмæ архайдта куыд Националон
сæрибардзинады æфсад (исп. Ejército de Liberación Nacional de Bolivia). Уыдысты
хорз ифтыгъд æмæ цалдæр ныббырсты сарæзтой регулярон æфсæдты ныхмæ район Камрийы
зын хæххон уавæрты. Фæлæ сентябры боливиаг æфсад ныппырх кодта растджыты дыууæ
къорды æмæ иу раздзоджы фæмардта. Тох тынг æнæхатыр кæд уыди уæддæр иу Че дзæбæх
кодта ахст салдæттæй цæф чи уыд уыдоны, фæстæдæр та сæ иууылдæр суадзын кодта.
Йæ фæстаг тохы рæстæг, Куебрада-дель-Юройы, Гевара фæцæф, йæ хæцæнгарзыл нæмыг
сæмбæлд æмæ нал æхста, йæ дамбацайæ суагъта иууылдæр нæмгуытæ. Цæфæй йæ куы
æрцахстой, æмæ йæ скъоламæ куы æрбакодтой (уым ЦРУ сарæзта ахст партизантæн
ахæстон) уæд дзы федта цалдæр цæф боливиаг салдаты. Гевара куырдта цæмæй сын
аххуыс кæна, фæлæ боливиаг афицер не сразы. Чейæн йæхицæн радтой аспирины
таблеткæ.

Че Геварайы æрцахсыныл архайдта ЦРУ-йы агент Феликс Родригес. Рæмудзæг схъæр
кодта боливиаг æфсæдтæн кæм ис Че Геварайы партизанты бал, æмæ йыл 1967-æм азы 8
октябыры æфсæдтæ æрхъула кодтой, Че Гевара та йæхæдæг ахст æрцыд
Куэбрада-дель-Юройы. Родригес куы базыдта Геварайы ахсты тыххæй, уæд уайтагъд
фехъусын кодта Ленглимæ ЦРУ-йы штаб-фатермæ штат Вирджинийы.

Барьентос куы базыдта Геварайы ахсты тыххæй уæд уайтагъд дæр æрдомтта цæмæй йæ
амарой. Чейы æрбакодтой æрдæгхæлддзаг скъоламæ хъæу Ла-Игерæйы цур, уым æй иу
æхсæв фæдардтой. Иннæ бон мард æрцыдис. Марæджы куыст сæххæст кодта боливиаг
æфсæдты сержант Марио Теран. Цæмæй официалон верси (ома Че Геварайы æнæ тæрхонæй
нæ, фæлæ тохы мидæг амардтой) дызæрдыгхуыз ма зына, уый тыххæй салдаттæн Феликс
Родригес нысан радта афтæ æхсын цæмæй зына, Гевара æмæхстыты рæстæг кæй фæмард.
Геварайыл уыдис бирæ цæфтæ йæ къæхтыл, фæлæ йæ цæсгом æнæвнæлд хъуамæ баззадаид.
Че Геварайæн уыдис фадат цалдæр ныхасы зæгъын мæлæты размæ; дзурынц, загъта йæ
марæгæн: «Зонын æй ам мæн амарыны тыххæй дæ. Æхсгæ тæрсаг, афдиддæр адæймаджы
амардзынæ». Йæ мард баст æрцыдис вертолётыл æмæ сыхаг хъæу Валлеграндæмæ ласт
æрцыдис прессæйæн æвдисынмæ.

1997-æм азы адæймаджы мард æрцыд ист хæдтæхджыты стæхæн бынаты Валлеграндæйы
цурæй, рабæрæг дзы кодтой Че Геварайы мард, æмæ æрвыст æрцыдис Кубæмæ. 1997-æм
азы 17 октябры Геварайы æмæ æхсæз æндæр Боливийы хæсты архайæджы мардтæ уыдысты
хæстон кадимæ ныгæд барæй арæзт мавзолейы сахар Санта-Кларæйы, йæ рæстæджы кæм
рамбылдта тохы.

Æппæт дунейыл зындгонд Чейы дыууæхуызон портрет анфас, сси революцион романтикон
змæлды символ, фæлæ ныр бирæтæм гæсгæ йæ раздæры мидис фæсæфта æмæ сси китч,
фæпайда дзы кæнынц революцийæ тынг дард чи сты, ахæм хабæртты дæр. Сарæзта йæ
ирландиаг нывгæнæг Джим Фицпатрик 1960-æм азы, кубæйаг къамисæг Альберто Корда
цы къам систа, уымæ гæсгæ. Чейы беретыл зыны Хосе Мартийы стъалы, уый бæрæг
кодта командантеты, лæвæрд йын æрцыдис Фидель Кастройæ командантейы номимæ.

Хъуыстгонд зарæг Hasta Siempre Comandante («Команданте кæддæриддæр»), фыст
æрцыдис Карлос Пуэблайæ бирæтæ куыд хъуыды кæнынц Че Геварайы мæлæты фæстæ нæ,
фæлæ нырма йæ царды рæстæг. Тæккæ хъуыстгонддæр у, Натали Кардон цы верси зары,
уый.

Чейы сурæт æрмæст революцион къордты нæ æндæвта, фæлæ ма йæм арæх сæ цæст
дардтой литератортæ дæр. Хулио Кортасар ныффыста радзырд «Баиудзинад», уым
фыццаг цæсгомæй цæуы радзырд партизантæ цыдæр сакъадахмæ куыд рахызтысты, уыимæ
кæд радзырды архайджыты нæмттæ хъуыдыгонд æсты уæддæр дзы базонæн ис кубæйаг
революцийы кæцыдæр архайджыты, зæгъæм Кастроты дыууæ æфсымæры. Кæй номæй цæуы
дзырд уым та æнцонæй ис базонæн Че Геварайы. Чейы боныгæй цитатæ та хаст æрцыд
эпиграфмæ.

Советон Цæдисы литератортæ дæр сæ цæст æрдардтой Че Геварамæ. Зæгъæм поэт
Дмитрий Павличко, ныр нымад цæуы Украинæйы литературæйы классикыл, ныффыста
Кубæйаг революцийы тыххæй æмдзæвгæты цикл. Иу дзы райдайы афтæ:

Хъуыстгонд æсты Евгений Долматовскийы поэмæ «Геварайы къухтæ», «Кубæйаг цикл»
Евгений Евтушенкойы. Къорд «Песняры»-мæ ис зарæг «Балладæ Че Геварайыл».



https://os.wikipedia.org/wiki/%D0%A4%D0%B8%D0%B4%D0%B6%D0%B8

Фиджийы сакъадæхты Республикæ (фидж. Matanitu Tu-Vaka-i-koya ko Viti, хинди
फ़िजी गणराज्य / Fidźi Dwip-samuh Ganaradźja, англ. Republic of the Fiji Islands)
у паддзахад Сабыр фурды архипелагтæйы иуыл.

Фиджийы цæрджытæй 57,2 % (475 739 адæймаджы) сты фиджиаг адæмыхаттæй, бындурон
цæрджытæ, 37,5 % (313 798 адæймаджы) та — фиджи-индийæгтæ. Англисаг æмæ фиджиаг
сты бæстæйы официалон æвзæгтæ, индийæгты ’хсæн бирæтæ дзурынц ма хиндустанийы,
хиндиаг æвзаджы диалектыл (Фиджийы хинди дæр æй хонынц). Фиджийы цæрæг индийæгты
нымæц хауы эмиграцийы аххосæй.

Сæ динмæ гæсгæ Фиджийы цæрджытæ сты чырыстон (64,5 %, уыдонæй методисттæ — 35 %,
католиктæ — 9 %, «Хуыцыауы æмбырды» уæнгтæ — 6 %, æвдæм боны адвентисттæ — 4 %,
æндæр чырыстæттæ — 11 %), индуисттæ — 27,9 %, пысылмæттæ — 6,3 %, сикхæгтæ —
0,3 % (2007-æм азы сфыстмæ гæсгæ).



https://os.wikipedia.org/wiki/%D0%A3%D1%80%D1%83%D0%B3%D0%B2%D0%B0%D0%B9

Уругвай (исп. Uruguay) у Хуссар Америкæйы паддзахад. Уругвайы сæйраг сахар у
Монтевидео. Æппæт бæстæйы цæрджыты нымæц у 3,3 млн адæймаджы. Рæстæмбис царды
дæргъ у 73 азы (нæлгоймæгтæ) æмæ 80 азы (сылгоймæгтæ). Уругвайæгты 92 % цæрынц
сахарты.

Уругвайы сæйрагдæр экспорты товартæ сты дзидза, пырындз, цæрмттæ, къуымбил.
Сæйрагдæр æлхæнджытæ сты Бразили (18,7 %), Китай (8,5 %), Аргентинæ (7,3 %),
Герман (6,5 %), Мексикæ (4,9 %), Нидерландтæ (4,5 %), Уæрæсе (4,4 %).

Уругвай импорт кæны нефт æмæ нефты продукттæ, индустрион гæрзтæ, химион
продукци, хæдтулгæтæ, гæххæтт, пластик. Сæйргадæр уæйгæнджытæ — Аргентинæ
(19,6 %), Бразили (17,9 %), Китай (11,0 %) æмæ АИШ (9,7 %).



https://os.wikipedia.org/wiki/%D0%A3%D1%80%D1%81_%D1%85%C3%A6%D0%B4%D0%B7%D0%B0%D1%80

Урс хæдзар (англ. the White House), зæгъгæ, афтæ хуындæуы АИШ-ы президенты
цæрыны æмæ кусыны агъуыст сахар Вашингтоны.

Урс хæдзар арæзт у палладион стилмæ гæсгæ (архитектор Джеймс Хобан). Аразын æй
райдыдтой 1792-æм азы, æмæ 1800-æм азы 1 ноябры агъуыст уыди цæттæ. Уыцы бон йæ
фыццаг хицау ссис АИШ-ы дыккаг президент Джон Адамс.

Райдианы йæ хуыдтой «Президенты галуан», термин «Урс хæдзар»-æй та фыццаг хатт
спайда чынди 1811-æм азы. Фæлæ ацы ном официалон хуыз райста æрмæст 1901-æм азы,
президент Теодор Рузвельты баруынаффæмæ гæсгæ.

1909-æм азæй президенты кусæнуат у, бæстыхайы галиу хайы чи ис, уыцы Дæргъдымбыл
кабинет.



https://os.wikipedia.org/wiki/%D0%A1%D1%83%D1%8D%D1%86%D1%8B_%D0%BA%D1%8A%D0%B0%D0%BD%D0%B0%D1%83

Суэцы къанау (араб. قناة السويس‎‎, Qanā al-Suways) у Атлантикон æмæ Индийы
фурдтæ чи бæтты, уыцы наудзæуæн къанау Сырх æмæ Зæххастæуы денджызты ’хсæн.
Къанауы дæргъ у 163 километры, æппæтæй у Мысыры территорийыл, сахартæ Порт-Саид
æмæ Суэцы ’хсæн.

Суэцы къанау у Мысыры паддзахадон æфтиæгтæй стырдæр. Нæдæр нефт, нæдæр туризм
дæтты уый бæрц æхца уыцы паддзахадæн. 2003-æм азы къанауыл фæцыдысты 17224 науы.

Бæстæйы стырдæр хай Синайы æрдæгсакъадахимæ сбæттынмæ Суэцы къанауы бын
сарæзтæуыд тъунел, стæй 2001-æм азы скуыста къанауы сæрты егъау хид.

Рагзаманы, нæ эрæйы агъоммæ 500-æм азы, уыдис, Сырх денджыз æмæ Нил чи баста,
ахæм къанау. Ууыл дæр наутæн уыдис фадат Сырх денджызæй Зæххастæуы денджызмæ
цæуын. Фæстæдæр фæзаууат и.



https://os.wikipedia.org/wiki/%D0%A1%D0%B5%D1%83%D1%82%C3%A6

Се́утæ (исп. Ceuta [θewta]) у Испанийы автономон сахар æмæ æрдæганклав Африкæйы
цæгаты. 1580-æм азæй у Испанийы исбон. Йæ фæзуат у 18,5 км², цæрджыты нымæц — 75
мин адæймаджы. Марокко 1956-æм азы хæдбар куы сси, уæд ын рардæуыд Танжер,
Тарфаяйы сектор æмæ Ифнийы территори, фæлæ Сеутæ æмæ Мелилья Испани ныууагъта
йæхицæн. Анклав Мароккойæ хицæнгонд у Сеутæйы æмбонæй.

Сеутæйы ныртæккæ цæры 75276 адæймаджы. Испайнæгтæй уæлдай сахары ма цæрынц,
араббаг, китайаг, индиаг æмæ дзуттаг уидæгтæ кæмæн ис, ахæм адæм.

Анклавы официалон æвзаг у испайнаг. Амы магрибæгтæм (магрибаг араббæгтæм) ма
парахат у араббаг æвзаг.



https://os.wikipedia.org/wiki/%D0%9C%D0%BE%D1%86%D0%B0%D1%80%D1%82,_%D0%92%D0%BE%D0%BB%D1%8C%D1%84%D0%B3%D0%B0%D0%BD%D0%B3_%D0%90%D0%BC%D0%B0%D0%B4%D0%B5%D0%B9

Йоганн Хризостом Вольфганг Теофил Моцарт (немыцаг æвзагыл Joannes Chrysostomus
Wolfgangus Theophilus Mozart [ˈvɔlfɡaŋ amaˈdeus ˈmoːtsaʁt] немыц куыд
зæгъынц (i); райгуырдис 1756-æм азы 27 январы Зальцбурджы, амардис 1791-æм азы 5
декабры Венæйы), кæнæ Вольфганг Амадей Моцарт, у разагъд австриаг композитор,
инструменталист æмæ дирижёр. Гайдн æмæ Бетховенимæ у Венæйы классикон скъолайы
зынгæдæр минæвар.

Инструмменттæй цагъта æмæ музыкæ фыста фондзаздзыдæй. 1781-æм азы æрцарди Венæйы
æмæ тагъд рæстæджы сси уыцы сахары хуыздæр пианист. Уым ныффыста йæ оперæ
«Аскъæфт сералæй» (нем. Die Entführung aus dem Serail), кæцыйы фыццаг равдыст
æрцыдис 1782-æм азы 16 июлы; оперæ театрдзауты зæрдæмæ тынг фæцыди æмæ уымæй
Моцарт зындгонд сси куыд композитор дæр.



https://os.wikipedia.org/wiki/%D0%9A%D1%8A%D1%83%D1%8B%D1%80%D0%B8%D1%81%C3%A6%D1%80

Къуырисæр у къуырийы бон, хуыцаубон æмæ дыццæджы ’хсæн. Иуæй-иу бæстæты нымад у
къуырийы фыццаг боныл, æндæрты та — дыккаг боныл.

Рагон иудейаг традицимæ гæсгæ къуырийы фыццаг бон уыд хуыцаубон, фæстаг та —
сабат (æвдæм бон).

Таджикистаны сæйраг сахар Душанбейы ном таджикаг æмæ персайнаг æвзæгтæй
ратæлмацгæнæн ис куыд «къуырисæр» (таурæгътæм гæсгæ уыцы ран алы къуырисæр стыр
базар уыд, æмæ уый охыл ацы сахар дæр афтæ схуыдтой).

Православиейы Стыр мархойы фыццаг къуырисæр Сыгъдæг къуырисæр хуыйны — æнæхъæн
боны дæргъы уырнджытæн хæрæн нæй.



https://os.wikipedia.org/wiki/%D0%97%C3%A6%D1%85%D1%85%D0%B0%D1%81%D1%82%C3%A6%D1%83%D0%B4%D0%B5%D0%BD%D0%B4%D0%B6%D1%8B%D0%B7%D0%BE%D0%BD_%D0%B1%C3%A6%D1%81%D1%82%D1%8B%D1%85%D1%8A%C3%A6%D0%B4

Зæххастæуденджызон бæстыхъæд (кæнæ Зæххастæуы денджызы регионы бæстыхъæд) у
Зæххастæуы денджызы алфмабылай территориты типикон чи у, ахæм бæстыхъæд
(климæт). Арæх æмбæлы континентты ныгуылæйнаг былгæрæттыл, экваторæй
цæгатырдыгæй æмæ хуссарырдыгæй, йæ уæрхад 30° æмæ 45° кæмæн у, уыцы рæтты. У
субтропикон бæстыхъæды хуыз.

Зæххастæуы денджызы бассейны уæлдай, зæххастæуденджызон бæстыхъæд ма ис ахæм
рæтты: Калифорнийы дзæвгар хайы, Хуссар Африкæйы Республикæйы провинци Ныгуылæн
Кейпы, Чилийы ныгуылæйнаг хайы, Ныгуылæн Австралийы былгæрон районты æмæ Хуссар
Австралийы æрдæгсакъадах Эйры.

Амынд зонæты æдде иуæй-иу ран æмбæлы ма, зæххастæуы бæстыхъæдмæ хæстæг чи у,
ахæм микроклимат. Сурзæххыл заххæастæуденджызон бæстыхъæд, уæрхад куыд уæлдæр
кæны, афтæ рахизы фурдон (уырыс. океанический) æмæ денджызгæроны (уырыс.
приморский) бæстыхъæдтæм.

Перты (Австрали) сæрд вæййы æнтæф æмæ хус (суткæйы иууыл бæрзонддæр температурæ
у 30 °C, баддзæгты (уырыс. осадки) бæрц декабрь-февралы у 34 мм), зымæг та уымæл
æмæ уазалгомау (суткæйы иуыл бæрзонддæр температурæ у 8 °C, баддзæгты бæрц
июнь-августы у 450 мм). Уый у зæххастæуденджызон бæстыхъæды типикон дæнцæг.



https://os.wikipedia.org/wiki/%D0%94%D0%B6%D0%B8%D0%B1%D1%83%D1%82%D0%B8

Координатæтæ: 11°48′00″ ц. у. 42°26′00″ с. д.﻿ / ﻿11.8° ц. у. 42.433333°
с. д. (G) (O)11.8, 42.433333

Джибути (араб. جيبوتي‎‎) у чысыл паддзахад Цæгат Африкæйы, Сырх денджызы
былгæрон (Джибутийы арæнты йæ дæргъ у 314 километры), хауы Африкæйы Сыкъайы
регионмæ. Францы кæддæры колони, 1977 азы сси хæдбар.

Цæрджыты нымæц у милуаны ’рдæджы бæрцмæ æввахс. Сæ динмæ гæсгæ сты сунниттæ
(94%) æмæ чырыстæттæ (6%).

Джибутийы стырдæр адæмтæ сты афар æмæ сомали (иссæ), уыдоны ’хсæн фыдахаст
стыхджын, æмæ 1992 азæй 1994 азмæ се 'хсæн уыдис хæстæмбæлдтытæ (Афары сыстады
номæй дæр зындгонд сты). Хæстæн кæрон счындис бадзырды фæрцы, фæлæ бадзырды
фæстæ дæр, суанг 2001 азы онг уыдис тыхмитæ.

Экономикæйы бындур у денджызон транспорт. Джибути у Эфиопийы сæйрагдæр порт. АИШ
(ИНО-йы номæй) Сомалимæ куы балæбурдта, уæд Джибути иста хорз æфтиаг. 2001 азæй
Джибути АИШ-æн æххуырсты хуызы дæтты æфсæддон базæ Лемонье, кæддæры Францы
фæсарæйнаг легионы казармæтæ. Базæйы командæгæнæг у Джон Хекман.



https://os.wikipedia.org/wiki/%D0%90%D0%BB%D0%B0%D0%BD%D0%B8_(%D0%A4%D0%9A)

Алани у Дзæуджыхъæуы футболон клуб. Къорды бындурæвæрд æрцыди 1921 азы. 1995 азы
Алани бацахста фыццаг бынат Уæрæсейы футболон чемпионаты, 1992 æмæ 1996 æзты
райста дыккаг бынат.

1921-æм азы бындурæвæрд æрцыд футболон къорд — «Юнитас». Байгом æй кодтой дыууæ
бритайнаг коммунисты Армстронг æмæ Кэмпбелл.

2011-æм азы сентябры «Аланийы» тренертæй иу ссис Пагæты Артур. Уый ацы командæйы
сконды 1995 азы ссис Уæрæсейы чемпион. Артур фæстаг рæстæджы куыста тренерæй
Дæллаг Новгороды командæ «Волгæйы» сконды. Дзæуджыхъæуккæгты сæйраг тренер
Гæззаты Владимиры ныхæстæм гæсгæ, Пагæты Артур у æцæг профессионал. «Тынг
æхсызгон мын у, Артур нæм тренерæй кæй æрбацыд, уый. „Аланийы“ иууыл
æнтысджындæр азтæ баст сты йæ номимæ», — загъта Гæззаты Владимир.



https://os.wikipedia.org/wiki/%D0%AF%D0%B2%C3%A6%D0%B9%D0%B0%D0%B3_%C3%A6%D0%B2%D0%B7%D0%B0%D0%B3

Явæйаг æвзаг (Basa Jawa, Basa Jawi) у дзурджыты нымæцмæ гæсгæ (75 милуанæй
фылдæр) тæккæ стырдæр австронезиаг æвзаг. Æмбæлы сакъадах Явæйыл, стæй
Индонезийы цалдæр æндæр сакъадахыл.

Кæд явæйагау дзурынц Индонезийы цæрджыты дзæвгар хай (индонезиæгты æмбисмæ
æввахс), уæддæр ныры рæстæг æвзагæн нæй официалон статус (Индонезийы паддзахадон
æвзаг у индонезиаг). Раздæр явæйаг уыди Голландиаг Ост-Индийы официалон æвзаг.

Банюмасайнаг диалект иуæй-иу лингвисттæ нымайынц хицæн æвзагыл, уымæн æмæ
куыдфæстæмæ йæм фæзынди дзæвгар хицæндзинæдтæ лексикæйы æмæ фонологийы.



https://os.wikipedia.org/wiki/%D0%A8%D1%80%D0%B8-%D0%9B%D0%B0%D0%BD%D0%BA%D0%B0

Координатæтæ: 7°39′00″ ц. у. 80°45′00″ с. д.﻿ / ﻿7.65° ц. у. 80.75°
с. д. (G) (O)7.65, 80.75

Шри-Ланка (санскр. श्री लङ्का «Фæрныг сакъадах», 1972-æм азы онг зындгонддæр
уыдис куыд Цейлон; æнæхъæн ном та Демократон Социалистон Республикæ Шри-Ланка) у
сакъадахон паддзахад Индийы хуссар-скæсæйнаг былмæ ’ввæхс.

Шри-Ланкайы цæгаты ис, официалон æгъдауæй кæй ничи паддзахадыл банымадта, ахæм
тамилаг паддзахад (Тамилаг Илам). Тамилæгтæ сты Шри-Ланкайы цæрджытæй 18% æмæ,
уыдон куыд нымайынц, сæ бартæ куыд æмбалы афтæ хъахъхъæд нæ уыдысты — гъе, уый
тыххæй саразтой хицæн паддзахад. Тамилаг террористтæ саразтой дунейы æвирхъаудæр
терактæй бирæ.



https://os.wikipedia.org/wiki/%D0%A6%D0%B0%D0%B9

Цай (кит. 茶 — «ча́» пекинаг æмæ кантойнаг диалекттыл, «те̂» амойагыл æмæ
«тцай-е» тайванаг диалектыл) — нозт, кæнгæ у сæрмагонд уавæртæй развæлгъау
цæттæконд, цайы къудзийы сыфтæй — фыцгæйæ, цайласгæйæ æмæ/кæнæ доны
ныллæуынгæнгæйæ. Цай ма хуындауы цайкъудзийы сыф йæхæдæг, бакуыст æмæ бацæттæ
кæцы баййæфта нозт скæнынмæ, ахæм. Бацæттæмæ хауы развæлгъау хускæнæн, сзилæн,
дзæвгар дæргъвæтин ферментативон батуаг, кæрон-хус. Æндæрхуыз операцитæ
процессмæ бафтаугæ сты æрмæст хицæн хуыз æмæ цаймыггæгтæ скæнынмæ. Уæрæх мидисы
та «цай» хуыйныны бон у алкæцы нуæзтæн, разбацæттæ зайæгойтæй тæвд доны
раласгæйæ.



https://os.wikipedia.org/wiki/%D0%A5%D1%83%D1%8B%D1%86%D0%B0%D1%83

Хуыцау — зæхх сфæлдисæг, уæларвцæрæг, фенæн кæмæн нæй, ахæм сæйраг бардуаг ирон
мифологийы. Арæх æй хонынц Хуыцæутты Хуыцау дæр, уымæн æмæ иннæ ирон бардуæгтæ —
дзуæрттæ йæ дæлбар уыдысты. Уæларвбæсты цæргæйæ, Хуыцау зоны, зæххыл цыдæриддæр
цæуы, уый. Арв æмæ зæххы ’хсæн йæ рæстаг лæг у Уастырджи.

Нарты каджыты Хуыцау фæцис уæларвцæрджыты фарс Нартимæ тохы, у номдзыд нарт
Батрадзы марджытæй. Хуыцауы номимæ баст сты æртæ ирон кувæндоны — Реком,
Мыкалгабыртæ, Таранджелоз, кæцытæ фæзындысты, Батрадзы куы бабын кодта, уæд ыл
цы æртæ цæссыджы æрæппæрста, уыдон кæм æрхаудысты, уыцы ран. Хуыцау Нарты
ралгъыста, сæхи Хуыцауимæ æмдых æмæ æмбар кæй схуыдтой, уымæ гæсгæ, æмæ сæ
æппынфæстæг сафгæ дæр фæкодта, æнустæм кады фæдыл æнустæм цардыл йæ къух чи
ауыгъта, уыцы нæртон адæмы. Ирон адæмы хъуыдымæ гæсгæ, Хуыцаумæ нæ уыд, сæ царды
алыхуызон къабæзтимæ баст чи уыдаид, ахæм сæрмагонд функцитæ, æмæ йын уымæ гæсгæ
нæ уыдис сæрмагонд кувæндон æмæ нæ агуырдта «персоналон» нывонд æмæ кувинæгтæ.
Рагзаманты иуæй-иу ирон хъæуты уыдис Хуыцауы кувæндæттæ. Зæгъæм, Хуыцауы дзуар
Лæцмæ ’ввахс Куырттаты комы.

Ирон адæм Хуыцауæн уæлдай кад æмæ аргъ кæй кæнынц, ууыл дзурæг у, цыфæнды фынгыл
дæр фыццаг сидт кæддæриддæр кæй уыдис æмæ кæй вæййы Хуыцауы номыл.

Ирон адæм æнусты дæргъы мингай азты табу кæны, кувы æмæ нымдгæнгæ царды
хорздзинæдтæ куры Дунескæнæг Иунæг Стыр Хуыцауæй. Хуыцау ирон мифологийы у æппæт
рафæлдисæг æмæ ис æппæты сæргъы. Зæххыл цыдæриддæр цæуы, уыдон иууылдæр –
Хуыцауы фæндонæй. Уый сфæлдыста зæхх, дон, уæлдæф æмæ адæймаджы дæр. Уыимæ
схæцын йæ ныфс ничи хæссы, ничи йыл фæуæлахиз уыдзæн. «Батрадз зæдтæ æмæ
дауджытæн сегасыл дæр тых уыд, – загъд ис Нарты кадджыты, – Хур æмæ Хуыцауæй
фæстæмæ». Йæ ныхмæ чысыл фæлæууын дæр нæ бафæрæзта Даредзанты Амран. Нæ йыл
фæтых сты Нартæ дæр иумæ æмæ «фыдвæды бæсты равзæрстой æвæд».

Дунескæнæг Иунæг Стыр Хуыцау. Дунерадтæг. Дунеуромæг æмæ ахæм æндæр гуырахстджын
дзырдтæ æмæ дзырдбæстытæй хонынц ирон адæм Хуыцауы. Алцыдæр йæ бон у, зæдтæй йæм
алчидæр хъусы, дауджытæ дзы стъæлфынц. Бердзенты мифологийы Зевс куыд у, афтæ
æнæ Хуыцауы барвæндæй дзы стыр хъуыддаг бакæнын йæ бон никæмæн у. Фæлæ уый
Зевсау ирон Олимп – Уазайы цъуппыл зæдтимæ нæ бады. Ис бæрзонд уæларвы. Уырдыгæй
æврæгъты сæрты дæр йæ цæст дары Зæххмæ, адæмы цардмæ æмæ йæм ивддзинæдтæ хæссы.

Адæмæн цæрæнбон, хъысмæттæ æмæ амæндтæ уары. Алцыдæр уыны æмæ зоны: хæрзиуæг
кæмæн дæттын хъæуы, æфхæринаг чи у. Уымæ гæсгæ Хуыцауыл æууæндæг алы ирон дæр
йæхи хъахъхъæны йæ фыдæхæй. Æнæнхъæлæджы куы фæрæдийы, уæд уайтагъд йæхи араст
кæны ахæм ныхæстæй: «Хуыцау, бахатыр мын кæн мæ рæдыд, зонгæ-зонын æй нæ
бакодтон». Кæнæ: «Нæзонæджы хатыр мын бакæн». Хуыцау хæрзгæнæджы дæр уыны æмæ
фыдгæнæджы дæр. Фыдгæнæджы тæригъæд, дам, æртæ фæлтæрмæ хæссы. Уый тыххæй ирон
адæм афтæ фæзæгъынц: «Хуыцау тагъд нæ кæны, галуæрдоны цæуы. Абон куынæ уа,
райсом æй уæддæр баййафдзæн йæ фыдæх». Хуыцауæн ныхмæвæрд тых Зæххыл ис
дæлимонмæ. Уый йын сайы йе сконд адæмы рæдыд фæндагмæ. Æргомæй йæ бон ницы у,
стæй йæ тых æвдисын дæр нæ уæнды, фæлæ йæ сусæг зджилæнтæй адæмы зонд хæццæ
кæны. «Дæлимоны хай фæу», зæгъгæ, ахæм æлгъыст хуымæтæджы нæй ирæттæм. «Хуыцау
æгъатыр у, кæмæн цы хъæуы, уый зоны», – фæзæгъынц ирон адæм. Хуыцауы фыдæхæй
карздæр ницы ис Зæххыл. Адæмæн хæрзиуæг кæны зæдтæ æмæ дауджыты æххуысæй,
æфхæргæ дæр – уыдоны фæрцы. Фæлæ йæм дзы æнæхонгæ иу дæр нæ цæуы. Æрмæст
Уастырджийæн ис бар, куыд фæзæгъынц, æнæбахойгæйæ Хуыцауы дуарæй бахизын.
Уастырджи у Хуыцау æмæ ирон адæмы хсæн дыууæрдæм минæвар. Уый рарвиты зæххон
хабæрттæ бæлвырдæй базонынмæ, адæмы бафæрсынмæ, мæгуырæн феххуысмæ, фыдгæнæджы
бафхæрынмæ.

Æрмæст иунæг хатт Нартмæ йæ минæвар у зæрватыкк (Кадæг «Нарты сæфт»). Ацы
кадæджы: «Хуыцау смæсты ис (Нартæм) æмæ сæм Уастырджийы рарвыста, æмæ сæ
Уастырджи ралгъыста: «Уæ боны куыст иу голладжы дзагæй фылдæр ма кæнæд!» Хуыцауы
никуы ничи федта. Зæхмæ искуы æрцыд, уый никуы загъд ис ирон адæмон сфæлдыстады.
Æрмæст иу таурæгъ «Амран æмæ цуанон»-ы зæххон лæг Амран фены Хуыцауы, йе стыр
мады мады æфсымæры. Се 'хсæн рауайы ныхас дæр. Тызмæг, быцæу ныхас цыд Амраны
'рдыгæй. Уæд æм Хуыцау фæхудти: – Амран, мемæ хæцынæн ницы скæндзынæ ды. Хуыцау
æм ехс раппæрста æмæ дзуры Амранмæ: – Уæдæ ма мæм гъе уый сдæтт. Амран
æрæвнæлдта ехсмæ æмæ йæ змæлын дæр нæ фæкодта. Хуыцау æм фæмæсты æмæ йæ
дзуæрттæн Уæрсæджы хохыл бабæттын кодта.

Ирон адæмау Нартæ дæр нæлгоймагæй, сылгоймагæй сæхи фæдзæхсынц Иунæг Стыр
Хуыцауыл. Сатана йæхæдæг уа, Нартæ, зындзинады куы бахауынц, уæд уайтагъд æртæ
мыдамæсты ракæны, уæлвонг ранмæ ссæуы æмæ Хуыцаумæ скувы. Йæхи йын зындоны цады
æппарынвæнд куы скæнынц, уæд та ныццыди доны былмæ æмæ сбадт, Сослан цы дурæй
райгуырдис, ууыл æмæ скуывта: «Хуыцау, ахæм маргъ ратæхын кæн, æмæ мын Сосланмæ
мæ ныхас чи фæхæццæ кæна!» Йæ курдиат ын кæдфæнды дæр сæххæст кæны Хуыцау.

Хуыцау Нарты кадджыты, Даредзанты таурæгъты æмæ æппæт ирон адæмон сфæлдыстады
дæр у иу дæр нæ, фæлæ иунæг. Дунескæнæг. Дунейыл йæ армдарæг, Иунæг Стыр. Ахæм
миниуджытæ, гæнæнтæ, хæстæ дзы нæдæр иу зæдмæ, нæдæр иу дуагмæ хауынц. Уæд æй
иуæй-иу хатт, цымæ, Хуыцæутты Хуыцау цæмæн фæхонынцæ? Уымæй йын ирон адæм йæ
кад, намыс æмæ стырдзинад бæрзонддæр сисынмæ фæхъавынц. Ома, æппæт зæдтæ æмæ
дауджытæ уый дæлбар сты, уый цы сфæнд кæна, уымæн аивæн нал ис, йæ зонд, йæ
хъару æппæтыл дæр тых у, æппæтыл дæр æххæссы. Ахæм хуызы ма дзурынц æрмæст
Хурзæринмæ: Хурты Хурзæрин. Дзырдбæстытæ Хуыцæутты Хуыцау, Хурты Хурзæрин сты сæ
уаздзинад сын тынгдæр равдисыны охыл. Хуыцау æмæ Хурзæрин, стæй та Уастырджи сты
ирон дины сæйрагдæртæ. Фæстаг дыууæйыл дæр цæуы æрмæстдæр Хуыцауы бар. Хуыцау у
иунæг. Алы адæмтæ йæ хонынц алыхуызон нæмттæй, фæлæ сæ кувын, сæ курдиат цæуы иу
ранмæ, адæм хохы цъупмæ алырдыгæй куыд хизой, афтæ, æмæ уый чи нæ æмбары, уый та
ис дæлимоны ахæсты, æмæ йæм иннæ адæммæ цы фыдæхы зонд ис, уымæн хъомыс ма уæд!
Дуне Хуыцау рафæлдыста. Алцыдæр Хуыцауæй аразгæ у. Хуыцауы цæст уынаг у. Хуыцауы
æваст ницы ис. Æнæ Хуыцауæй цæрæн нæй. Нæ цард æгасæй дæр Хуыцауы къуыхы ис.
Дзуæрттæ дæр Хуыцауы сты. Хуыцауы дзырдтыл дыууæ зæгъæн нæй. Æмбал кæнæм нæй,
уый у иунæг кадджын Стыр Хуыцау, йæ хорзæх уæ уæд! – ахæм хъуыдытæ бæттынц
Хуыцауимæ ирон адæм.

Æппæтылхæцæг, арвы æмæ зæххы кæй уынæм æмæ кæй нæ уынæм, уыдон æппæты Сфæлдисæг.
Чырыстон дины Хуыцау — Æртæиууон — Фыд, Фырт æмæ Сыгъдæг Уд.

Пысылмонæн, Аллах у Æппæтхъомысджын Сфæлдисæг æмæ дунетыл Хæцæг, ницæй хуызæн у,
æмæ йæмæ абарæн ницæимæ ис.



https://os.wikipedia.org/wiki/%D0%A4%D0%B0%D1%80%D0%B5%D1%80%D1%8B_%D1%81%D0%B0%D0%BA%D1%8A%D0%B0%D0%B4%C3%A6%D1%85%D1%82%C3%A6

Фареры сакъадæхтæ (Фарертæ) (фар. Føroyar, [фёрьяр] — «Фысы сакъадæхтæ»; дан.
Færøerne) у Цæгат Атлантикæйы 18 сакъадахы къорд, Норвеги, Исланди æмæ Стыр
Британийы ’хсæн. Фарертæ сты Данийы автономон регион. Хиуынаффæйад 1948 азæй.
Фарерты сæйраг сахар у Торсхавн. Архипелаг ис æнгом традицион бастдзинад
Исланди, Норвеги, Шетланды сакъадæхтæ, Оркнейы сакъадæхтæ æмæ Гренландимæ.

Ирландийы моладзæнтæ зыдтой Фареры сакъадæхты тыххæй 500-æм азмæ æввахс[кæцæй
ист у?]. 700 æмæ 800 азты астæу Шотландийæ рацæуæггæгтæ арцардысты
сакъадæхты[кæцæй ист у?]. Викингтæ куы бахæццæ сты Фареры сакъадæхтæм IX æнусы
райдайæны, уæд шотландиæгтæ сакъадæхтæй ацыдысты.

XIV æнусы кæронмæ Фареры сакъадæхтæ уыдысты Норвегийы провинци. Стæй Фарертæ
систы Данийы æмæ Норвегийы иумæйаг паддзахады территори, стæй 1815 азы Дани сси
Фарерты иунæгон бардарæг. Сакъадæхты цæрджытæ сты скандинаваг адæм; фарераг
æвзаг у рагон норвегаг æвзаджы байзæддаг.

1940 азы 11 апрелы Стыр Британийы сæйраг министр Уинстон Черчилль алыг кодта
Торсхавны порты æрæвæрын крейсер. Стыр Британи сси Фарерты æфсады бардарæг 1940
азы апрелы, Данимæ Германы интервенцийы фæстæ. Бритайнаг оккупаци фæци 1945 азы
сентябры. 8 мин бритайнаг салдаттæй фылдæр хайад истой Фарерты оккупацийы.

1946 азы сентябры сусæг хъæлæслæвæрды фæстæ Фареры сакъадæхты парламент расидти,
сакъадæхтæ Данийы скондæй кæй рацæуынц, уый. Уыцы уынаффæ бафидар кодта
парламент (12 хъæлæсы разы, 11 нæразы). Сакъадæхтæй иу — Суурой, æппæты
хуссардæр æмæ фæзуатмæ гæсгæ æртыккаг — фехъусын кодта, уый Даниимæ кæй
баззайдзæн, уый. Данийы хицауад хъæлæслæвæрд схуыдта æнæхъомыс æмæ фарераг
парламенты куыст рæстæгмæ бауромын кодта.

Фæстæдæр адæмы ног æрфарст сбарæг кодта, Данийы сконды кæй баззайын фæнды, ахæм
цæрджыты æмбисæй чысыл фылдæр уыд. Парламенты делегаци ацыд Копенгагенмæ ныхас
кæнынмæ. 1948 азы бадзырдмæ гæсгæ Фареры сакъадæхтæ райстой арæнгонд
суверенитет, йæ æддаг политикæ у Данийы бар.

1984 азы Фарертæ фехъусын кодтой сæ æнæядерон статус. Æнæуи сакъадæхтыл ис
Данийы æфсæддон базæ æмæ НАТО-йы радиолокацион комплекс.

Фарертæ сты Шенгены бадзырды уæнг. Уырдæм бацæуынæн Уæрæсейы граждæнты хъæуы
даниаг минæварады визæ исын.

Фарерты раны фæрцы архипеладжы сæйраг транспорт у денджызон. Паддзахады иунæг
аэропорт у Воар сакъадахы. Фарерты сæйраг уæлдæфон ласæг у Авиакомпани Atlantic
Airways. Æнæсцух рейстæ: Ставангер, Осло (Норвеги), Копенгаген, Ольборг, Биллунн
(Дани), Рейкьявик (Исланди), Абердин, Шетланды сакъадæхтæ (Шотланди) æмæ
Лондонмæ.

Архипелаг ис кадавар зайæгхал: арктикон зайæгойтæ, хъæддаг дидинджытæ,
кæрдæджытæ, хъуына æмæ хъуынабын.

Фареры сакъадæхтæ ма хъуыстгонд сты китдзуаны традицийæ. Урсфарс дельфинтæ æмæ
æндæр гайтæ (киттæ) марынц сæ дзидза æмæ сæ сойы тыххæй, афæдзы дæргъы 950
гриндæйы (Globicephala melaena) бæрц марынц, сæ фылдæр сæрды. Фарерæгтæ куыд
бамбарын кæнынц, китдзуан у сæ традицион царды ахсджиаг хай, цæрæгойты
хъахъхъæнджытæ та уыцы традици критикæ кæнынц куыд тугдзых æмæ нæхъæугæ.

Фарерты традицион хæринæгты бындур у фысыфыд, картоф, кæсаг æмæ гайы (киты)
дзидза. Фысыфыд у фарераг адæмы уарзондæр хæринæгтæй иу. Фарерты ис иунæг
бæгæныхсидæн Föroya Bjór (уый кусы 1888 азæй).



https://os.wikipedia.org/wiki/%D0%A1%D1%83%D1%80%D0%B8%D0%BD%D0%B0%D0%BC

Координатæтæ: 4°18′00″ ц. у. 56°00′00″ н. д.﻿ / ﻿4.3° ц. у. 56°
н. д. (G) (O)4.3, -56

Республикæ Суринам (нидерл. Suriname, нидерл. Republiek Suriname) у паддзахад
Хуссар Америкæйы. Цæрынц дзы 472 мин адæймаджы бæрц.

Суринамæн ис арæнтæ Гайанæимæ ныгуылæны, Францы Гвианæимæ скæсæны æмæ Бразилиимæ
хуссары. Цæгаты та — Атлантикон фурды былгæрон.

Суринам у Хуссар Америкæйы тæккæ чысылдæр паддзахад. Цæрджыты фылдæр хай цæрынц
фурдмæ хæстæг, егъау фæзуат хуссары у æдзæрг хъæдтæ æмæ саваннæ.

Суринам экватормæ хæстæг у, æмæ уый тыххæй дзы ис тропикон бæстыхъæд. Уæлдæфы
температурæ бонæй-бонмæ, сезонæй-сезонмæ, зæгъæн ис, æмæ нæ ивы. Афæдзы дæргъы
ис дыууæ къæвдаджын сезоны: декабрæй февралмæ æмæ апрелæй августы астæумæ.



https://os.wikipedia.org/wiki/%D0%A1%D0%BB%D0%BE%D0%B2%D0%B5%D0%BD%D0%B8

Координатæтæ: 46°09′00″ ц. у. 15°03′00″ с. д.﻿ / ﻿46.15° ц. у. 15.05°
с. д. (G) (O)46.15, 15.05

Словени (слов. Republika Slovenija) у Европæйы паддзахад, Европæйаг Цæдисы уæнг.
Словенийы сæйраг сахар у Люблянæ.

Словенаг адæмы славяйнаг фыдæлтæ æрцардысты, нырыккон Словени кæм ис, уыцы
бынаты VI æнусы. VII æнусы та уыдон баиу сты, Карантани кæй рахуыдтой, ахæм
паддзахады. Карантани, бирæ историкты хъуыдымæ гæсгæ уыд фыццаг славяйнаг
паддзахад. 745-æм азы Карантани йæ хæдбардзинадæй фæцух æмæ та Франкты империйы
хай сси.

1918-æм азы словенæгтæ бацыдысты хуссар славяйнаг адæмты цæдисон паддзахадмæ —
Югославимæ. Югослави хæлд куы æрцыдис, уæд 1991-æм азы 25 июны Словени сси
хæдбар паддзахад.

2004-æм азы 29 мартъийы Словени бацыдис НАТО-мæ. Уыцы азы 1 майы та — Европæйы
Цæдисмæ.



https://os.wikipedia.org/wiki/%D0%A1%C3%A6%D1%80%D0%B4

Сæрд у азы афонтæй хъармдæр иу. Цæуы уалдзæджы фæстæ æмæ фæззæджы рæзмæ. Сæрды
хурхæтæны дæргъы бонтæ сты дæргъдæр æмæ æхсæвтæ цыбырдæр.

Зæххы уæлцъары сезонон ивддзинæдты аххосджын сты планетæйы Хуры алывæрсты
æрзылды афæдзон æмгъуыд æмæ йæ зилгæ-зилыны сæмæны акъул орбиталон фæзоймæ
абаргæйæ.

Астрономийы позицийæ сæрд у — период сæрдыгон хурхæтæн æмæ фæззыгон бонæмиасады
’хсæн. Цæгат æрдæгкъорийы цæуы 20 (21) июнæй — 22 (23) сентябырмæ, Хуссар
æрдæгкъорийы та 21 (22) декабрæй — 20 (21) мартъимæ.

Æндæр ’мæ ’ндæр географон ронæгты, Хур æмхуызон кæй нæ рухс кæны Зæххы цъар,
уымæн сæрды сезон хицæн кæны зымæджы онæй алыхуызон къæпхæнты. Уæрхады
фæфылдæримæ стырдæр кæны уæлдай рухсбонты дæргъæн сæрд æмæ зымæджы, максимумтæм
сæххæсгæ вæййы йæ полюстыл, Хур-иу æрдæг аз кæм нæ аныгуылы.



https://os.wikipedia.org/wiki/%D0%9F%D0%B8%D1%80%D0%B5%D0%BD%D0%B5%D0%B9%D1%82%D1%8B_%C3%A6%D1%80%D0%B4%C3%A6%D0%B3%D1%81%D0%B0%D0%BA%D1%8A%D0%B0%D0%B4%D0%B0%D1%85

Пиренейты æрдæгсакъадах (йе ’ндæр ном — Ибери, Иберийы æрдæгсакъадах; порт.,
исп., галис., астур. Península Ibérica, баск. Iberiar penintsula, катал.
península Ibèrica, фр. péninsule Ibérique, лат. Iberia Paeninsula) у
æрдæгсакъадах Европæйы хуссар-ныгуылæны. Йæ былтæ æхсынц Зæххастæу денджыз,
Атлантикон фурд æмæ Бискайы бакæлæн.

Пиренейы æрдæгсакъадах у, Европæйы цы æртæ стырдæр æрдæгсакъадахы (Пиренейы,
Апеннины æмæ Балканы) ис, уыдонæй тæккæ хуссардæр æмæ ныгуылæндæр.

Ныртæккæйы заман Пиренейы æрдæгсакъадахыл æрбынат кодтой ахæм паддзахæдтæ:
Испани (фæзуаты 85%), Португали, Андоррæ, Франц æмæ, Стыр Британийы дæлбар чи у,
уыцы Гибралтар.



https://os.wikipedia.org/wiki/%D0%99%D0%B5%D1%81%D0%BE_%D0%A7%D1%8B%D1%80%D1%8B%D1%81%D1%82%D0%B8

Йесо Чырысти, дыгуронау Киристе (гр. Ἰησοῦς Χριστός, рагон слав. Їисъ Хрїстъ,
уырыс. Иисус Христос) чырыстон дины у Хуыцауы фырт, адæймаг æмæ Хуыцау, Сыгъдæг
Æртæиууоны дыккаг гоймаг.

Йесо райгуырдис Вифлеемы, Иудейы. Йæ цард æмæ архайд афыссынц Ног Фæдзæхсты
цыппар чиныджы — Матфей, Марк, Лука æмæ Иоанны Евангели. Йесо Чырысти æцæгæй кæй
цардис, ууыл æвдисæн сты, йæ кой чи кæнынц, чырыстон динимæ баст чи нæ уыдысты,
уыцы рагон авторты тексттæ (Иосиф Флавий, Корнелий Тацит æмæ æндæртæ).

Пысылмон дины Йесо — араб. عيسى بن مريم‎‎ [иса бин мариам] — нымад у Хуыцауы
пехуымпарыл, фондз ахсджиагдæр пехуымпартæй иуыл.



https://os.wikipedia.org/wiki/%D0%95%D0%BB%D1%8C%D1%86%D0%B8%D0%BD,_%D0%91%D0%BE%D1%80%D0%B8%D1%81_%D0%9D%D0%B8%D0%BA%D0%BE%D0%BB%D0%B0%D0%B9%D1%8B_%D1%84%D1%8B%D1%80%D1%82

Борис Николайы фырт Ельцин (1 февралы 1931 азы, хъæу Буткæ Свердловсчы облæсты —
23 апрелы 2007 азы, Мæскуы) уыд советон æмæ Уæрæсейы политик, Уæрæсейы
Федерацийы фыццаг президент (1991-2000).

Ельцин райгуырдис Уралы хъæуы, зæхкусджыты бинонты ’хсæн. Йæ разгæ бонтæ арвыста
Пермы облæсты сахар Березникийы. Уым каст фæцис астæуккаг скъола. Æфсадмæ йæ нæ
басидтой, уый тыххæй æмæ йæ армы дыууæ æнгуылдзы нæ уыд.

Ельцин студент куы уыд, тынг уарзта волейбол, сси спорты мастер. 1955-æм азы
каст фæци Уралы политехникон университет, æмæ инженер-аразæг сси (йæ дипломон
куысты темæ уыд «Телеуынынады мæсыг»). 1955-1968 азты куыста арæзтады. 1968-æм
азæй куыста партион архайæгæй, 1985-æм азæй — Мæскуыйы.

1991-æм азы 10 июлы Уæрæсейы адæмæн иузæрдыгдзинадыл ард бахордта æмæ сси
УСФСР-йы президент. Йæхæдæг куыд бафиппаидта, сси Уæрæсейы историйы, адæм кæй
равзæрстой, фыццаг ахæм сæргълæууæг.

Ельцины критиктæ йæ зылын кæнынц, уый 1991-æм азы Беловежьейы бадзырдыл кæй йæ
къух æрфыста, уый тыххæй. Беловежьейы бадзырды аххосæй, дам, Советон Цæдис
фехæлдис, Хуссар Ирыстон æмæ æндæр рæтты быцæутæ сирвæзтысты, дуне та
дыууæполюсонæй иуполюсон сси.



https://os.wikipedia.org/wiki/%D0%93%D0%B0%D0%B9%D0%B0%D0%BD%C3%A6

Координатæтæ: 5°44′00″ ц. у. 59°19′00″ н. д.﻿ / ﻿5.733333° ц. у. 59.316667°
н. д. (G) (O)5.733333, -59.316667

Гайанæ (англ. Guyana, зæлы /ɡaɪˈænə/ or /ɡiːˈɑːnə/), кæддæры Бритайнаг Гайанæ, у
Хуссар Америкæйы цæгат-скæсæйнаг паддзахад, Атлантикон фурды былгæрон. Гайанæйы
сыхаг бæстæтæ сты Венесуэлæ (скæсæны), Бразили (хуссары) æмæ Суринам
(ныгуылæны). Бæстæйы фылдæр хай у дайуаг (дзырддаг) — уыцы территоритæм хъавынц
Венесуэлæ æмæ Суринам — Венесуэлæйы мыхуыргонд картæтæ скæсæйнаг Гайанæйы
территори цæугæдон Эсекибойы онг æвдисынц куыд Венесуэлæйы хай.

Гайанæйы зæхх ссардтой испайнаг денджызы цæуджытæ XV æнусы, фæлæ сæ зæрдæмæ нæ
фæцыди. Фæстæдæр Нидерландтæ æмæ Британийы импери ерыс кодтой бæстæ бацахсыныл,
рамбылдтой бритайнæгтæ — 1814 азы бæстæ фæци сæ империйы дæлбар.

1834 азы, цагъайрад куы аивтой, негртæ сæкæры плантацитæй ацыдысты сæхи цард
кæнынмæ. Цæмæй чидæр зæххы куыст дарддæр кæна, бритайнæгтæ байдыдтой Индийæ
æзæхх мæгуыр адæм ласын. Уымæй Гайанæйы этникон сконд тынг фæхъулон и.

1966 азы 26 майы Гайанæ Стыр Британийæ хæдбар сси. 1970 азæй у республикæ,
бритайнаг Нациты Æмхæлæрады уæнг.

1978-æм азы дуне Гайанæйы тыххæй базыдта æбуалгъ хабары фæдыл: иуахæмы ноябры
джунглийы амардысты 918 адæймаджы, иууылдæр АИШ-ы гражданинтæ. Уыдон уыдысты
советондзаст организаци «Адæмты аргъуан»-ы уæнгтæ. Иу версимæ гæсгæ уыдон иу бон
сæ раздзог Джим Джонсы хъæппæрисæй банæзтой марг. Уыцы дзыллон амарды æууæлтæ
ныр дæр бæлвырдгонд не ’рцыдысты. Иуæй-иу комментатортæ æнхъæл сты, æмæ «Адæмты
аргъуан»-ы посёлочы цæрджыты амардтой АИШ-ы сæрмагонд службæтæ. Советон консул
куыд радзырдта, афтæмæй организацийы уæнгты фæндыди Советон Цæдисы æрцæрын, фæлæ
Уазал Хæсты заман уый уыдаид стыр скандал. Æцæгæй цы æрцыди уыцы бон, уый зын
рабæрæг кæнæн ис.

Ныр цæрджыты 43,5 % сты индийæгтæ, 30,2 % — негртæ, 16,7 % — метистæ æмæ
мулаттæ, 9,1 % — индейæгтæ (бындурон цæрджыты байзæддæгтæ), 0,4 % — æндæртæ
(2002 азы сфыстмæ гæсгæ). Сæ динмæ гæсгæ дæр афтæ алыхуызон сты: ис дзы бирæ
индуисттæ, чырыстæттæ æмæ пысылмæттæ. Гайанæ у Пысылмон Конференцийы цæстдарæг
уæнг.

Йæ культурæмæ гæсгæ Гайанæ у Карибы денджызы англисагау дзурæг бæстæтæм (зæгъæм,
Ямайкæ, Тринидад æмæ Тобаго) хæстæг. Бæстæйы цæрджытæ денджызмæ хæстæг районты
цæрынц (уыдонæй æртыккаг хай — сæйраг сахары), мидæгон территоритæ та лæууынц
æнæвнæлдæй, ис дзы хъæддаг царды æппæлинаг алыхуызонад.

Гайанæ у Хуссар Америкæйы иунæг паддзахад, мæлæты тæрхон кæм ма рахæссынц, ахæм.
Гомосексуализм дзы фыдракæндыл нымад у æмæ, уымæй кæй фæзылын кæнынц, уыцы
нæлгоймæгтæн рахæссынц цæрæнбонмæ ахæстоны фæбадыны тæрхон.

2005 азы уæрæсейаг компани «Русский алюминий» байгом кодта Джорджтауны йæ
къантор. 2006 азы та уыцы компани бынæттон хицауадимæ бадзырдта Гайанæйы
бокситты къахæнтæ приватизацийы тыххæй бадзырд, уыцы бадзырдмæ гæсгæ къахæнты
90% байсдзæн уæрæсейаг компани.



https://os.wikipedia.org/wiki/%D0%93%D0%B0%D0%B1%D0%BE%D0%BD

Координатæтæ: 0°41′00″ х. у. 11°30′00″ с. д.﻿ / ﻿0.683333° х. у. 11.5°
с. д. (G) (O)-0.683333, 11.5

Габон (фр. Gabon), Габоны Республикæ дæр (фр. République Gabonaise) у Африкæйы
ныгуылæны паддзахад Атлантикон фурды былгæрон (былы дæргъ 885 км).

Габон хæдбар паддзахад сси 1960 азы. Уыцы рæстæгæй нырмæ æрмæст дыууæ адæймаджы
уыдысты йæ президенттæ: Леон Мба (1961—1967) æмæ Альбер-Бернар Бонго (1973 азы
райста пысылмон дин æмæ уæдæй нырмæ хуыйны эль-Хадж Омар Бонго).

Габон у Сау Африкæйы хъæздыгдæр æмæ стабилондæр паддзахæдтæй иу. Ис дзы æрдзон
газ æмæ нефты гуырæнтæ, уран, марганец. Уæй кæны нефт (экспорты 80%), хъæд,
марганец, уран, æфсæйнаг — экспорт у 7 млрд доллæры аргъ (2007 азы). Ахсджиагдæр
æлхæнджытæ сты АИШ (33%), Китай (16%) æмæ Франц (9%).

Импорты аргъ 2007 азы уыд 2,1 млрд доллæры. Габон æлхæны индустрион товартæ æмæ
хойрæгтæ Франц (28%), АИШ (19%) æмæ Бельгийæ (6%).



https://os.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8%D0%B9%D1%8B_%D0%B8%D0%BC%D0%BF%D0%B5%D1%80%D0%B8

Византияйы импери, Византия (гр. Βασιλεία των Ῥωμαίων, «Ромы импери»); IV
æнус—1453-æм аз — Скæсæн Ромы империйы ном ныгуылæйнаг историографийы. Ном
«Византияйы импери» (сахар Византиймæ гæсгæ, уый бынаты Ромы император
Константин I Цытджын IV-æм æнусы райдайæны бындур сæвæрдта Константинополæн)
паддзахад райста ныгуылæйнаг историкты куыстыты нырид йæ сæфты фæстæ. Сæхæдæг
сæхи византиæгтæ хуыдтой ромæгтæ — грекъагау «ромейтæ», сæ паддзахад та —
«ромаг», «ромейаг» (гр. Βασιλεία των Ῥωμαίων).

Ныгуылæйнаг ратæдзæнтæ ма хонынц Византияйы импери «Романи» (англ. Romania, гр.
Ρωμανία). Йæ царды фылдæр хай ныгуылæйнаг æмдуггæгтæ йæ хуыдтой «грекъаг
импери», грекъæгты æлдариуæджы тыххæй культурæйы стæй цæрджыты нымæцы. Рагон
Уырысы дæр йæ хуыдтой «Гречъы паддзахад», йæ сæйраг сахар та — «Царьград» (ома
«паддзахы сахар»).

Византияйы империйы сæйраг сахар йæ историйы дæргъы æнæсцухгæнгæйæ уыдис
Константинополь, астæузаманы егъаудæр сахартæй иу. Тæккæ уæрæхдæр территоритæ
импери ахста император Юстиниан I-æмы рæстæджы. Уый фæстæ паддзахад цадæггай йæ
зæххытæ сæфта, варвæрон къароладты, æмæ скæсæневропæйаг знæмты ныббырстыты
фыдæй. Араббаг тыхæйбайсгæ хæстыты фæстæ импери ма ахста айдагъ Гречъы æмæ Чысыл
Азийы территоритæ. IX—XI—æм æнусты цасдæр фæтынджы фæстæ, хъуыддæгтæ раивтой
егъау сæфтытæм, бæстæйы хæлд дзуархæсджыты цæфты бын, æмæ бынсæфт сельджукты æмæ
османты ныббырстыты фыдæй.

Византияйы империйы этникон сконд уыдис тынг алыхуызон, уæлдайдæр йæ историйы
фыццаг этапы: бердзенæгтæ, сомихæгтæ, сириæгтæ, коптæгтæ, дзуттæгтæ, Чысыл Азийы
цæрæг эллинизацигонд знæмтæ, фракиæгтæ, иллириæгтæ, дакæгтæ. Территоритæ куы
фæцыбырдæр сты (VI æнусы кæронæй), уæд ма иуæй-иу адæмыхæттыты хай баззадис йæ
арæнты æддæрдыгæй — уыимæ иу ардæм æрбафтыдысты æмæ æрцардысты æндæр
адæмыхæттытæ (готæгтæ IV—V æнусты, славяйнæгтæ VI—VII æнусты, араббæгтæ VII—IX
æнусы, печенегтæ, половецæгтæ XI—XIII æнусты æмæ æнд. VI—XI æнусты Византияйы
цæрджыты сконды уыдысты этникон къордтæ, кæдонæй фæстæдæр сæвзæрыд италиаг
адæмыхатт. Византияйы экономикæйы, политикон царды æмæ культурæйы уæлиуæг кодтой
бердзенæгтæ. Византияйы паддзахадон æвзаг IV—VI æнусты латинаг, VII-æм æнусæй
æмæ империйы фæцарды кæронмæ бердзенаг.

Ромы империйæ Византия райста хицауиуæджы монархион формæ йæ саргъы
императоримæ. VII-æм æнусæй паддзахады сæргълæууæджы арæхдæр хуыдтой автократор
æмæ василевс (базилевс). дæргъвæтин рæстæджы æвæрд цыдис раздæры паддзахадон æмæ
финансон фæтклæвæрды систæмæ. Фæлæ VI-æм æнусы кæронæй райдыдтой ахъаззаг
ивддзинæдтæ. Реформæтæ тынгдæр баст уыдысты хъахъхъæнынадимæ (административон
дих фемтыл экзархатты бæсты) æмæ грекъаг культурæйы æлдариуæгимæ ( логофеты,
стратегы, друнгариы æмæ æндæр хæсæдты баконд (уырыс. ввод должностей)). X-æм
æнусæй уæрæх кæнын райдыдта феодализм, ацы процесс расайдта феодалон
аристократийы минæвæртты паддзахы бадæныл бафидардзинад. Империйы фæстаг бонмæ
не ’нцайынц бирæнымæцон растæдтытæ æмæ тох императоры троныл.

Ныгуылæн Ромы Импери сæфты фæстæ 476-æм азы, Скæсæн Ромы Импери ма дарддæр
цардис мин азы бæрц, историографийы уыцы рæстæгæй хуындис Византия.

Византияйы æлдариуæггæнæг къласы характерон миниуæг уыдис йæ бæрзонд
мобилондзинад. Адæймаджы бон уыдис бынтæй фæндаг айгæрдын хицауадмæ, зæгъæм
карьерæ скæнгæйæ æфсады æмæ бакусгæйæ хæстон кад. Афтæ зæгъæм император Михаил
II уыдис æнæахуыр æххуырст, уыимæ ма йын уыдис мæлæты тæрхон рахастæуыд,
император Лев V Сомихагæй, змæсты тыххæй æмæ йæ æфхæрд фæстæдæрмæ хаст æрцыдис
802-æм азы Ног азы бæрæгбоны тыххæй, Василий I уыд зæхкусæг, уый фæстæ та бæхты
æууæрдæг зынгæ стыр хицаумæ. Роман I Лакапин дæр уыдис зæхкусджытæй рацæуæг,
Михаил IV император суыны размæ уыдис æхцатæ ивæг, йæ иу æфсымæры хуызон.

Кæд Византия æфсад райста Ромы империйæ, уæддæр йæ арæзт хæстæг уыдис эллинон
паддзахæдты фалангон системæмæ. Византияйы царды кæронмæ æфсад ссис сæйрагдæр
æххуырст, æмæ хицæн кодта ныллæг хæстхъомдзинадæй.

Фæлæ деталты уыдис куыстгонд хæстон фæтклæвæрды æмæ ифтонгкæныны систæмæ,
мыхуыргонд цыдысты куыстытæ стратеги æмæ тактикæйыл, уæрæх пайдагонд цыдис
алыхуызон техникон мадзæлттæй, зæгъæм знæгты ныххауды тыххæй фехъусынкæнынмæ
арæзт цæуы маякты системæ. Зæронд ромаг æфсадæй хъауджыдæр тынг сырæзтис флоты
нысаниуæг, уый «грекъаг арты» æххуысæй бацахсы æлдариуæг денджызы. Сасанидтæй
фæзмыд цæуы æххæстæй згъæрджын бæхджын æфсад — катафрактаритæ. Уыимæ фесæфынц
техникон вазыг æхсæнгæрзтæ, баллистæтæ æмæ катапультæтæ, иуварсгонд æрцыдысты
хуымæтæгдæр дурæхсджытæй.

Æфсады æмбырды фемон системæмæ ахызт бæстæйæн фадат радта 150 азы æнтыстджын
хæстытæ кæнын, фæлæ зæхкусджыты финансон смæгуырдзинад æмæ феодалтæм дæлбар кæй
бацис, уый цадæггай фæныллæгдæр кодта сæ хæцынхъомдзинад. Комплектацийы системæ
раивта феодалонмæ, уæздæттæ хъуамæ æфсæддон контингенттæ æрвыстаиккой зæххæй
пайдакæныны бартæ сын лæвæрд кæй цыдис, уый тыххæй.

Дарддæр æфсад æмæ флот тынгæй-тынгдæр цæуынц заууатмæ, империйы фæстаг рæстæг та
свæййынц сыгъдæг æххуырст сконды. 1453-æм азы Константинополь цæрджыты нымæцимæ
60 мины равæрдта æрмæст 5 минон хи æфсад æмæ 2,5 мины æххуырст. X-æм æнусæй
Константинополы императортæ æххуырстой русты æмæ сыхаг варвæрон знæмтæй
хæстонты. XI-æм æнусы этникон хæццæ варягтæ уыдысты зынгæ бынатыл уæззау
фистæгæфсады, рог бæхæфсад та арæзт цыдис цæугæцардгæнæг знæмтæй.

Викингты балцыты дуг, XI æнусы райдайæны, кæронмæ куы æрхæццæ, уæд æххуырстытæ
Скандинавийæ (æмæ ма викингтæй тыхæйбайст Нормандийæ æмæ Англисæй) Зæххастæуы
денджызы сæрты баздæхтысты Византимæ. Фидены норвегиаг къарол Харальд Тызмæг
цалдæр азы хæцыдис Варягаг гвардийы нæхъæн Зæххастæуон денджызы регионыл.
Варягаг гварди хъæбатырæй хъахъхъæдта Константинополь дзуархæсджытæй 1204-æм азы
æмæ пырхгонд æрцыдис сахары бацахсты рæстæг.

Паддзахады скондмæ хаудтой хъæздыг зæххытæ бирæнымæцон сахартимæ — Мысыр, Чысыл
Ази, Грекъ. Сахарты æрмгусджытæ æмæ сæудæджергæнджытæ иу кодтой корпорацитæм.
Корпорацимæ бахауын уыдис привелеги, уырдæм бахизынмæ хъуыдис сæххæст кæнын
аллыхуызон домæнтæ. Эпархæй (сахары сæрдар) æвæрд домæнтæ Константинополы 22
корпорацийæн уыдысты X æнусы иугонд уынффæты æмбырдгондмæ — Эпархы чиныгмæ.

Фæтклæвæрды системæ уыд тынг коррупцигонд, хъалонтæ тынг бæрзонд, фæлæ уæддæр
Византияйы экономикæ дæргъвæтин рæстæджы уыдис тæккæ хъомысджындæр Европæйы.
Базарад цыдис æппæт Ромы раздæры зæххытимæ ныгуылæны, æмæ Индийымæ (Сасанидты
æмæ араббæгты сæрты) скæсæны. Араббаг тыхæйбайстты фæстæ дæр импери уыдис тынг
хъæздыг. Фæлæ финансон хæрдзтæ дæр уыдысты тынг стыр, бæстæйы хъæздыгдзинад та
сиддтис тынг хæлæгдзинад аллыварсцæрджытæй. Базарады цауддзинад (расайдтой, йæ
италиаг сæудæджергæнджытæн цы уæлбартæ лæвæрд æрцыдысты, уыдон), Константинополы
бацахст дзуархæсджытæй æмæ османты ныббырст æркодтой финансты кæронгæнæн
цауддзинадмæ, æмæ паддзахады æрхаудмæ.

Византиаг зонад паддзахады уæвындзинады æппæт дæргъы уыдис æнгом баст антикон
философийымæ æмæ метафизикæимæ. Ахуыргæнды сæйраг архайд уыдис æмхæст фæзойы,
уым ахаста стыр æнтыстдзинæдтæм, зæгъæм дæнцæгæн ис æрхæссæн Софияйы стыр
аргъуаны сарæзт æмæ грекъаг арты æрхъуыдыдзинад. Уыимæ сыгъдæг зонад зæгъæн ис
æмæ размæ нæ цыдис, нæдæр гуырыдис ног теоритæ, нæдæр антикон хъуыдыгæнджыты
идейæтæ тынгад кодтой. Юстианины дугæй раст фыццаг миназы кæронмæ наукон
зонындзинад баййæфта тыхджын цауддзинад, фæлæ фæстæдæр та византиаг ахуыргæндтæ
сæхи равдыстой, уæлдайдæр астрономийы æмæ математикæйы, фæлæ уый рауад персайнаг
æмæ араббаг зонады æнтыстытыл æнцойгæнгæйæ.

Византиаг медецинæ уыдис зонады иу æнæбирæ фадыгтæй, кæм антикон рæстæджы
хъауджы, уыдис прогресс æвдыст. Византиаг медецинæйы тæфаг йæхи бæрæг дардта
куыд араббаг бæстæты, афтæ Сæндидзæны дуджы Европæйы дæр.

Империйы уæвындзинады фæстаг сæдæ азы Византия ахъаззаг фæцис рагон грекъаг
литературæйы рапарахатæн Италийы. Уæды рæстæджы астрономийы æмæ математикæйы
сæйраг ахуыргæнæн центр сси академи Трапезунды.

Юстиниан I реформæтæ барады фадыгы стыр тæфаг бахастой юриспруденцийы рæзтмæ.
Византиаг тугтæрхонон барад уыдис дзæвгарæй ист Русæй.

330-æм азы Ромы император Константин Цытджын расидтис йæ бæстæйы сæйраг сахарæй
Византий, йæ ном йын аивгæйæ Константиномолмæ.

Сæйраг сахары ахасты хъæуындзинад уыдис сидт фыццаджы дæр раздæры сæйраг сахар —
Ром — дардæвæрд кæй уыдис паддзахады тæссаг скæсæйнаг æмæ цæгат-скæсæйнаг
арæнтæй. Константинополæй хъахъхъæнынад саразын бирæ æнцондæр уыдис, Ромимæ
абаргæйæ. Ноджы ма сæйраг сахары аивды аххосæгты фæамонынц Константины диноы
зæрдæрардтæ: уый тынгдæр зæрдыл дардта чырыстон дин æмæ нæ уарзта, муртад
парахад кæм уыдис, уыцы Ром.

Скæсæн æмæ Ныгуылæн империтыл кæронмæ фæдих сты 395-æм азы, император Феодосий
Цытджын куы фæмард. Византияйы сæйраг хъауджыдзинад Ныгуылæн Ромы Империйæ уыдис
йæ территорийыл æлдариуæг кæй кодта грекъаг культурæ. Хицæндзинæдтæ
фылдæрæй-фылдæр кодтой, æмæ дыууæ сæдæ азы æмгъуыдмæ паддзахад æххæстæй райста
индивидуалон бакаст.

Византия куыд хæдхъом паддзахад сырæзтис 330—518 азты периоды. Уæд Дунайы æмæ
Рейны арæнты сæрты ромаг территоримæ хызтысты бирæнымæцон варвæрон, фылдæр
гермайнаг знæмтæ. Скæсæны арæнтыл дæр уавæр æнцон нæ уыдис.

378-æм азы вестготтæ хъуыстгонд Адрианополы тохы, фæуæлахиз сты, император
Валент фæмард æмæ Аларих нызаууат кодта æнæхъæн Грекъ. Фæлæ тагъд рæстæджы
Аларих ацыдис ныгуылæны ’рдæм — Испани æмæ Галлимæ, уым готтæ бындур сæвæрдтой
сæхи паддзахадæн, æмæ Византийæн уыдонæй тас нал уыдис.

441-æм азы готты аивтой гуннтæ. Аттилæ цалдæр хатты расидти хæст, æмæ афтиддæр
стыр хъалонты бафыстæй рауадис йæ дарддæры бабырстытæ бауыромын. 451-æм азы
адæмты тохы (Каталауны быдыртæ) Аттилæ фæхæрд, æмæ йæ паддзахад тагъд рæстæджы
фехæлд.

V-æм æнусы дыккаг æрдæджы тас æфтауын райдыдта остготты паддзахад, Теодорих
ныггæныстон кодта Македони, тæссаг уавæры уыдис Константинополь дæр, фæлæ ацыдис
ныгуылæнмæ, бацахста Итали æмæ Ромы хæлддзæгтыл бындур сæвæрдта йæхи
паддзахадæн.

Уавæр тынг æнкъуысын кодтой бирæнымæцон чырыстон ерестæ — арианон, несторианон,
монофизитон. Ныгуылæны рагæй папад (уырыс. папство), Лев Цытджынæй (440—461)
райдайгæйæ, фидар кодта папон монархи, Скæсæны та Александрияйы патриархтæ,
уæлдайдæр та Кирилл (422—444) æмæ Диоскор (444—451), фæлвæрдтой сæвæрын папæйы
бадæн Александрияйы. Уый йеддæмæ, уыцы змæстыты рæстæг уæлæмæ уæлдон кодтой
зæронд националон хъаугъатæ, æмæ нырма цæрæг сепаратистон тенденцитæ; афтæмæй
динон конфликттимæ æнгом стыхстысты политикон интерестæ æмæ нысæнттæ.

502-æм азы персайнæгтæ сног кодтой æфсæрст скæсæнæй, славяйнæгтæ æмæ булгайрæгтæ
райдыдтой лæбурын Дунайæ хуссарырдæм. Мидызмæстытæ схæццæ сты кæройнаг гæрæнтæм.
Сæйраг сахары цыдис карз тох «кæрдæгхуызтæ» (уырыс. зеленые) æмæ «копрадзхуызты»
(уырыс. синие) (уæрдæтты командæты хуызтæм гæсгæ) партиты ’хсæн. Æппынфæстаг,
фидар хъуыдæг цыдис ромаг традици, æмæ мынæг нæ уагъта хъуыдытæ ромаг дунейы
иудзинады тыххæй, æнæсцухæй здæхта адæмы зонд Ныгуылæнмæ. Цæмæй ахæм
æнæхъæддыхдзинад уавæрæй паддзахад рацыдаид, уый тыххæй хъуыдис фидар къух,
бæрæг политикæ дырыс æмæ раст пълæнттимæ. Ахæм политикæ æххæст кодта Юстиниан I.

518-æм азы император Анастасийы мæлæты фæстæ паддзахы бынатмæ схызтис гвардийы
сæргълæууæг Юстин — македойнаг зæхкусджытæй рацæуæг. Паддзахиуæг кæнын уыдаид
тынг зынвадат уыцы кæсын-фыссын нæзонгæ зæронд лæгæн, йæ цуры куы нæ разындаид
йæ хæстæг Юстиниан. Юстины æлдариуæджы тæккæ райдайæнæй хицауад æцæгæй уыдис
Юстинианы къухты. Уый дæр уыд Македонийы гуырд, фæлæ райста иттæг хорз ахуырад
æмæ разындис тынг курдиатджын аллыхуызон миниуджытæй. 527-æм азы æххæст бартæ
райсгæйæ Юстиниан бавнæлдта йæ фæндтæ æххæст кæнынмæ империйы фæстæмæ къæхтыл
слæууыны тыххæй, æмæ императоры хицауиуæг фидар кæнынмæ. Цæдисы бацыдис ахадгæ
диныздæхтимæ. Юстинианы рæстæг еретикты тыхæй ивтой официалон динмæ
æртхъирæнгæнгæйæ граждайнаг барты истæй, æмæ суанг мæрдæфхæрдæй дæр.

532-æм азы онг æнæвдæлон уыдис сæйраг сахары ралæудтытæ цъист кæнынæй æмæ
персайнæгты ныббырстытимæ тох кæнынæй, фæлæ тагъд рæстæджы йæ политикæйы сæйраг
здæхт азылдис ныгуылæны ’рдæм. Варвæрон къароладтæ ивгъуыд æнусы æрдæгмæ
ныллæмæгъ сты, цæрджытæ сидтысты империимæ баиумæ, æппынфæстаг гермайнæгты
къаролтæ сæхæдæг дæр нымадтой Византийы домæнты закъондзинад. 533-æм азы æфсад,
йæ сæргъы Велизарий афтæмæй, ныццавта вандайлæгты æмæ аллонты паддзахады Цæгат
Африкæйы. Иннæ нысан сси Итали, уæззау хæст Остготты къароладимæ цыдис 20 азы
æмæ фæцис византийæгты уæлахизæй.

554 æм азы Вестготты къароладыл ныххаугæйæ Юстиниан йæхи бакодта Испанийы
хуссайраг хай дæр. Уыцы архайдтыты фæстиуæгæн бафиппайын ис æмæ империйы зæххытæ
систы дыууæ хатты фылдæр. Фæлæ уыцы æнтыстытæ æрдомдтой паддзахады тыхты æгæр
егъау хардзтæ, æмæ уымæй спайда кодтой персайнæгтæ, славянтæ, авартæ æмæ гуннтæ,
кæдон стыр зæххытæ нæ байстой уыцы рæстæг, фæлæ ныггæныстон кодтой бирæ
территоритæ Империйы скæсæны.

Византиаг дипломати дæр архайдта цæмæй æппæт иннæ дунейы уæллоз æвæрд æрцæуой
империйы престиж æмæ æндæвд. Æхцаты æмæ хорзæхты æнтыстджын уæрсты, æмæ империйы
знæгты астæу хæрзарæхстджынæй хъаугъатæ тыды руаджы Византийы дипломати дæлбар
кодта варвæрон адæмыхæттыты, кæдон хæтыдысты монархийы арæнтыл. Византияйы
æндæвды сферæмæ æфтауыны тыххæй ма парахат архайд цыдис чырыстон дины
динамындæй. Миссионерты архайд, Сау денджызы былгæрæттæй Абиссинийы уæлвæзты æмæ
Сахарæйы оазисты онг уыдис византиаг политикæйы характерондæр æвдисæнтæй иу.

Хæстон экспанси йæдтæмæ ма Юстинианы иннæ ахъаззагдæр хæслæвæрдтæй иу, уыдис
административон æмæ финансон реформæтæ. Импреийы экономикæ уыдис уæззау кризисы,
фæткдаруат хъыгдæрд уыд коррупцийæ. Цæмæй фæткдаруат рацарæзт æрцæуа, уый тыххæй
император райдыдта æххæст кæнын закъондæттынады кодификаци, стæй реформæты
рæнхъ, кæдон проблемæтæ бындурæй нæ аиуварс кодтой, фæлæ уæддæр цыдæр æххуыс
фæсты. Нæхъæн империйыл стынг ис арæзтад, Антонинты «сызгъæрин рæстæджыты»
рацыдæй егъаудæр. Ног тæмæн акалдта культурæ.

Фæлæ номдзыддзинад æлхæд æрцыдис зынаргъ аргъæй — экономикæ фæхæлд хæстытæй,
цæрджытæ смæгуыр сты æмæ Юстинианы ивджытæ (Юстин II (565—578), Тиверий II
(578—582), Маврикий (582—602)) сæ цæст сæйрагдæр дардтой нырид хъахъхъæнынадмæ,
æмæ рахастой политикæйы здæхт скæсæнырдæм. Юстинианы тыхæйбайсттæ рауадысты
тæссонд — VI—VII æнусты кæронмæ Византийæ фæсæфта æппæт ист территоритæ скæсæны,
баззад ма йæм уым афтиддæр Хуссар Итали.

Уыцы рæстæджы лангобардты æрбабырст айста Византияйæ Италийы æрдæг, 591-æм азы
Персимæ хæсты рæстæг ахст æрцыдис Сомих, цæгаты дарддæр цыдис ныхмæлæуд
славяйнæгтимæ æмæ авартимæ, кæдон 560-æм азты æрбынат кодтой Дунайыл. Фæлæ иннæ
VII æнусы райдайæны персайнæгтæ хæст ногæй райдыдтой æмæ дзæвгар æнтыстытæ самал
кодтой империйы бирæнымæцон змæстыты тыххæй.

610-æм азы Карфагенаг экзархы фырт Ираклий раппæрста император Фокайы æмæ бындур
сæвæрдта ног династийæн, уыцы династи хъом разындис паддзахадæн тас чи æвзарын
кодта, уыцы хъуыддæгты ныхмæ лæууын. Уый уыдис Византияйы историйы тæккæ зындæр
рæстæджытæй иу, персайнæгтæ бацахстой Мысыр, Сири æмæ Чысыл Азийы хай, æртхъирæн
кодтой Константинополæн, авартæ, славяйнæгтæ æмæ лангобардтæ бырстой арæнтæм
аллы здыгæй. Ираклий рамбылдта иу рæнхъ хæстæмбæлды персайнæгтимæ, ахаста хæст
сæ территоримæ, уый фæстæ сах Хосров II мæлæт, æмæ цалдæр растады æрдомдтой
персайнæгты æппæт тыхæйбайстæ раздахын æмæ фидыддзинад сæххæст кæнын. Фæлæ дыууæ
бæстæйы дæр тынг кæй баихсыдысты ацы тохы, уый фадат радта æмæ бындур сæвæрдта
араббаг тыхæйбайсттæн.

626-æм азы Константинополыл æрхъула кодтой авартæ, славянтæ æмæ сæ цæдисон
персайнæгтæ. Ацы цауы тыххæй фыстæджытæ ис зæронд гуырдзиаг къухæйфысты
(«Константинополыл æртыхстытсы скифтæ, кæдон сты уырыссæгтæ») æмæ XV—XVII æнусты
зæронд славяйнаг къухæйфыстты, уыдонмæ гæсгæ ис æнхъæлын, хъулагæнджыты хай кæй
уыдис Астæуккаг Поднепровьйæйы хъæддон тæлмы славяйнæгтæ.. Сахар райсыны
фæлварæн фехæлдис, аварты æмæ славяйнæгты астæу куы стынг ис быцæудзинад, æмæ сæ
фæстæмæ ацæуын бахъуыдис.

634-æм азы халиф Омар æрбабырста Сиримæ. 635 азы араббæгтæ бацахстой Дамаск.
Скъуыддзаггæнаг хæстæмбæлд византиæгты æмæ араббæгты æхсæн Сирийыл цæстдарды
тыххæй æрцыдис 636-æм азы 20 августы. Арæх æмбæлынц æгæр бæрзонд нымæцтæ
византиаг æфсады бæрцы тыххæй уыцы хæстæмбæлды, император Ираклий дам æрымбырд
кодта 200 мин адæймаджы Сири байсынмæ (фæдзурынц ма 400 мины дæр), фæлæ
æцæгдзинадæй Византияйы æфсады нымæц Ярмучы хæстæмбæлды рæстæджы уыдис бæрæг
къаддæр 100 минæй (Большаков 1993: 54). Хæсты фæстиуæг скъуыддзаг кодтой æрдзон
уавæртæ: змисджын тымыгъ фæуыргъуыйау кодта византиæгты. Ираклийы æфсад уыдис
бирæнацион. Грекъæгтæ йæдтæмæ ма дзы уыдысты сомихæгтæ æмæ чырыстон араббæгтæ.
Пысылмон араббæгтæ фæуæлахиз сты. Ираклий фæстæмæ раздæхтис Константинополмæ.
Фæстæдæр 40 азы æмгъуыдмæ сæфт æрцыдысты Мысыр, Цæгат Африкæ, Сири, Палестинæ,
Уæллаг Месопотами, æмæ арæх ацы бæстæты цæрджытæ, фæлмæцыд уæвгæйæ хæстытæй,
нымадтой араббæгты сæрибаргæнджытыл, уымæн æмæ фыццаг рæстæг иу уыдон фæныллæг
кодтой хъалон. Араббæгтæ сарæзтой флот æмæ бавнæлдтой Костантинополмæ дæр. Фæлæ
ног император, Константин IV Погонат (668—685) сын ныхкъуырд ратта. Æмæ кæд
араббæгтæ фондз азы дæргъы Константинополыл æртыхстытсы (673—678) сурзæххæй дæр
æмæ денджызæй дæр, уæддæр йæ сæ бон нæ бацис бацахсын. Грекъаг флотæн тынг ахъаз
фæцис «грекъаг арты» æрæджион æрымыст, уый æруаджы асырдта араббæгы эскадрæтæ
æмæ сæ Силеуммы дæтты ныддæрæн кодта. Сурзæххыл халифаты æфсæдтæ æрцыдысты
дæрæнгонд Азийы.

Ацы кризисæй импери рацыдис æнгомгонддæрæй æмæ монолитондæрæй, йæ националон
сконд сси иугъæдондæр, динон хицæндзинæддтæ баззадысты раздæры афонты уымæн æмæ
монофизитон æмæ арианон диныздæхттæ сæйраг дæр парахат уыдысты сæфт Мысыры æмæ
Цæгат Африкæйы. VII æнусы кæронмæ Византийы территори хæццæ кодта Юстинианы
империйы æртыккæгæм хаймæ. Йæ аппон территоритæ уыдысты грекъæгтæ кæнæ
элинизацигонд знæмтæ кæм цардысты уыцы зæххытæ, дзырдтой дзы сæйрагдæр бердзенаг
æвзагыл. Уыцы рæстæджы райдыдта славяйнаг знæмты массон миграци Балканы
æрдæгсакъадахмæ. VII æнусы апарахат сты Мезийыл, Фракийыл, Македонийыл,
Далмацийыл, Истрийыл æмæ Гречы зæххытыл. Цасдæр нымæц сæ æрцæрын кодтой Чысыл
Азийы. Баивта цæрджыты этникон сконд империйы скæсæйнаг хайы дæр, фæзындысты
сомихæгты, персайнæгты, сирийæгты, араббæгты цæрæнрæттæ.

VII æнусы æххæстгонд æрцыдысты ахъаззаг реформæтæ фæткдаруаты — эпархиты æмæ
экзархатты бæстæ импери дихтæгонд æрцыдис фемтыл, дæлбар уыдысты стратигтæн.
Империйы ног националон сконд æркодта уымæ, æмæ грекъаг æвзаг сси официалон,
императоры титул дæр райдыдта бердзенагау зæлын — василевс (en:Basileus
Rōmaiōn). Администрацийы рагон латинаг титултæ кæнæ фæсæфынц, кæнæ æрцæуынц
эллинизацигонд, сæ бынæтты та фæзынынц ногтæ —логофеттæ, стратегтæ, эпархтæ,
друнгаритæ. Æфсады, кæцы фылдæр арæзт уыдис азиатæгтæй æмæ сомихæгтæй, грекъаг
æвзаг ссис приказты æвзаг. Æмæ кæд Византийы импери йæ фæстаг бонтæм хаста ном
Ромы импери, уæддæр латинаг æвзагæй пайдагонд нал цыдис (афтиддæр ма йыл
дзырдтой империйы цалдæр кæронраны, уым ма пайда кодтой адæмон латынæй, уыцы
æвзагы бындурыл сæвзæрыдысты румынаг æвзаг Дакийы æмæ далматинаг æвзаг Иллирийы.

Рæстæгмæ стабилизацийы та ногæй раивта кризисты рæгъ — хæстытæ болгайрæгтимæ,
араббæгтимæ, æнæрынцайгæ растадтæ. Æппынфæстаг Лев Исавр схызтис куыд Лев III
паддзахы бынатмæ, æруырдæдта империйы хæлд æмæ араббæгтæн скъуыдзаггæнаг дæрæн
ныккодта.

Æрдæгæнусон æлдариуæджы фæстæ дыууæ фыццаг Исавры скодтой импери хъæздыг æмæ
цæрдхуыз, нæ сæ бахъыгдæрдта нæдæр емынæ 747-æм азы нæдæр змæстытæ, кæдон
расайдта иконæты ныхмæ тох. Иконæты ныхмæ тохы фарс кæй рахæцыдысты Исавриаг
династийы императортæ, уымæн уыдис куыд динон, афтæ политикон фактортæ дæр. Бирæ
византиæгтæ VIII æнусы райдайæны зæрдæхудт уыдысты уæлдай мæнгуырнынæдты
парахатæй, уæлдайдæр та цы бынат ахста дины иконæтæн табугæнæн, уырнынад сæ
диссаджы миниуджытыл; бирæтæ æнхъæлдой уый динæн зиантæ кæй хæссы.

Уыимæ императорты тыхсын кодта аргъуаны рæзгæ хъомысдзинад. Ноджы дæр ма
иконæтыл фау æвæргæйæ хицауад зæрдæ дардта араббæгтæм фæхæстæгдæр уын, уымæн æмæ
араббæгтæ нывтæ нæ нымадтой. Иконæты ныхмæ тохы политикæ æркодта хъаугъатæм æмæ
змæстытæм паддзахады мидæг, уыимæ фæтынгдæр ис дихдзинад Ромы католикаг
епархиимæ æмахæстыты. Иконæтæн фæстæмæ кад кæнын райдыдтой VIII æнусы кæрон
императрицæ Иринæйы руаджы, уый уыдис фыццаг император сылгоймаг, фæлæ IX æнусы
райдайæны иконæты ныхмæ тохы политикæ дарддæргонд æрцыдис.

800-æм азы Карл Цытджын расидтис Ромы ныгуылæн империйы рацарæзт, уый Византийæн
сси æнкъараг æгаддзинад. Æмрæстæджы Багдады халифат стынг кодта ныббырст
скæсæнырдыгæй.

Императортæй Лев V Сомихагæй (813—820) æмæ дыууæ Фригиаг династийы императортæй
Михаил II (820—829) æмæ Феофилæй (829—842) — уыдис дарддæрконд иконæты ныхмæ
тохы политикæ. Ногæй дæс æмæ ссæдз азы æмгъуыдмæ импери бахауда змæстыты
рæстæгмæ.

812-æм азы бадзырд банымадта Карл Цытджынæн императоры титул, уый расайдта егъау
территориалон сæфтытæ Италийы, Византийы бар ма дзы баззадысты афтиддæр Венеци
æмæ зæххытæ æрдæгсакъадахы хуссары.

Араббæгтимæ хæст, сног ис 804-æм азы, расайдта дыууæ æнкъараг сæфты:
æрдæгсакъадах Криты бацахст пысылмон пираттæй (826) æмæ Сицилийы сæфт, байстой
йæ цæгатафрикаг араббæгтæ (827), 831-азы сæ къухтæм бахаудта сахар Палермо.
Уæлдай тызмæг уыд тас болгайрæгтæй, хан Курум куы фæуæрæхдæр кодта йæ паддзахады
арæнтæ Гемæй Карпаттæм. Никифор афæлвæрдта йæ ныддæрæн кæнын Болгаримæ
бабырсгæйæ, фæлæ фæстæмæ фæндагыл йæхæдæг дæрæнгонд æрцыдис æмæ фæмард (811),
болгайрæгтæ та ногæй бацахстой Адрианополь æмæ æндæр фидæрттæ, æмæ фæзындысты
Константинополы къулты бын (813). Крум ныппырх кодта Византийы æфсæдтæ 811
813-æм æзты æмæ бахъавыд Константинополь бацахсын тынг стыр æфсады æмæ хъулаон
машинæты æххуысæй. Афтиддæр йæ æвиппайды мæлæт фæххуыс ис империйæн.

Змæстыты фæлтæр фæцис 867-æм азы паддзахиуæг кæнын куы райдыдта македонаг
династи. Василий I Македонаг (867—886), Роман Лакапин (919—944), Никифор Фока
(963—969), Иоанн Цимисхий (969—976), Василий II Болгархойæг (976—1025) —
императортæ æмæ узурпатортæ — радтой империйæн 150 азы тæмæнкалды æмæ хъомысы
рæстæг. Саст æрцыдысты Болгари, Крит, Хуссары Итали, æххæст цыдысты æнтыстджын
хæстон стæртæ араббæгты ныхмæ арф Сиримæ. Империйы арæнтæ ауæрæх сты Евфрат æмæ
Тигрмæ, Сомих Иберийымæ бахаудтой вихантиаг æндæвды сферæмæ, Иоанн Цимисхий
бахæццæ Иерусалиммæ.

IX—X æнусты бæрæг нысаниуæг Византийæйæн райдыдтой дарын æмахæстытæ Киеваг
Уæрæсеимæ. Фыццаг хатт рустæ сæхи фæбæрæг кодтой Константинополмæ балцæй 860-æм
азы, уыцы æнтыстджын балцы тагъд рæстæджы фæстæ æрцыдис афтæ хонгæ Уæрæсейы
фыццаг аргъуыд, йæ уавæртæ æмæ бынат бæлвырдгонд не сты. Фыццаг
уырыссаг-византиаг базарадон бадзырд хауы 911-æм азмæ, азгайфыст легендæмæ гæсгæ
йæ бафысты размæ Царьградыл балцæй цыдис Дæсны Олег. 941-æм азы кънйаз Игорь
æрцыдис дæрæнгонд Константинополы къулты бын, фæлæ фæстæдæр сабыр æмахæстытæ
сног сты. Русы ног хицауиуæггæнæг æхсин Ольгæ, бабæрæг кодта Византийы сæйраг
сахар æмæ йыл уым саргъуыдтой. Кънягинйæйы фырт, кънйаз Святослав 970—971 гг.
хæцыд Византияимæ Болгарийы сæрыл, фæлæ бавзæрста хæрд император Иоанн
Цимисхийæ.

Йæ фырты фæлтæры, киеваг къниаз Владимиры рæстæджы Византийæн бантыстис
саргъауын Уæрæсейыл 988-æм азы, уый тыххæй Владимирæн уысæн лæвæрд æрцыдис
багрянагмыггаг царевнæ Аннæ, уыд император Василий II хо. Византияйы æмæ Киеваг
Уæрæсейы астæу арæзт æрцыдис хæстон цæсдис, æххæстгонд цыдис 1040 æзтæм.
Уæрæсемæ православийымæ хъарын æмæ уæрæх кæнын райдыдта ахуырдзинад æмæ
византиаг культурæ.

1019-æм азы, Болгари, Сомих æмæ Ибери бацахсгæ, император Василий II сбæрæг
кодта стыр триумфæй империйы тæккæ стырдæр фæтынг, араббæгты тыхæйбайстты
рæстæгæй. Æххæст кодтой паддзахады уавæр финансты иттæгхорз æууæл æмæ культурæйы
айтынг.

Империйы цауддзинад райдыдта Василий II мæлæты фæстæ, йæ ’фсымæр Константин VIII
(1025—1028) æмæ йæ чызыты — фыццаг Зойæйы æмæ йæ ’ртæ лæджы (Роман III
1028—1034, Михаил IV 1034—1041, æмæ Константин Мономах 1042—1054) стæй Феодорæйы
(1054—1056) хицауиуæгты рæстæг. Ноджы тынгдæр лæмæгъдзинад фæбæрæг Македойнаг
династийы сыскъуыды фæстæ.

Хæстон фæфæлдæхты руаджы паддзахы бадæнмæ схызтис Исаак Комнин (1057—1059); йæ
къух исты фæстæ император сси Константин X Дука (1059—1067). Уый фæстæ хицауад
райста Роман IV Диоген (1067—1071), уыйы раппæрста Михаил VII Дука (1071—1078);
ног растады фæстæ паддзахы худ сæвæрдæуыд Никифор Вотаниатыл (1078—1081). Уыцы
чысыл хицауиуджыты рæстæг анархи тынгæй-тынгдæр кодта, æддаг æмæ мидæггаг
кризистæ уæззауæй-уæззаудæр уавæры æфтыдтой империйы.

XI æнусы кæрон Итали сæфт æрцыдис норманнты ныббырсты фæстæ, фæлæ сæйраг тас
æфтыдта скæсæн — 1071-æм азы Роман IV Диоген дæрæнгонд æрцыдис турк-сельджукты
æфсадæй хæстæмбæлды Манцикерты (Сомих), уыцы басастæй Византийæ тынг фæлæмæгъдæр
ис. 1054-æм азы официалон æгъдауæй æрцыдис ахастыты аскъуыд чырыстон еклизиты
астæу, уый фæдывæр кодта æнæуый дæр æнæбары æмахæстытæ. Иннæ ссæдз азы æмгъуыдмæ
турæгтæ бацахстой æппæт Анатоли; империйы бон нæ бацис сæмбырд кæнын фаг æфсад
уыдоны бауыромынмæ. Ныфссастæй император Алексей I Комнин (1081—1118) куырдта
Ромы Папæйæ 1095 азы цæмæй йын аххуыс кæна æфсад райсыны хъуыддагыл Ныгуылæн
Чырыстон дунейæ. Ныгуылæнимæ æмахæстытæ æппынфæстаг æркодтой Константинополы
бацахстмæ æмæ бæстæйы хæлдмæ, феодалты растадтæ та ихсийын кодтой паддзахады
фæстаг тыхтæ.

1081-æм азы паддзахы бадæн бацахста Комнинты династи (1081—1204) — феодалон
уæздæтты минæвартæ. Туркæгтæ æрбынат кодтой уыцы рæстæг Иконийы (Конийаг
султанат); Балканты уæрæхгæнаг Венгрийы æххуысæй славяйнаг адæмыхаттытæ
сфæлдыстой æрдæгхæдбар паддзахæдтæ. Уыимæ Ныгуылæн дæр æфтыддта æнкъарæг тас йæ
цытуарзæг политикон пълæнттæй, кæдон фæзындысты фыццаг дзуарон балцы фæстæ, стæй
Венецийы экономикон домæнты аххосæй.

Комнинты рæстæг византиаг æфсады сæйраг бынат лæвæрд æрцыдис уæззаухотыхджын
бæхæфсадæн — катафрактаритæн æмæ æххуырст æфсæдтæн. Иоанн II Комнин
(император:1118—1143 азты) кодта активон экспансион политикæ. Байста туркæгтæй
зæххыты хай. Æвæндонæй Антиохийаг кънязадæн æрхæссын кодта вассалон ард (фæлæ
фылдæр формалон уыдис). 1142-æм азы Иоанн Комнин хъавыдис ногæй абалц кæнын
Антиохимæ цæмæй реалон цæстдард райса антиохийаг кънязадыл, фæлæ йæ мæлæт нæ
бауагъта уыцы пълæнттæ сæххæст кæнын. Паддзахады æмæ æфсады фæфидар бауагъта
Комнинтæн ныхкъуырд раттын норманнты ныббырстæн Балканты, байсын сельджуктæй
Чысыл Азийы егъау хай, сæвæрын суверинитет Антиохийыл. Мануил I Венгрийы
æвæндонæй Византийы суверинитет ныффидар кодта (1164), стæй сæвæрдта йæ
хицауиуæг Сербийыл. Фæлæ æмтгæй райсгæйæ уавæр зынæй баззад уæддæр. Уæлдай
тæссаг уыцы рæстæг уыдис Венецийы уагахаст — кæддæр сыгъдæг бердзенаг сахар ныр
ссис империйы ныхмæлæууæг æмæ знаг, стыр конкуренци арæзта Византийы базарадæн.
1176-æм азы византийы æфсад дæрæнгонд æрцыдис туркæгтæй Мириокефалоны. Æппæт
арæнтыл Византийæ рахызти хъахъхъæнынадмæ.

Византийы ахаст дзуархæсджытæм уыдис ахæм æмæ сæ разлæудджыты бастой вассалон
ардхæрдтæй æмæ се ’ххуысæй хъавыдысты раздахын территоритæ скæсæны, фæлæ ахæм
политикæ егъау æнтыстытæ не ’рхаста. Дзуархæсджытимæ æмахæстытæ æдзухдæр
фыддæрæй-фыддæр кодтой.

Кастис афтæ, цыма Мануил империйæн нæхъæн дунейы кад скодта æмæ Константинополь
ссис европæйаг политикæйы центр, фæлæ йæ мæлæты фæстæ 1180-æм азы Византийæ
разындис гæныстонгонд æмæ фыдзæрдæ хаст латинæгты æрдыгæй, цы фæнды уысмы дæр
цæттæ уыдысты йыл ныххауынмæ. Уыимæ паддзахады цæттæ кодта серезон мидкризис.

Маниулы мæлæты фæстæ сирвæзт адæмон растад Константинополы (1181), расайдта йæ
хицауады политикæйымæ æнæразыдзинад, ауыдыдысты италиаг сæудæджергæнджытыл æмæ
ныгуылæневропаг рыцартыл. Ныгуылæнимæ æмахæстытæ цæхгæрмæ фæфыддæр сты 1182-æм
азы, уæд Константинополы æрцыдис латинты цагъд: массон хæлæт католикаг
саудæджергæнджыты бирæнымæцон мæрдæрцыдтимæ. Бæстæйы стынг ис егъау экономикон
кризис, фæтынг феодалон дихдзинад, фактикон æгъдауæй провинцты хицæуттæ хæдбар
уыдысты централон хицауадæй, ныгæныстон сты сахартæ, слæмæгъ сты æфсад æмæ флот.
Ангелты династийы æрфидары фæстæ Кипр, Трапезунд, Фессали фактиконæй сæхи
централон хицауады дæлбар нал хуыдтой. Райдыдта империйы хæлд. 1187-æм азы
ахицæн Болгари; 1190-æм азы Византийæ банымадта Сербийы хæдбардзинад.

1192-æм азы Венецийы дож куы ссис Энрико Дандоло, уæд ахæм хъуыды фæзынд æмæ
латинæгты фыдзæрдæдзинад сæххæст кæнынмæ, стæй Венецийы интерестæ Скæсæны
бахъахъхъæнынмæ, хорз уаид Византияйы импери басæттын. Ромы папæйы хæрамдзинад,
Венецийы фæлгъуыдтæ, æнæхъæн католикаг дунейы мæстыдзинад латинты æргæвсты фæстæ
— æппæт уыцы уавæртæ æркодтой уымæ æмæ цыппæрæм дзуары балц (1202—1204)
Палестинæйы бæсты аздæхт Константинополмæ. Рафтыд, славяйнаг паддзæхæдты
ныббырстытæй федыхгонд, Византияйы бон не ссис дзуархæсджытæн ныхкъуырд раттын.

1204-æм азы дзуархæсджыты æфсад бацахста Константинополь. Фæсæфт дунæ аивады
цыртдзæвæнтæ, сахар гæныстонгонд æрцыдис . Византийæ ныддихтæ ис къорд
паддзæхæдтыл — Латинаг империйыл æмæ Ахейаг кънязадыл, сæвзæрдысты
дзуархæсджытæй ист территоритыл, æмæ Никейы, Трапезунды æмæ Эпираг империтæ,
кæдон баззадысты бердзенæгты къухты. Латинæгтæ æлхъывтой Византийы грекъаг
культурæ, италиаг базаргæнджыты тыххъарæн хъыгдæрта византиаг сахарты сæндидзæн.

Латины империйы уавæр уыдис æнкъуыст — грекъæгты фыдзæрдæдзинад æмæ болгайрæгты
ныббырстытæ йæ тынг слæмæгъ кодтой. Болдуин II цардис Константинополы фæрæзтæй,
кæдон ракуырдта папæйæ æмæ Людовик Сыгъдæгæй, уыимæ ма иста фæлындæнтæ аргуæдтæй
æмæ моладзандонтæй, æфстау иста венецианаг банкиртæй, кæдонæн ратта бæстæйы
æппæт экономикон мадзæлттæ. Нæ йæм уыдис æфсад дæр, гарнизон Константинополы
дардтой венецианæгтæ, Латины империйы уæвындзинад баст уыдис — æрбацæудзысты йæм
æххуысмæ тæссаг рæстæг европæйæгтæ æви нæ.

1261-æм азы Никæйы империйы император Михаил Палеолог цæдис скодта Генуйæимæ,
ратта йын уæрæх базарадон бартæ венецианæгты зианæн, æмæ ракуырдта генуезаг
флоты æххуыс Контантинополь бацахсынмæ. Арвыста Европæмæ фæлтæрд инæлар Алексей
Стратигопулы, уый бацыдис баныхæсты грекъаг цæрджытимæ Константинополы
алфæмбылай, базыдта дырыс хабæрттæ сахары хъуыдтæгты тыххæй æмæ рæстæгмæ фидыды
фæстæ араст ис Константинополмæ, кæцыйы уыцы рæстæг венецианаг гарнизон сбадын
кодтой наутыл, цæмæй ныххаудаиккой генуезæгтыл.

1261-æм азы 25 июлы æхсæвы Стратигопуло бахъуызыд æд æфсæдтæ Константинополы
къултæм, бавæрда асинтæ, æнæ уынæрæй бахызт сахары хуылфмæ æмæ йæ бацахста
зæгъæн ис æнæ ныхмæлæудæй. Император Болдуин алыгъдис Эвбейæмæ. Афтиддæр
латинæгтæ æмæ венецианæгтæ хъавыдысты схæцынмæ Галаты, фæлæ Стратигопуло ссыгъта
сахары ацы хай æмæ уый фæстæ уыдон дæр сбадтысты наутыл æмæ алыгъдысты. 1261-æм
азы 15 августы Михаил Палеолог ныддæрæн гæнгæйæ Латины импери кадджынæй бахызт
Константинополмæ, расидтис Византийы империйы рацарæзт, æмæ йыл паддзахы худ
сæвæрдæуыд сыхъдæг Софийæйы аргъуаны.

1337-æм азы йæм баиу ис Эпир. Фæлæ ма Ахейы кънязад — дзуархæсджыты иунæг
цæрынхъом сырæзт Гречы — фæцард XV æнусы райдианмæ, уæд ахст æрцыдис Морейы
деспотæй. Византийы импери йæ раздæры хуызы рацаразын нал рауадис. Михаил VIII
Палеолог (1261—1282) хъавыд уыцы хъуыддаг сæххæст кæнын, фæлæ йын кæд нæ рауадис
æххæстæй сфæлгонц кæнын йæ тырнæнтæ, уæддæр йæ тыхархæйдтæ, йæ курдиæттæ æмæ йæ
цыргъ зонд æй æвæрынц Византийы фæстаг зынгæ императоры бынатыл.

Æдтаг тасы рæстæг империйы хъуыдис æнгомдзинад, сабырдзинад æмæ хъомыс.
Палеологты эпохæ та уыдис йæдзаг растæдтæй æмæ граждайнаг змæстытæй. Европæйы
Византийы тæккæ тæссагдæр знæгтæ разындысты сербæгтæ. Стефан Неманяйы ивджыты —
Стефан Урош I (1243—1276), Стефан Драгутин (1276—1282), Стефан Урош Милутин
(1282—1321) — Серби ауæрæх кодта йæ территоритæ Болгарийы æмæ Византийы хинцмæ
æмæ ссис тæккæ егъаудæр паддзахад Балканты æрдæгсакъадахыл.

Æдзух тынг кодта турк-османты æлхъывд, сæ саргъы уыдысты æртæ зынгæ æфсæдтон
хистæры — Эртогрул, Осман (1289—1326) æмæ Урхан (1326—1359). Андроник II цалдæр
æнтыстджын фæлварæны скодта сæ бауыромынмæ, фæлæ уæддæр 1326-æм азы Пруссæ сæфт
æрцыдис æмæ йæ османтæ скодтой сæ сæйраг сахар. Уый фæстæ фæсæфдæуыд Никей
(1329), йæ фæдыл — Никомеди (1337); 1338-æм азы туркæгтæ бахæццæ сты Босформæ
æмæ тагъд рæстæджы йæ сæрты ахызтысты византийæгты хуындмæ гæсгæ, уыдон тынг
тырныдтой семæ цæдис скæнын цæмæй сын феххуыс уыдаиккой мидæзмæстытæ æрсабыр
кæнынмæ. 1352—1354 æзты туркæгтæ бацахстой æрдæгсакъадах Галлиполи æмæ
бавнæлдтой Европæйы тыхæйбайсттæм. Ахæм уавæртæ æркодтой уымæ æмæ императортæ
райдыдтой курын æххуыс ныгуылæны. Иоанн V-мы (1369) æмæ фæстæдæр Мануил II-мы
(1417) бахъуыдис рацаразын баныхæстæ Ромимæ, Иоанн VIII та йæхæдæг араст ис
Италимæ (1437) æмæ Флорентийаг соборы бафысста Евгений IV-имæ унийæ, кæцы
æнхъæлæн лæвæрдта еклизиты дихæн кæрон æрæвæрынæн (1439).

Фæстагмæ турк-османты тыхæйбайсттæ райдыдтой бæстæйы уæвындзинад тасы æфтауын.
Мурад I (1359—1389) бацахста Фраки (1361), уыцы тыхæйбайст Иоанн V Палеолог
банымадта (1363), фæстæдæр бацахста Филиппополь, йæ фæдыл та Адрианополь, уырдæм
раивта йæ паддзахады сæйраг сахар. Константинополь аллы рдыгæй хибаргонд,
хъулагонд æнхъæлмæ кастис мæлæтдзаг цæфмæ. Уæдмæ османтæ фæсты Балканы
æрдæгсакъадахы тыхæйбайст. Марицæйы цур ныддæрæн ластой хуссайраг сербты æмæ
болгайрæгты (1371); бындур сæвæрдтой колонитæн Македонийы æмæ тасы æфтауын
райдыдтой Фессалоники (1374); бабырстой Албанимæ, ныддæрæн кодтой Серби æмæ
Косоаг быдыры хæстæмбæлды фæстæ сарæзтой Болгарийæ туркаг пашалык (1393). Иоанн
V Палеолог æнæбарыйæ банымадта йæхи туркаг султаны вассалыл, фыста йын хъалон
æмæ æрвыста æфсæдтæ Филадельфи бацахсынмæ (1391). Манголты ныббырст ма радта
империйæн æнусы рдæг æмгъуыд æргъæвд.

Баязид I (1389—1402) архайдта ноджы сæрæндæр Византийы ныхмæ. Сæйраг сахар
аллырдыгæй æрхъула кодта (1391—1395), æмæ Ныгуылæны фæлварæн Византийæн фæххуыс
кæнынмæ куы фæкуыхцы ис Никополы хæстæмбæлды рæстæг (1396), уæд афæлвæрдта
Константинополь бацахсын (1397), æмрæстæджы бабырста Морейæмæ. Манголты ныббырст
æмæ бæрзæйсæттæн дæрæн кæцы скодта туркæгтæн Тимур (1402), радтой империйæн
ссæдз азы æмгъуыд æргъæвд.

Фæлæ 1421-æм аз ы Мурад II (1421—1451) ныббырстытæ ногæй райдыдта. Æнæнтыстæй
ныххаудта Константинополыл (1422), бацахста Фессалониктæ (1430), ацы сахар
1423-æм азы венецианегтæ балхæдтой византийæгтæй; йæ æфсадфæтæгтæй иу бахызтис
Мореямæ (1423); йæхæдæг æнтыстджынæй архайдта Боснийы æмæ Албанийы æмæ Валахийы
паддзахыл хъалон сæвæрдта.

Византийы импери фегуырдис тынг зын уавæрты, Константинополь æмæ йæ цур æвæрд
облæст Дерконæй Селимвримæты йæдтæмæ ма йæ къухты уыдис афтиддæр цалдæр аллы
рæтты хæлиугонд облæсты — Анхиал, Месемврия, Афон æмæ Пелопоннес. Фæстаг
æххæстæй латинæгты къухæй ист куы æрцыдис уæд ссис грекъаг культурæйы центр.
Янош Хуньядийы героикон архайдмæ нæ кæсгæйæ, уый 1443-æм азы ныддæрæн кодта
туркæгты Яловацы, Скандербегы ныхмæлæудмæ Албанийы нæ кæсгæйæ, туркæгтæ
нæсæттгæйæ бæллыдысты сæ нысæнттæм. 1444-æм азы тохæмбæлды Варнæйы бын
фескъуыддзаг ис скæсæйнаг чырыстæттыс фæстаг серьезон фæлварæн туркæн
ныхмæлæууынæн. Афинаг герцогад сæ дæлбар ссис, кънязад Морея, кæцы турк
бацахстой 1446 азы, йæхи банымадта хъалондарыл; дыккаг хæстæмбæлды Косы быдыры
(1448) Янош Хуньяди фæхæрд. Баззадис афтиддæр Константинополь — æвадуат фидар,
фæлæ уымæн дæр йæ фæстаг бонтæ æрхæццæ кодтой. Мехмед II паддзахы бадæнмæ
схизгæйæ (1451) фидарæй разæвæрдта уый бацахсын.

Гыццыл раздæр султан самадта Босфорыл Румелаг фидар (Румелихисар), уый алыг
кодта коммуникацитæ Константинополы æмæ Сау денджызы астæу, уыимæ ма арвыста
экспедици Морейæмæ цæмæй Мистрейы бердзенаг деспотты бахъыгдара Константинополæн
баххуыс кæнын.

Туркаг æфсады ныхмæ, уыдис дзы 160 мин адæймаджы, император Константин XI Драгаш
равæрдта афтиддæр 7,5 мин салдатты, кæдоны æртыккæгæм хай уыдысты æндæрбæстæгтæ,
византийæгтæ фыдæхæй кастысты Аргъуаны унийæтæм кæдон бафыста император, æмæ сæ
тох кæнын нæ фæндыдыис. Уымæ æмæ туркаг артилерийы хъомысмæ нæ кæсгæйæ, фыццаг
ныббырст æппæрст æрцыдис 18 апрелы.

Мехмед II-æн бантыстис æрбакæнын йæ флот Сызгъæрин Сыкъайы бухтæмæ æмæ уымæй
тасы бафтыдта фидары æндæр хай. Фæлæ та 7 майы штурм дæр æнæнтыстджын разындис.
Фæлæ сахарон сыджытбыруйы сыгъдæг Романы дуæртты цур хъуынк айгæрстæуыд. 1453-æм
азы 28 май æмæ 29 май астæу æхсæвы райдыдта фæстаг атакæ. Дыууæ хатты туркæгты
акъуырдтой; уæд султан аппæрста штурммæ янычарты. Уыцы рæстæг уæззау цæф фæцис
генуэзаг Джустиниани Лонго, уый уыдис императоримæ хъахъхæнынады уд, æмæ йæ пост
ныууагъта. Уый хъахъхъæнджыты дезорганизаци скодта. Император дарддæр хæцыдис,
фæлæ знæгты æфсады хай бацахста зæххы бын цæуæн æмæ ныххаудта хъахъхæнджытыл
чылдымы рдыгæй. Константин Драгаш фæмард тохы. Туркæгтæ бацахстой сахар.
Константинополы райдыдтой стыгътытæ æмæ лæгмæрдтæ; иу 60 мин адæймаджы бахаудтой
уацары.

1453-æм азы 30 майы райсомы аст сахатыл Мехмет II уæлахизимæ æрбахызт сахармæ
æмæ бардзырд радта, сахары централон соборæй мæсджыд саразын. Кæддæр разагъд
империйы фæстаг скъуыддзæгтæ — Морейæ æмæ Трапезунд бахаудтой туркæгты къухы
1460-æм азы æмæ 1461-æм азы. Османты импери фезмæлыд Европæ-йы рдæм.

Цымыдисаг у XVIII æнусы дыккаг æрдæджы Уæрæсейы империйы Екатеринæ II-æмы
рæстæджы кæй уыдис Византияйы сæндидзæны проект, афтæ хонгæ «Бердзенаг проект».
Уæрæсейы импери уæд хæстыты уыдис Османты империйымæ, æмæ пъланы уыдис туркæгты
цæхгæрмæ рамбылды фæстæ æмæ Константинополы бацахсты фæстæ сфæлдисын ног
Византийы импери — марионетон Уæрæсейæн бердзенаг паддзахад. Ацы сæндызт
Византийы император хъуамæ суыдаид Константин Павлович, номдзыд къниаз, бындар
Павел Петровичы фырт, æмæ Екатеринæйы фырты фырт. Вольтер сидтис Екатеринæмæ
цæмæй бахæццæ уа Стамбулмæ, ногæй дзы сараза Константинополь, ныппырх кæнын
Турк, фервæзын кæнын балкайнаг чырыстæтты. Æмæ радта практикон уынаффæ: цæмæй
рагон заманты скъуыхтытимæ æнгæсдæр уа туркæгтимæ тох, уый тыххæй спайда кæнын
колесницæтæй.



https://os.wikipedia.org/wiki/%D0%91%D0%B5%D0%BD%D0%B3%D0%B0%D0%B9%D0%BB%D0%B0%D0%B3_%C3%A6%D0%B2%D0%B7%D0%B0%D0%B3

Бенгайлаг æвзаг (бенг. বাংলা Bāṇlā) у бенгайлаг адæмы æвзаг, индоариаг æвзæгтæй
иу. Дзурынц ыл Бенгалийы регионы (Бангладешы æмæ Индийы штат Ныгуылæн
Бенгалийы), уымæй фылдæр бенгалæгтæ цæрынц Индийы штаттæ Ассам, Бихар æмæ
Ориссæйы. Æдæппæт дзурджыты нымæц у 215 милуаны бæрц, уымæй у дунейы 6-æм æмæ
Индийы 2-æм стырдæр æвзаг.

Æвзаджы рагондæр дуг уыдис X—XII æнусты. XIX æнусы кæронмæ, Бенгайлаг сæндидзæны
рæстæг, фæзынди ног бенгайлаг æвзаг, адæмон ныхасмæ хæстæгдæр чи уыд, ахæм. Инди
æмæ Пакистан дины критериймæ гæсгæ дихгонд куы ’рцыди, уæд Бенгалийы скæсæны
(Скæсæйнаг Пакистан, стæй Бангладеш) бенгайлаг æвзаджы фæзындысты йæхи
хицæндзинæдтæ, дзæвгар фылдæр дзы пайда кæнынц араббаг æмæ персайнаг дзырдтæй.

1971-æм азы цы бенгайлаг æвзаджы статусыл тох æрцыди, уымæй райрæзти, Пакистанæй
чи ахицæн, уыцы хæдбар Бангладешы паддзахад.

Бенгайлаг æвзаг æмæ маратхаг æвзаджы баззад, санскритæй чи фæзындысты, фылдæр
ахæм дзырдтæ.

Бенгайлаг фыссынад у, æндæр Индийы æвзæгты æнгас, брахмийы фыссынады бындурыл
æмæ хуыйны бонгаккхор. Уыцы фыссынадæй пайда кæнынц иуæй-иу æндæр æвзæгтæ —
зæгъæм, ассамаг æвзаг.



https://os.wikipedia.org/wiki/%D0%91%D0%B0%D1%81%D0%BA%D0%B0%D0%B3_%C3%A6%D0%B2%D0%B7%D0%B0%D0%B3

Баскаг æвзаг (Euskara) у баскаг адæмы æвзаг. Баскæгтæ цæрынц Баскæгты бæстæйы,
кæцы иу кæны Испанийы цæгæт-скæсæйнаг æмæ Францы хуссар-ныгуылæн районтæ. У
ахибаргонд æвзаг æмæ нæ хауы нæдæр индоевропæйаг, нæдæр алы æндæр зонгæ æвзæгты
бинонтæм. Йæ генетикон уидæгтæ нырмæ бæрæг не сты. Традицимæ гæсгæ ахуыргондтæ
йæ æфтауынц палеоиспайнаг æвзагты нымадмæ, кæнæ та нырмæ æнæклассификацигонд
палеоевропæйаг æвзагты къордмæ.

Баскаг æвзаджы æппæт алыварслæуджытæ сты ромайнаг æвзæгтæ, фæлæ йæхæдæг у
ахибаргонд æвзаг æмæ уыцы æвзæгтимæ бастдзинад йын нæй. Уый у, индоевропæйагты
æрцыды онг Европæйы цы æвзагтæ уыдысты, уыдонæй фæстæг æвзаг.



https://os.wikipedia.org/wiki/%D0%90%D0%B3%D0%BD%D0%BE%D1%81%D1%82%D0%B8%D1%86%D0%B8%D0%B7%D0%BC

Агностицизм (рагон грекъ. ἄγνωστος - æнæфæсмæргæ, æнæбамбарæн) - философи,
хаттæны теорийы æмæ теологийы терминологи, кæцымæ гæсгæ ницы хуызы ис айдагъ
субективон фæлтæрдæй обективон бæлвырдад базонæн, æмæ кæй нæй гæнæн цыфæнды
кæронон æмæ абсолутон реалады бындуртæн бамбарæн. Афтæ ма дзы тигъгонд цæуынц
сбæлвырд кæныны, кæнæ мæнгæй равдисыны фадат идеатæн, йе та сæмæндзырдтæн, кæдон
сты æнæхъæнæй дæр субективон хъуыдытыл бындурамад. Хаттæй-хатт агностицизм
æмбæрстгонд цæуы куыд философон ахуырад, кæцы йæ ныфсхастæй зæгъы æмæ нæ дунейы
февзæрдæн æмæ куыстгъæдæн, цыфæнды ма уа, уæддæр никуыд ис рафæсмæрæн.

Агностицизм фæзынди XIX æнусы кæрон, куыд антитеза метафизикон философийæн, кæцы
активон архайд кодта дунейы иртасыныл метафизикон идейæты субективон
æдхъуыдадыуылтыл, æмæ куыд арæхдæр, уыд æнæ обективон равдыст, кæнæ сбæлвырдæй.

Теологийы мидæг агностиктæ хицæн кæнынц дин æмæ религийæ културон-этикон хай,
кæцыйы хуымæтæджы нымайынц алы адæмыхаттыты æхсæнæдты миддзæсгом барæныл,
аладæмон æгъдауыл, кæцы у иумæйаг не 'ппæтæн дæр, мистиконæй (хуыцæутты æмæ
хæйрæджыты уæвынад, мæрдты бæстæ, религиозон фæтктæ) æмæ фæстагы уадиссаг ницæмæ
дарынц.

Зонадон агностицизм уæвæг у куыд хаттæны теорийы принцип, кæцы æнхъæл у, æмæ кæд
гоймагмæ, цæргæ-цæрын цы фæлтæрддзинад фæзыны, уый æнæмæнгæй дæр йæ лæдæрæнæй
фæивы, уæд уыцы гоймаджы бон нæу дунейы хуыз æнæхъæнæй бамбарын æмæ айсын.
Агностицизм нæу дунегъæд фæсмæрынвæнды ныхмæ, фæлæ амоны, ацы хъуыддаджы цыфæнды
зонады аиппдзинадмæ æмæ кæй нæй цардæн æнæхъæнæй бамбарæн, уымæ.

Номæвæрд ыл скодта анлисаг зоолог, профессор Томас Генри Гексли 1869-æм азы,
"Метафизикон æхсæнад" дзы куы ракуырдта, цæмæй-иу уый дæр сæ ныхасы хайад иса.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD%D1%8B_%D1%85%C3%A6%D1%81%D1%82_(2008)

Хуссар Ирыстоны дыккаг хæст (уырыссагау æй фæхонынц Фондзбонон хæст дæр,
гуырдзиаг историографи йæ хоны Уæрæсейы-Гуырдзыйы хæст) уыд 2008-æм азы сæрды. 7
августы æхсæвыгон гуырдзиаг салдæттæ бабырстой Цхинвалмæ. Уыдон парахатæй пайда
кодтой артиллери æмæ танктæй, уыцы бабырсты рæстæг амардысты Цхинвалы цæрджытæй
бирæ, хæлд кæнæ сыгъд æрцыдысты бирæ амаддзæгтæ.

8 августы Уæрæсейы æфсад æрбацыдис Хуссар Ирыстонмæ æмæ ссæрибар кодта йæ сæйраг
сахар, стæй республикæйы алы район дæр (уыимæ Ленингоры район, кæцыйæн йæ фылдæр
хай хæсты агъоммæ Республикæйы хицæуады дæлбар нæ уыдис).

Уæрæсейы æфсад æмæ хуссар-ирыстойнаг æфсæддонтæ бырстой размæ, байстой Гур æмæ
ныппырх кодтой Гуырдзыстоны æфсаддон базæтæй бирæ.

Уыцы хæсты фæдыл Уæрæсейы Федераци (йæ президенты барамындтытæй) Республикæ
Хуссар Ирыстон æмæ Республикæ Абхазы хæдбардзинад банымадта. Уыцы республикæты
цы Тбилисы дæлбар территоритæ ма уыдысты (Ленингоры район, Цхинвалы районы
гуырдзиаг хъæутæ æмæ «Уæллаг Абхаз»), уыдон бынæттон хицауæдтæм бахаудысты.
Афтæмæй 2008-æм азы сæрды фæстæ Гуырдзыстоны кæддæры автономитæ Хуссар Ирыстон
æмæ Абхаз сæ советон рæстæджы арæнтæм бацыдысты.



https://os.wikipedia.org/wiki/%D0%A5%D0%B8%D0%B4_(%D0%B0%D1%80%C3%A6%D0%B7%D1%82%D0%B0%D0%B4)

Хид у аразгæ амаддзаг цæугæдон кæнæ комы сæрты. Адæймаг незаман базыдта хидтæ
аразын, фыццаг хидтæ хъæдæй аразт уыдысты.

Тынг аив æмæ фидар дурын хидтæ аразтой ромаг адæм — абон дæр цалдæр раны
лæууынц, уыдонæй цы хидтæ баззадысты.

XIX æнусы аразджытæ байдыдтой хидтæ згъæрæй аразын: цæнгæт, уый фæстæ та
æндонæй.

XX æнусы адæм базыдтой æфсæнбетонæй аразын: уыцы æрмæгæн ис иу иттæг ахсызгон
миниуæг — æндонæй хъауджыдæр æфсæнбетонон амаддзæгтæ ахорын нæ хъæуы.

Уæрæсейы фыццаг æфсæнбетонон хидтæй иу лæууы Дзæуджыхъæуы астæу (стадион
«Динамо»-йы цур), революцийы агъоммæ уыцы хидыл цыдысты трамвайтæ, ныр та
къахвæндагон хид сси. Ныртæккæ у аварион уавæры.



https://os.wikipedia.org/wiki/%D0%A2%D0%B0%D0%B4%D0%B6%D0%B8%D0%BA%D0%B0%D0%B3_%C3%A6%D0%B2%D0%B7%D0%B0%D0%B3

Таджикаг æвзаг (забони Тоҷикӣ, иуæй-иу хатт хонынц æй персайнаг æвзаджы диалект
— перс. فارسی تاجیکی фарси-тоджики) у таджикаг адæмы æвзаг, Таджикистаны
паддзахадон æвзаг æмæ Афгъанистаны регионалон æвзæгтæй иу. Уыимæ ма дзурынц ыл
Узбекистаны иуæй-иу районты (Самарканд, Бухара æмæ сæ алфамбылай зæххытæ) æмæ
Афгъанистаны цæгаты.

Таджикаг æвзаг у ныгуылæйнаг ирайнаг æвзæгтæй иу. Раздæр, куыд регионы
культурæйы артдзæстыты æвзаг, уый стыр тæваг дардта, йæ цуры цы æндæр æвзæгтæ
уыди, уыдоныл — æппæты зынгæдæр узбекаг æвзагыл æмæ иуæй-иу чысылдæр æвзæгтæм,
уыдонимæ, ирайнаг æвзæгтæй ирон æвзагмæ тæккæ хæстæгдæр чи у, уыцы ягънобаг
æвзагмæ.

Таджикаг æвзаг æндæр персайнаг æвзаджы здæхтытæй фæиппæрд XV-æм æнусы æмæ уый
тыххæй дзы баззадысты, Иран æмæ Афгъанистаны æвзæгты цы грамматикон миниуджытæ
фесæфтысты, уыдон. Ираны персайнаг æвзагимæ абаргæйæ, таджикаг æвзагмæ чысылдæр
араббаг дзырдтæ бахауди — ирайнаг æвæрды дзырдтæ сты фылдæр. Уæддæр ныры онг
Иран æмæ Таджикистаны цæрджытæн сæ кæрæдзийы ныхас æнцонæмбарæн у.

Таджикаг грамматикæйы æрмæстдæр ис дыууæ хауæны: номон æмæ комкоммæйы (иварон)
хауæн. Уыцы дыккагæн йæ кæрон у -ро: Рустамро задам «Рустамы ныццавтон». Æппæт
æндæр ахастытæ æвдыст цæуынц разæвæрдты фæрцы: китоб «чиныг», аз китоб
«чиныгæй», ба китоб «чиныгмæ», чун китоб «чиныгау» æмæ афтæ дарддæр.

Нæмтты бирæон нымæцы кæрæттæ сты -ҳо æмæ -он. Удон номдарты бирæон нымæцы кæрон
у -он, кæрон -ҳо фенæн ис алыхуызон дзырдтимæ — удонтæ æмæ æнæудонтимæ. Зæгъæм,
иууон нымæцы дзырд асп-æн («бæх») бирæон нымæцы формæ у куыд аспон, афтæ аспҳо
дæр. Кæрон -он фенæн ис æнæудон номдартимæ дæр — зæгъæм, буары хæйтты формæтæ
сты даст — дастон «арм — æрмттæ», чашм — чашмон «цæст — цæстытæ».

Миногонтæ номдарты фæстæ æвæрд сты (ирон хъуыдыйады дзырдты равæрдæй хъауджыдæр)
æмæ номдаримæ баст сты изафеты кæронæй. Китоб «чиныг», китоби хуб «хорз чиныг» —
изафеты кæрон -и æвдисы, номдары фæстæ йæ бæрæггæнæн дзырд кæй цæуы, уый. Бирæон
нымæцы изафеты кæрон цæуы нымæцæвдисæг кæроны фæстæ: китоб-ҳо-и хуб «хорз
чингуытæ».

Дыккагæм цæсгомы номивæг шумо фæзæгъынц иу адæймагæн дæр (уырыссаг æвзаджы куыд
у, афтæ).



https://os.wikipedia.org/wiki/%D0%A1%D1%82%D0%B0%D0%BB%D0%B8%D0%BD,_%D0%98%D0%BE%D1%81%D0%B8%D1%84_%D0%92%D0%B8%D1%81%D1%81%D0%B0%D1%80%D0%B8%D0%BE%D0%BD%D1%8B_%D1%84%D1%8B%D1%80%D1%82

Сталин Виссарионы фырт Иосиф (æцæг мыггаг Джугашвили кæнæ Дзугаты[кæцæй ист у?])
— советон паддзахадон æмæ политикон архайæг, большевикты партийы æмæ советон
хицауады сæргълæууæг, Советон Цæдисы Хъæбатыр, Социалистон Фæллойы Хъæбатыр,
генералиссимус. Æцæгæй, 1920-ты кæронæй æмæ йæ амæлæты бонмæ уыдис иунæгон
æлдариуæггæнæг. Сталин райгуырдис 1879 азы 21 декабры Гуры сахары (Гуырдзыстон)
æмæ амардис 1953 азы 5 мартъийы Мæскуыйы.

Сталин æгас ма куы уыди, уæд йæ ном радтой цалдæр сахарæн, уыдонимæ Сталинградæн
дæр. Сталины ном цалдæр азы дæргъы хаста Цхинвал дæр (Сталинир, уæды хуссайраг
фыссынады — სტალინირ [стъалинир]).

Сталины мæлæты фæстæ ног партион раздзог сси Никитæ Хрущёв. Уый рафаудта Сталины
культ.



https://os.wikipedia.org/wiki/%D0%A1%D0%BE%D0%BC%D0%B8%D1%85%D0%B0%D0%B3_%C3%A6%D0%B2%D0%B7%D0%B0%D0%B3

Сомихаг æвзаг (сом. Հայերեն լեզու) у скæсæйнаг индоевропæйаг æвзæгтæй иу, ис æм
иумæйаг миниуджытæ балтаг, славяйнаг æмæ ирайнаг æвзæгтимæ.

Индоевропæйаг æвзæгты ’хсæн у тæккæ рагондæр фысгæ æвзæгтæй иу. Сомихаг алфавит
сарæзта Месроп Маштоц 405—406 азты. Фыццаг журнал сомихагау — «Аздарар»
(«Уацхæссæг») — мыхуырæй рацыд Мадрасы (Инди) 1794-æм азы.

Дыууæ сомихаг диалектон къордæй иу (скæсæйнаг, «ашхарабар») у нырыккон Сомихы
паддзахадон æвзаджы бындур. Ныгуылæн диалекттыл дзурынц диаспорæйы сомихæгтæ АИШ
æмæ Европæйы.

Нырыккон литературон сомихаг æвзаджы бындурæвæрæг уыд Абовян Хачатур, фыссæг æмæ
этнограф.



https://os.wikipedia.org/wiki/%D0%9D%D0%B5%D0%BC%D1%8B%D1%86%D0%B0%D0%B3_%D0%B0%D0%B4%C3%A6%D0%BC

Немыцаг адæм кæнæ немыц у гермайнаг адæмтæй стырдæр æмæ зынгæдæр, сæхи хонынц
die Deutschen /ди дойчен/, дзурынц немыцаг æвзагыл. Немыцæгты нымæц хæццæ кæны
100 милуанмæ, сæ фылдæр цæрынц Германы.

Историон хицæндзинæдты фæрцы (иумæйаг паддзахад сын æрæджы кæй фæзынди, уый
тыххæй) немыцаг адæмы мидæг ис бирæ хигъæдон этникон къордтæ. Зæгъæм, сæ динмæ
гæсгæ немыц сты дихгонд — уыдоны ’хсæн ис бирæ католиктæ æмæ бирæ протестанттæ.

Дзæвгæр немыц цæрынц Бельгийы (70 мины бæрц, ис сæм автономи), Венгрийы, Данийы,
Италийы, Польшæйы, Румынийы (румынаг немыцæгтæ), Словакийы, Францы, Чехийы,
Уæрæсе æмæ Хъазахстаны (афтæ хуынд уырыссаг немыцæгтæ). Европæйы æдде — АИШ æмæ
Намибийы.

Австрийы, Швейцарийы, Люксембург æмæ Лихтенштейны немыцагау дзурæг адæмæй чи
цæры, уыдонæй сæ фылдæр сæхи нымайынц немыцæгтыл нæ, фæлæ австрийæгтыл,
швейцарийæгтыл æмæ афтæ дарддæр.



https://os.wikipedia.org/wiki/%D0%9A%D1%8A%D0%BE%D1%84%D0%B8

Къофи (араб. قهوة‎‎ [хъахуа]) у тæвд нозт, чиндæуы къофийы бæласы сурвых
нæмгуытæй. Кофеин дзы кæй ис, уый тыххæй адæймаджы организмыл дары цыренгæнæг
хъомыс.

Къофийы нæмгуытæй фыццаг пайда кодтой Эфиопийы. Уырдыгæй, эфиопаг
тыхæйисджытимæ, къофи араббаг дунемæ бафтыдис, стæй — XVII æнусы — Венецимæ æмæ
Европæйы æндæр хæйттæм.

Къофийы куыст фылдæр кæнынц Бразили, Колумби, Вьетнам, Индонези, Мексикæ, Инди
æмæ Эфиопийы. Хохы хуыздæр зайы къофийы хуыз арабикæ, ныллæгдæр бынæтты та —
робустæ. Робустæйы фылдæр кофеин ис, арабикæ та хуыздæр ад кæны.

Фыццаг æууæнккаг æвдисæнтæ, кæнæ къофи нуазыны тыххæй, кæнæ къофи-бæлас зонгæ
кæй у, уый, фæзындысты 15 æнусы æмбисы, суфиаг моладзандоны сахар Мохайы
æвæрсты, Йемены. Уый уыди Арабийы, къофигагатæ фыццаг хатт кæм систы сурвых æмæ
донвых, ныр дæр куыд у, афтæ æнцон фыцгæйæ. XVI-æм æнусмæ бахæццæ ис Астæуккаг
Скæсæнмæ, Персмæ, Туркмæ æмæ Цæгат Африкæмæ. Къофийы нæмгуытæ фыццаг хатт
экспорт уыдысты Эфиопийæ Йеменмæ. Уым сæ йеменаг сæудæджертæ сæ бæстæмæ фæстæмæ
æрхастой æмæ цæ райдыдтой садзын æмæ культиваци кæнын.

Фыццаг хатт Астæуккаг Скæсæнæй къофи сусæгхаст æрцыд суфиаг Баба Буданæй,
Йеменæй Индимæ 1670 азы, авд къофигагайы йæ риуыл сбаста, афтæмæй сæ рахъуызын
кодта æмæ сæ ныссагъта Майсор раны, æмæ афтæ фæзынди Индийы къофи. Уый размæ та
алы экспортмæдзæуæг къофи фых æййæфта, кæнæ ма æндæрформæ стерилизаци цыди.
Фæстæдæр ахæццæ Италимæ æмæ иннæ Европæмæ, Индонезимæ æмæ Америкæтæм.

Æмбис Скæсæнæй къофи ахæццæ ис Италимæ. Венецийы фæрнджын сæудæджерад Цæгат
Африкæ, Мысыр æмæ Скæсæнимæ æрхаста бирæ хæрзтæ æмæ хæлцтæ, се ’хсæн къофи дæр,
йæ порттæм. Венецийæ та йемæ базонгæ сты иннæ Европæйаг бæстæтæ дæр. Къофи сси
фылдæр райсгæ, Папæ Клемент Æстæмæй чырыстон нуæзт æй куы схуыдта, уый фæстæ,
кæд æмæ куырдæуыд, цæмæй «Пысылмон нозтыл» хъоды бафтауын кæна, фæлæ уæддæр нæ
байхъуыста. Фыццаг къофидон Европæйы фæзынд 1645 азы Италийы.

Голландиаг Ост-Индийы компани, уыд къофийы фыццаг импортгæнæг стыр бæрцытæй.
Голланди ма тыллæг истой Явæ æмæ Цейлоныл дæр. Индонезиаг къофийы фыццаг
экспорттæ Явæйæ Голландимæ æрцыдысты 1711 азы.

Бритайнаг Ост-Инд компанийы архайды руаджы, къофи Английы дæр спопулярон ис.
1654 азы бакæнгæ Оксфордаг Queen's Lane Coffee House ныр дæр ма ис. Франц
базонгæ ис къофиимæ 1657 азы, Австри æмæ Польшæ — 1683 азы Венаг тохы фæстæ,
саст туркæгты хæлц æмæ провизи куы бацахстой.

1812 азы хæсты фæстæ, йæ заманы Британи рæстæгмæ æрбалыг кодта цайы иморт,
Америкæйæгты уартз къофимæ рæзыд. XVIII æнусы, йæ бартæ цайæн раттгæйæ, къофийы
фæлхас æрхаудта Английы. Уымæн æмæ цай æнцондæркæнæн уыд æмæ фæасламдæр ис
Британийы уæлахизимæ Индийыл æмæ йæ цайы индустриимæ уым. Пæлæздуджы, наудзогтæ
Британийы Паддзахадон Науæфсадæй, къофийы бæсты сыгъд дзулы къæбæртæ ссастой
тæвд доны.

Санто-Домингойы территоритæ (ныр Гаити) райдыдта къофи култивацикæнын 1734 азæй,
æмæ 1788 азмæ ифтонг кодта дунейы къофийæн йе ’рдæг. Цагъайрæгтæ цы уавæрты
куыстой, уыдон уыдысты, тагъд æрцæугæ Гаитаг революцийы фактортæ. Къофийы
индустри дзы фæстæмæ нал раздæхт.

Уæдмæ, Бразилимæ дæр ныххæццæ ис 1727 азы, кæд æмæ йын ницы уадиссаг импулс уыд
суанг хæдбардзинад райсынмæ 1822 азы. Гъеуæд къофийы плантациты тыххæй,
зæгъхъæдтæй (rainforest) ссыгъдæг кодтой стыр зæххытæ, фыццаг Риойы цур, стæй та
Сан-Паулойы. Централон Америкæйы бирæ бæстæтæ райдыдтой къофисадзын 19 æнусы
дыккаг хайæ, цъус ма хъæуа иууылдæр, бацархайын кодтой туземон адæмы мастшабон
бынатаивд æмæ эксплуатацийы. Тызмæг уавæртæ уыдысты растадты, фæфæлдæхтты æмæ
зæххкусджыты тугджын басастты аххосæгтæ. Зынгæ уæлвæтк сæ уыди Костæ-Рикæ,
кæцыйы цæттæ кусджыты хъуаг, бахызта стыр фермæты сконд. Гыццыл фермæтæ æмæ
эгалитарон бартæ фæхуыздæр кодтой 19-20 æнусты змæстыты æмæ æнæсæрфаты уавæртæ.
Къофи сси ахсджиаг «æрмæхцайы тыллæг», райтынггæнгæ бæстæтæн. Сæдæ милуанæй
фылдæр адæмæн, парахатгæнæг бæстæты, къофи у сæ сæйраг, кæнæ иунæг æхцафтæн.
Ноджы ма сси ахсджиаг экспортаг Африкæйы стонтæн, зæгъæм, Угандæ, Руандæ æмæ
Эфиопийæн, куыд бирæ Централон Америкæйы бæстæтæн.



https://os.wikipedia.org/wiki/%D0%9A%D0%BE%D1%80%D0%B5%D0%B9%D1%8B_%D0%90%D0%B4%C3%A6%D0%BC%D0%BE%D0%BD_%D0%94%D0%B5%D0%BC%D0%BE%D0%BA%D1%80%D0%B0%D1%82%D0%BE%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Координатæтæ: 39°44′56″ ц. у. 126°24′17″ с. д.﻿ / ﻿39.748889° ц. у. 126.404722°
с. д. (G) (O)39.748889, 126.404722

Корейы Адæмон-Демократон Республикæ (КАДР, кор. 조선 민주주의 인민 공화국), Цæгат Корей дæр
æй хонынц, у социалистон паддзахад Азийы. Цæрынц дзы 22 милуан адæймагæй фылдæр.
Цæгат Корейы сæйраг сахар у Пхеньян.

КАДР-ы æфсад — Корейы Адæмон æфсад — у Ази æмæ дунейы тыхджындæр æфсæдтæй иу.
Службæ дзы кæнынц 1 115 адæймаджы (2006-æм азы), уымæй у дунейы фæндзæм стырдæр
æфсад.

XX æнусы райдианæй 1945-æм азмæ Корей æнæхъæнæй уыдис Японы дæлбар. Дыккаг
дунеон хæст куы ахицæн, Корейы цæгаты ныллæуыдысты советон æфсæддонтæ, хуссары
та — америкæгтæ. Америкæйы æфсад ныр дæр лæууы хуссары, Советон Цæдисы æфсад та
ацыдис 1949-æм азы. Бæстæ дихгондæй баззадис.

1951-1953 азты Корейы цыдис æвирхъау «мидхæст». Æцæг мидхæст нæ уыд, уымæн æмæ
Хуссар Корейæн стыр æххуыс кодтой АИШ æмæ æндæр капиталистон дунейы паддзахæдтæ
(афтæ хуынд «Иугонд Нациты Организацийы тыхтæ»), Цæгат Корей дæр иунæгæй нæ
баззадис знæгты раз — уымæн стыр æххуыс цыдис Китай (суанг гæрзифтонг тыхтæй)
æмæ Советон Цæдисæй.

КАДР-ы цæрджытæн Интернетæй пайда кæнæн нæй, фæлæ уыцы паддзахады ис хицæн
компьютерон хыз Кванмён.



https://os.wikipedia.org/wiki/%D0%91%D1%80%D0%B0%D0%B7%D0%B8%D0%BB%D0%B8%D0%B9%D1%8B_%D0%B8%D0%BC%D0%BF%D0%B5%D1%80%D0%B8

Бразилийы импери (порт. Império do Brasil) уыдис нырыккон Бразилийы территорийыл
паддзахад, йæ сæргъы император Педру I æмæ йæ фырт Педру II. Импери сæвзæрди
1822-æм азы, æмæ йæ республикæмæ аивтой 1889-æм азы.

Наполеоны æфсад Португали куы баистой, португайлаг къарол Жуан VI йæ бинонтимæ
ралыгъди Бразилимæ — Португалийы ахсджиагдæр колонимæ. Къарол царди
Рио-де-Жанейройы 1821-æм азы онг. Уыцы рæстæг уый йæхæдæг Бразилийы статус
фæбæрзонддæр кодта — йæ къаролады ног ном сси Португали, Бразили æмæ Альгаврæйы
Иугонд Къаролад (1815). Жуан VI Лиссабонмæ куы цыди, уæд йæ фæстæ ныууагъта йæ
фырт Педруйы — уый сси Бразилийы вице-къарол регент.

1822-æм азы 12 октябры фехъусын кодтой, дон Педру Бразилийы фыццаг император кæй
сси, уый. Йæ коронаци уыдис уыцы иу азы 1 декабры.

Бразилийы импери уыдис, цагъарад чи аивта, Америкæйы фæстаг ахæм паддзахад.
Цагъарад аивыны тыххæй закъон зындгонд сси куыд Сыгъзæрин закъон, уый скуыста
1888-æм азы. Уый фæстæ импери бирæ нæ бафæрæзта — æмæ 1889-æм азы император йæ
тронæй аппæрст æрцыд, Бразили сси республикæ.



https://os.wikipedia.org/wiki/%D0%91%D0%BE%D0%BB%D0%B3%D0%B0%D0%B9%D1%80%D0%B0%D0%B3_%C3%A6%D0%B2%D0%B7%D0%B0%D0%B3

Болгайраг æвзаг (Български език, IPA [ˈbɤlgarski ɛzˈik]) у болгайраг адæмы
мадæлон æвзаг. Уый у хуссар къорды славяйнаг æвзаг. Дзурынц ыл 9 милуан
адæймаджы (æндæр ратæдзæнтæм гæсгæ — 11 милуанæй фылдæр).

Болгарийы мидæг болгайраг æвзаг «бирæцентрон» æвзагыл нымад у — ис ын, дам, æртæ
литературон формæйы: болгайраг, македойнаг æмæ банатаг. Сыхагон Македонийы сæхи
æвзаг нымайынц хицæн æвзагыл, кæд æмæ болгайраг æвзагмæ тынг хæстæг у, уæддæр.

Болгари уыд кириллон алфавитæй фыццаг пайдагæнæг паддзахад. Рагондæр кириллон
фыст болгайраг паддзах Самуилы бардзырдмæ гæсгæ конд у 993-æм азы, ссардтой йæ
Македонийы XIX æнусы кæрон.

Болгайрагау фыстæуы кириллон алфавитæй, уырыссаг абетæйæ хъауджыдæр болгайраг
алфавиты нæй дамгъæтæ Ё, Э, Ы (ома, алфавиты раст 30 дамгъæйы ис); дамгъæ Ъ та
нысан кæны хъæлæсон мыр [ɤ], ирон /ы/-мæ хæстæг. Мæнæ уыцы алфавит æмæ йæ
дамгъæты транскрипци:

Нырыккон болгайраг æвзаг лæууы адæмон æвзаджы бындурыл, стыр тæваг ын дардта
аргъуаны славяйнаг æвзаг (рагон болгайраг дæр æй хонынц), стæй уырыссаг
литературон æвзаг. Уый тыххæй болгайраг æвзаг, йæ лексикæмæ гæсгæ, уырыссаг
æвзагмæ у хæрз хæстæг, кæд æмæ иу æвзæгты дæлкъорды не сты, уæддæр.

Кæд тюркаг дзырдтæ болгайраг æвзагæй барæй-иу аивтой, уæддæр дзы бирæ баззадис,
уыимæ арæх дзырдтæ дæр (зæгъæм маса «фынг» у туркаг дзырд).



https://os.wikipedia.org/wiki/%D0%A2%D1%80%D0%B8%D0%B5%D1%81%D1%82

Триест (итал. æмæ вен. Trieste, фриул. Triest, словен. æмæ хорв. Trst, лат.
Tergeste, Tergestum) у Италийы сахар, Фриули-Венеци-Джулийы административон
центр. Æрбынат кодта Венецийы бакæлæны былгæрон.

Цалдæр æнусы дæргъы Триест уыди Австрийы (1867-æм азæй — Австро-Венгрийы)
ахсджиагдæр порттæй иу, уыцы империйы фыццаг æфсæнвæндаг дæр баста Венæ æмæ
Триест (1857). Уыцы заман уый уыди Хуссар Европæйы хъæздыгдæр сахартæй иу.
Дзæвгар райтынг дзы аивад дæр.

Фыццаг дунеон хæсты фæстæ Триест бахауд Италийы скондмæ. 1918-1920 азты сахары
хицауиуæг кодтой Итали æмæ Австри иумæ.

Кæд сахары цæрджытæй фылдæр хай италиæгтæ уыдысты, уæддæр Италийы сконды
триестæгты цард нæ фæхуыздæр и. Стыр империйы сæйргадæр портæй уый сси арæнгæрон
сахар, уый йеддæмæ Италийы бирæ хуыздæр æвæрд порттæ куы и.

Италийы йæ тыхы бацыд фашизм. Уыцы æууæлты стыхджын адæмты ’хсæн тынгад, 1920-æм
азы 13-æм апрелы фашистты къорд басыгътой словенæгты æмбырдгæнæн хæдзар «Народни
дом». Æнусы райдиан сахары цæрджытæй цæппæрæм хай чи кодтой, уыцы словенæгтæ
сахарæй ацæуын байдыдтой.

Дыккаг дунеон хæсты фæстæ Триест æд алфамбылæйттæ сси Иугонд Нациты Организацийы
дæлбар сæрмагонд статусы территори — Триесты Сæрибар Территори. Хицауиуæг дзы
кодтой АИШ æмæ Стыр Британийы æфсæддонтæ. Æрмæст 1954-æм азы октябры Триесты
Сæрибар Территори ныддих кодтой Итали æмæ Югославийы ’хсæн — Триест ногæй сси
Италийы хай. Дыууæ паддзахады ’хсæн арæн ныффидар 1975-æм азы Осимойы бадзырдмæ
гæсгæ, ныртæккæ у Словени æмæ Италийы ’хсæн арæн.



https://os.wikipedia.org/wiki/%D0%A1%D1%83%D0%B0%D1%85%D0%B8%D0%BB%D0%B8

Суахили (суахилиагау: kiswahili) у бантуйаг æвзæгтæй сæ иууыл стырдæр, стæй
Африкæйы континенты тæккæ зынгæдæр æвзæгтæй иу. У бирæхуызон этникон къорды
’хсæн бастдзинады фæрæз æмæ уый охыл ахæлиу ис Скæсæн æмæ Центрон Африкæйы
территорийыл (Индийы фурды былгæронæй Заиры центрон облæстытæм, æмæ Сомалийæ
Мазамбикмæ).

Суахили у паддзахадон æвзаг ахæм бæстæты: Танзинийы, Республикæ Кенийы æмæ
Угандæйы. Æвзагæй ма парахатæй пайда кæнынц Руандæйы, Бурундийы, Замбийы,
Малавийы, Коморы сакъадæхты æмæ Мадагаскары. Æндæр æмæ æндæр бæрæггæнæнтæм гæсгæ
суахилийыл куыд мадæлоныл дзурынц 2,5–5 милуан адæймаджы. Ноджы 50–70 милуан
адæймаджы пайда кæнынц суахилийæ куыд дыккаг æмæ æртыккаг æвзагæй.



https://os.wikipedia.org/wiki/%D0%9E%D1%80%D1%83%D1%8D%D0%BB%D0%BB,_%D0%94%D0%B6%D0%BE%D1%80%D0%B4%D0%B6

Джордж Оруэлл (англ. George Orwell; 1903—1950) англисаг фыссæг, фантаст æмæ
публицист.

Джордж Оруэлл (æцæг ном — Эрик Артур Блэр (Eric Arthur Blair)) райгуырдис 25
июны 1903 азы Индийы сахар Бомбейы (кæцыдæр ратæдзæнты амынд ис сахар Мотихари).
Оруэллы фыд уыд англисаг колониалон службæгæнæг, кæцы куыста таможнæйы
фæткдаруаты, уыди аристократон мыггагæй рацæуæг. Сæ бинонтæ куыд фæстагмæ
фæмæгуыр сты.

Оруэлл аристократон мыггагæй кæй уыдис, уый йын баххуыс кодта бацæуын Лондоны
элитарон Сыгъдæг Киприаны скъоламæ. 1917 азы Оруэлл райста сæрмагонд (номон)
стипенди.

Æхсæзаздзыдæй фæстæмæ Оруэллмæ уыди иу фæндон — фыссæг суын. Иуæндæс азы йыл куы
цыдис, уæд газетты нымыхуыр кодта патриотон æмдзæвгæ.

1922 азы Оруэллæн йæ ахуырад дарддæр кæнынæн æхца куы нæ разындис, уæд бацыдис
паддзахадон полицæмæ æмæ араст ис Бирмæмæ, уым фæкуыста 1927 азмæ.

1927 азы Оруэлл йæ куыст ныууагъта æмæ раздæхтис Европæмæ, кæм сфæнд кодта
фыссæг суын. Æхца кусгæйæ Оруэлл аивта бирæ професситæ. Уыди мигæнæнты æхсæгæй
Парижы уазæгдзæрæны, хуымæллæг æмбырдгæнæгæй Кенты, букинисты æххуысгæнæгæй,
ахуыргæнæгæй. Уыцы æзты тæлмæнтæ Оруэлл равдыста чиныджы «Куыдзы цард Парижы æмæ
Лондоны» ("Down and Out in Paris and London"). Чиныг мыхуыры рацыдис 1933 азы.
Эрик Блэры фæсномыг Джордж Оруэлл дæр уыцы аз фæзынди. «Джордж» уыд Англисы
сыгъдæг армдарæг (уырыссагау святой покровитель), «Оруэлл» уыд цæугæдоны ном.
Æрыгон фыссæджы нæ фæндыдис цæмæй йæ ныййарджытæ базоной, цавæр хъуагтæ байæфта
сæ фырт Лондоны æмæ Парижы трущобæты.

Испанийы мидхæст куы байдыдта, уæд Джордж Оруэлл араст ис Барселонæмæ куыд
лондонаг æрвылкъурион газетты корреспондент. Уым баиу ис партизанты къордимæ
ПОУМ (POUM, Иугонд кусæг марксистон парти). Йæ ус ныууагъта йæ диссертаци æмæ
араст ис йæ лæджы фæдыл. Эйлин О’Шонесси дæр райдыдта ПОУМ-ы кусын. Оруэлл тох
кодта Арагойнаг æмæ Теруэйлаг фронтты, уым фæцæф ис фашистон снайперы нæмыгæй.
1937 азы Барселонæйы милицæ æмæ ПОУМ схуыдтой «троцкисттæ» æмæ «мыздыл
лæгмартæ», æмæ Оруэлл алыгъдис Испанийы сусæг пъæлицæ йæ кæй сырдта, уый фыдæй.

Дыккаг дунеон хæст куы райдыдта, уæд Оруэллы фæндыдис хæстмæ ацæуын, фæллæ йæм
фæгуырысхо кодтой рæуджы низмæ (туберкулез), æмæ йæ уый тыххæй æмæ йæ цæфы
тыххæй нæ райстой. Оруэлл уæддæр бархи æфсæддон службæ кодта, уыд газет
«Обсервер»-ы (Observer) корреспондентæй, Би-Би-Сийы фæлгæсæгæй.

1944 азы февралы Джордж Оруэлл фыст фæци йæхицæндæр тынг æнахуыр уацмыс — Сталин
æмæ Советон Цæдисы тыххæй аргъау «Фосдарæн фермæ» ("Animal Farm"). Фæлæ йæ
сатирæ ахæм æргом уыд æмæ уыцы уацмыс нæ мыхуыр кодтой Англисы дæр, Америкæйы
дæр. Мыхуыргонд æрцыдис æрмæст 1945 азы, популярон сси 1950-тæм азты.

1945 азы Оруэллæн амардис йæ ус, æмæ Оруэлл йæ кæнгæ лæппуимæ ацыдис сакъадах
Джурæмæ, Шотландийы денджызон былтæм ’ввæхс, æмæ æрцардис зæронд фермерон
хæдзары. Ам райдыдта йæ куыст роман «1984»-ыл. 1949 азы роман «1984» мыхуыргонд
æрцыдис Англисы æмæ АИШ-ы.



https://os.wikipedia.org/wiki/%D0%9D%D1%8B%D0%BC%C3%A6%D1%86

Нымæц у математикæйы бындурон объект нымайынæн æмæ барынæн. Математикæйы нымæц
сбæрæг ис рагæй æмæ йæ бæрæггæнæн уæрæхдæр кодта. Ныры бæрæггæнæнмæ гæсгæ
нымæцтæ вæййынц натуралон, æгас (æнæхъæн), лыстон (рационалон), æцæг æмæ
комплексон.

Ныры онг сæвзæрдис цалдæр нымæцфыссæн системæйы: дæсон, ромаг æмæ æнд. Фæлæ цæ
æппæты тынгдæр архайынц дæсонæй.

Ныцмæцтæй æвзарынц цалдæр æмбырды. Ныртæккæ æппæты уæрæхдæр классификацимæ гæсгæ
нымæцтæ вæййынц натуралон, æгас, лыстон, æцæг æмæ комплексон.

Æппæты арæхдæр нымæцтæ сты нымайыны нымæцтæ: иу, дыууæ, æртæ... Уыдон хонынц
натуралон нымæцтæ. Раздæр натуралон нымæцты райдиан уыдис иу, фæлæ 19-æм æнусы
иуæй иу математиктæ байдыттой нуль дæр хæссын уыцы æмбырдмæ. Ныр дæр
математикæйы кæронмæ дзырд не сты хауы нуль натуралонты æмбырдмæ, æви нæ.

Дæсон нымæцон системæйы натуралон нымæцтæ фыст цæуынц дæс цифрæйæ: 0, 1, 2, 3,
4, 5, 6, 7, 8 æмæ 9. Ацы системæйы цифрæтæ нысан кæнынц цал хатт хауы цыдæр бæрц
нымæцмæ. Алы цифрæ дæр æфтауы йæхи бæрц. Æппæты рахисдæр æфтауы иутæ, иннæтæ та
куыд галиудæр, афтæ дæс хатт фылдæр.

Натуралон нымæцтæ сты æххæст æфтауын æмæ хатткæнынмæ гæсгæ. Уый нысан кæны æмæ
цы фæнды дыууæ натуралон нымæцы суммæ дæр у натуралон.

Æгас нымæцтæ арæзт сты натуралон нымæцтæ (æд нуль) сæ негативтимæ (нулы æддæмæ)
иу кæнынæй. Натуралон нымæцы негатив у ахæм нымæц, кæцы уыцы натуралон нымæцмæ
бафтаугæйæ дæдды нуль. Уыдон фыст кæнынц натуралон нымæцмæ минус бафысгæйæ.
Зæгъæм авды негатив фыст кæны афтæ: -7. Æгас нымæцты æмбырды нысан у Z (йæ æндæр
фыссæн у Z {\displaystyle \mathbb {Z} } ). Дамгъæ Z æвзæрст æрцыд немыцаг
æвзагæй, кæм æгас у Zahl.

Рационалон нымæцтæ сты ахæм нымæцтæ, кæдон гæнæн ис сæвæрын лыст хуызы, кæм
нымæцæг у æгас нымæц æмæ нысанæг та позитивон натуралон. Лыст фыст цæуы дыууæ
нымæцæй: нымæцæг æмæ нысанæг. Се хсæн æвæрд цæуы хахх. Зæгъæм лыст m⁄n (æндæр
фыссынæй m n {\displaystyle m \over n\,} ). Уым m у нымæцæг æмæ нысан кæны ахæм
хæйтты нымæц, кæдон n (нысанæг) хатт дæттынц иу æнæхъæн цыдæр.

Дыууæ хицæн лысты гæнæн ис дарой иу рационалон нымæц. Зæгъæм 1⁄2 æмæ 2⁄4 иу сты.

Рационалон нымæцты æмбырдмæ хауынц æгас нымæцтæ дæр. Уый у умæн æмæ цы фæнды
æгас нымæц дæр ис гæнæн ныффыссын лысты хуызы. Зæгъæм лысты нымæцон у æгас нымæц
x æмæ нысанæг та 1, уæд дзы фæстæмæ уайы æгас нымæц x. Рационалонты æмбырды
нысан у Q (æндæр фыссыны Q {\displaystyle \mathbb {Q} } ).

Æцæг нымæцтæм хауынц ахæм нымæцтæ, кæдонæй ис гæнæн исты сбарын. Æцæг нымæцтæ
фылдæр фыст цæуынц дæсон системæйы, кæм дæсон хицæнгæнæн æвæрд цæуы ахæм цифрæйы
фæстæ, кæцы нымæцмæ æфтауы иутæ. Хицæнгæнæнæй рахисдæр цы цифрæтæ лæууынц, уыдон
та нымæцмæ æфтауынц галиуæрдыгæй цы цифрæ ис, уый цы бæрц æвтауы нымæцмæ, уымæй
дæс хатт цъусдæр. Уымæ гæсгæ

Алы рационалон нымæц дæр у æцæг нымæц. Фæлæ алы æцæг нымæц рационалонтæм нæ
хауы. Кæд æцæг нымæц нæй гæнæн сæвæрын лыст хуызы, уæд уыцы нымæц хонынц
иррационалон.

Комплексон нымæцтæ сты æцæг нымæцты уæрæхгонд. Цыфæнды комплексон нымæц дæр ис
гæнæн сæвæрын ахæм хуызы: a + b i {\displaystyle \,a+bi} . Уым a æмæ b сты æцæг
нымæцтæ, i та квадратон уидаг -1-æй. a {\displaystyle \,a} хонынц æцæг хай, b
{\displaystyle \,b} хонынц мæнг хай æмæ квадратон уидаг -1-æй та мæнг иуæг.
Комплексон нымæцты æмбырды нысан у C, кæнæ æндæр фыссынæй C {\displaystyle
\mathbb {C} } .

Кæд комплексон нымæцы æцæг хай у 0, уæд уыцы нымæц хонынц мæнг нымæц. Кæд та йæ
мæнг хай у 0, уæд уыцы нымæц у æцæг нымæц.



https://os.wikipedia.org/wiki/%D0%9C%D0%B0%D1%85%D0%B0%D1%87%D0%BA%D0%B0%D0%BB%D0%B0

Махачкала (сол. МахIачхъала, лекъ. Магьачкъала, таб. Мягьячгъала, дарг.
ГIянжи-Къала, МяхIячкъала, хъуым. Магьачкъала, лак. МахІачкъала, Анжи, азерб.
Mahaçqala) у Уæрæсейы сахар, Дагъистаны сæйраг сахар, лæууы Къаспы денджызы
былгæрон.

Махачкалайы бындур æвæрд æрцыд 1844-æм азы, уæд уыдис Уæрæсейы æфсæддон фидар,
хуындис Петровское (хохæгтæ йæ хуыдтой Анджи-Кала). 1857 азы фидар райста сахары
статус, æмæ йын радтой ног ном — Порт-Петровск. Сахары ном уыдис баст ахæм
таурæгъимæ: 1722 азы Пётр I йе ’фсадимæ Персимæ куы цыдис, уæд ацы бынаты йæ
фæллад уагътой.

1894–1896 азты арæзт æрцыд æфсæнвæндаг Дзæуджыхъæуæй Бакумæ, уымæй Махачкала дæр
рæзын байдыдта, фæфылдæр йæ порты куыст.



https://os.wikipedia.org/wiki/%D0%9A%D1%8A%D1%83%D1%8B%D0%BC%D0%B1%D0%B8%D0%BB

Къуымбил, дыгуронау цъопп у ахсджиаг æрмæг, фасынц кæнæ æлвынынц æй фыстæй æмæ
сæгътæй.

Ирон адæмы истори нын куыд амоны, афтæмæй ирон адæмы рагфыдæлтæ — скифтæ,
сæрмæттæ æмæ алантæ — кодтой цæугæ цард. Фæстагмæ сæ байзæддæгтæ æрбынат кодтой
Кавказы хæхты хуссар æмæ цæгат фæрстыл. Кодтой зæххы куыст, дардтой фос, цыдысты
æххуырсты æмæ кодтой цуан дæр. Сæ царды сæм иууыл пайдайагдæр фæкастис фос
дарын, уæлдайдæр та лыстæг фос: фыстæ, сæгътæ.

Уымæ гæсгæ ирон сылгоймæгтæ раджы райдыдтой къуымбилы куыст кæнын: пирын,
æлвисын, къуыбылой тухын, æхснудын, цъында кæнын æмæ тынтæ уафын. Кодтой
цухъхъатæ, басылыхътæ, куырæттæ.

Къуымбилæй тын уафынæй дарддæр ма ирон сылгоймæгтæ быдтой къæбæлтыл дæр. Уыдис
ахæм сылгоймæгтæ, æмæ-иу бон иу фæлыст цъындатæ абыдта. Къуымбилæй быд дзаума
стæгнизæн пайда у, адæймагæн йæ син кæнæ йæ уæраг куы фæриссы, уæд уымæн.
Къуымбил цас дæрзæгдæр уа, уыйас хуыздæр у. Раздæр ма фысы царм дардтой сæ быны
гобаны бæсты дæр.

Æппæт уæлæдарæс кодтой фылдæр къуымбилæй, тинтычъи æмæ сæхъисæй. Сæхъис æмæ
тинтычъи фасынц æмæ æлвынынц сæгътæй. Сæгъæй тинтычъи фастой хъæдын, ставддæндаг
сæрвасæнæй. Фасын та хъæуы хуыскъ сæгъ, кæнæ нæл сæгъ. Заинаг сæгъæн тæссаг у
фефтауынæй.

Ирон адæм раджы дæр æлвыстой æмæ ныр дæр æлвисынц фарсыл æмæ къусы. Къуымбил,
тинтычъи, сæхъис æлхуыйыл тыхтæй хуыйны æлвыст. Æлвыстытæ сты лыстæг, ставд æмæ
астæуккаг æлвыст. Къуымбилæй ставд æлвисын хъуыдис зæнгæйттæн. Астæуккаг æлвыст
та хъæуы къуымбилæй уæлæдарæс æмæ цъындатæ бийынæн, лыстæг æлвисын та — тынтæ
уафынæн.



https://os.wikipedia.org/wiki/%D0%90%D1%80%D1%83%D0%B1%C3%A6

Арубæ (нидерл. æмæ папьям. Aruba) у сакъадахон бæстæ Карибы денджызы хуссары,
Венесуэлæйы былгæронмæ хæстæг (29 км). Арубæйæн ис сæрмагонд статус Нидерландты
къаролады сконды. Бæстæйы фæзуат у 193 км², цæрынц дзы 105 мин адæймаджы — ома
544 цæрæджы алы квадратон километрæн. Бæстæйæн ис йæхи валютæ (арубæйаг флорин)
æмæ интернеты домен (.aw).

Экономикæйы бындурон къабæзтæ сты æртæ: туризм, нефты ракуыст æмæ алоэ
рæзынкæнынад.

Туристтæй фылдæр æрбацæуынц АИШ æмæ Канадæйæ. Америкаг туристты нымæц фæкъаддæр
и, 2005 азы майы Арубæйы æрыгон Натали Энн Холлоуэй куы фесæфти, уæдæй. Уæд
Алабамæйы хицауад (чызг уырдыгон уыд) АИШ-ы цæрджыты разæнгард кодта Арубæмæ нал
цæуын. Ныры онг дæр чызджы не ссардтой. Натали сакъадахы йæ фæллад уагъта скъола
каст фæуыны фæстæ, æмæ, дам, æмкъласонтæ тынг бирæ кæрз нозт фæнызтой. Æндæр
ратæдзæнтæм гæсгæ, чызджы фæндыди йæ ныййарджыты хæдзарæй алидзын.

Арубæйы цæрджытæ дзурынц нидерландаг æвзагыл æмæ сæхи бынæттон æвзагыл —
папьяментойыл. Папьяменто у креолаг æвзаг, йæ бындуры ис испайнаг æмæ
нидерландаг æвзæгтæ. Папьяментойыл цæуынц бынæттон газеттæ, ис ыл Википедийы
хайад дæр.



https://os.wikipedia.org/wiki/%C3%86%D0%BC%D0%B2%C3%A6%D0%B7%D0%B0%D0%B4_%D0%B4%D0%B5%D0%BD%D0%B4%D0%B6%D1%8B%D0%B7%D1%8B_%D0%B1%C3%A6%D1%80%D0%B7%C3%A6%D0%BD%D0%B4%C3%A6%D0%B9

Æмвæзад денджызы бæрзæндæй — координатæ æртæбæрцон (уырыс. трехмерный) тыгъдады,
(иннæ дыууæ уæрхад æмæ дæргъад) æвдисы цавæр æмвæзыл ис тæпп нолыл нымад
денджызы æмвæзмæ гæсгæ.

Цæмæй тæппы ран æххæстæй бæрæггонд æрцæуа æртæбæрцон тыгъдады, уый тыххæй хъæуы
æртыккаг координатæ — Бæрзæнд. Панетæйы центрмæ дæрддзæгæй географи нæ пайда
кæны: бæззы афтиддæр планетæйы тынг арф бæстæты афыстæн, кæнæ космосы орбитæтæ
нымайынмæ.

Географион цъары гæрæнты пайда кæнынц арæхдæр æмвæзад денджызы бæрзæндæй, нымад
цæуы «лæгъзгонд» геоиды уæлцъары æмвæзæй. Ахæм æртæ координатæйæ систæмæ уайы
ортогоналон, уый æнцондæр кæны нымаинæгтæ. Æмвæзад дæнджызы бæрзæндæй ма
æнцойуат у атмосферон æлхъывдимæ басты тыххæй.

Зæххы уæлцъарæй дæрддзæг (уæлæмæ кæнæ дæлæмæ) арæх пайдагонд цæуы бынаты афысты
рæстæг, фæлæ нæу координатæ цъары æнæлæгъзы тыххæй.



https://os.wikipedia.org/wiki/%D0%A7%D0%B0%D0%BA%D0%B0%D0%BB%D1%82%D0%B0%D0%B9%C3%A6

Чакалтайæ (исп. Chacaltaya, кечуæ Chakaltaya, айм. Chaqaltaya) — хæххон рагъ
цъитийымæ Боливийы, йæ бæрзонд хæццæ кæны 5421 м, зыны дзы цад Титикакæ. Цъупп
æвæрд у 30 км сахар Ла-Пасæй. Чакалтайæ у Хуссар Америкæйы хæхтæй уæлоздæртæй
иу, йæ цъити фыццæгтæй райдыдта тайын боныхъæды ивды тыххæй. Цъити сæвзæрыдис 18
милуан азы размæ, фæлæ 1980-æм азæй райдыдта тайын æмæ дзы фæцух ис 80 %. Æнхъæл
сты æмæ 2010-æм азы кæронмæ цъити æнæхъæнæй фесæфдзæн.

Хох Чакалтайæ у иунæг лыжæты курорт Боливийы. Ай у цæгатагдæр курорт Хуссар
Америкæйы, рæтæн фæндагæй лæггадгонд кæм цæуы ахæм курорттæй тæккæ уæллоздæртæй
иу, у тæккæ хæстæгдæр экватормæ. 1939-æм азы ам сарæзтой Хуссар Америкæйы фыццаг
бугелон хæрдмæисæн (уырыс. подъемник) автоматикон тырнæнимæ. Тынг уазал
боныхъæды тыххæй зымæджы хæрдмæисæн ноябрæй мартъимæ кусы афтиддæр фæлладуадзæн
бонты. Курорт сарæзта æмæ ныры онг дары Club Andino Boliviano, фæлæ глобалон
фæхъармы тыххæй дæлдзырæтты азон нымæц бирæ фæкъаддæр æмæ хæххон лыжæты спортæн
бæзгæ бынæттæ дзæвгат фæкъуындæг сты.

5220 м бæрзæндыл лæууы Чакалтайæйы астрофизикон обсерватори (исп. Observatorio
de Física Cósmica), пайда дзы кæнынц æнæхъæн дунейы бирæ университеттæ. Ацы
обсерватори ахсы ахъаззаг бынат Гамм рухскалды иртасыны.



https://os.wikipedia.org/wiki/%D0%A6%C3%A6%D0%B3%D0%B0%D1%82_%D0%9A%D0%B8%D0%BF%D1%80

Координатæтæ: 35°15′00″ ц. у. 33°45′00″ с. д.﻿ / ﻿35.25° ц. у. 33.75°
с. д. (G) (O)35.25, 33.75

Цæгат Кипр (тур. Kuzey Kıbrıs; официалон ном — Цæгат Кипры туркæгты (туркаг)
Республикæ, тур. Kuzey Kıbrıs Türk Cumhuriyeti) у, йæхи 1983-æм азы чи расидти
æмæ Кипры сакъадахы æртыццаг (цæгатаг) хай чи ахсы, уыцы æнæбанымад паддзахад.
1975–1983-æм азты йын уыди ном Цæгат Кипры туркæгты Федеративон Паддзахад (тур.
Kıbrıs Türk Federe Devleti).

Цæгат Кипры хæдбардзинад банымадта, ИНО-йы къорд резолюцимæ гæсгæ уыцы территори
æнæзакъонæй оккупаци чи кæны, айдагъд уыцы Турк. Æхсæнадæмон барадмæ гæсгæ Кипры
Республикæ у, 1974-æм азы онг йе скондмæ чи хауди, æгас уыцы территорийы
сувереннон хицау.

Цæгаткипрæгты фылдæр хай сты туркæгтæ. Уыдон дихгонд сты дыууæ коммунæйыл:
бынæттон кипраг туркæгтæ æмæ, Туркæй чи æрлыгъди, уыцы чысылазиаг (анатолиаг)
туркæгтæ. Цæгат Кипры ма ис бынæттон грекъæгтæ æмæ марониттæ кæм цæрынц, ахæм
анклав.

Цæгат Кипры сæйраг сахар у Никосийы (тур. Lefkoşa, гр. Λευκωσία) сахары цæгатаг
хай. Цæгат Кипры туркæгты Республикæ Кипры иннæ хайæ хицæнгонд у буферон зонæйæ.
Дыууæ хайы чи хицæн кæны, уыцы хахх («Кæрдæгцъæх хахх» — англ. Green Line)
хъахъхъæны ИНО-йы сæрмагонд гæрзифтонг тыхтæ.



https://os.wikipedia.org/wiki/%D0%A5%D1%8A%D1%83%D1%8B%D1%80%D0%B0%D0%BD

Хъуыран (араб. أَلْقُرآن‎‎ — al-qur'ān) у Пысылмон дины сæйраг сыгъдæг чиныг,
араббаг æвзагыл фыст.

Хъуыраны 114 сурæйы (ома сæргонды) ис, стырдæртæй чысылдæртæм арæзт сты. Сурæты
хицæн фразæтæ хуыйнынц аяттæ. Æдæппæт Хъуыраны дзырдты нымæц у 77934, тæккæ
стырдæр сурæйы, дыккагæмы, ис 286 аяты, чысылдæрты та (103-аг, 108-æм æмæ
110-æм) — фæйнæ 3 аяты. Хъуыраны фыццаг сурæ, «Аль-Фатихæ», зындгонд у куыд
«Хъуыраны мад»; пысылмон адæмы куыд уырны, уыцы сурæйы мидæг у æппæт Хъуыраны
хъуыды.

Уæрæсейы импери стыр ахъаз кодта Хъуыран парахат кæнынмæ. 1787 азы Екатеринæ
II-ы указмæ гæсгæ Зонæдты академийы типографи мыхуырæй рауагъта Хъуыраны араббаг
текст, цæмæй сыгъдæг чиныг лæвар парахат уа пысылмон уæрæсейæгты ’хсæн.
1789—1798 азты Бетъырбухы ма ныммыхуыр кодтой Хъуыраны фондз рауагъды. Уый фæстæ
типографийы араббаг шрифт (хорз шрифтыл йæ нымайынц) ахæстой Хъазанмæ. Уым 1802
азæй 1859 азы онг куыста дунейы фыццаг пысылмон типографи, æмæ дзы ныммыхуыр
кодтой 150 мин экземпляры Хъуыран.

Пысылмон дунейы фæзынди, Хъуыран чи æмбарын кæны, ахæм стыр литературæ. Уымæн йæ
араббаг ном у тафсир (араб. تفسير‎‎‎).



https://os.wikipedia.org/wiki/%D0%A5%D1%8A%D0%B0%D1%80%D1%81

Хъарс (тур. Kars) у скæсæйнаг Турчы сахар, Сомихы арæнмæ хæстæг, Хъарсы зылды
административон центр.

Хъарсы алфамбылай бæстæйы бæстыхъæд у хæрз карз. Мит дзы уары афæдз 50 боны,
зæххыл баззæйы 100 боны. Ныллæгдæр регистрацигонд температурæ у -36,9 °C.

Æмбисонды Хъарсы фидар у, ирон дзургæ сфæлдыстады арæх чи æмбæлы, ахæм ран. Уыцы
рагон фидары хæлддзæгтæ ныр дæр лæууынц Хъарсы сæрмæ обауыл. Фидары систæ
баззадысты Багратидты Сомихы дугæй, фæлæ йæ нырыккон формæ фидар райста XIII
æнусы, Закариды династийы рæстæг. Æндæр версимæ гæсгæ фидар амад æрцыд султан
Мурад III-æмы рæстæг (XVI æнус) Персийы ныхмæ хæцынæн (æнæмæнг уый у, осмайнæгтæ
фидар кæй рацæразтой, уый).

Хъарсы фидар зындгонд сси, XIX æнусы дæргъы Уæрæсейы æфсадæй цы бирæ æртыхстыты
бахаудта, уыдоны фæрцы. Уыдонæй зынгæдæр у 1855-æм азы æртыхст, Хъырымы хæсты
рæстæг.

Ныртæккæ фидар кусы куыд музей. Хъарсы фенддæгты ’хсæн у фидары мæсгуытæ,
мæзджыт æмæ Джелал Бабайы мавзолей.

Зындгонд куыд у, афтæмæй Хъарс уыди сомихаг æлдæртты йæхи династийы сæйраг
сахар, Вананды регионы артдзæст. IX æнусы уый бацыд Багратидты Сомихмæ, суанг
уыцы паддзахады сæйраг сахар уыд (928—961).

963-æм азы Багратидты сæйраг сахар Анимæ хаст æрцыд, Хъарс та ногæй сси Вананды
хæдбар паддзахады артдзæст.

1065-æм азы бынæттон æлдариуæггæнджытæ сæ сахар радтой Византиаг империйæн, фæлæ
тагъд рæстæджы сахар бацæхстой сельджукаг туркæгтæ.

1206-æм азы Хъарс бацæхстой гуырдзы æмæ йæ Закариды (Закарид-Мхаргрзелийы)
мыггагæн радтой. 1230-æм азты кæронмæ сахар ногæй сси туркаг эмирты дæлбар.

Уый фæстæ цыдæр хæдбар тюркаг эмиртæ æлдариуæг кодтой уыцы раны, стæй 1534-æм
азы Хъарсы байста Османты импери. Осмайнæгтæ сахары фидар рацæразтой афтæ хорз,
æмæ сын бантысти персайнаг Надир-Сахы æртыхст бафæразын (1731).

1807-æм азы Уæрæсейы æфсад фыццаг хатт бабырста Хъарсмæ. XIX æнусы дæргъы уыди
цалдæр ахæм цауы, æмæ 1878-æм азы, Сан-Стефанойы бадзырдмæ гæсгæ, Хъарс сси
Уæрæсейы империйы Хъарсы облæсты сæйраг сахар.

Уый фæстиуæгæн 1878-1881 азты 82 минæй фылдæр пысылмон уырнджытæ ралыгъдысты
мидæггаг Туркмæ, уыдонæй 11 мины бæрц Хъарсæй. Уыцы иу рæстæг бирæ грекъæгтæ æмæ
сомихæгтæ æрбалыгъди сахармæ Османты импери æмæ Фæскавказæй. 1892-æм азы
цæрджыты сфыстмæ гæсгæ Хъарсы облæсты цардысты: уырыссæгтæ (7%), грекъæгтæ
(13,5%), курдæгтæ (15%), сомихæгтæ (21,5%), туркæгтæ (24%), карапапахæгтæ
(азербайджайнæгтæм хæстæг этникон къорд; 14%) æмæ туркменæгтæ (5%). Уырыссаг
æрбалидзджыты ’хсæн удимингай малакантæ æмæ духобортæ, уый тыххæй æмæ сæ
пехуымпартæм гæсгæ Арараты алфамбылай, дам, сæвзæрдзæн ног адæймагад.

Уæрæсейаг дугæй сахары баззадис, сæ архитектурæйы миниуджытæй Дзæуджыхъæу æмæ
æндæр кавказаг сахарты æнгæс чи сты, бирæ ахæм хæдзæрттæ. Сахар тынг райрæзтис:
1878-æм азы дзы цардис 8,7 мин адæймаджы, 1914-æм азы та — 54 мин (ома уæды
Дзæуджыхъæуы æмиас уыди).

1918-æм азы мартъийы, Брест-Литовсчы фидыдмæ гæсгæ, Уæрæсе Османты империмæ
фæстæмæ радта Хъарс, Батум æмæ Ардаган. Фæлæ уæдмæ Хъарсы æцæг тыхы уыдысты
сомихаг æмæ уырыссаг æфсад. Туркæгты къухы бафтыдис Хъарс сæхицæн райсын 1918-æм
азы апрелы, фæлæ уыцы азы октябры, бритайнаг æфсад хъуыддагмæ куы бацыд, сæ
бахъуыд æй фæстæмæ радтын. 1919-æм азы Хъарс уыдис Сомихаг Республикæйы Вананды
провинцийы сæйраг сахар.

Уыцы змæст рæстæджы хъарсаг цæрджытæй бирæтæ æндæр рæттæм лидзын байдыдтой,
уыимæ Дзæуджыхъæумæ дæр ралыгъдысты бирæ малакантæ æмæ грекъæгтæ. Советон
хицауад, Туркæй ралидзын кæмæн фæндыдис, уыцы адæмæн радта æнæсаст зæххытыл
æрцæрыны бар, æмæ уыдонæй бирæ æрбацыдысты Ростовы облæсты скæсæны цы Салы быдыр
и, уыцы ранмæ (ныры Целинайы район). Салы быдыры цард æнцон нæ уыди, æмæ, кæмæн
ахæм фадат разынд, уыдон афтыдысты сахартæм, уыимæ Дзæуджыхъæуы Малаканты
сыхбæстæм дæр.

1920-æм азы 30 октябры Хъарс бахаудис Турчы дæлбар, æмæ уæдæй фæстæмæ у уыцы
паддзахады сконды. Дыккаг Дунеон хæсты фæстæ Советон Цæдисы æддаг хъуыддæгты
министр Вячеслав Молотов туркаг минæвармæ загъта, Хъарсы алфамбылай зæхх фæстæмæ
раттын хъæуы, зæгъгæ. Дыууæ паддзахады гæрзджын быцæумæ сæхи цæттæ кæнын
байдыдтой, фæлæ хæст не ’рцыдис, сахар баззадис Турчы сконды.

Хъарсы облæсты Турк æмæ Сомихы ’хсæн цы арæн ис, уый Турчы Республикæ сæхгæдта
1993-æм азы 4 апрелы, сомихаг гæрзифтонг тыхтæ Уæлхох Карабах куы байстой, уый
тыххæй. Уæдæй нырмæ арæн æхгæд у. Бынæттон администрацийы тынг фæнды арæн ногæй
байгом кæнын, Хъарсы мэр Наиф Алибейогълуйы ныхæстæм гæсгæ уый стыр ахъаз уаид
регионы экономикæ сæндидзын кæнынмæ.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD%D1%8B_%D1%84%D0%BE%D0%BB%D1%8C%D0%BA%D0%BB%D0%BE%D1%80

Хуссар Ирыстоны фольклор аппæй дæр æмæ формæйæ дæр æввахс лæууы Цæгат Ирыстоны
фольклормæ, фæлæ йæм ис хи сæрмагонд миниуджытæ дæр. Уцы сæрмагонд миниуджытæй
Хуссар Ирыстоны дзыхы уацмыстæ хицæн кæнынц Цæгат Ирыстоны фольклорæй. Ахæм
сæрмагонд миниуджытæ æвдисынц, цавæр æндæрхуызон фадæттæ цардис Хуссар Ирыстоны
адæм ивгъуыд заманты.

Революцийы фæстæ Хуссар Ирыстоны цы фольклорон уацмыстæ сæвзæрди, уым Хуссар
Ирыстоны фæллойгæнджытæ æвдисынц мидхæсты хабæрттæ, æвдисынц кълæсты тохы нывтæ
колхозтæ аразыны райдайæны, кады зарджытæ кæнынц мидхæсты хъæбатыртæ æмæ
фæтæгтыл.

Ахæм зынаргъ сты Хуссар Ирыстоны фольклоры уацмыстæ. Афтæмæй сæ 1930-тæм азты
агъоммæ сæм бæстон иртасæг нæ уыд.

Хуссар Ирыстоны дзыхы уацмыстæй фыццаг хатт цалдæр сæры мыхуыры рауагъта
академик Шифнер 1868-æм азы: зынгæ гуырдзиаг фыссæг Даниил Чонкадзе ныффыста
ирон æмбисæндтæ æмæ «Чызгайы зарæг», æмæ сæ Шифнер йæ «Ирон тексттæм» бахаста.

Фæстæдæр Всеволод Миллер йæ «Ирон этюдтимæ» рауагъта цалдæр сæры хуссайраг
таурæгътæй æмæ аргъæуттæй: «Уырызмæджы æнæном лæппуйы кадæг», «Тамары таурæгъ»
æмæ «Рувасы аргъæу». Шифнер æмæ Миллер цы хуссар-ирон тексттæ рауагътой, уыдон
раст не сты, бирæ аиппытæ сæм ис.

Хуссар Ирыстоны аив фольклоры æмбырдмæ бæстон бавнæлдтой æрмæст советон хицауады
дуджы. 1924-æм азы этнограф Григорий Чурсин æрбацыд Хуссар Ирыстонмæ æмæ дзы
ныффыста уырыссаг æвзагмæ ивдæй дыууæ зарæджы — «Сырдты бардуаг Æфсатийы зарæг»
æмæ «Рыны бардуаг Алардыйы зарæг»; сæ дыууæ дæр сты дин-æгъдауы зарджытæ.

1925-æм азы Хуссар Ирыстоны ахуырады институт дардыл æрæвæрдта фольклор æмбырды
куыст. Уыцы куысты фæрцы 1929-30 азы фæзынди æртæ чиныджы Хуссар Ирыстоны дзыхы
уацмыстæй. Иттæг хъæздыг сты æрмæгæй уыцы чингуытæ: нарты кадджытæй зæгъ æмæ
суанг æмбисæндтæм.

1932-æм азы «Академия» рауагъта хицæн чиныгæй ирон даредзанты таурæгътæ:
уырыссаг æвзагмæ сæ раивта æмæ сæ поэтикон æгъдауæй бакуыста Гатуты Дзахо.
Даредзанты таурæгътæн сæ сæйраг хъайтар уыд Амыран, æмæ Гатуйы-фырт дæр йæ
тæлмацы схуыдта уыцы номæй. Тæлмацгæнæг йæхæдæг куыд зæгъы, афтæмæй йæ «Амыраны»
сюжет уый систа Хуссар Ирыстоны даредзанты таурæгътæй. Даредзанты таурæгътæ не
сты æххæст «оригиналон ирон эпос». Уый адыл Гатуйы-фырт хуыздæр бакодтаид, «ирон
эпосæн» даредзанты таурæгътæ куы нæ равзæрстаид.

Даредзанты таурæгътæ, кæд ирон хуыз райстой, уæддæр Ирыстоны нæ равзæрдысты.
Ирон даредзанты эпосы кæрæдзийыл стыхстысты алыхуызон эпизодтæ. Уыцы эпизодтæй
иуæй-иутæ рацыдысты рагон гуырдзиаг романæй «Амиран Дареджаниани», иннæ эпизодтæ
рацыдысты персæйнаг Рустем, Зохраб, Бижен æмæ Манижайы таурæгътæй.

Нарты хъæбатырты эпосы равзæрæн бæстæ уыд Цæгат Кавказ. Ир куыд ивылдысты
цæгатæй хуссармæ, Кавказы рæгъты хуссайраг фæрстæм, афтæ Цæгат Кавказæй семæ
хастой нарты кадджытæ дæр. Хуссар Ирыстоны цы ир æрынцадысты, уыдон бынтон
рохуаты нæ уагътой сæ цæгаттаг райгуырæн бæстæ, иугæндзон баст уыдысты алы
хæдзарадон æмæ культурон тагтæй се ’мирон цæгаттаг адæмимæ. Уыцы уагæй нарты
кадджытæ нæ рох кодтой Хуссар Ирыстоны æмæ æрхæццæ сты суанг Октябры революцийы
онг.

Нарты эпосы ис бæлвырд историон хабæртты æнхъæвзæн: ирон адæм цы бæлвырд
историон хæтæнты фесты, уый æвдисынц нарты кадджытæ. Æнусты дæргъы ирон адæм
мыггаггай цардысты: æнæаскъуыйгæ æвирхъау тох цыди хицæн мыггæгты ’хсæн; туджы
фæдыл мыггæгтæ кæрæдзи цагътой. Уыцы хабæртты нывтæ диссаджы æргом зынынц нарты
эпосы. Зынынц Хуссар Ирыстоны нарты кадджыты дæр.

Цæгат Ирыстоны нарты эпосау, Хуссар Ирыстоны нарты кадджыты раззагдæр хъайтартæ
сты Уырызмæг, Хæмыц, Созырыхъо, Сослан, Батырадз, Сырдон æмæ Сатана. Уыдон сты
домбай, айнæг къæдзæхæй конд фæлгонцтæ. Уыдонæн сæ нæмттæ æмбисондæн баззадысты.
Зæронд ирон типы хицæн мыггæгтæ бацыдысты уыцы хъайтарты хуызты. Уырызмæг —
уынаффæйы лæг, мыггагон æгъдæуттæ уый хъахъхъæны. Сатана — сылгоймæгтæн сæ
зондджынддæр; сæ уынгæг сахаты нартæ зондæй уый фæрсынц. Хæмыц — рогзонд, хæтаг
лæг: нарт хъæлдзæг фынгыл куы бадынц, уæд кафт æмæ хъазты сæр Хæмыц вæййы.
Сырдон — цыргъзонд, фæлитой адæймаг, алы фыдбылызтæ уый мысы нарты уæздæтты
ныхмæ; йæ ахастытæй Сырдон хæстæг лæууы Гомеры Терситмæ. Батырадз — дунейы
титантæй сæ иу: бердзенаг Прометейау уый дæр тох кæны хуыцæуттимæ.

Иуæй-иу нарты кадджыты зыны цахар хъæууонты зæрдæйы уаг; зыны дзы, куыд цыди
мыггагон цард, æмæ дзыллæ къласгай куыд дих кæны; зыны дзы, кълæсты ’хсæн тох
куыд цырын кæны. Хуссар Ирыстоны нарты кадджытæ афтæ зæгъынц Сосланæй: «Сослан
æлдарæй ныллæуыдис нарты хъæуы. Сослан фыдуаг æлдар рацыди... Нарты хъæуы
Бурæфæрныг цард. Бурæфæрныг бонджын лæг уыди. Бонджынæн йæ куыдз дæр хорз вæййы,
æндæра цæй лæг уыди!»

Нарты эпосæй Хуссар Ирыстоны уæлдай уарзт кодтой Батырадзы æмæ Сырдоны кадджытæ.
Мыггагон цардæн йе ’гъдæуттæ куыд хуымæтæг æмæ карз уыдысты, афтæ хъайтар уыд йæ
ахаст нарыт эпосæн дæр. Уыцы ахаст зыны нарты эпосæн йе ’взагыл дæр: нарты
кадджытæ дзурынц æлвæст æмæ фатау цыргъ æвзагæй; уыцы æвзагæй хуыздæр дæ зæрдæйы
уаг, дæ хъуыдытæ ницæмæй райхалдзынæ. Хуссар Ирыстоны нарты кадджыты бирæ ис
рагон ныхæстæ, архаизмтæ: «Нарт стæры цыдысты», «Уæ разы цам дæн» æмæ æндæр
ахæмтæ.

Хуссар Ирыстоны ивгъуыд цард рабæрæгæн тынг æхсызгон сты бынæттон «историон»
таурæгътæ. Стæм ссардæуыдзæн ахæм зынгæ бынат, хъæу, мæсыг, гъе мыггаг, — исты
таурæгъ кæуыл нæ баззад фыдæлтæй. Куыд диссаг сæфт фæкодтой Хуссар Ирыстоны
аборигентæ — царциатæ; Цæгат Ирыстонæй куыд ивылдысты ирон адæм хуссармæ;
цадæггай куыд æрцардысты Хуссар Ирыстоны; куыд рæзыдысты хъæутæ æмæ хæцæн
мæсгуытæ — уыдон афтæ диссаджы æргомæй зынынц бынæттон таурæгъты.

XIX æнусæн йæ фыццаг æмбисы уæрæсейаг паддзахы æфсæдтæ цалдæр хаты æрбабырстой
Хуссар Ирыстонмæ. Хуссар Ирыстоны адæм семæ хъайтары хæст кодтой. Уыцы тохы кой
кæнынц иу къорд рæсугъд историон таурæгътæ: «Уырысы фесæфт», «Хъуды абырджытæ»,
«Йалары хæст», «Томайты хæст».

Ирон адæмы дин уырныдта, алы дзуæрттæн куывтой. Дины фæдыл Хуссар Ирыстоны
баззад ахæм таурæгътæ æмæ зарджытæ, мифологион ахаст кæмæн ис. Кæмæн куывтой,
уыцы уæвджытæй уæлдай нымад уыдысты Уастырджи, Уацилла, Æфсати, Фæлвæра æмæ
Тутыр, уымæн æмæ уыдон уыдысты ирон адæмы хæдзарадон æмæ хæстон цардимæ баст
бардуаджытæ. Уастырджи, Æфсати, Фæлвæра æмæ иннæ дзуæрттыл цы мифтæ ис, уыдон сæ
æвдисынц адæймаджы хуызæнæй, дæттынц сын адæймаджы миниуджытæ: ирон лæг йæ
бардуаджыты фæлгонц сфæлдыста йæхи æнгæс, йæхи хуызæн. Ирон мифтæн фидауцджын
уыд сæ конд, хуызджын сæ нывтæ æмæ рæсугъд се ’взаг. Дзырдæн, «Фæлвæрайы фырт
Будзумары» таурæгъ, «Къуыдары зæронд лæджы» зарæг.

Хуссар Ирыстоны цы мифтæ ис, уыдонæй иуæй-иутæ кæнынц дæлимонты кой. Дæлимонтæ —
знæгиуæг кæнынц адæймагæн, фыдаудæн ыл кæнынц, фæлæ сæм, хаттæй-хатт,
хорздзинæдтæ дæр разыны, рæстырдæм дæр разилынц: иу мифы ус-хæйрæг тынг æххуыс
бакодта цуанон Дзамболатæн. Хæйрæджыты стырдæр знаг, уыдонæн сæ мыггаг чи
аскъуыдта, уыцы знаг уыд бирæгъ. «Хъилхъусæгæй, дзахырдзастæй уæхи хизут, нæ
мыггаг нын уый аскъуыдта», — зæгъы хæйрæджыты зарæг. Зарæг комкоммæ нæ хоны
бирæгъы йæ номæй, уымæн æмæ номæн ис магион тых, æмæ комкоммæ ном расайдзæн æцæг
бирæгъæн йæхи.

Куыд хатыди ирон лæг мæрдты дуне, уый хорз æвдисы «бæхфæлдисыны фæтк».
Бæхфæлдисыны текст иухуызон нæ уыди. Бæхфæлдисæг цæй бæрц дзырдарæхст уыдаид,
уымæ гæсгæ йæ ныхас фæкæны æндæр æмæ æндæр вариацитæй.

Аргъæутты мыггæгтæй Хуссар Ирыстоны арæхдæр вæййы алæмæт аргъау, ома ахæм
аргъау, æнахуыр диссæгтæ кæм æрцæуы. Алæмæт аргъæуттæн и сиу сæйраг миниуæг — сæ
нывты гиперболизм. Уыцы аргъæутты сæйраг геройтæ фылдæр хатт ралæууы хуыгæсы
фырт; къулбадæг усы фырт, нæуæд æртæ æфсымæрæй кæстæр; йæ ныхмæ рацæуы уæйыг.
Хъайтарæн бантысынц йæ диссаджы хъуыддæгтæ алæмæт дзауматы фæрцы: хæдтæхгæ
гауыз, гамхуд, алæмæт пурти. Хъайтар вæййы æнæхъуаджы тыхджын, уæйгуытæй
тыхджындæр.

Алæмæт аргъæутты йедтæмæ ма Хуссар Ирыстоны арæх уыд цæрæгойты аргъау. Хуссар
Ирыстоны цæрæгойты эпосы типон фæлгонцтæ сты: æнæхсæст арс, зыд, фæлæ сæлхæр
бирæгъ, гæды рувас, æдылыдзæф зыгъарæг.

Реалон кæнæ цардуаджы аргъæуттæ уый бæрц ницы давынц Хуссар Ирыстоны аргъæуццаг
эпосы. Сыгъдæг цардуагон аргъау стæм разындзæн Хуссар Ирыстоны: диссаг хабæртты
бынæй дзы хаттæй-хатт гæзæмæ зыны цардуагон элемент. Кæй зæгъын æй хъæуы, алæмæт
аргъауы дæр вæййы æцæг царды нывтæ, фæлæ уæддæр Хуссар Ирыстоны аргъæуццаг эпосы
сæйраг бынат ахсы алæмæт аргъау.



https://os.wikipedia.org/wiki/%D0%A5%C3%A6%D0%B1%D1%83%D0%B7

Хæбуз (лат. Variola, Variola vera) у, адæймагæн тынг тæссаг чи у, ахæй хæцгæ
низ. Дунейы алы адæмæн дæр уыд стыр азары аххос, ирон адæм хæбузы хуыдтой дзуар
дæр (уымæн хæстæг сты иуæй-иу æндæр адæмтæн хæбузы нæмттæ — зæгъæм, хуссар
славяйнæгтæ хонынц æй богине, ома, усхуыцау).

Низ чи расайы, уыцы вирустæ вæййынц дыууæ хуызы: Variola major (уымæй чи
фæрынчын, уыдонæй 20—90 % мæлынц) æмæ Variola minor (мæлынц 1—3 %). Хæбузæй чи
рынчын уыди, уыцы адæймæгтæй бирæтæ куырм кæнынц, иууылдæрæн сæ цармыл баззæйынц
ностæ.

Хæбузы ныхмæ æдасæй æфтауын фыццаг базыдта Эдуард Дженнер XVIII æнусы кæрон. Уый
пайда кодта хъуджы хæбузы æрмæгæй. Уæдæй европæйаг бæстæты хæбузы ныхмæ æфтауын
байдыдтой парахатæй, æмæ уыцы тæссаг низ баззад æрмæст Ази æмæ Африкæйы (уым XX
æнусы дæргъы дæр хæбузæй амарди 300 милуан адæймаджы бæрц).

1980-æм азы официалонæй фехъусын чындæуыд, хæбуз кæй нал баззади дунейы, уый
тыххæй.



https://os.wikipedia.org/wiki/%D0%A4%D1%8B%D0%B4%D1%8B%D0%B1%C3%A6%D1%81%D1%82%C3%A6%D0%B9%D1%8B_%D0%A1%D1%82%D1%8B%D1%80_%D1%85%C3%A6%D1%81%D1%82

Фыдыбæстæйы Стыр хæст (хуссары арæхдæр Стыр Фыдыбæстæйон хæст; уырыс. Вели́кая
Оте́чественная война́) у Советон Цæдис æмæ фашистон Германы ’хсæн æвирхъау хæст
(1941-1945).

Тæхæг Талалихин В. Мæскуыйы арв куы хъахъхъæдта, уæд æхсæвыгон йæ хæдтæхæгæй
комкоммæ фæцæф кодта фашистон бомбæзгъалæджы. Советон Цæдисы Хъайтар Ковзан Б.
хæсты рæстæджы ахæм цæфтæ 4 хатты фæкодта фашистты.

Капитан Гастелло Н. Ф. эскадриль райста бардзырд знаджы аэродромыл бомбæтæ
æркалыны тыххæй. Уыцы рæстæджы Гастеллойы хæдтæхæгмæ бахауд знаджы сармадзаны
нæмыг. Хæдтæхæг ссыгъд. Хъуыд парашюттыл рагæпп кæнын. Фæлæ бынæй уыд знаджы
территори æмæ сын тæссаг уыд уацары акæнынæй. Хуыздæрæн равзæрстой мæлæт.
Гастелло йæ судзгæ хæдтæхæг сарæзта, знаджы машинæтæ æмæ бензины цистернæтæ
цыран уыдысты, уырдæм.

Хæсты дæргъы Советон Цæдисы Хъайтары нæмтты аккаг систы 2000 хæдтæхæгскъæрæгæй
фылдæр æмæ 65 хæдтæхæгскъæрæгæн та уыцы ном радтой дыккаг хатт. Дыууæйæн та сæ
риутæй æрттивынц Хъайтары фæйнæ æртæ Сыгъзæрин Стъалыйы. Уыцы нæмттæ зындгонд
сты æнæхъæн дунейæн — Покрышкин А. И. æмæ Кожедуб И.Н.

Фыдыбæстæйон хæсты фронтты тынг пайда кодтой не штурмгæнæг Ил-2. Фашисттæ йæ
хуыдтой «Сау мæлæт».



https://os.wikipedia.org/wiki/%D0%A4%D1%80%D0%B5%D0%B9%D0%B4,_%D0%97%D0%B8%D0%B3%D0%BC%D1%83%D0%BD%D0%B4

Зигмунд Фрейд (нем. Sigmund Freud, æххæст ном Сигизмунд Шломо Фрейд, нем.
Sigismund Schlomo Freud; 1856-æм азы 6 майы, Фрайберг, Австри-Венгри (нырыккон
Пршибор, Чехи) — 1939-æм азы 23 сентябры, Лондон) уыд австриаг психолог,
психиатр æмæ невролог, психоанализы бындурæвæрæг.

Фрейд цардис Австрийы. Аншлюс (Герман æмæ Австрийы баиугæнд) куы æрцыдис, Фрейды
бинонтæм æрбацыдысты гестапойæгтæ. Венæ нал уыдис æдас бынат дзуттаг бинонтæн,
æмæ уыдон ралыгъдысты Англисмæ 1938-æм азы. Лондоны Фрейд бирæ тухитæ кодта
ракæй, æмæ та 1939-æм азы уый фæкуырдта йе ’мбал Макс Шуры, цæмæй ын радтаид
морфины егъау дозæ — уæды рæстæг эвтаназийы идейæ популярон уыдис — æмæ уымæй
83-аздзыд Фрейд амардис 1939-æм азы 23 сентябры.



https://os.wikipedia.org/wiki/%D0%A3%C3%A6%D1%80%D1%85%D0%B0%D0%B4

Уæрхад φ   {\displaystyle \varphi ~} — къуым бынæттон зениты здæхты æмæ экваторы
фæзойы астæу, нымад цæуы 0-æй 90 °мæ экваторы дыууæрдыгæй дæр. Цæгаты
æрдæгтымбылæджы географион тæппыты уæрхад (цæгаты уæрхад) нымад цæуы куыд
æвæрццæг, хуссар æрдæгтымбылæджы та — æппæрццæг. Ноджы ма абсолютон асмæ гæсгæ
стырдæр уæрхæдты тыххæй фæзæгъынц бæрзæндтæ, нолмæ хæстæджыты (ома экватормæ)
тыххæй та — ныллæджытæ.

Зæххы формæ (геоид) къорийæ кæй хъауджыдзинад кæны, уымæ гæсгæ географион уæрхад
дæр цасдæр хицæн кæны геоцентрон уæрхадæй, т. е. къуымæй ацы тæппы здæхтмæ Зæххы
цæнтрæй æмæ экваторы фæзойæ.

Бынаты уæрхад рабæрæг кæнæн ис ахæм астрономион кусæнгарзты æххуысæй — секстант
кæнæ гномон, ис ма спайдагæнæн системæтæй GPS æмæ ГЛОНАСС. Уæрхадимæ æмæ азы
афонимæ йæ дæргъ баст у бонæн.



https://os.wikipedia.org/wiki/%D0%A2%D0%B0%D0%BC%D0%B5%D1%80%D0%BB%D0%B0%D0%BD

Тамерлан (Тимур, Амир Темур, Тимурленг, Æндон къуылых, Ахсахъ Темур; 1336—1405)
— дунейы историйы зынгæдæр тыхæйбайсджытæй иу, йæ архайд тынг бандæвта Кавказ
æмæ Астæуккаг Азийы историйыл. Йæ къухы бафтыд, йæ сæйраг сахар Самарканд кæмæн
уыд, уыцы егъау паддзахад саразын.

Тамерлан райгуырдис 1336 азы 9 апрелы сахар Кешейы (ныр Шахрисабз Узбекистаны),
йæ рагфыдæлтæ уыдысты Барласы знæмы монголтæ.

1395-æм азы, Тохтамышыл фæуæлахиз уæвыны фæстæ, Тимуры æфсад бацыдис Аланимæ æмæ
йæ ныггæныстон кодтой. 1395-40 азты Тимуры бабырстытæ хæдбар астæузаманы Алани
йæ сæфтмæ æртардтой.



https://os.wikipedia.org/wiki/%D0%A1%D0%B5%D1%80%D0%B2%D0%B0%D0%BD%D1%82%D0%B5%D1%81

Мигель де Сервантес Сааведра (испайнагау Miguel de Cervantes Saavedra;
райгуырдис 1547 азы 29 сентябры Алькала-де-Энаресы, амардис 1616 азы 23 апрелы
Мадриды) уыдис испайнаг фыссæг. Йæ зындгондæр уацмыс у «Цыргъзонд идальго
Ламанчаг Дон Кихот».

Сервантес райгуырди 1547 азы сахар Алкалы (Алкала-де-Энарес, Мадриды цур). Йæ
рагон уæздан мыггаджы цардæгас ма уыдысты рыцарьты таурæгътæ æмæ фыдæлты
номхæссæн сгуыхтыты тыххæй радзырдтæ.

Йæ фыд Родриго де Сервантес уыди хирург. Бинонтæ мæгуыр кæй уыдысты, уый тыххæй
суинаг фыссæг райста кадавар ахуыр, фæлæ сывæллоны бонтæй фæцалх чингуытæ
кæсыныл, уæлдайдæр æмдзæвгæтæ, уыимæ ма йæм сæвзæрди æфсæддон цардмæ тæлæн.
1571-æм азы, Испани æмæ Турчы ’хсæн хæст йæ тынгыл куы уыди, уæд Сервантес
бацыди Дон-Хуан Австриаджы æфсадмæ службæ кæнынмæ. Лепанты хæстæмбæлды
архайгæйæ, йæхи равдыста æхсарджын хæстонæй, æмæ цыппар хатты фæцæф ис.

Æнæхъæн зымæг Мессины рынчындоны фæсади, стæй ацыди, испайнæгтæн бирæ фыдæбæттæ
чи ’рхаста, уыцы туниссаг стæры. Уырдыгæй раздæхти цæттæ политикон цæстæнгас æмæ
зондахастимæ, æмæ араст и ног стæры — Алжирмæ. Фæндагыл йæ туркæгтæ уацары
бакодтой æмæ афтæмæй бахауди Алжирмæ. Уым æндæр уацайраг испайнæгтимæ бавзæрста
бирæ фыдæбæттæ. Алжиры уæвгæйæ, Сервантес йе ’ппæт хъарутæй архайдта йе
’мзæххонты ’хсæн сæ фыдыбæстæмæ уарзондзинад цырын кæныныл, стæй ссæрибар кæныны
пълантæ аразыныл. Уыцы архайды фæрцы уацайраг испайнæгты ’хсæн Сервантес сси
тæккæ популярондæр æмæ дзырддзæугæдæр адæймаг, фæлæ уыйхыгъд сæ пысылмон
хицæуттæ йæм æнувыддæрæй райдыдтой хъус дарын. Уыдон дзæбæх æмбæрстой сæ
уацайрагæн цавæр ахадындзинад ис, æмæ сæ зæрдæ дардтой йе ссæрибар кæнынæн сын
бирæ æхца кæй бафиддзысты. Кæй къухы бахауди, уыдоны ’рдыгæй йæм цырддзаст
хъусдард кæй уыди, уый фæрцы йе ’ппæт пълантæ æмæ фæндтæ фæсыкк-иу сты. Арæх
мæлæтмæ ма йæ æрдуйы бæрц хъуыди. Афтæмæй фæцарди суанг 1580-æм азмæ, цалынмæ йæ
иу моладзан, къупецæгтæй æхца сæмбырдгæнгæйæ, не ссæрибар кодта, уæдмæ.

Иннæ æртæ азы Сервантес ноджы архайдта стæрты (Португалийы), фæлæ йæ æфсæддон
куыст фæлмæцын кæнын райдыдта, æмæ службæйæ бынтон рацыди. Афтæмæй йын цæмæй
цæра, уый нæ уыди.

Æфсæддон службæйæ куы суæгъд, уæд райдыдта йæ литературон куыст. Йæ фыццаг
уацмыс — пастораль «Галатея»-йы фæстæ ныффыста бирæ драмон пьесæтæ, фæлæ сæм
уыйбæрц кæсæг нæ фæци, уымæн æмæ уæды рæстæг театрдзаутæ фылдæр хъус дардтой,
Сервантесы загъдау, «католикон паддзахад йæхи чи бакодта», уыцы Лопе де Вегæйы
сфæлдыстадмæ.

1584-æм азы 37-аздзыд Сервантес ракуырдта 19-аздзыд Каталинæ де Паласиосы. Фæлæ
сæ иумæйаг цард нæ фæрæстмæ — бирæ азты дæргъы лæг фæцарди йæ усæй дард.
Фыссæджы иунæг хъæбул — Исабель де Сааведра — райгуырди йын къайад æддæ.

Цæрæн фæрæзтæ самал кæнынмæ «Дон Кихот»-ы фидæны автор 1585-æм азы бацыди
интендантты службæмæ, æмæ йын бабар кодтой Испанийы æфсад — «Æнæбасæтгæ
Армадæ»-йæн провиант æлхæнын. Уыцы хæстæ æххæст кæнгæйæ, Сервантес бирæ зиантæ
бавзæрста, æмæ ныллæууыди ног бынаты — райдыдта æлхæнын провиант индиаг флотæн,
фæлæ сæудæджеры курдиат йæм кæй нæ уыди, стæй хъуыддагæнувыд кæй нæ разынди,
уыйадыл ам дæр бæллæхтæ бавзæрста, суанг ма йæ тæрхондонмæ радтой, æмæ цасдæр
рæстæг ахæстоны фæбадти. Уыцы азты фыссæг бирæ хъуæгтæ баййæфта.

1598-æм азæй 1603-æм азмæ Сервантес цы цард кодта, уыдæтты тыххæй биографтæм
ницы бæрæг ис. 1603-æм азы фыссæг разынди сахар Вальядолиды. Уым кодта, чысыл
æфтиаг кæмæй иста, ахæм лыстæг хъуыддæгтæ. 1604-æм азы та мыхуыры рацыди, Испани
æмæ фæсарæнты чиныгкæсджытæ егъау аргъ кæмæн скодтой, уыцы роман «Дон Кихот»-ы
фыццаг том. Цалдæр къуырийы æмгъуыдмæ Испанийы æххæстæй æлхæд æрцыди 1-аг
рауагъды тираж, стæй ма уыцы аз цыппар рауагъды тиражтæ. Фæлæ уæддæр чиныджы
рацыд авторы материалон уавæр нæ фæхуыздæр кодта.

Уæдæй фæстæмæ, суанг йæ амæлæты бонмæ, Сервантес нæ ныууагъта йæ литературон
куыст: 1604-æм æмæ 1616-æм азты ’хсæн мыхуыры рацыди «Дон Кихоты» дыккаг хай, йе
’ппæт новеллæтæ, бирæ драмон уацмыстæ, поэмæ «Парнасмæ балц» æмæ ныффыста, йæ
амæлæты фæстæ бонырухс чи федта, уыцы роман «Персилес æмæ Сигизмондæ».

Сервантес суанг йæ амæлæны бонмæ нæ ныууагъта йæ фыссыны куыст. Йæ мæлæтмæ ма
цалдæр боны уыди, афтæ фыссæг сси моладзан. 1616-æм азы 23-æм апрелы фыссæг
амарди доннизæй.



https://os.wikipedia.org/wiki/%D0%9E%D0%BC%D0%B0%D1%80_%D0%A5%D0%B0%D0%B9%D1%8F%D0%BC

Гиясаддин Абу-ль-Фатх Омар ибн Ибрахим аль-Хайям Нишапури (перс. غیاث ‌الدین
ابوالفتح عمر بن ابراهیم خیام نیشابورﻯ), Омар Хайям (1048-æм азы 18 майы, Нишапур
— 1113-æм азы 4 декабры) уыди номдзыд персайнаг поэт, математик, астроном,
философ.

Омар Хайям æгас дунейæн зындгонд у йæ цыппаррæнхъонты (рубаиты) фæрцы. Фæлæ ма
уый басгуыхти канд дзырдаивады нæ, фæлæ цардархайды æндæр къабæзты дæр.
Алгебрæйы ахуыргонд сарæзта кубон æмбæрцæдты классификаци æмæ сæ райхæлдта
конусон лыгуæтты руаджы. Ираны ма зонынц Омар Хайямы æндæр хъуыддаджы тыххæй —
уый сарæзта, европæйаг къæлиндаримæ абаргæйæ бæлвырддæр чи у æмæ XI æнусæй кæмæй
пайда кæнынц, ахæм къæлиндар.

Омар Хайям райгуырдис Ираны провинци Хорасаны, сахар Нишапуры. Йæ фыд уыдис
халагъудгæнæг. Уыдис ма йын кæстæр хо Аишæ. Астаздзыдæй Омар зæрдывæрдæй зыдта
Хъуыран, ахуыр кодта математикæ, астрономи, философи. Дыууадæс азы йыл куы
сæххæст ис, уæд ссис Нишапуры медресейы сохта. Уым Хайям æнтыстджынæй сахуыр
кодта медицинæ æмæ пысылмон барад æмæ ссис хаким, ома дохтыр. Фæлæ йæ медицинон
практикæ уыйбæрц йæхимæ не ’лвæста. Ахуыргонд фылдæр æргом здæхта математикæ æмæ
астрономимæ — ахуыр кодта Сабит ибн Куррайы чингуытæ, стæй бердзенаг математикты
уацмыстæ.

Хайям, сывæллон уæвгæйæ, баййæфта сельджукты ныббырстытæ Централон Азийы. Уæды
заман фæмардис бирæ адæм, уыимæ бирæ ахуыргæндтæ.

Омарыл æхсæрдæсаз азы куы цыдис, уæд рыны азарæй амардис йæ фыд, фæстæдæр — йæ
мад. Омар ауæй кодта йæ фыды хæдзар æмæ æрмадз æмæ араст ис Самаркандмæ. Уыцы
заман а сахар нымад уыдис Скæсæны зонадон æмæ культурон артдзæстыл. Самарканды
Хайям ссис иу медресейы сохта, фæлæ дискусситы архайгæйæ, уый цалдæр раныхасы
бафтыдта дисы уымы адæмы йæ зондæххæстæй æмæ йæ уайтагъд скодтой ахуыргæнæгæй.

Уыцы заманы иннæ стыр ахуыргæндтау Омар дæр бирæ нæ фæстиат кодта иу сахары.
Самарканды цыппар азы фæцæрыны фæстæ Хайям æрбынат кодта Бухарайы æмæ райдыдта
кусын сахары чиныгдæтты. Бухарайы цы дæс азы фæцис, уый рæстæг ахуыргонд
ныффыста математикæйы цыппар бындурон трактаты.

Омар Хайямы кад дунейыл анхъæвзта йæ бирæнымæц æмдзæвгæты руаджы. Поэты
цыппаррæнхъонтæ тæлмацгонд æрцыдысты бирæ æвзæгтæм. Ирон æвзагмæ сæ раивта
зындгонд фыссæг Дзасохты Музафер.



https://os.wikipedia.org/wiki/%D0%9D%D0%BE%D0%BC%D0%B4%D0%B0%D1%80

Номдар у, предмет чи нысан кæны æмæ фарстатæн «чи? цы?» чи дзуапп дæтты, ахæм
дзырдты хуыз (ныхасы хай). Номдар у сæйраг лексикæйы категоритæй иу. Хъуыдыйады
мидæг номдар фылдæр хатт вæййы сæйрат кæнæ æххæстæгæнæны ролы.

Номдартæ вæййынц иумæйаг æмæ сæрмагонд. Иумæйаг нæмттæ сты, бирæ иумыггаг
предметты нæмттæ чи нысан кæнынц, уыдон (гæды, тетрад). Сæрмагонд номдартæ сты,
иугай предметты нæмттæ чи амонынц, уыдон (Мæскуы, Япон, Уырызмаг). Ирон,
уырыссаг æмæ бирæ æндæр æвзæгты сæрмагонд нæмттæ фыссынц стыр дамгъæйæ.

Ирон æвзаджы номдар хицæн кæнынæн ис æрмæст семантикон æмæ синтаксикон бындур —
грамматикæты фыссынц номы категорийы тыххæй. Иу дзырдæн, йæ хъуыдыйады ролмæ
гæсгæ, ирон æвзаджы уавæн и миногон æмæ номдар:

Номдарæн ис грамматикон категоритæ, æвзагæй-æвзагмæ иухуызон не сты. Зæгъæм,
ирон æвзаджы номдартæн ис нымæц æмæ хауæны категоритæ. Уырыссаг æвзаджы уыцы
категориты йеддæмæ ис ма æрды категори дæр. Китайаг æвзаджы та нæдæр нымæцы
категори, нæдæр хауæнтæ ис.



https://os.wikipedia.org/wiki/%D0%9D%D0%BE%D0%B3_%D0%A4%C3%A6%D0%B4%D0%B7%C3%A6%D1%85%D1%81%D1%82

Ног Фæдзæхст (гр. Καινὴ Διαθήκη, Kainē Diathēkē) у, Сыгъдæг Фыст кæнæ Библи кæй
хуындæуы, уыцы чиныджы хай. Библийы фыццаг хай хуыйны Рагон Фæдзæхст.

Ног Фæдзæхсты фыццаг цыппар чиныджы хуыйнынц «Евангели» («Евангели» бердзенагау
амоны «фарны уац»). Уыцы чингуыты ныхас цæуы Йесо Чырыстийы райгуырдыл, йæ
зæххон цард æмæ архайдыл, йæ мæлæтыл æмæ райгасыл. Чырыстон Аргъуан куыд
фæзындис æмæ райдианы куыд царди, чырыстон уырнындзинад дунейыл куыд æнхъæвзта,
ууыл та дзурæг у Ног Фæдзæхсты иннæ чиныг — «Апостолты хъуыддæгтæ».

Ног Фæдзæхсты чингуыты фылдæр хай (21 чиныджы) сты фыстæджытæ. Ныффыстой сæ
Йесойы апостолтæ. Уырнджытæн амындтытæ, суанг уæды заман аргъуантæм куыддæрты цы
фæливæнтæ æмæ мæнгахуырæдтæ баирвæзт, уыдон хурмæ рахæссын — уый уыцы чингуытæн
у сæ сæйраг мидис.

Ног Фæдзæхсты æмæ æппæт Библийы фæстаг чиныг у Иоанны æргомады чиныг. Афтæ уымæн
хуыйны, æмæ дзуры, йæ ныффыссæгæн, апостол Иоаннæн, Хуыцау цы раргом кодта,
уыдæттыл. Хуыцау Иоаннæн æргом кæны, рæстæджы кæрон цы хъуамæ æрцæуа, уый —
дунейы абон цы фыдæх паддзахиуæг кæны, уымæн Хуыцау сæвæрдзæни кæрон.

Ног Фæдзæхст ныффыстæуыди нæ дуджы I-æм æнусы, грекъаг æвзаджы уæлдиалектон
формæйыл — уæды заманы уыцы æвзаг (зындгонд у куыд койне дæр) уыдис æхсæнадæмон
бастдзинæдты æвзаг Зæххастæуы денджызы регионы скæсæйнаг былтыл æмæ Æввахс
Хурыскæсæны бæстæты.

Ирон æвзагыл Ног Фæдзæхсты хицæн чингуытæ (цыппар Евангелийы) фыццаг хатт джиппы
рауагътой 1848-æм азы. Уæдæй фæстæмæ ирон æвзагмæ тæлмацгонд цыдысты Евангелитæ
дæр æмæ Ног Фæдзæхсты иннæ чингуытæ дæр. 1993-æм азы Библийы тæлмацы институт
ирон æвзагыл рауагъта фыццаг æнæхъæн Ног Фæдзæхст (сты дзы Евангелиты революцийы
агъоммæйы тæлмац, иннæ чингуытæ та — Байаты Гаппойы тæлмацæй). Ног Фæдзæхсты
æндæр ирон тæлмац 1994-æм азы рауагъта Евангелийы чырыстæтты-баптистты аргъуанты
цæдис.

2004-æм азы Библийы тæлмацы институты мыхуырæй рацыдис Ног Фæдзæхсты ног тæлмац.
Ацы рауагъд у Ног Фæдзæхст æнæхъæнæй нырыккон ирон литературон æвзагмæ тæлмацы
фыццаг фæлтæрæн. Йæ разныхасы куыд дзырдæуы, афтæмæй «тæлмацгæнджытæ тырныдтой
бердзенаг тексты ныхæсты равæрд æмæ хъуыдыйæдты арæзт бафæзмынмæ нæ, фæлæ йын йæ
хъуыды зæгъынмæ».



https://os.wikipedia.org/wiki/%D0%9C%D0%B8%D0%B4%D1%85%C3%A6%D1%81%D1%82

Мидхæст (мидæгон хæст, граждайнаг хæст) у хæсты ахæм хуыз, иу бæстæйы цæрджытæй
кæрæдзийы ныхмæ къордгай куы хæцынц æппæт бæстæ кæнæ йæ хицæн регионы
æлдариуæгыл, кæнæ паддзахадон политикæ ивыныл. Уый у карз тох, арæх паддзахадон
æфсад дæр дзы архайы. Мидхæсты рæстæг дыууæ хæцæг фарсы кæрæдзийы ныхмæ тыхмитæ
аразынц, ома, исты паддзахад йæ сабыр цæрджыты бындзагъд куы кæны, уый мидхæст
хонæн нæу. Афтæ чысылдæр быцæутæ («змæстытæ») дæр мидхæсты бæрæггæнæнæй æдде
сты.

1945-æм азæй фæстæмæ мидхæстыты фæмардысты 25 милуан адæймагæй фылдæр, милуанты
сæ цæрæнбынæттæй ралидзын бахъуыди. Мидхæсты аххосæй бæстæ æрцæуы экономикон
къуырцдзæвæнмæ; Анголæ, Бирмæ æмæ Угандæ кæддæр уыдысты хорз фидæны бæстæтыл
нымад.

Мидæг быцæуæн йæ тынгад, иуæй-иу ахуыргæндтæм гæсгæ, хъуамæ уа 1000 мард
адæймаджы, цæмæй йæ «мидхæст» рахонæн уа, иннæ ахуыргæндтæ та бæлвырд кæнынц:
æппынкъаддæр 100 адæймаджы хъуамæ амардтаиккой фæйнæ хæцæг фарсмæ. Æндæр
критерий у 1000 мард адæймаджы мидхæсты иу азы дæргъы: уыцы критерий у, Суданы
дыккаг мидхæсты цы милуангай адæм фæмардысты, уыдонæй æрмæст чысыл хай, фæлæ
ахæм критеримæ гæсгæ мидхæстытæ нæ уыдысты нæдæр Цæгат Ирландийы быцæу, нæдæр
Африкаг Национ Конгрессы тох апартеиды ныхмæ.

1000 мард адæймаджы афæдзы дæргъы критеримæ гæсгæ, 1816 азæй 1997 азмæ дунейы
цыдысты 213 мидхæсты, уыдонæй 104 1944-æм азы фæстæ. Нырыккон дунейы, 2007-æм
азы уавæрмæ гæсгæ, мидхæстыты амæттаг сты 20 бæстæйы.

Лæппутæ фылдæр рæстæг скъолайы куы ахуыр кæнынц, адæмæн фылдæр æфтиæгтæ куы ис
æмæ бæстæйæн экономикон рæзт куы и, уæд къаддæр кæны мидхæсты риск.



https://os.wikipedia.org/wiki/%D0%9C%D0%B0%D0%B4%D0%B0%D0%B3%D0%B0%D1%81%D0%BA%D0%B0%D1%80

Координатæтæ: 18°45′00″ х. у. 46°50′00″ с. д.﻿ / ﻿18.75° х. у. 46.833333°
с. д. (G) (O)-18.75, 46.833333

Мадагаскар (бынæттон цæрджытæ хонынц æй Стыр Сакъадах[кæцæй ист у?] дæр) у
сакъадахон паддзахад Индийы фурды ныгуылæн хайы. Мадагаскар у дунейы цыппæрæм
стырдæр сакъадах, йæ фæзуат у 587 мин квадратон километры. Паддзахадмæ хауы,
Африкæйы скæсæйнаг былмæ ’ввахс цы чысыл сакъадæхтæ ис, уыдонæй цалдæр. Æдæппæт
бæстæйы цæрджыты нымæц хæццæ кæны 20 милуанмæ, сæ адæмыхатмæ гæсгæ сты
малагасиаг адæмы алыхуызон дæлкъордтæ, ис Хуссар Азийæ æрбацæуæг адæм дæр.

Мадагаскары ис уникалон æрдз. Дунейы цæрæгойтæ æмæ зайæгойты 5% ис Мадагаскары,
уыдонæй 80% ис ссарæн æрмæст уыцы сакъадахыл. Тæккæ зындгонд мадагаскайраг
цæрæгой у лемур.

Мадагаскары ис 5 климæтон (бæстыхъæды) зонæйы. Уыдонæй тæккæ карздæр у сакъадахы
хуссайраг был: ис дзы сыгъд æдзæрæгран.

Мадагаскары сæйраг æвзæгтæ сты малагасиаг æмæ францаг. Уыдонæй уæлдай ма
официалон статус ис англисаг æвзагæн дæр. Сакъадахы цæрджытæ сты æмхæццæ
негроидон-монголоидон расæйон къорды. Се ’взагмæ гæсгæ, мадагаскайрæгтæ сæ
сакъадахмæ æрбацыдысты, нырыккон Индонези кæм и, уыцы ранæй. Мадагаскайрæгтæ иу
адæмыхатт не сты, фæлæ дих кæнынц 18 знæмыл.

1896-æм азы Франц тыххæй байста Мадагаскар æмæ йæ йæ колони скодта. Æрмæст
1960-æм азы Мадагаскар ногæй сси хæдбар паддзахад.



https://os.wikipedia.org/wiki/%D0%9A%D1%83%D0%BA,_%D0%94%D0%B6%D0%B5%D0%B9%D0%BC%D1%81

Джеймс Кук (англ. James Cook; 1728-æм азы 27 октябры, Мартон, Йоркшир, Англис —
1779-æм азы 14 февралы, Гавайийы сакъадах) у англисаг хæстон денджыздзау,
иртасæг, картограф æмæ фыццакæнæг, Къаролон æхсæнады уæнг æмæ Къароладон ДХТ-йы
(Денджызон-Хæстон Тыхтæ) капитан. Æртæ хатты сраздзог Дунеон океаны раиртасыны
экспедициты, се ’ртæ дæр уыдысты зæххалварсонтæ. Ацы экспедициты заманы скодта
цалдæр географон ссардтæ. Лæмбынæггаст скодта æмæ сæ картæтыл ныссурæтта, йæ
агъоммæ Ньюфаундленды æвзæрзонгæ хæйттæ æмæ Канадæйы скæсæны донбылты, Австрали,
Ног Зеланди, Цæгат Америкæйы ныгуылæн донгæрæтты, Сабыр, Индийы æмæ Атлантикон
фурдты. Кук картографийыл бирæ рæстæг кæй хардз кодта, уый тыххæй йе скæнгæ
картæты фылдæр, сæ дырысад æмæ аккуратадæй, бирæ æзтыдæргъы уыдысты сæрты н’
ахизгæ, æмæ бирæ дæсазты, суанг XIX æнусы æмбисмæ, æххуыс кодтой денджыздзаутæн.

Зыдтой йæ куыд быхсон лæгæй æмæ лымæн ахастуагæй бынæттон цæрджытимæ. Йæхиформæ
революцигонд скодта денджызбалцы, куы сахуыр ис ахæм тæссаг æмæ арæх-уæрæх
низимæ хæцын, куыд цинга. Йæ мæлæтад ын уыцы хосы фæрцы фурдбалцты скуынæг
кодтой. Йæ балцы уыдис зындгонд денджыздзуты æмæ иртастджыты æгас плейадæ,
зæгъæм, Джозеф Бэнкс, Уильям Блай, Джордж Ванкувер, Джордж Диксон, Иоганн
Рейнголд æмæ Георг Форстер.



https://os.wikipedia.org/wiki/%D0%9A%D1%83%D0%B0%D0%B4%D0%B7%C3%A6%D0%BD

Куадзæн (гр. πάσχα) у чырыстон дины стыр бæрæгбон. Чырыстон уырнындзинадмæ гæсгæ
уыцы бон мæрдтæй райгас и Йесо Чырысти æмæ уымæй мæлæтыл фæуæлахиз.

Бæрæгбоны ирон ном фæзынди мивдисæг «ком уадзын»-æй. Уыцы бон чырыстон диныл
хæст адæм «ком уадзынц», ома нал дарынц ком.

Куадзæн у уалдзыгон, æхсызгондзинады бæрæгбон. 325-æм азæй фæстæмæ Куадзæн
æрцæуы, мæй йæ цалхыдзаг куы свæййы, уый фæстæ хуыцаубонмæ, апрелы дыккаг –
æртыккаг къуырийы хуыцаубонмæ. Куадзæн куыд равзæрд, уый бæраг у дзырд
комуадзæнæй, ома адæм сæ ком суадзынц, мархо нал фæдарынц. Адæм Куадзæнмæ сæхи
цæттæ кæнын райдайынц рагацау; хæдзары æфсин кæнæ æфсинтæ сцæттæ кæнынц
уæлибæхтæ, нозт, хæрд, бæгæны. Бæрæгбоны фынгыл сæрмагонд бынат ахсынц ахуырст
æйчытæ, цæхджын дæр сæ кæнынц. Сыхæгтæ, хæстæджытæ кæрæдзимæ арфæтæм фæцæуынц,
Чырысти райгас, зæгъгæ. Арфæгæнæгмæ айк авæрынц. Ныртæккæ бирæ адæм ком нал
дарынц, фæлæ раздæрты адæймаг айк райста æмæ дзы скомдзаг кодта, уæд уый амыдта
æмæ йæ ком суагъта.

Арфæтæ кæнынмæ фыццагдæр цыдысты ног мæрдджынтæм, загътой-иу сын ныфсæвæрæн,
зæрдæдарæн ныхæстæ. Куадзæны бон-иу хъæубæстæн уыд стыр бæрæгбон, сарæзтой-иу
иумæйаг куывд. Зарыдысты, кафыдысты, алырдыгæй хъуыст хъæлдзæг ныхас,
фæндырдзагъд. Уæлдай хъæлдзæгдæр уыдысты сывæллæттæ. Куадзæнмæ-иу сын бахуыдтой
ног дзаумæттæ. Сывæллæттæ хæдзæрттыл зылдысты æмæ сын алкæмдæр лæвæрдтой æйчытæ.



https://os.wikipedia.org/wiki/%D0%9A%D0%B0%D0%B9%D0%BC%D0%B0%D0%BD%D1%8B_%D1%81%D0%B0%D0%BA%D1%8A%D0%B0%D0%B4%C3%A6%D1%85%D1%82%C3%A6

Координатæтæ: 19°30′00″ ц. у. 80°30′00″ н. д.﻿ / ﻿19.5° ц. у. 80.5°
н. д. (G) (O)19.5, -80.5

Кайманы сакъадæхтæ (англ. Cayman Islands) у Стыр Британийы фæсденджызон
территори Карибы денджызы, Кубæ æмæ Ямайкæмæ ’ввæхс. Бæстæйы скæнынц æртæ
сакъадахы: Стыр Кайман, Чысыл Кайман æмæ Кайман-Брак. Ссардта сæ Колумб 1503 азы
10 майы, йæ 4-æм балцы рæстæг.

Сакъадæхты фæзуат у 259 км². Цæрынц дзы 40 мин ад. (2005): мулаттæ (40%),
урсытæ, креолтæ, негртæ. Цæрджытæй 4/5 цæрынц сакъадах Стыр Кайманыл.
Административон центр у Джорджтаун.

1863 азы Кайманы сакъадæхты систы Ямайкæйы дæлбар территори, фæлæ, Ямайкæ 1962
азы хæдбар паддзахад куы сси, кайманæгтæ бритайнаг паддзахады баззæйыны сфæнд
кодтой.

Кайманы сакъадæхтæ хъæздыг бæстæ у. Ардæм æрбацæуынц бирæ туристтæ АИШ æмæ
Канадæйæ (æрвылаз 2 милуанæй фылдæр), стæй офшорон финансон центр у (68 мин
компанийы дзы регистрацигонд сты, кусы дзы йæхи биржæ).



https://os.wikipedia.org/wiki/%D0%94%D0%BE%D1%81%D1%82%D0%BE%D0%B5%D0%B2%D1%81%D0%BA%D0%B8%D0%B9,_%D0%A4%D1%91%D0%B4%D0%BE%D1%80_%D0%9C%D0%B8%D1%85%D0%B0%D0%B8%D0%BB%D1%8B_%D1%84%D1%8B%D1%80%D1%82

Достоевский, Михаилы фырт Фёдор (уырыс. Фёдор Михайлович Достоевский)
(райгуырдис 1821 азы 30 октябры (11 ноябры) Мæскуыйы — амардис 1881 азы 28
январы (9 февралы) Бетъырбухы) у зындгонд уырыссаг фыссæг æмæ хъуыдыгæнæг.

Йæ фыд Андрейы фырт Михаил уыд дохтыр æмæ куыста рынчындоны мæгуыртæн. Йæ мад
Фёдоры чызг Мария (йæ чызгон мыггаг Нечаева) уыд сæудæджерты мыггагæй. Фёдор уыд
авд сабитæй дыккаг сывæллон.

Иу æнхъæлцмæ гæсгæ Фёдоры фыды къабæзты зæхмулк уыд Белоруссийы. Уыцы зæхмулк
1506-æм азы кæфты мæйы æхсæзæм боны, фыдыбæстæйы раз сгуыхтдзинæдты тыххæй,
æлдарæй райста бардарын Ртищев Иваны фырт Данилæ. Уæдæй фæстæмæ Ртищев æмæ йæ
бындартæ хуындысты куыд Достоевский бинонтæ.

Фёдорыл фынддæс азы куы сыххæст, уæд йæ мад тарнизæй амард æмæ фыд арвыста йæ
дыууæ хистæр фырты Фёдоры æмæ Михаилы (кæцы фæстæдæр фыссæг сси) Костомаровы
пансионатмæ Бетъырбухмæ. 1837-æм аз сси фыссæгæн ахъаззаг датæ. Уый уыд йæ мады
мæлæты аз, Пушкины (кæй сфæлдыстадимæ уый уыд зонгæ йæ сывæллоны бонтæй) мæлæты
аз, уый æддейы 1837-æм азы Фёдор ралыгъд Бетъырбухмæ. 1839-æм азы фыссæгæн
фехъусын кодтой йæ фыды амарды тыххæй: хъазайраг зæхкусджытæ Михаилы амардтой.

Достоевский æфсæддон службæйæ ауагъды иу аз агъоммæ фыццаг хатт ратæлмац кодта
æмæ мыхуыры рауагъта Бальзакы «Евгения Гранде» (1843). Афæдз фæстæдæр рацыд йæ
фыццаг уацмыс «Мæгуыр адæм», æмæ уайтагъд Фёдор сси разагъд фыссæг. Виссарион
Белинский стыр аргъ скодта ацы уацмысæн. Фæлæ иннæ чиныг «Цæрмыстыгъд» сымбæлд
нембарыныл.



https://os.wikipedia.org/wiki/%D0%94%D0%B0%D1%80%D0%B2%D0%B8%D0%BD,_%D0%A7%D0%B0%D1%80%D0%BB%D1%8C%D0%B7

Чарльз Роберт Дарвин (англ. Charles Robert Darwin [tʃɑrlz ˈdɑrwɪn]; 1809-æм азы
12 февралы — 1882-æм азы 19 апрелы) уыдис англисаг натуралист æмæ бæлццон. Йæ
хъуыдытæ æрдзон æвзæрсты тыххæй систы нырыккон эволюцийы синтетикон теорийы
бындур.

Чарылз Ро́берт Да́рвин (англ. Charles Robert Darwin; 12 февралы 1809 азы — 19
апрелы 1882) — английсаг натуралист æмæ бæлццон, фыццаг, чи йæ балæдæрдта æмæ
равдыста, алкæцы удæгас организм иумæйаг фыдæлтæй кæй эволюци кæны рæстæджы
мидæг. Йæ теорийы, кæцы фыццаг хатт мыхуыр æрцыд 1859 азы, "Хуызты равзæрд"-ы,
эволюцийы сæйраг змæлдых Дарвин схуыдта æрдзон æвзæрст æмæ æбæлвырд фæлдурæн.



https://os.wikipedia.org/wiki/%D0%93%D1%80%D0%B5%D1%87%D1%8A%D1%8B_%D1%85%C3%A6%D0%B4%D0%B1%D0%B0%D1%80%D0%B4%D0%B7%D0%B8%D0%BD%D0%B0%D0%B4%D1%8B%D0%BB_%D1%85%C3%A6%D1%81%D1%82

Гречъы хæдбардзинадыл хæст (æндæр ном — Гречъы революци; гр. Ελληνική Επανάσταση
του 1821) у грекъаг адæмы хотыхджын тох Османты империйæ хæдбардзинадыл.
Райдыдта 1821-æм азы æмæ æнтыстджынæй фæци 1832-æм азы Константинополы фидыды
бадзырдæй — уыцы документмæ гæсгæ Османты импери сразы ис Гречъы къаролад
саразыныл. Уыцы цаутæй райдыдта нырыккон Гречъы истори.

1827-æм азæй хæсты бацархайдтой Европæйы «стырдæр паддзахæдтæ» — Стыр Британи,
Франц æмæ Уæрæсе. Уæрæсейы империйы хæстонтæй уыцы хæсты фæмардысты дæс мины
бæрц.

Официалон паддзахадон æххуысы йеддæмæ, уыцы æмæ æндæр европæйаг бæстæты хицæн
цæрджытæ æрвыстой Грекъмæ æхца, хæцæнгæрзтæ, суанг ма сæхæдæг барвæндонæй тох
кодтой грекъæгты фарс. Зындгонддæр дæнцæгтæй иу у англисаг поэт Джордж Гордон
Байрон. Уый тох кодта растджыты фарс æмæ цæфтæй амардис 1824-æм азы.

Хæдбардзинад райсыны фæстæ Грекъ сси монархи, йæ сæргъы æрлæууыдис 17-аздзыд
бавариаг уæздан Отто.



https://os.wikipedia.org/wiki/%D0%93%D1%80%D0%B0%D0%BC%D0%BC%D0%B0%D1%82%D0%B8%D0%BA%C3%A6

Грамматикæ (гр. γραμματικὴ τέχνη «дамгъæты аивад») у, æвзаджы грамматикон арæзт
чи иртасы, æвзагзонынады ахæм къабаз. Уыцы æвзагыл раст æмæ мидисджын дзырдтæ,
дзырдбæстытæ æмæ хъуыдыйæдтæ куыд аразгæ сты, уый у грамматикæйы иртасинаг.
Æвзаджы сконд грамматикæ сфыссы иумæйаг грамматикон уæгæвæрдты.

Грамматикон арæзт æвзагæй æвзагмæ иухуызон нæу. Зæгъæм, испайнаг хъуыдыйад «me
gustan los coches rápidos» иронау зæгъæн ис «тагъд хæдтулгæтæ мæ зæрдæмæ
цæуынц». Ирон хъуыдыйады мивдисæг (цæуынц) у хъуыдыйады кæрон (йæ фылдæрхаттон
бынат), испайнаг хъуыдыйады та — номивæджы фæстæ (me gustan); иронау миногон
(тагъд) лæууы номдары раз (тагъд хæдтулгæтæ), испайнагау та — номдары фæстæ
(coches rápidos). Ома, хъуыдыйады мидæг дзырдты рæнхъæвæрд испайнаг æмæ ирон
æвзæгты бынтон æндæрхуызон у.

Дзырдæй-дзырдмæ тæлмац, æнæ грамматикон ивд, суанг хæстæгдæр æвзæгты ’хсæн
скæнæн нæй. Зæгъæм, дыгурон хъуыдыйад «Ба мæ домдта» иронау нæй зæгъæн уыцы
хуызы уый тыххæй æмæ цыбыр номивæг «мæ» мивдисæг æмæ йæ разæфтуаны ’хсæн сæвæрæн
нæй, ома раст у æрмæст «Бадомдта мæ».

Нырыккон грамматикæйы методтæ фæзындысты рагон Индийы, индиаг грамматисттæй
зынгонддæр у Панини (нæ эрæйы агъоммæ дыккаг æнус). Æмбарынæдты системæ æмæ бирæ
терминтæ фæзындысты рагон Грекъ æмæ Ромы (Аристотель, стоиктæ, александриаг
скъола, Варрон). XX æнусы райдианы онг æвзæгты сконд сфыссынæн ахуыргæндтæ пайда
кодтой латинаг æвзаджы æмбарынæдтæй — суанг Всеволод Миллеры ирон æвзаджы
грамматикæйы ис латинаг хауæнты нæмттæ æмæ латинаг грамматикæйы тæваг.



https://os.wikipedia.org/wiki/%D0%93%C3%A6%D0%B4%D1%8B

Гæды, дыгуронау тикис (лат. Felis silvestris catus) у хæдзарон цæрæгой. Фыццаг
чи сæрмахуыр кодта гæдыйы, уый уыдысты рагон Мысыры цæрджытæ; Мысыры гæдытæ
хордæттæ æхсынæгтæй хъахъхъæдтой.

Мысирæгтæн гæды цыппар мин азы размæ райдыдта лæггад кæнын. Уый канд мыстахсæг
нæ уыди, фæлæ хъахъхъæдта кувæндæтты хæзнатæ дæр. Мысираг гæды сыгъдæг цæрæгойыл
нымад уыди. Суанг ма сылгоймаг-хуыцау Бакотæн дæр уыд гæдыйы сæр.

XIV æнусы инквизици тынг бафхæрдта æназым гæдыты. Инквизитортæ уыдон дæлимонты
лæггадгæнджытæ хуыдтой. Ауыгътой сæ ауындзæнтыл, сыгътой сæ арты.

Уæрæсейы чырыстон дин гæдытæм фæлмæндæр цæстæй ракастис. Уыди сын моладзандонты
цæрыны бар. Раст зæгъын хъæуы фæстæдæр гæдыты сраст кодтой католиктæ дæр. Суанг
кардинал Ришельёйæн йæ хæдзары уыди цыппæрдæс фæлмæнхъуын гæдыйы.

Кæд китайаг гороскопы гæды нæй, уый у япойнаг æмæ вьетнамаг гороскопы уæнг
(китайаг Кроличы азы бæсты Япон æмæ Вьетнамы цæуы Гæдыйы аз). Китайаг таурæгъмæ
гæсгæ гороскоп уыры арæзта, æмæ йæ дзы гæды бауадзын нæ бафæндыд.

Урс гæды у иунæг цæрæгой, мæзджытмæ бацæуыны бар кæмæн ис, ахæм. Пысылмон
таурæгътæм гæсгæ, пехуымпар Мæхæмæт гæдыты уарзта: иу хатт кувыны рæстæг йæ
халаты дысыл бафынæй иу гæды; пехуымпар кувын куы фæци, уæд, цæмæй гæды ма
бахъыгдара, йæ дыс алыг кодта.



https://os.wikipedia.org/wiki/%D0%91%D1%83%D1%80%D0%B3%D0%B0%D1%81

Бургас (болг. Бургас, гр. Πυργος — Пиргос) у Болгарийы денджызы былгæроны дыккаг
стырдæр сахар (Варнæйы фæстæ) æмæ бæстæйы цыппæрæм. Йе ’мном облæст æмæ
хъæубæстæйы административон центр. Цæрджыты нымæц — 305 900 адæймаджы. Сахарæй
Софиямæ у 385 км, Пловдивмæ — 267 км, Варнæмæ — 133 км. У ахсджиаг транспортон
æлхынцъ (автовокзал, вагзал, порт, аэропорт).

Бургасы кмет (мэр) у Димитыр Николов (Æмбæстæгтæ Болгарийы европæйаг рапарахат
кæнынмæ (ГЕРБ)) равзæрстыты фæстиуæгмæ гæсгæ.

Сахары ис Турчы генералон консулад, стæй Белорусси, Румыни, Уæрæсе æмæ Украинæйы
цыты консулæдтæ.

Бургасы денджызон портмæ ис бæстæйы стырдæр уæргъты зилдух (ома, бæстæйы
ахсджиагдæр порт у). Кусын байдыдта 1903 азы 18 майы.

1960-æм азты Бургасмæ хæстæг скуыста нефткусæн завод, ныртæккæ у уæрæсейаг егъау
компани ЛУКойл-ы сконды. Нефты ракуыст у тынг ахсджиаг индустрийы къабаз, уымæ
гæсгæ сахары футболон командæ дæр «Нефтохимик (Нафтекс)» хуыины.

2007 азы 15 мартъийы Афинæты Уæрæсе, Грекъ æмæ Болгарийы хицæуæдтæ бадзырдтой
Сау денджызы дæлдон нефтуадзæн аразыныл «Новороссийск-Бургас-Александруполис».

Бургасы хорз бæстыхъæд у: фæлмæн зымæг æмæ тæвд сæрд. Бургасы бакæлæн ныййих
кодта æрмæст 1928 азы.



https://os.wikipedia.org/wiki/%D0%91%D0%B5%D0%BD%D0%B3%D0%B0%D0%BB%D0%B8

Бенгали (бенг. বঙ্গ, англ. Bengal) — Хуссар Азийы цæгат-скæсæны историон бæстæ,
йæ цæрджытæй фылдæр сты бенгайлæгтæ, дзурынц бенгайлаг æвзагыл. Абоны дуджы
Бенгалийы территори хауы дыууæ паддзахадмæ — Индийы ис хицæн штат Ныгуылæн
Бенгали, Скæсæйнаг Бенгали та зындгонд у куыд хæдбар Бангладеш. Регионы стырдæр
сахартæ сты Калькуттæ Индийы æмæ, Бангладешы сæйраг сахар чи сси, уыцы Даккæ.

Британийы империйы рæстæг (1947-æм азы онг) иугонд Бенгалийы фæзуат уыд
1 674 279 кв. км. Уыцы территорийы ныртæккæ цæры 210 милуан адæймаджы бæрц.
Бенгали у дунейы цæрæгджындæр бæстæтæй иу, цæрджыты æнгомдзинад дзы у 951,3
адæймаджы иу квадратон километрæн.



https://os.wikipedia.org/wiki/%D0%A8%D0%B0%D1%85%D0%BC%C3%A6%D1%82%D1%82%C3%A6

Шахмæттæ — уæлыстъол логикон хъазт, кæцы йæхи мидæг æмиу кæны аивад, зонад æмæ
спорты элементтæ. Ацы хъазт бирæ рæстæджы дæргъы нымад цыди æрмæст уæлдæр
æхсæнады ирхæфсæныл (ома, уæздæтты хъазтыл). Сæвзæрди æхсæзæм æнусы Индийы
æмæ-ма абоны онг дæр ахсджиаг бынат ахсы хъæзтыты ’хсæн.

Ал-Бируни йæ чиныг «Инди»-йы ныффыста рагон цымыдисаг таурæгъ. Уыцы таурæгъмæ
гæсгæ шахмæттæ ’рхъуыды кодта иу индиаг брамин. Æмæ йе ’рымысты тыххæй раджайæ
’рдомдта ницæййаг мызд: йæ ног хъазты хъазæн фæйнæгыл цал бацыдаид, уал мæнæуы
нæмыджы. Фыццаг чырæджы хъуамæ æвæрд æрцыдаид иу нæмыг, дыккаджы — дыууæ,
æртыккаджы — цыппар æмæ а.д. Куыд рабæрæг ис, афтæмæй æнæхъæн дунейы дæр уыйбæрц
мæнæу не ’рæмбырд уыдаид. Рауади дзы уыйбæрц, æмæ дзы байдзаг кæнæн уыдаид, 180
км³ бæрцуат кæмæн ис, ахæм хордон.

Ныр-ма йæ чи зæгъдзæн, уыдис уыцы хъуыддаг, æви нæ, фæлæ шахмæттæ Индийы кæй
сæвзæрдысты, уый у бæлвырд.

Æхсæзæм æнусы райдианы цæгат-хурныгуылæйнаг Индийы сæвзæрди, шахмæттæм
хæстæгдзинад чи дары, ахæм хъазт — чатурангæ, зæгъгæ. Хуызæй хъазт уыди шахмæтты
хуызæн, фæлæ сæ хицæн кодта дыууæ миниуæгæй: хъазджытæ уыдысты дыууæ нæ, фæлæ
цыппар (хъазыдысты дыууæгæйттæй къай къайы ныхмæ); хъазты цыд баст уыди хъазæн
хъулты æхстимæ. Алы хъазæгæн дæр дæлбариуæг кодтой фæйнæ цыппар фигурæйы (ладья,
бæх, пыл, паддзах) æмæ фæйнæ цыппар пешкæйы. Бæх æмæ паддзах цыдысты шахмæтты
куыд цæуынц, афтæ, фæлæ уæдыккон ладья æмæ пыл сæ нырыккон æрвадæлтæй уыдысты
бирæ лæмæгъдæр. Ферзь дзы бынтон нæ уыдис. Хъазт рамбулынæн хъуыдис знаджы æфсад
ныццæгъдын.

VI-VII æнусы ног хъазт базыдтой арабб. Уыдон чатурангæйы уагæвæрд раивтой:
хъазыдысты-иу дыууæйæ, дыууæ паддзахæй та иу сси ферзь, хъазæн хъултæй дæр нал
пайда кодтой. Æрымысыдысты мат, куыд хъазты кæрон.

Араббаг дунейы шахмæттæ тынг рапарахат сты, 847 азы фæзынди фыццаг чиныг
шахмæтты теорийы тыххæй (йæ авторы ном уыд Аль-Алли).



https://os.wikipedia.org/wiki/%D0%A7%D0%B0%D0%B2%D0%B5%D1%81,_%D0%A3%D0%B3%D0%BE

Уго Рафаэль Чавес Фриас (исп. Hugo Rafael Chávez Frías, райгуырдис 1954-æм азы
28 июлы Сабанетæйы - амардис 2013-æм азы 5 мартъийы Каракасы) уыдис Венесуэлæйы
президент.

Уго Чавес райгуырдис Венесуэлæйы сахар Сабанетæйы, скъолайы ахуыргæнджыты
бинонты 'хсæн. Æрыгон куы уыдис, йæ мады бæллиц уыдис, сауджын цæмæй суа, йæхи
та фæндыдис бейсболист суын. 1975-æм азы каст фæцис Æфсæддон академи, уый фæстæ
службæ кодта Венесуэлæйы десанты.

1992-æм азы 4 февралы Уго Чавес ссис растады фæтæг, фæлæ растад нæ фæрæстмæ,
Чавес бахаудис ахæстонмæ. 1994-æм азы ахæстонæй рацыдис уæды президент Рафаэль
Кальдерæйы хатырæй. Чавес уайтагъд сарæзта политикон «Змæлд V республикæ».
1998-æм азы фыццаг хатт ссис Венесуэлæйы президент.

2009-æм азы 10 сентябры, Мæскуымæ официалон балцы рæстæг, Уго Чавес фехъусын
кодта, йæ бæстæ Хуссар Ирыстоны æмæ Абхазийы хæдбардзинад «уыциу бон» кæй
банымайдзæн, уый тыххæй.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%9F%D0%B0%D1%80%D0%BA

«Хуссар Парк» (англ. South Park — дзурынц æй куыд /saʊθ pɑːrk/) у америкаг
мультсериал. Йæ саразджытæ сты Мэтт Стоун æмæ Трей Паркер. Хатгай йын йæ ном
фæзæгъынц куыд «Саут-Парк» кæнæ «Саус-Парк». Уый æвдыст цæуы кабелон телеканал
Comedy Central-ы, 1997-æм азæй фæстæмæ . Фильмы сюжеты бындуры ис чысыл сахар
Хуссар Парчы (Колорадойы штат) цæрæг цыппар лæппуйы æмæ се 'мбæлтты цард.
Сериалы фауынц Америкæйы культурæйы аиппытæ æмæ нырыккон дунейы цаутæ. Æнæуый та
критикæ кæнынц бирæ идейæтæ æмæ тобæгонд темæтæ, пароди æмæ сау юморы фæрцы.
«Хуссар Парк» цæуы изæры æрæгмæ æмæ йæ сæрмагондæй хонынц хъомыл адæмы
мультфильм .

Ныридæгæн эфиры фæзынди дыууадæс сезоны æмæ ныртæккæ цæттæгонд цæуы æртындæсæм
сезон. Æстæм сезонæй райдайгæйæ, ног сезонтæ уагъд цæуынц дыууæ этапæй: сæ иу
æрдæг рацæуы уалдзæджы, иннæ та — фæззæджы. Ныры рæстæджы сериал скæнджыты
контракт даргъгонд æрцыд 2011-æм азы онг, ома 13-æм сезоны фæстæ рацæудзæн дыууæ
сезоны фылдæр..

Уæрæсейы мидæг ацы филмы æвдыст цæуы MTV Россия-йы каналы æмæ телеканал 2×2-йы.
Фыццаг дыууæ сезоны æмæ метрæйдзаг филм уырыссаг æвзагмæ ратæлмац кодта Дмитрий
«Goblin» Пучков. Сериалы премьерæ Уæрæсейы æвдыст æрцыд канал «РЕН-ТВ» -йы.
Филмы фыццаг ном дзы уыди «Фыдцъылыз сахар „Хуссар Парк“» (уырыс. «Стрёмный
городок „Саус парк“») — ацы серитæн фонограммæ сарæзтæуыд «РЕН-ТВ»-йы каналы
заказмæ гæсгæ, текст кастысты актёртæ: Александр Клюквин æмæ Людмилæ Гнилова,
ныртæккæ MTV-йы «Хуссар парчы» фонограммæйыл кусынц «каналы хъæлæстæ» — Евгений
Рыбов æмæ Мария Трындяйкина.

Сериалы истори райдыдта 1992-æм азы: Колорадойы Университеты дыууæ студенты,
Паркер æмæ Стоун, сарæзтой цыбырметражон мультфильм «Цыппурсы дауæг». Уыцы æгæр
æнæхсæст конд фильмы архæйдтой фидæн «South Park»-ы лæппуты прототиптæ. Кæд
нырыккон сериалы афтæ нæу, уæддæр уыцы сериал-прототипы фидæн Эрик Картманы
хуыдтой Кенни, фæлæ персонажты ’хсæн уыдис фидæн Кенни Маккормикы прототип дæр —
апельсинхуыз басылыхъ кæуыл уыди, ахæм лæппу. Дыууæ кæрæдзи æнгæсæн лæппуйы та
систы Стэн Марш æмæ Кайл Брофловскийы прототиптæ. Мультфильмы сюжет у ахæм:
цыппар лæппуйы, сæхæдæг кæй сарæзтой, уыцы митын лæджы сæрыл акодтой кæлæнгонд
худ, уый райгас ис æмæ райдыдта архайын лæппуты амарыныл. Дыууæ хъайтары амæлынц
æмæ сæ иуы тыххæй хъуысы, фæстæдæр зындгонд чи сси, уыцы фразæ «Уыдон амардтой
Кеннийы!».

«Fox Broadcasting Company»-йы разамонджытæ федтой ацы фильм, æмæ 1995-æм азы
Брайан Грэден бафарста Паркер æмæ Стоуны цæмæй уыдон саразой дыккаг
цыбырметражон фильм. Брайан хъавыдис барвитын ацы фильм йе ’мбæлттæм куыд
Цыппурсы видео-лæвар. Мультфильм, кæцыйы ном уыди «Цыппурсы дауæг. Йесо Сантæйы
ныхмæ» уыди фидæн сериалы стилистикæмæ ’ввахсдæр, фæлæ уæд нырыккон сериалы
идейæ сын нæма фæзынди; персонажтæ уыдысты, нырыккон «Хуссар Парчы» цавæр сысты,
ахæмтæ. Эпизоды уыди Йесо æмæ Сантæ-Клаусимæ Цыппурсы «разамоныны» тыххæй куыд
хыл кодта, ахæм сценæ. Фæстæдæр уыцы цыбырметражон фильмы пайдагонд æрцыд эпизод
«Фыдцъылыз Цыппурс» (уырыс. «Очень дерьмовое Рождество»).

Видеофрагмент сси тынг популярон, уыимæ Интернеты фæрцы дæр; æнæуый, фильм
Джордж Клунийы зæрдæмæ тынг фæцыди. Уый адыл райдыдта сериалы саразыны идейæйыл
ныхас — фыццаг канал Fox, стæй та Comedy Central'имæ, кæм 1997-æм азы 13-æм
августы æвдыст æрцыди сериалы премьерæ.

Фыццаг сери хуынди «Картман æмæ хордзоны зонд» (уырыс. «Картман и анальный
зонд»), йæ премьерæ уыди 1997-æм азы 13-æм августы. Уый ногæй скондæуыд райдийæн
серийæ, кæцы фæстæдæр рацыди DVD'йы. Уыцы эпизоды уæдмæ фæзынди къорд персонажы,
кæцытæ фæстæдæр эпизодты систы иудадзыгон хъайтартæ (сæйраг хъайтарты йеддæмæ,
уыдон сты Шеф, мисс Крабтри, мистер Гаррисон, афицер Барбреди), æмæ цалдæр
характерон деталы (Кеннийы мæлæт, Венди Тестабургеры чи фены, уыцы омгæ Стэн,
Шефы зарæг сылгоймæгты тыххæй). Фыццаг Стоун æмæ Паркер хъавыдысты саразын
æрмæст æхсæз эпизоды. Цалынмæ йын йæ заставкæ нæ фæивдтой 4-æм сезоны, уæдмæ
ма-иу дзы «Цыппурсы дауæг»-æй кадртæ уыди. Сериалы райдианæй алы сезоны, кæд
уæлæнгай, фæлæ райдыдтой пароди кæнын алыхуызон телешоутæ, чингуытæ, фильмтæ;
иудадзыгон пародион цаутæ ныр онг сты «Хуссар Парчы» сæйраг бындуртæй иу.

Сериалæн музыкалон темæ ныффыстой къорд Primus-ы архайджытæ: Стоун æмæ Паркер
сты ацы къорды фанаттæ группы, æмæ уыдон арвыстой фыстæг Лес Клэйпулмæ «Цыппурсы
дауæджы» копийы иумæ. Фæстæдæр Primus фæзындысты эпизод «Шефы æххуысы», 11-æм
сезоны сери «Guitar Queer-o»'йы та хъуысы сæ зарæг «Кæсæг ахсæг Джон» (англ.
«John the Fisherman»).

1999-æм азы рацыдиc æххæстметражон анимацион фильм «Хуссар Парк: стыр, даргъ æмæ
æнæлыггонд» (уырыс. «Саут-Парк: большой, длинный и необрезанный»; англ. «South
Park: Bigger, Longer & Uncut»). Фильм уыдиc, æнæхъæн азы дæргъы кæй фæкодтой,
ахæм куысты фæстиуæг. Фильмы фыццаг ном уыдиc «South Park: All Hell Breaks
Loose», фæлæ, Паркер æмæ Стоунмæ гæсгæ, Америкæйы киноассоциаци æрлæууыдис йæ
номы мидæг дзырд «hell», зындоны ныхмæ, баивын æй кодта дызæрдыггаг, фæлæ фыццаг
бакастæй хуымæтæгдæр чи уыдис, уыцы дзырдыл. Фæлæ уый фæстæ Ассоциацийы
минæвæрттæ ацы информациимæ не сразы сты. Кинонывы миниуджытæ уыдысты мюзикл,
(фильмы мидæг пародигонд æрцыдысты Диснейы мюзиклтæ) политикон сатирæ æмæ
æнæуæздан, æвзæр юмор (уый райста рейтинг R, уый тыххæй æмæ уым æвдыст æрцыдысты
бирæ фыдмитæ æмæ дзы спайда чынди дзæвгар æлгъыстытæй). Сюжеты бындур уый мидæг
ис, æмæ Хуссар Парчы цæрæг ныййарджыты руаджы Терренс æмæ Филлипы фильмы
сывæллæттæй æркаст иваргонд æрцыди æмæ америкæгты 'хсæн Канадæйы тыххæй фыдæхы
рæзын райдыдта. Уыдон йеддæмæ фильмы æвдыст цæуынц Сайтан æмæ Саддам Хусейны
фæлварæн дуне байсынмæ.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%9A%D0%B8%D1%82%D0%B0%D0%B9%D1%8B_%D0%B4%D0%B5%D0%BD%D0%B4%D0%B6%D1%8B%D0%B7

Хуссар Китайы денджыз у æрдæгæхгæд денджыз Хуссар-Скæсæн Азийы, æрдæгсакъадах
Индокитай æмæ сакъадæхтæ Калимантан, Палаван, Лусон æмæ Тайваны ’хсæн. Хауы
Австрали-Азийы зæххастæуы денджызы бассейнмæ, Индийы æмæ Сабыр фурдты ’хсæн.

Китайæ, Японийæ æмæ Уæрæсейæ Сингапуры донкъубалмæ чи цæуы, уыцы наутæ Хуссар
Китайы денджызы сæ цыд аразынц Сæйраг денджызвæндагыл. Ацы фæндаг у тæккæ
цыбырдæр æмæ æдасдæр. Сæйраг денджызвæндагыл наудзугæнджытыл цы фактортæ æндавы,
уыдонæй сæйрагдæр у муссонтæ, стæй сæ тынг хъыгдарынц тайфунтæ.

Хуссар Китайы денджызы стырдæр бакæлæнтæ сты Тонкины (Бакбо) æмæ Сиамы
бакæлæнтæ. Дынджыр сакъадах — Хайнань.



https://os.wikipedia.org/wiki/%D0%A1%D0%B8%D0%B4%D0%B4%D1%85%D0%B0%D1%80%D1%82%D1%85%D0%B0_%D0%93%D0%B0%D1%83%D1%82%D0%B0%D0%BC%D0%B0

Гаута́ма Бу́ддæ (санскр. गौतम बुद्ध) уыдис легендарон удгоймаг, сарæзта ахуыр
«Цыппар уæздан æцæгдзинады», цардис Индийы нæ эрæйы агъоммæ VI—V æнусты. Куы
райгуырдис, уæд йын радтой ном Сиддхаттха Готама (пали) / Сиддхартха Гаутама
(санскрит) — «Готамæйы байзæддаг, йæ нысæнттæ æнтыстджынæй æххæстгæнæг»,
фæстæдæр йæ хонын райдыдтой Буддæ «райхъал уæвæг». Гаутамæйы ма уыимæ фæхонынц
Сакьямуни кæнæ Шакьямуни ома «зондджын Сакьяйы мыггагæй», кæнæ Татхагата
(санскр. तथागत, «Афтæ æрбацæуæг»).

Сиддхартха Гаутамæ у буддизмы сæйраг архайæг. Йæ уадзæндзырдтæ (уырыс.
изречения) æмæ ахуыргæнинæгтимæ дзымандытæ (диалогтæ) систы буддистон канон —
«Трипитакайы» бындур, арæзт та æрцыдис нæ эрæйы агъоммæ I æнусы.

Буддæ у цалдæр дины персонаж: канд буддизмы нæ, фæлæ, зæгъæм, боны æмæ индуизмы.
Астæуккаг æнусты фæстаг индиаг Пуранты (зæгъæм, Бхагавата-пуранæйы) æрцыдис
Вишнуйы аватарæйыл нымад Баларамайы бæсты.

Нырыккон буддизмы цы тексттæ æрфидар сты, уыдонмæ гæсгæ Сиддхартха Гаутама
райгуырдис сахар Капилавастумæ æввахс бынаты (лæууы Непалы; ныр уыцы бынаты
лæууы кувæндæтты бæстыхæйтты баст Лумбини) майы мæй æххæст цы æхсæвы уыд уæд
кшатрион Шакьяйы. Йæ райгуырæн бон у бæрæгбон буддистон бæстæты (Весак).

Гаутамæйы фыд уыдис Каппилаваттхуйы паддзах Магадхæйы, æмæ Гаутамæ райгуырдис
паддзахы фыртæй, йæ цард хъуамæ арвыстаид бонджынæй æмæ æппæтæй дæр æххæстæй.
Таурæгъмæ гæсгæ райгуырды размæ Гаутама йæ мадмæ фыны фæзындис урс пылы сурæты.
Бæрæгбоны рæстæг уæныкæсæг (уырыс. провидец) Аситæ загъта, зæгъгæ, ацы саби
суыдзæн кæнæ стыр паддзах, кæнæ диссаджы сыгъдæг адæймаг. Йæ фыд бæллыдис, цæмæй
уый суа зындгонд паддзах æмæ йæ уый охыл фæиппæрд кодта дины ахуырад æмæ
адæймаджы тухиты зонадæй.

Иухатт, йæ мойы боныл æртындæс азы куы рацыдис уæд Гаутамæ цалхдар (уырыс.
колесничий) Чаннæимæ рацæйцыдис йæ галуанæй æмæ федта «Цыппар равдысты»: зæронд
къуылых, рынчын адæймаг, æмбийгæ мард æмæ цардиппæрд (уырыс. отшельник). Гаутамæ
уæд бамбæрста царды хъысмæт — зæрондкæнын, рынчындзинад æмæ мæлæт æнæмæнг кæй
æрцæуынц, мæгуыртæ хъæздгуытæй бирæ фылдæр кæй сты, æмæ фæстагмæ хъæздгуытæ дæр
рыг кæй фестынц. Уый бамбаргæйæ Гаутамæ 29-аздзыдæй ныууагъта йæ хæдзар, йæ
бинонты æмæ йæ мулк æмæ сси цардиппæрд.

Йæ бынтæ ныууадзгæйæ йæ царды нысан сæвæрдта тухитæй куыд фервæзæн ис, уый
базонын. Райдыдта ахуыр кæнын йогикон медитаци дыууæ цардиппæрд брахманы
разамындмæ гæсгæ æмæ кæд ацы хъуыддаджы уæллоз къæпхæнтæм схызтис, уæддæр йæ
куыст нымадта æнæнтыстыл.

Йæхиуыл скодта цæугæцардгæнæг моладзаны дзаума æмæ араст ис хуссар-скæсæны
Индимæ. Райдыдта тызмæг цардиппæрды цардыл ахуыр кæнын æмæ йæхи тухæнæй марын.
Æхсæз азы фæстæ мæлæты дуарыл лæугæйæ фæхатыд, тызмæг аскезон методтæ ногæй йын
кæй ницы дæттынц. Уæд ныууагъта йæ буар удхарæй марын æмæ афтид медитаци йæ
куыст скодта, æмæ рабæрæг кодта астæуккаг фæндаг — хи домæнтæ дæр иууыл æххæст
кæнынмæ ма бæллын æмæ дæхи удхарæй дæр ма марын. Фикус бæласы бын сбадти (уый
тыххæй ацы бæласы райдыдтой хонын Бодхийы бæлас), æмæ ард бахордта, уæлæмæ кæй
нæ сыстдзæн, цалынмæ æцæгдзинад нæ базона, уæдмæ. Æнæнхъæлæджы йæм æрцыди
куырыхон зонд. Уæдæй фæстæмæ йæ хонын райдыдтой Буддæ. Уый у санскритаг дзырд
æмæ амоны: Рухс зонды хицау. Афтæмæй «райхъал ис», майы мæй цалхыдзаг куы уыд,
уыцы рæстæг. Уæд ыл цыдис 35 азы. Уæд æй райдыдтой хонын Гаутама Буддæ кæнæ
афтиддæр «Будда». Йæ хъуыдытæ Буддæ парахат кодта, цæугæдон Гангы был цы сахар
уыд, уым — Бенарессы. Йæ хъуыдыты апп та арæзт у цыппар хайæ, цыппар фарнхæссæг
къабазæй:

Уыцы рæстæг Буддæ хъуамæ равзæрстаид — разыйæ баззайа йæхи суæгъдыл æви æндæр
адæмы дæр ууыл ахуыр кæнын байдайа. Æнхъæл уыдис æмæ дуне гæнæн ис æмæ ахæм арф
æмбарындзинадмæ цæттæ нæма у, фæлæ уæддæр кæроны сфæнд кодта Сарнатхмæ ацæуын
æмæ фыццаг динамынд бакæсын Саджы бæласдоны. Уыцы амынды раргом кодта «Цыппар
уæздан æцæгдзинады» æмæ астæуккаг фæндаджы домæнтæ.

Буддæ уæлæргом кодта (уырыс. подчеркивать) хуыцау кæй нæу. Буддæ — зондамонæг
уыцы фæлдисондтæн кæдон снысан кодтой ацы фæндагыл ацæуын æмæ Райхъалдзинадмæ
бацæуын æмæ базонын æцæгдзинад æмæ бæлвырдад куыд сты афтæ.

Йæ царды дарддæр цы 45 азы фæцард, уыцы рæстæг балцы цыдис цæугæдон Гангы
дæлвæзыл астæуккаг Индийы, амыдта йæ ахуырад алы хуызон адæмæн, уыдонимæ
ерысгæнæг динты æмæ философиты фарсхæцджытæн дæр. Йæ дин уыдис æргом алы расæ
æмæ кълæстæн дæр æмæ йын нæ уыд ницавæр кастон структурæ. Бындур æрæвæрда
буддистон моладзанты комуннæ («Сангхайæн»), цæмæй йæ ахуырад ма фæсæфа йæ
кæройнаг «Ниббаны» фæстæ æмæ дунейæ ацæуыны фæстæ. Йæ фæдыл араст сты уыцы
коммунæмæ мингай ног здæхтытæ.

Уæд расидтис — æххæст кæй райхъал, кæй бамбæрста адæймаджы тухиты æмæ удхорты
аххос æмæ цы хъæуы уый аиуварсгæныныл. Уыцы æнкъарæн раргом кодта «Цыппар уæздан
æцæгдзинады». Иууылбæрзонддæр райхъалдзинад, цыфæнды фæлдисондæн йæ бон кæмæ у
бахæццæ уын, хуыйны ниббана (пали; нирванæ — санскрит). Куы йыл цыдис 80 азы,
уæд сфæнд кодта дунейæ ацæуын. Бахордта йæ фæстаг хойраг, снывонд ын æй кодта
куырд Чунда, æмæ йæхи æвзæр хатын райдыдта. Йæ фæдонтæй ма иу хатт бæлвырд
базыдта, йæ ахуырад раст æмбæрст æмæ хъахъхъæд кæй æрцæудзæн æмæ майы цæлхдзаг
мæйы амардис. Йæ фæстаг ныхæстæ уыдысты: «Хæйттæй амад цы у, уый æрбайсæфы.
Æнувыд ут!»

Сæйрагдæр амонæн Буддæйы царды рæстæджы тыххæй у буддистон император Ашокæйы
паддзахиуæджы райдайæн. Ашокæйы эдиктты бындурыл æмæ‐иу минæвæртты кæмæ арвыста,
уыцы эллинаг паддзæхты паддзахиуæджы рæстæгмæ гæсгæ, ахуыргæндтæ датæ æвæрынц
Ашокæйы хицауиуæг 268 аз нæ эрæйы агъоммæ. Палийаг равзæрæнтæ дзурынц Буддæ
фæмард ацы хабарæй 218 аз раздæр. Иууылдæр равзæрæнтæ дзурынц Буддæ амард цыппар
æмæ ссæдзаздзыдæй, æмæ уыдæттæм гæсгæ рауад датæ 566-486 азты нæ эрæйы агъоммæ.
Уый у «даргъ хронологи» (long chronology) кæй хонынц, уый. Альтернативон «цыбыр
хронологийы» (short chronology) бындур сты санскритаг равзæрæнтæ цæгат-индиаг
буддизмы Скæсæн Азийы чи баззадис. Ацы версимæ гæсгæ Буддæ амардис 100 азы
раздæр Ашокæйы паддзахадиуæджы размæ, æмæ уый дæтты ахæм датæ: 448—368 азтæ нæ
эрæйы агъоммæ. Уыимæ иуæй-иу скæсæйнаг традициты Буддæйы мæлæты датæйыл нымайынц
949, кæнæ 878 аз нæ эрæйы агъоммæ, Тибеты та — 881 аз нæ эрæйы агъоммæ.

Радиоæвзалыгуыр анализ æвдисы, иуæй-иу цæрæнрæттæ, Буддæ кæй бабæрæг кодта
Палийаг канонмæ гæсгæ, нæ уыдысты нырма арæзт, адæм дзы нæма æрцардысты мах
дуджы 500-æм азы размæ (±100 азы) æмæ уый дызæрдыгыл æфтауы датæ 486 аз нæ эрæйы
агъоммæ. Уый едтæмæ ма цы информаци йы джайнизмы историйыл дзуры Буддæ æмæ
Махавира, джайнты раздзог, дыууæйæ дæр амардысты 410 æмæ 390 азты астæу.



https://os.wikipedia.org/wiki/%D0%A1%D0%B0%D1%85%D0%B0%D1%80%C3%A6

Сахарæ у дунейы стырдæр тæвд æдзæрæгран. Йæ фæзуат у 9 милуан квадратон
километры бæрц, уый ахсы Цæгат Африкæйы фылдæр хай, Сырх денджызæй Атлантикон
фурды былгæронмæ. Уыцы территори йæ фæзуатмæ гæсгæ абæрæн и АИШ кæнæ Европæйы
территориимæ.

Сахарæйы ис, йæ бæрзæнд 180 метры кæмæн у, ахæм бархантæ (змисы обæуттæ).
Æдзæрæграны фылдæр хай змисджын нæу, фæлæ у, хамадæ кæй хонынц, ахæм — ома
дурджын быдыр (Сахарæйы 70% бæрц).

Æдзæрæграны ном у араббаг дзырд «сахра»-йæ (араб. صَحراء‎‎), нысан кæны
хуымæтæджы «æдзæрæгран». Сахарæйы чи цæры, уыдонæй фылдæр дзурынц араббагау.



https://os.wikipedia.org/wiki/%D0%A0%D0%BE%D1%82%D1%82%D0%B5%D1%80%D0%B4%D0%B0%D0%BC

Роттердам (нидерл. Rotterdam) у Нидерландты дыккаг стырдæр сахар. Цæрынц дзы 600
мин адæймаджы бæрц (2007), йæ алфамбылай цæрæнрæттимæ — 1,1 милуан. Сахар лæууы
цалдæр цæугæдæттæ æмæ каналты былтыл, уыдонæй стырдæр у цæугæдон Маас — Европæйы
ахсджиаг доны траспорты фæндаг.

Уый у стыр транспортон, æфсæнвæндагон æлхынцъ æмæ порт. Роттердамы порт у
Европæйы тæккæ стырдæр, 2004-æм азы онг уый уыдис дунейы стырдæр (уæргъты
бæрцуатмæ гæсгæ).

Фашистты æфсад Нидерландтæм бырсын байдыдта 1940-æм азы майы. Нидерландаг æфсад
карзæй хъахъхъæдта Роттердамы сахар. Уыцы ныхмæлæуд ныссæндынæн немыц æркалдтой
бомбæтæ Роттердамыл, уый уыд 1940-æм азы 14 майы. Сахар егъау зиан баййæфта: 24
мин амæддзæгтæ хæлд æрцыдысты 15 минуты дæргъы. 800 адæймаджы бæрц дзыхъмард
фесты, 80 минæй фылдæр систы æнæхæдзар, Роттердамы зæронд центр хæлддзаг
фестадис.

Уыцы цау у сахары историйы зынгæдæр трагеди. Роттердамы центры лæууы мысæн
мæсыг, уый мидæг æвæрд дзæнгæрæг алы бон дæр цæгъды бомбакæлæн 1940-æм азы куы
райдыдта, уыцы иу рæстæг.

Роттердамы цæрджыты æрдæгæй фылдæр сты эмигранттæ — сæ фылдæр Суринам, Турк æмæ
Æввахс Скæсæнæй. Роттердамы бургомистр (мэр) сси Ахмед Абуталеб — Ныгуылæн
Европæйы фыццаг мэр, Европæйы æдде чи райгуырд æмæ йæ динмæ гæсгæ пысылмон чи у,
ахæм. Абуталеб райгуырдис 1961-æм азы Мароккойы, æхсæрдæс азы йыл куы цыди, уæд
йæ ныййæрджытæ йæ семæ райстой Нидерландтæм.

Роттердамы у Æппæтдунеон эсперантойы ассоциацийы сæйраг къантор (эспер. Centra
Oficejo de UEA).



https://os.wikipedia.org/wiki/%D0%9D%D0%BE%D0%B3_%D0%97%C3%A6%D1%85%D1%85

Ног Зæхх (уырыс. Новая Земля) у сакъадæхты къорд Цæгаты Ихджын фурды, Карæйы æмæ
Баренцы денджызты ’хсæн. У Уæрæсейы Федерацийы Архангельсчы облæсты хай.

Сакъадæхты къорды ис бирæ чысыл сакъадахы æмæ дыууæ егъау сакъадахы: Хуссар æмæ
Цæгат, уыдоны ’хсæн та нарæг (2—3 км) донкъубал Маточкин Шар. Геологийы
цæстæнгæсæй сакъадæхтæ сты Уралы хæхтæн сæ дарддæрдзу.

Бынæттон цæрджытæй ам цæрынц æрмæст неннæгтæ. Сæ нымæц у 100 адæймаджы бæрц.
Цæрынц цуан кæнынæй.

1954-æм азы 17 сентябры Ног Зæххы байгом ядерон полигон. Полигоны ис æртæ
быдыры:

1955-æм азы 21 сентябры райдайгæ 1990 24 октябры онг ам срæмыгъд 135 ядерон
ифтыгъды, уыдонæй 42 дæлзæхх, 87 уæлдæфы, 2 денджызы уæлцъар, 3 денджызы
дæлцъар.

1963-æм азы августы Советон Цæдис æмæ АИШ бафыстой бадзырд, кæцымæ гæсгæ нал
рамыгътой ядерон бомбæтæ атмосферæ, космос æмæ денджызы. Дæлзæххон фæлвæрæнтæ
цыдысты 1990-æм азы онг (уæд фехъуысын кодтой ядерон фæлвæрæнты мораторий). Кæд
ядерон бомбæтæ ам нал фæлварынц, уæддæр полигон кусы.



https://os.wikipedia.org/wiki/%D0%9C%D0%BE%D1%81%D0%BA%D0%B8%D1%82%D0%BE%D0%BD_%D0%B1%D1%8B%D0%BB%D0%B3%C3%A6%D1%80%D0%BE%D0%BD

Москитон былгæрон (англ. Mosquito Coast) у мискитойаг адæмы номæн хуынд æрдзон
бæстæ Централон Америкæйы Карибы денджызы былгæрон. Бирæ рæстæг (1655—1860) æм
бритайнаг интерестæ хъахъхъæнæг хицæн паддзахад уыди, фæлæ йæ 1894 азы байста
Никарагуæйы хицауад. 1960 азы Æхæснадæмон юстицийы тæрхондон Москитон былгæроны
цæгатаг хай радих кодта Гондурасæн. Москитон былгæроны фылдæр хай баззæд
Никарагуæйы. Регионы стырдæр сахар у Блуфилдс, Атлантикон Цæгаты автономон
регионы центр.

Москитон былгæроны цæрынц Никарагуæйы 118 мин адæймаджы, уыдонæй 57% сты
мискито, 22% креолтæ (африкаг-европæйаг къайæдты байзæддæгтæ), 15% метистæ
(индейаг-европæйаг), 4% сумойаг адæм (индейаг), 1% гарифунæйаг адæм
(индейаг-африкаг), 0,5% чинтæ æмæ 0,5% рамæйæгтæ (индейаг).

Бынæттон цæрджытæн сæвзæрди хигъæдон культурæ; дзурынц, испайнаг æвзаджы
йедтæмæ, англисаг æвзаджы здæхтытыл, мискитойаг, сумойаг æмæ æндæр æвзæгтыл.



https://os.wikipedia.org/wiki/%D0%9C%D0%B8%D0%BB%D0%BE%D1%88%D0%B5%D0%B2%D0%B8%D1%87,_%D0%A1%D0%BB%D0%BE%D0%B1%D0%BE%D0%B4%D0%B0%D0%BD

Слободан Милошевич (серб. Слободан Милошевић; 1941-æм азы 20 августы — 2006-æм
азы 11 мартъийы) — Югославийы президент (1989—1997), уыцы паддзахады фехæлды
фæстæ Сербийы президент (1997—2000).

2001 азæй Милошевич бадтис ахæстоны Гаагæйы, зылын æй кодтой хæстон фыдракæндтæ
æмæ геноциды тыххæй. Тæрхоны процесс йæ кæронмæ не ’рхæццæ — 2006-æм азы 11
мартъийы Милошевич амардис Гаагæйы трибуналы ахæстоны зæрдæйы низæй. Йæ амæлæты
агъоммæ кæддæры президент куырдта, цæмæй йæ арвитой Мæскуымæ — ахæстоны
дохтыртыл æууæнк ын нал уыд; фæлæ йæ нæ ауагътой, уый рæсттæрхонæй алидзынмæ
хъавы, зæгъгæ, ахæм аххосæй.



https://os.wikipedia.org/wiki/%D0%9C%D0%B0%D1%80%D0%BA%D1%81,_%D0%9A%D0%B0%D1%80%D0%BB

Карл Генрих Маркс (нем. Karl Heinrich Marx; 5 майы 1818 азы, Трир — 14 мартъийы
1883 азы, Лондоны) — гермайнаг философ, социолог, экономист, фыссæг, поэт,
политикон журналист, æхсæнадон архайæг. Йæ бакуысттæ систы коммунистон æмæ
социалон змæлды æмæ идеологийы бындуртæ, схуынгæйæ куыд «марксизм». Ахæм куыстты
автор, куыд «Коммунистон партийы манифест» (мыхуыр уыди 1848 азы) «Капитал»
(1867 азы). Йæ кæцыдæр куысттæ ма сты йе ’мвæнд Фридрих Энгелсимæ фыст.
райгуырди Триры, Австрийы, æмæ уыди æртыккæгæм сывæллон уираг авдакъат Генрих
Марксы бинонты. Йæ мад — Генриеттæ Прессбург, уыдис с. Неймегенæй, Нидерлæндты,
раввинты мыггагæй. 1817 азы, Къарлы фыд Генрих йæхи саргъуыдта (протестантад
райста), цæмæй тæрхондоны уынаффæгæнæгы хæсад ма фесафа. Йæ ус æмæ йæ сывæлæттæ
та аргъуыд æрцыдысты 1824—1825 æзты.

«Фейербахыл тезисты» Маркс ралæууыд æнæхъæн развæды материализм æмæ идеализмы
критикæимæ. Фыццагы фæнысан кодта йæ пассивон-фæлгæсæн характер, дыккагы та
критикæ кæны адæймаджы архайд айдагъ йæ монон уагæй кæй æмбарынц. Се дыууæйы
ныхмæ дæр Маркс æвæры практикæйы, кæцымæ кæсы куыд предметон æмæ материалон
архайдмæ. Уый нымайы æхсæнадон цард «уæвгæйæ практиконыл». Æурдыгæй, философимæ
Марксæй бахæсстæуы нæуæг предметон облæст — адæмы рацарæзтон архайды сферæ. Уый
æмбарын кæны идеалон, куыд материалоны рæдæмæн гоймаджы сæры. Маркс куыд
æнхъæлы, афтæ, хъуыдытæ æмæ идеатæ сты индивид æмæ ’хсæнады лæдæрæны мидæг,
хæссынц æрмæстдæр зæххон равзæрд æмæ цын ис бæрзондорганизацигонд материйы
миниуæг. Маркс йæ хъус дары зонады сæрмагонд хаймæ, куыд сæйраг ахадæн тыхмæ,
социалистон скондады. Уый æвдыстæуы сæрибар кооперативон фæллойы системæйы
хуызы.



https://os.wikipedia.org/wiki/%D0%9B%D0%B0%D1%80%D0%B8

Лари (гуырдз. ლარი; ) у Гуырдзыстоны æхцайы иуæг (валютæ). Йæ ISO 4217 код у
GEL. Лари зилдухмæ бацыдис 1995-æм азы, Эдуард Шеварднадзе бæстæйы сæргъы куы
уыдис, уæд.

Æппæт банкнотæты чъылдым фарсыл ис англисагау фыст номинал (англ. Georgia. One
Lari; Georgia. Two Lari) æмæ афтæ дарддæр.

Раззаг фарсыл: номдзыд нывгæнæг Пиросманийы сурæт æмæ фыст «Пиросмани
1862—1918». Чъылдым фарсыл: Гуырдзыстоны сæйраг сахар Тбилисы панорамæ æмæ
Пиросманийы нывæй хъуас.

Раззаг фарсыл: гуырдзиаг композитор Захар Палиашвилийы сурæт æмæ фыст «Захария
Палиашвили 1871—1933», галиуырдыгæй та — йæ оперæ «Абессалом æмæ Этери»-йы
увертюрæйы нотæтæ. Чъылдым фарсыл: Оперæ æмæ балеты Тбилисы паддзахадон
академион театры бæстыхай.

Раззаг фарсыл: гуырдзиаг академик Иван Джавахишвили æмæ фыст «Иване Джавахишвили
1876—1940». Чъылдым фарс: Иван Джавахишвилийы номыл Тбилисы паддзахадон
университеты бæстыхай, дæлейы та — гом чиныг æмæ цæрæгойау нывæфтыд,
галиуырдыгæй — цомахъы статуй (нæ эрæйы агъоммæ III миназ) æмæ Гуырдзыстоны
картæ.

Раззаг фарсыл: гуырдзиаг поэт æмæ æхсæнадон архайæг Акакий Церетелийы сурæт æмæ
фыст «Акакий Церетели 1840—1915», зæрвæтыкк æмæ дидинтæ калæг къалиу. Чъылдым
фарсыл: гуырдзиаг нывгæнæг Давид Какабадзейы мады сурæт йæ нывæй «Имерет — мæ
мад», стæй ма сæнæфсиры къалиутæ.

Раззаг фарсыл: гуырдзиаг поэт æмæ æхсæнадон архайæг Илия Чавчавадзейы сурæт æмæ
фыст «Илья Чавчавадзе 1837—1907», галиуырдыгæй та — уый кæй бындур савæрдта,
уыцы журнал «Гуырдзыстоны фидиуæг» (Сакартвелос моамбэ) æмæ газет «Ивери», стæй
йæхи дзауматæ. Чъылдым фарсыл: Тбилисы бындурæвæрæг паддзах Вахтанг Горгасалы
сурæт. Фоныл та — XVIII æнусы Тбилисы картæ, Вахушти Багратионийы конд, æмæ
зæронд Тбилисы панорамæ æд Нарикалайы уынд.

Раззаг фарсыл: Ус-паддзах Тамары сурæт. Галиуырдыгæй та — грифон Самтависийы
аргъуаны сисæй. Чъылдым фарсыл: Зодиачы нысан «Ахсæг», XII æнусы гуырдзиаг
миниатюрæ.

Раззаг фарсыл: гуырдзиаг поэт Шота Руставелийы сурæт æмæ фыст «Шота Руставели
XII æ.», галиуырдыгæй та композици «Кресты схаст». Чъылдым фарсыл: композици
«Даниил цомахъы хуыккомы» æмæ Мартвилийы моладзандонæй рельеф æд фыст «Мартвили
VII æнус».

Раззаг фарсыл: национ хъабатыр Кайхосро (Какуцæ) Чолокашвилийы сурæт. Фоныл та
гуырдзиаг культурæйы хицæн объекттæ. Чъылдым фарсыл: Сухумы уынд, абхазагау фыст
«200 ларийы».



https://os.wikipedia.org/wiki/%D0%9A%D1%8A%D0%B0%D1%81%D0%BF%D1%8B_%D0%B4%D0%B5%D0%BD%D0%B4%D0%B6%D1%8B%D0%B7

Къаспы денджыз (хъазах. Каспий теңізі, уырыс. Каспийское море, туркм. Hazar
deňzi, перс. دریای خزر, азерб. Xəzər dənizi) у, цæхджын дон кæмæн ис, ахæм егъау
цад Кавказæй скæсæнырдæм. Цады былтæ хауынц фондз паддзахадмæ (Азербайджан,
Иран, Туркменистан, Уæрæсе æмæ Хъазахстан). Дунейы стырдæр цад у, æмæ, йæ асы
фæрцы, хонынц æй «денджыз».

Егъау цадмæ æфтынц 130 цæугæдоны. Уыдонæй стырдæртæ сты Волгæ, Терк (Уæрæсе),
Урал, Эмбæ (Хъазахстан), Къуар (Азербайджан), Самур (Уæрæсе æмæ Азербайджаны
арæн), Атрек (Туркменистан) æмæ æндæртæ. Волгæ, Урал, Терк æмæ Эмбæ дæттынц,
Къаспы денджызмæ афæдзы дæргъы цы дон æфты, уымæй 88—90 %.

Къаспы денджызы былтыл цы сахартæ и, уыдонæй стырдæр у Азербайджаны сæйраг сахар
Баку.



https://os.wikipedia.org/wiki/%D0%98%D0%BD%D0%BA%D0%BE%D1%82%D0%B5%D1%80%D0%BC%D1%81

Инкотермс (англ. Incoterms, International commerce terms) - æхсæнадæмон уагæвæрд
паддзахадон оргæнтæй, юридкион компанитæй æмæ 'нæхъæн дунейы коммерсанттæй
нымад, куыд æхсæнадæмон уæййагады 'ппæты архайгæдæр терминты æмбарынкæнынад,
дзырдуаты формæйы, кæцы æмхуызон æмбарын кæны æппæт арæхдæр дзургæ сæудæджерон
терминтæ æддæгон уæййагады, уæлдайдæр та йæ хай франко - бæрнад уæйгæнæгæй, кæм
ахизы æлхæнæгмæ, уыцы ран.

Инкотермс-2010-ы сты нысангонд 11 термины, кæдонæй 7 бæззынц бындурон фæласты
алыхуызон транспортæн дæр.

Ноджы ма Инкотермс-2010-ы нысанггонд сты 4 термины, кæдон хауынц æрмæстдæр
денджыз-транспортмæ æмæ территориалон дæтты транспортмæ:''



https://os.wikipedia.org/wiki/%D0%94%D1%80%D0%B5%D0%B9%D0%BA,_%D0%A4%D1%80%D1%8D%D0%BD%D1%81%D0%B8%D1%81

Сэр Фрэнсис Дрейк (англ. Francis Drake; иу-1540 азы — 28 январы 1596 азы) у
англисаг денджыздзау, корсар, вице-адмирал. Фыццаг англисаг, зæххыалыварсон балц
сæххæст кæнынмæ чи фесгуыхти (1577-1580 ææ.).

Испайнаг флоты (Æнæбасæтгæ Ардмадæйы) ныддæрæн кæныны активон хайадис Гравелины
тохы (1588), Дрейчы сæрæн архæйдты руаджы, англис сæхицæй бирæ фылдæр æфсадыл
фæуæлахиз сты.

Фрэнсис Дрейк райгуырди Кроундейлы, Тавистокмæ хæстæг, Девоншираг фермер,
фæстæдæр сауджын суæвæгы, Едмунд Дрейкы хæдзары, . Иууыл-иумæ сæ бинонты уыди
дууæдæс сывæллоны, Фрэнсис сæ хистæр. 1549 азы Дрейктæ æрцардысты Кенты.
12-азыкконæй Фрэнсис сси юнгæ, хæрзтæлас науыл (баркæйы). Науы хицауы зæрдæмæ
афтæ тынг фæцыди, сæ дард бавæййаг уыди, æмæ бафæдзæхста, йæ мæлæты фæстæ нау
Фрэнсисæн куыд радтой. Æмæ афтæ, 18 азыкконæй æххæст капитан сси.

1567 азы абалц кодта Гвиней æмæ Вест-Индимæ, йæ бавæййаг Джон Хокинсы науæй
командæгæнгæ, цагъардзау экспедицийы. Экспедицийы, мексикайнаг гæнæх
Сан-Хуан-де-Улуайы цур, англисæгты наутæ испайнаг æфсады æрбабырсты бын фесты
æмæ сæ фылдæр ныгъуылд æмæ дæрæн æрцыдысты. Æрмæст ма дзы дууæ науы, Дрейк æмæ
Хокинсыуæттæ аирвæзтысты. Англисæгтæ æрдомдтой испайнаг къаролæй, цæмæй сын сæфт
наутæн бафида. Къарол, кæй зæгъын æй хъæуы, не сразы ис. Уæд Дрейк рахъæр кодта,
йæ бон цыдæриддæр суа, уый кæй байсдзæн Испанийы къаролæй.

1572 азы араст ис хискæнгæ экспедицийы Вест-Индийы испайнæгтæ цы рæтты
бардардтой, уырдæмты æмæ байста с. Нобре-де-Дьос, Панамæйы хуыйæндоны, стæй -
цалдæр науы Картахены донлæууæны цур. Уыцы рейды цыды, Дрейк Панамæйаг
донкъубалы рацахста испайнаг "Æвзист караван" (30 тоннæмæ ’ввахс ыл ластой
æвзист), кæцы цыди Панамæйæ Номбре-де-Дьосмæ. 1573 азы 9 августы Дрейк æрыздæхт
Плимутмæ хъæздыг æмæ æгас Английæн зындгонд капитанæй.

1577 азы 15 ноябыры Фрэнсис та афурдбалц кодта ус-къарол Елизаветæйы фæдзæхстмæ
гæсгæ, Америкæйы сабырфурдон донгæрæттæм. Балцы официалон нысан уыдис ног
зæххытæ бакæнын, сæрмагондæй Австрали. Фæлæ æцæгæй та Дрейк хъуамæ ныттæлæт
кодтаит цасфылдæр испайнаг науы æмæ уыцы мулкимæ аздæхдаит Англимæ. Фрэнсис
къухдариуаг кодта флотилийæ, кæцыйы уыди цыппар стыртæ, дыууæ та чысыл
æххуыснаутæ. Магелланы донкъубалæй куы ахызтысты, уæд Дрейчы штурмæй аппæрста
Арты Зæххы хуссарырдæм, æмæ уымæй рабæрæг ис, Хуссайраг континенты хай кæй нæу.
Антарктидæ æмæ Арты Зæххы ’хсæн цы хуыйæндон ис, ууыл фæстæдæр Дрейкы ном æвæрд
æрцыд.

Фрэнсис Дрейкы ном æнустывæрд у: Арты Зæхх æмæ Антарктикæйы æхсæн хуыйæндон
хуыйны Дрейчы донкъубал. Гермайнаг сахар Оффенбурджы лæууы дурæй конд разагъды
пират йæ къухы та картофы дидинæг. Постаменты фыст зæгъы: "Сэр Фрэнсис Дрейкæн,
кæцы апарахат кодта картоф Европæйы. Дунейы зæххкусджыты милуантæ йын фæдзæхсынц
йæхи æмæ йе 'нæмæлгæ зæрдылдарæн. Ай у мæгуыртæн æххуыс, Хуыцауы хъазар лæвар,
зындзинад æнцонгæнæг".



https://os.wikipedia.org/wiki/%D0%94%D0%B0%D1%80%D0%B8

Дари (دری [darī]; фарси-кабули, Афгъанистаны персайнаг æвзаг) у афгъайнаг
таджикæгты æвзаг. Уыдонæй уæлдай ма йыл дзурынц хазарейтæ, чараймактæ æмæ
иуæй-иу æндæр этникон къордтæ. Дари у Афгъанистаны дыууæ паддзахадон æвзагæй иу.
Æмбæлы фылдæр бæстæйы цæгатаг æмæ централон провинциты, Кабулы, стæй Пакистаны
æмæ Ираны. Æвзаг у этникон къордты ’хсæн дзурыны фæрæз. Æппæт дзурджыты нымæц у
15 милуан адæймаджы (2006).

Фылдæр специалистты цæстæнгасмæ гæсгæ дари у персайнаг æвзаджы афгъайнаг
вариант. Ираны персайнаг æвзагæй дари хицæн кæны фылдæр фонетикæйы (вокализм æмæ
æнд.), стæй йын ис хицæндзинæдтæ лексикæйы æмæ грамматикæйы.



https://os.wikipedia.org/wiki/%D0%94%D0%B0%D0%BC%D0%B3%D1%8A%C3%A6

Дамгъæ у алфавитон фыссынады символ, ныхасы мыртæ чи амоны, ахæм. Дамгъæйæ
хъауджыдæр иероглиф нысан кæны исты хъуыды.

Дамгъæтæ баст сты фонетикæимæ. Æцæг фонематикон алфавиты дамгъæтæй алчи нысан
кæны иу фонемæ, фæлæ практикæйы иу фонемæ арæх фыссынц цалдæр дамгъæтæй. Дыууæ
дамгъæйы, иу фонемæ чи нысан кæнынц, хуыйнынц диграф. Англисаг æвзаджы диграфтæ
сты ch, sh æмæ th, ирон æвзаджы — дз, дж, гъ æмæ æндæртæ (ирон ахуырады
традицимæ гæсгæ дамгъæтыл нымад сты, ис сын алфавиты бынат дæр). Иу фонемæ
триграфæй дæр фыссæн и — зæгъæм, немыцаг триграф sch нысан кæны фонемæ [ш].

Фыццаг алфавит фæзынди нæ эрæйы агъоммæ 2000 азмæ ’ввахс Мысыры. Уыцы алфавитæй
рацыдысты нырыккон алфавиттæн сæ фылдæр хай. Æппæнæрæгмæ нæ эрæйы агъоммæ VIII
æнусы грекъ байстой финикиаг алфавит æмæ йæ бындурыл сарæзтой сæхи алфавит — æд
хъæлæсон дамгъæтæ. Уыцы алфавитæй рацыди латинаг æмæ фæстæдæр кириллон
алфавиттæ.



https://os.wikipedia.org/wiki/%D0%93%D0%B0%D0%BC%D1%81%D1%83%D0%BD,_%D0%9A%D0%BD%D1%83%D1%82

Кнут Гамсун (норв. Knut Hamsun; 1859—1952) у норвегиаг фыссæг; Нобелы премийы
лауреат (1920 аз). Йæ æцæг ном — Кнуд Педерсен (норв. Knud Pedersen).

Гамсун райгуырдис 1859-æм азы 4 августы Гудбрандсдалены комы приход Веге-йы.
Уыди хъæууон хуыйæг Педер Педерсены цыппæрæм сывæллон. Бинонтæ цардысты
мæгуырæй. Кнут фарастаздзыдæй куыста йæ фыдыфсымæры къанторы. Фæстæдæр райдыдтой
йæ бæлццоны царды азтæ (1873-æм азæй). Хæтгæ царды рæстæг Гамсун раивта цалдæр
куысты, иу заман та цасдæр рæстæг фæци Америчы. Фыссын Кнут райдыдта
17-аздзыдæй. Йæ фыццаг чиныг (Den Gaadefulde. En kjærlighedshistorie fra
Nordland) рухс федта 1877-æм азы.

1888-æм азы Гамсун æрбынат кодта Копенгагены. 1890-æм азы мыхуыры рацыди, кад ын
чи скодта, уыцы новаторон психологион роман «Стонгдзинад» (норв. Sult). 1890-æм
æмæ 1900-æм азты Гамсун уыди дунейы тæккæ популярондæр модернист-фысджытæ æмæ
драматургтæй иу. Уыди иттæг зындгонд, йæ уацмыстæ йын бирæ хæттыты кæм ратæлмац
кодтой, уыцы Уæрæсейы дæр.

1898-æм азы Гамсун ракуыдрта Берглиот Бехы. Иумæ фæцардысты аст азы. 1909-æм азы
фыссæг æрхаста ног ус — актрисæ Мари Андерсены. Смой кæныны фæстæ Мари ныууагъта
йæ карьерæ æмæ царди Гамсунимæ йæ амæлæты онг.

1918-æм азы Гамсунтæ балхæдтой Нёрхольмы хæдзар, цыран фæцардысты сæ фæстаг
бонтæм. 1920-æм азы Гамсуны схорзæхджын кодтой литературæйы Нобелы премийæ,
«Сыджыты сой» (норв. Markens Grøde), зæгъгæ, уыцы бæстон романы тыххæй.

Германы Гитлер хицауиуæг йæ къухмæ куы райста, стæй фæстæдæр, Дыккаг дунеон
хæсты рæстæг дæр æдзух немыцаг культурæ пропагандæ чи кодта æмæ англосаксаджы
ныхмæ чи дзырдта, уыцы Гамсун æргомæй слæууыди нацисттæ æмæ Квислингы режимы
фарс. Уый тыххæй йæ, хæст фæуыны фæстæ, радтой тæрхонмæ куыд гадзрахатæй
рацæуæг, афтæ. Фыссæг хызт æрцыд ахастоны бамидæг кæнынæй, карджын кæй уыди, уый
охыл, фæлæ уæддæр æй фæивар кодтой. Хæсты фæстæ Гамсун цасдæр рæстæг фæцарди
зæрæдты хæдзары, 1950-æм азы та сыздæхти Нёрхольммæ.

Йæ фырт Арилд хæцыди бархионты 5-æм дивизи SS «Wiking»-ы (уырыс. 5-ая
добровольческая дивизия SS «Wiking») рæнхъыты Скæсæны фронты.



https://os.wikipedia.org/wiki/%D0%91%C3%A6%D0%B4%D0%BE%D0%B0%D1%82%D1%8B_%D0%90%D0%BB%D0%B0%D0%BD

Бæдоаты Алан (райг. 1981-æм аз 10-æм январы) — у украинаг режиссёр æмæ
клипмейкер. Зынгонд сси Уæрæсе æмæ Украинæйы популярон зарæггæнджытимæ æмгуысты
руаджы — уыдонæн Алан иста видеоклиптæ. Æнæуый куыста фæсарæйнаг артисттимæ.
Æгас дунейы зындгонд сси йæ фыццаг æххæстметражон фильм «OrangeLove»'йы фæстæ;
ацы фильм райста преми фестивал «Kinoshock 2006»-ы хуыздæр режиссёры куысты
тыххæй.

Бæдоайы-фырт райгуырдис 1981-æм азы 10-æм январы Цæгат Ирыстоны Беслæны хъæуы,
схъомыл та сахар Горловкæйы, Украинæйы Донецчы облæсты.

1998-æм азы бацыди Киевы национ культурæ æмæ аивæдты университеты Киевы кино æмæ
телеуынæны институтмæ. Институты ахуыр кæнгæйæ, Бæдоайы-фырт райдыдта исын
документалон фильмтæ, кæцытæ фæстæдæр иугонд æрцыдысты цикл «Жизнь дубль
два»-мæ, уыимæ иста цыбырметражон кинотæ: «След 2000», «Колос и стерня» æмæ
«Пять минут или Легенды убитого времени».

2002-æм азы Алан райста Орден Пресвятой Богородицы Покровы «Ангелы живут
напротив»-ы сценарийы тыххæй.

Ахуырдон каст фæуыны фæстæ, режиссёр кусын райдыдта музыкалон видеойы жанры. Уый
фæстæ украинаг продюсер Юрий Никитин бафиппайдта Аланы æмæ уыдон раидыдтой иумæ
кусын. Ацы куысты фæстиуæг уыди видеоклип Иринæ Билыкы зарæг «Мит»-æн (уырыс.
«Снег»). Ныридæгæн Алан систа 250 видеоклипæй фылдæр.

Æппæтдунейон зынынад райста йæ фыццаг æххæстметражон фильм «Оренджлавы» (англ.
«OrangeLove») 2006-æм азы рацыды фæстæ «Оренджлав» («OrangeLove»). Каннаг
фестивалы, кæцыйы йæ киноныв æвдыст æрцыд конкурсы æдде, европæйаг критиктæ йæ
схуыдтой украинаг кинематографы фыццаг æцæг фильм. Афтæ дæр «Оренджлав» райста
преми фестивалы «Kinoshock 2006» хуыздæр режиссёры куысты тыххæй.



https://os.wikipedia.org/wiki/%D0%90%D1%80%D0%B0%D0%B1%D0%B1%D1%8B_%C3%A6%D1%80%D0%B4%C3%A6%D0%B3%D1%81%D0%B0%D0%BA%D1%8A%D0%B0%D0%B4%D0%B0%D1%85

Араббы æрдæгсакъадах, Арабб кæнæ Аравийы æрдæгсакъадах (араб. جزيرة العرب‎‎
Джазират ал-Араб) дæр, у егъау æрдæгсакъадах Азийы ныгуылæны — Сырх денджыз,
Индийы фурд æмæ Персы бакæлæны ’хсæн. Йæ фылдæр хай æдзæрæгран у — цæгаты Нефуд,
хуссары Руб-аль-Хали.

Æрдæгсакъадах æмæ йæ цуры сакъадæхтыл æрбынат сты Сауды Арави, Йемен, Оман,
Араббы Иугонд Эмираттæ, Бахрейн, Катар æмæ Кувейт. Регионæн ис егъау политикон
роль, уый тыххæй æмæ дзы нефты гуырæнтæ ис. Регион у базарадон æмæ банкон
системæйы ахсджиаг артдзæст.

VII æнусы Араббы сæвзæрд пысылмон дин. Йæ пехуымпар Мæхæмæты къухы бафтыд
араббаг знæмтæ баиу кæнын. Фæстæдæр Рашидуны æмæ Умаййады калифады рæстæг
араббаг æлдариуæг ахæлиу Аравийы æрдæгсакъадахы дард æдде, фæзынди егъау
пысылмон Араббаг импери — Испанийæ Индийы онг.



https://os.wikipedia.org/wiki/%D0%90%D0%BD%D0%B4%D1%82%C3%A6

Андтæ, Андты Кордильерæ (исп. Andes; Cordillera de los Andes) — Зæххы тæккæ
даргъдæр æмæ тæккæ бæрзæнддæртæй иу (хох Аконкагуæ, 6962 м) хæххон системæ,
цæгатæй æмæ ныгуылæнæй æнæхъæн Хуссар Америкæ мæскъ æркæны. Ранæй-рæтты Андты
уæрæх хæццæ кæны 500 км онг (тæккæ уæрæхдæр ран ис Астæуккаг Андты 18° æмæ 20°
х.у. астæу — 750 км æввахс). Астæуккаг бæрзæнд — 4000 м. æввахс.

Андтæ сты егъау æмденджызон донхатæн; Андтæй скæсæны ’рдæм кæлынц Атлантикон
фурды бассейны цæугæдæттæ, Андты йæ райдайæн ис Амазонкæйæн æмæ ма йæ дынджыр
фæрсагдæттæй бирæтæн, ноджы ма Оринокойы фæрсагдæттæн: Парагвайæн, Паранайæн,
Магдаленайæн стæй ма Патагонийы цæугæдæттæн дæр. Ныгуылæны ’рдæм та Сабыр фурды
систæмæйы цæугæдæттæ кæлынц (фылдæр цыбыртæ).

Андтæ сты Хуссар Америкæйы ахсджиагдæр климæтон барьер, Сæйраг Кордильерæйы
ныгуылæнырдыгæй цы территоритæ ис уыдонмæ нæ уадзы Атлантикон фурды æндæвд,
хуссары ’рдыгæй уæвæг территоритæм та Сабыр фурды тæваг нæ хæццæ кæны. Ацы хæхтæ
æвæрд сты 6 климæтон роны (экваториалоны, цæгат æмæ хуссар субэкваториалоны,
хуссар тропиконы, субтропиконы æмæ ромылы) æмæ хицæн кæнынц (уæлдайдæр астæуукаг
хайы) карз контрасттæй, скæсæн æмæ ныгуылæн фæхсытæ куыд уымæлгонд цæуынц,
уымæй.

Дзæвгар дæргъвæтин кæй сты, уымæ гæсгæ Андты хицæн ландшафтон хæйттæ тынг хицæн
кæнынц кæрæдзийæ. Уæлцары кондмæ æмæ æндæр æрдзон хицæндзинæдтæм гæсгæ иртасынц
æртæ сæйрагдæр регионы — Цæгаты, Централон æмæ Хуссары Андтæ.

Андтæ сæхи айтыгътой Хуссар Америчы авд бæстæйыл — Венесуэлæйыл, Колумбийыл,
Эквадорыл, Перуйыл, Боливийыл, Чилийыл æмæ Аргентинæйыл.

Италиаг историк Джованни Анелло Оливайы (1631) бæрæгдзырдтæм гæсгæ
фыццаджы-фыццаг европæйаг тыхæйбайсджытæ «Андтæ кæнæ Кордильерæтæ» хуыдтой
скæсæйнаг рагъ, ныгуылæн та хуыдтой «сьеррæ» («sierra»).

Андтæ — æндидзын конд хæхтæ сты, амад æрцыдысты ног уæлæмæ сыстытæй Анды
(Кордильеры) дагъ геосинклиналон рон-ы бынаты; Андтæ сты дунейы тæккæ егъаудæр
альпон дагъджын системæтæй иу (палеозойон æмæ иуырдыгæй байкалаг дагъджын
бындурыл). Андты сарæзтаты райдайæн хауы юраг рæстæгмæ. Анды хæххон системæйæн
характерон сты триасы рæстæджы цы трогтæ фæзындис уыдон, фæстæдæр байдзаг сты
баддзæг æмæ вулканон породæты сывæлдæгтæй. Сæйраг Кордильерæйы егъау массивтæ
æмæ Чилийы былгæрæттæ, Донбыл Кордильерæтæ Перуйы фæлгондзынц сæхицæй
гранитоидон интрузитæ, мелон периоды кары сты. Æхсæнхæххон æмæ былон къæдзтæ
(Альтиплано, Маракайбо æмæ а.д.) сæвзæрыдысты палеогены æмæ неогены рæстæджы.
Тектоникон змæлдтæ цæуынц суанг мах дуджы дæр. Уый уымæн афтæ уайы æмæ Хуссар
Америкæйы сабырфурдон донбылты цæуы субдукцийы зонæ: Къæйтæ Наскæ æмæ
Антарктикон бацыдысты Хуссар-Америкаг къæйы бынмæ, уый та ахъаз кæны хохæвзæрæн
процесстæн. Хуссар Америкæйы кæройнаг хуссайраг хай, Артон зæхх, трансформон
асастæй хицæнгонд у къаннæг Скотийы къæййæ. Дрейкы æрбакæлæны фæстæ Андты
дарддæр кæнынц Антарктикон æрдæгсакъадахы хæхтæ.

Андтæ хъæздыг сты сæйрагдæр хуызджын згъæрты æрзæдтæй, ис дзы ванадий, вольфрам,
висмут, къала, зды, молибден, цинк, мышьяк, сурьма æмæ а.д. Сæ гуырæн бынæттæ
баст сты сæйрагдæр скæсæн Андты палеозойон структурæтæм æмæ рагон вулканты
хъуыртæм; Чилийы территорийы — дынджыр æрхуыйы гуырæн бынæттæ. Ис нефть æмæ
æрдзон газ (Андты хохрæбынты Венесуэлæйы, Перуйы, Боливийы, Аргентинæйы). Андты
ма ис æфсæйнаджы гуырæн бынæттæ (Боливийы), натрийы селитрæйы (Чилийы),
сыгъзæрин, платинæ æмæ изумрудты гуырæн бынæттæ (Колумбийы).

Андтæ арæзт сты сæйрагдæр меридианон паралелон рæгътæй: Скæсæны Андты
Кордильерæтæ, Централон Андты Кордильерæтæ, Ныгуылæн Андты Кордильерæтæ,
Донбылон Андты Кордильерæтæ, сæ астæуты æвæрд æрцыдысты мидæггаг уæлвæзтæ æмæ
платотæ (Пуна, Альтипано — Боливийы æмæ Перуйы) кæнæ æххæлтæ. Хæххон системæйы
уæрæх у рæстæмбис бæрæггæнæнтæм гæсгæ 200–300 км.

Андты сæйраг системæ арæзт у меридиалон 'здæхт параллелон рæгътæй, кæрæдзийæ дих
кæнынц мидæггаг уæлвæзтæй æмæ тæрфтæй. Афтиддæр Венесуæлæйы гæрæнты сæхи цы
Карибы Андтæ айтыгътой (хауынц Цæгат Андтæм) уыдон æвæрд цæуынц цæхгæрмæ Карибы
денджызы донгæрæтты. Цæгаты Андтæм ма хауынц уымæй уæлдай Эквадоры Андтæ æмæ
Цæгат-Хурныгуылæйнаг Андтæ (Венесуэлæйы ныгуылæны æмæ Колумбийы). Цæгаты Андты
уæллоздæр хохы рæгътæ сæхиуыл хæссынц къаннæг æрыгон цъититæ, вулканы конустыл
та — æнусон миттæ. Сакъадæхтæ Арубæ, Бонайре, Кюрасао Карибы денджызы сты æцæгæй
Цæгаты Анды байзæддæгтæ, донмæ куы ныййирвæзынц, уæд ма дзы уæлдон цы бæрзонд
цъуппытæ аззайы уыдон.

Цæгат-Ныгуылæйнаг Андты æвзарынц æртæ сæйраг Кордильеры — Скæсæйнаг, Централон,
æмæ Ныгуылæйнаг. Иууылдæр сты бæрзонд, уырдыг фæхстимæ æмæ сæ арæзт у дагътæ
стыр къæрттæй арæзт. Характерон сын сты ног рæстæджы асæстытæ, æмбарынæдтæ.
Сæйраг Кордильерæтæ дихгонд сты егъау тæрфтæй — цæугæдæтты Магдаленæ æмæ Кауки —
Патийы дæлвæзтæй.

Скæсæн Кордильерæ у тæккæ бæрзонддæр йæ цæгат-скæсæйнаг хайы (хох
Ритакубæ-Бланко, 5410 м); Скæсæны Кордильерæйы асту — незаманы цадон плато
(2,5–2,7 мин.м.); æнæуый ацы Кордильерейæн характерон у дынджыр уæлцъары
растгонд æмвæзæдтæ. Уæлдæр хæхты — цъититæ. Цæгатырдыгæй Скæсæны Кордильерæйы
адарддæр кæнынц рæгътæ: Кордильеру-де-Меридæ (уæлдæр цъупп — хох Боливар, 4981
м) æмæ Сьерру-де-Периха (йæ бæрзонд хæццæ кæны 3540 м); ацы дыууæ рагъы астæу
уæрæх дæлвæзон тæрфы хуыссы цад Маракайбо. Кæройнаг цæгаты — горстон массив
Сьерра-Невада-де-Санта-Мартæ йæ бæрзæндтæ æфтынц 5800 м (хох Кристобаль-Колон).

Цæугæдон Магдаленæйы дæлвæз хицæн кæны Скæсæн Кордильерæ Централонæй, иннæтимæ
абаргæйæ у нарæг æмæ бæрзонд; Централон Кордильерæйы (уæлдайдæр йæ хуссайраг
хайы) ис бирæ вулкантæ (Невадо-дель-Уилæ, 5365 м; Невадо-дель-Руис, 5400 м; æмæ
æнд.), иутæ дзы архайгæ сты (Кумбаль, 4764 м). Астæумæ Централон Кордильерæ
иуцасдæр фæдæлдæр вæййы æмæ дзы рауайы Антьокийы массив, у тынг дихтæгонд
цæугæдæтты дæлвæзтæй.

Ныгуылæны Кордильерæ Цæнтралонæй дих цæуы цæугæдон Каукæйæ æмæ йæ бæрзæндтæ
къаддæр сты (4200 м онг); Ныгуылæны Кордильерæйы хуссары — вулкантæ, Дарддæр
ныгуылæны ’рдæм ныллæг (1810 м онг) рагъ Серранию-де-Баудо, дарддæр цæгаты аивы
Панамæйы хæхтæм. Цæгатаг æмæ ныгуылæны Цæгат-Ныгуылæйнаг Андтæй — Карибы
денджызон æмæ Сабырфурдон аллювеалон дæлвæзтæ.

Экваториалон (Эквадоры) Андтæ хæццæ кæнынц 4° х.у. æмæ сæм хауынц дыууæ
Кордильеры (Ныгуылæны æмæ Скæсæны), сæ астæу дæлвæзтæ 2500–2700 м онг. Ацы
дæлвæзтæн сæ арæнтæ цы асæстытæ ис, уыдоны дæргъы æрбынат кодта дунейыл тæккæ
бæрзонддæртæй кæцы у, ахæм вулканон баст (тæккæ бæрзонддæр дзы сты вулкантæ
Чимборасо, 6267 м, Котопахи, 5897 м). Ацы вулкантæ æмæ ма Колумбийы вулкантæ
иумæйагæй хауынц Андты фыццаг вулканты бæстæмæ.

Централон Андты (28° х.у. онг) дих кæнынц Перуйы Андтæ (хуссарырдæм хæццæ кæнынц
14°30́ х.у. онг) æмæ Цæнтралон Андты сæхи. Перуйы Андты æрæджиау сбæрзæндты
тыххæй æмæ цæугæдæтты (егъаудæртæ дзы Мараньон, Укаяли æмæ Уальяги хауынц уæллаг
Амазонкæйы системæмæ) интенсивон куысты тыххæй рауадысты параллелон рæгътæ
(Скæсæны, Централон æмæ Ныгуылæны Кордильерæтæ) æмæ арф дæргъмæ æмæ цæхгæрмæ
каньонты системæтæ. Перуйы Андты бæрзонддæр цъуппытæ 6000 м фæуæлдæр сты (уæлдæр
тæпп хох Уаскаран, 6768 м); Кордильера-Бланкайы нырыккон ныйихдзинад (уырыс.
оледенение). Альпон уæлцъары скæндтыты формæтæ ма парахат сты дыркъуым ръæгтыл —
Кордильера-Вильканотæ, Кордильера-де-Вилькабамбæ, Кордильера-де-Карабая.

Хуссарырдæмдæр лæууы Андты тæккæ уæрæхдæр хай — Централонандийы уæлхох (йæ уæрæх
750 км онг), уым фылдæр сты аридон геоморфологион процесстæ; уæлхохы фылдæр хай
ахсы тъæпæнхох Пуна йæ бæрзæндтæ 3,7–4,1 мин м. Пунайæн характерон сты æнæакæлæн
тæрфтæ («больсонтæ»), ахст æрцыдысты цадтæй (Титикакæ, Поопо æмæ а.д.) æмæ
цæхдзæстытæй (Атакамæ, Койпаса, Уюни æмæ а.д.). Пунайæ скæсæнырдæм —
Кордильера-Реаль Анкоумайы цъупп, 6550 м) тыхджын нырыккон ныйихдзинадимæ; плато
Альтиплано æмæ Кордильера-Реалы астæу, 3700 м бæрзæндыл сахар Ла-Пас, Боливийы
сæйраг сахар — дунейы тæккæ уæлхохагдæр. Кордильера-Реалæй скæсæнырдæм — Скæсæн
Кордильерæйы субандийы дагъгонд рæгътæ, хæццæ кæнынц 23° х.у. онг.
Кордильера-Реалы хуссайраг дарддæрдзу у Цæнтралон Кордильерæ æмæ ма цалдæр
стыркъуыбарджын массивы (уæлдæр тæпп хох Эль-Либертадор, 6720 м).
Ныгуылæнырдыгæй Пунайы фæлгæт кæны Ныгуылæн Кордильерæ интрузивон цъуппытимæ æмæ
бирæнымæцон вулканон бæрзæндтимæ (Сахамæ, 6780 м; Льюльяйльяко, 6723 м;
Сан-Педро, 6159 м; Мисти, 5821 м; æмæ а.д.), хауынц Андты дыккаг вулканты
бæстæмæ. 19° х.у.-æй хуссарырдæм Ныгуылæн Кордильерæйы фæхстæ рацæуынц дæргъмæ
дæлвæзы тектоникон ныххаудмæ, йæ хуссар йын ахсы æдзæрæгран Атакамæ. Дæргъмæ
дæлвæзы фæстæ — ныллæг (1500 м онг) интрузивон Донбылон Кордильерæ, уымæн
характерон сты арридон уæлцъары скæндтытæ.

Пунайы æмæ Цæнтралон Андты ныгуылæйнаг хайы — тынг бæрзонд миты хахх
(ранæй-рæтты 6500 м уæлдæр), уымæ гæсгæ мит бæрæггонд æрцыдис афтиддæр тæккæ
уæлдæр вулканон конустыл, цъититæ та ис афтиддæр Охос-дель-Саладойы массивты (сæ
бæрзонд 6880 м онг).

Хуссары Андтæ сæхи айтыгътой 28° х.у.-æй хуссары ’рдæм, дих сæ фæкæнынц дыууæ
хайыл — цæгатаг (Чилийы-Аргентинæйы кæнæ Субтропикон Андтæ) æмæ хуссайраг
(Патагонийы Андæ) хæйттыл. Чилийы-Аргентинæйы Андтæ хуссарырдæм хæццæ кæнынц æмæ
снарæг вæййынц 39°41́ х.у., дзæбæх зыны сæ æртæхуызон конд — Донбылы Кордильерæ,
Дæргъмæ дæлвæз æмæ Сæйраг Кордильерæ; фæстаджы арæнты Кордильера-Фронталы —
Андты уæллоздæр цъупп, хох Аконкагуæ (6960 м), уыимæ ма егъау цуппытæ Тупунгато
(6800 м), Мерседарио (6770 м). Миты хахх ам дæр тынг уæллоз æвæрд у (32°40́ х.у.
бын — 6000 м). Кордильера-Фронталæй ныгуылæнырдæм Рагон Прекордильерæтæ.

33° х.у. хуссарырдæм (52° х.у. онг), йæхи айтыгъта Андты æртыккаг вулканты
бæстæ, ис дзы дзæвгар нымæц архайæг (фыццаг дæр Сæйраг Кордильерæйы æмæ йæхицæй
скæсæны ’рдæм) æмæ хуыст вулкантæ (Тупунгато, Майпо, Льюльяйльяко æмæ æнд.).

Хуссарырдæм цæугæйæ миты хахх дæлдæрæй-дæлдæр кæны æмæ 51° х.у. бын хæццæ кæны
1460 м. Уæллоз рæгътæ райсынц альпон типы миниуджытæ, фæфылдæр вæййы нырыккон
ныссæлды фæзуат, фæзынынц бирæнымæцон цъитион цадтæ. 40° х.у. хуссарырдæм
райдайынц Патагонийы Андтæ, сæ рæгътæ сты ныллæгдæр Чилийы-Аргентинæйы Андтæй
(уæлдæр цупп — хох Сан-Валентин — 4058 м). 52° х.у. цур тынг дихтæгонд Донбылы
Кордильерæ ныгъуылы фурды æмæ йæ цъуппытæй сæвзæрынц къæдзæхджын сакъадæхты æмæ
архипелагты рæнхътæ; Дæргъмæ дæлвæзæй та рауайы донкъубæлтты системæ, æмæ хæццæ
кæны Магелланы донкъубалы скæсæйнаг хаймæ. Магелланы донкъубалы районы Андтæ (ам
хæссынц ном Артон зæххы Андтæ) цæхгæрмæ ныгуылæны ’рдæм акъул кæнынц. Патагонийы
Андты миты хахх иучысыл фæуæлдæр вæййы 1500 м (кæройнаг хуссары у 300-700 м,
46°30́ х.у. та цъититæ æрхæццæ вæййынц фурды æмвæзмæ), уæлиуæг кæнынц уæлцъары
цъитион формæтæ (48° х.у. бын — хъомысджын Патагонийы цъитион уарт йæ фæзуат 20
мин км² фылдæр, уырдыгæй скæсæн æмæ ныгуылæны ’рдæм æрбырынц бирæкилометрон
цъититы æвзæгтæ); иуæй-иу ныгуылæны дæлвæзон цъититæ фæвæййынц сæ фæндаг стыр
цадты. Донбылтыл, тынг лыггондтыл фьордтæй, сæхи уæлæмæ ивазынц æрыгон вулканон
конустæ (Корковадо æмæ а.д.) Арты Зæххы Андтæ дæллоз сты (2469 м онг).

Андты цæгатаг хай хауы цæгат æрдæгтымбылы субæкваториалон ронмæ; ам раст куыд
хуссар æрдæгтымбылы субæкваторилон роны бæрæггонд цæуы уымæл æмæ хус сезонты
ивындзинад; дæлдзырæдтæ æркæлынц майæ ноябрмæты, тæккæ цæгатаг районты уымæл
сезон цыбырдæр вæййы. Скæсæйнаг фæхстæ бирæ тынгдæр цæуынц уымæлгонд
ныгуылæйнæгтæй; дæлдзырæттæ (уырыс. осадки) (азмæ 1000 мм бæрц) æруарынц фылдæр
сæрды. Карибы Андтæ лæууынц тропикон æмæ субэкваториалон рæтты арæныл æмæ дзы
нæхъæн аз æлдариуæг кæны тропикон уддзæф; ам дæлдзæрæттæ гыццыл сты (арæх азмæ
500 мм къаддæр); цæугæдæттæ цыбыртæ, характерон сæрдыгон ивылдтытимæ.

Экваториалон роны сезонон æнкъуыстытæ зæгъæн ис æмæ сæхи не ’вдисынц; афтæ
Эквадоры сæйраг сахар Китойы æхсæнмæйон температурæты ивд азмæ дæтты æрмæст
0,4 °C. Дæлдзырæттæ арæх сты (2500-7000 мм азмæ, хаттæй-хатт хæццæ кæнынц 10000
мм) æмæ фæхстыл æмбæрцдæр уæрст сты субэкваториалон ронимæ абаргæйæ. Дырысæй
бæрæг у уæлбæрзондмæ гæсгæ климæтон рæттыл дихдзинад. Хæхты дæллаг хайы — тæвд
æмæ уымæл бæстыхъæд, дæлдзырæттæ вæййынц æрвылбон; ныллæг рæтты бирæнымæцон
цыфдзæстытæ. Бæрзондимæ дæлдзырæтты нымæц къаддæрæй къаддæр кæны, фæлæ уыимæ
рæзы миты æмбæрзты хъомыс. 2500-3000 м бæрзондмæ температурæ стæмхатт æрхауы
15 °C къаддæр, сезонон æнкъуыстытæ чысыл сты. Фæлæ ам боны дæргъы температурæйы
æнкъуыстытæ дзæвгар сты (20 °C бæрц), боныхъæды бон у суткæмæ цæхгæрмæ аивын.
3500-3800 м бæрзæндтыл суткæйы температурæтæ æнкъуысынц 10 °C нысаны цур. Уæлдæр
хæхтæм — тызмæг бæстыхъæд, арæх миты тыхдымгæтæ æмæ митуæрдтытæ; боны
температурæтæ сьы 0 °C уæлдæр, фæлæ талынгæй æрцæуынц тыхджын ирдгæтæ (уырыс.
заморозки). Бæстыхъæд хус уымæн у æмæ стыр байсыстимæ æруары гыццыл дæлдзырæттæ.
4500 м уæлдæр — æнусон миттæ.

5° æмæ 28° х.у. астæу фиппайд цæуы ирд æргомгонд ассиметри дæлдзырæтты уæрсты —
фæхстыл; ныгуылæйнаг фæхстæ бирæ цауддæр уымæлгонд цæуынц скæсæйнæгтæй. Сæйраг
Кордильерæйæ ныгуылæнырдæм — æдзæрæг тропикон арвыхæд (йе сфæлдыстæн дзæвгар
ахъаз кæны уазал Перуйы гуылфæн), цæугæдæттæ бирæ не сты. Кæд Цæнтралон Андты
цæгатаг хайы æруары 200-250 мм дæлдзырæттæ азмæ, уæд хуссары ’рдыгæй та сæ бæрц
фæкъаддæр вæййы æмæ ранæй-рæтты азмæ 50 мм нæ фæуæлдæр вæййы. Андты ацы хайы
йæхи айтыгъта Атакамæ — зæххы къорийы тæккæ хусдæр æдзæрæгран. Æдзæрæгрæттæ
кæмдæрты схизынц уæлæмæ 3000 м уæлдæр дæнджызы æмвæзадæй. Цыбырнымæцон оазистæ
æвæрд сты сæйрагдæр къаннæг цæугæдæтты кæмтты, ацы дæттæ сæхи æфсадынц хæххон
цъититæй. Æхсæнянварон температурæ донбылон районты æнкъуысы 24 °C-æй цæгаты
19 °C-мæ хуссары, æхсæниюлон — 19 °C-æй цæгаты 13 °C-мæ хуссары. 3000 м уæлдæр
Хус Пунайы гыццыл дæлдзырæттæ (стæм хатт азмæ 250 мм фылдæр); бæрæггонд цæуынц
уазал дымгæты æрбафтыдтæ, уæд температурæйы бон у æрхауын −20 °C онг. Июлы
рæстæмбис температурæ 15 °C сæрты нæ хизы.

Гыццыл бæрзæндтыл, тынг къаннæг къæвдаты бæрцимæ, уæддæр бæрæггонд цæуы дзæвгар
уæлдæфы уымæлдзинад (80 % онг), уымæ гæсгæ арæх сты мигъ æмæ æртæх. Альтиплано
æмæ Пунайы платотыл — тынг тызмæг арвыхъæд, æхсæназон температурæтæ 10 °C сæрты
нæ хизынц. Егъау цад Титикакæ фæлмæнгæнæн архайд дæтты æмбаст территориты
арвыхъæдæн, цады цур районты температурæйы æнкъуыстытæ афтæ тынг нæ зынынц.
Сæйраг Кордильерæйы скæсæнырдæм стыр дæлдзырæтты нымæц (3000 — 6000 мм азмæ,
сæйрагдæр сæ рбахæссынц сæрдыгон скæсæйнаг дымгæтæ), бæзджын цæугæдæтты системæ.
Кæмтты уæлдæфон массæтæ Атлантикон фурдæй цæхгæрмæ ахизынц Скæсæны Кордильерæ
æмæ уымæл кæнынц йæ ныгуылæйнаг фахс дæр. Цæгаты 6000 м хуссары та 5000 м уæлдæр
— афæдзы дæргъы рæстæмбис æппæрццæг температурæтæ; хус арвыхъæды тыххæй цъититы
нымæц бирæ нæу.

Чилийы-Аргентинæйы Андты арвыхъæд — субтропикон, æмæ ныгуылæйнаг фæхсты
уымæлдзинад зымæгон циклонты хардзæй фылдæр у, субэкваториалон ронимæ абаргæйæ;
хуссарырдæм цæугæйæ дæлдзырæтты азон суммæтæ ныгуылæйнаг фæхстыл тагъд сырæзынц.
Сæрд хус у, зымæг уымæл. Фурдæй дарддæр кæнгæ арвыхъæды континентдзинад уæлдæр
кæны, рæзынц температурæйы сезонон æнкъуыстытæ. Сахар Сантьягойы, лæууы Дæргъмæ
дæлвæзы, тæккæ хъармдæр мæйы æхсайнаг температурæ у 20 °C, тæккæ уазалдæры —
7—8 °C; дæлдзырæттæ дзы æруары гыццыл, 350 мм азмæ (хуссардæр, Вальдивийы,
дæлдзырæттæ фылдæр сты — 750 мм азмæ). Сæйраг Кордильерæйы ныгуылæйнаг фæхстыл
дæлдзырæттæ Дæргъмæ дæлвæзæй фылдæр ис (фæлæ сабырфурдон былгæрæттæй къаддæр).

Андты кæройнаг хуссайраг хайы, Артон зæххы, — тынг уымæл арвыхъæд, сфæлдисынц æй
тыхджын ныгуылæйнаг æмæ хуссар-ныгуылæйнаг дымгæтæ; дæлдзырæттæ (3000 мм онг)
æруарынц сæлфынæджы хуызы (фæцæуынц азы бæтты фылдæр хайы). Афтиддæр архипеладжы
кæройнаг скæсæйнаг хайы дæлдзырæттæ дзæвгар къаддæр сты. Азы дæргъы лæууынц
ныллæг температурæтæ.

Андты мæрон-зайæгойон æмбæрзæн тынг алыхуызон у. Афтæ уайы уый тыххæй, æмæ хæхтæ
алыхуызон сты бæрзæндмæ гæсгæ, стæй дзæвгар хицæндзинæдтæ ис ныгуылæйнаг æмæ
скæсæйнаг фæхсты уымæлдзинады. Уæлбæрзонды тæлмад (уырыс. высотная поясность)
Андты дырысæй æргомгонд у. Рахицæн кæнынц æртæ уæлбæрзонды тæлмы — Тьеррæ
Кальенте, Тьеррæ Фриæ æмæ Тьеррæ Эльядæ.

Венесуэлæйы Андты зайынц сæ сыфтæ кæмæн æрызгъæлынц зымæгон хусрæстæджы, ахæм
хъæдтæ æмæ къутæрджынтæ, æрбынат кодтой сырхмæртыл. Дымгæйы сæр чи аззайы, уыцы
фæхсты дæллаг хæйттæ Цæгат-Ныгуылæны Андтæй Централон Андтæм æмбæрзт сты уымæл
экваториалон æмæ тропикон хъæдтæй латеритон мæртыл (хæххон гилейæ), уыимæ ма дзы
æмбæлынц хæццæ хъæдтæ æнусцъæх æмæ сыфтæрджын бæлæстæй. Æддаг бакастæй
экваториалон хъæдтæ ницæмæй хицæн кæнынц сæ хæстæджытæй континенты дæлвæзон
хайы; характерон сты алыхуызон пальмæтæ, фикустæ, банантæ, какаойы бæлæстæ æмæ
а.д. Уæлдæр (2500–3000 м бæрзæндтæм) зайæгойты фæлгонц ивы; арæх сты хурхъæз,
бæласхуыз цил, къутæрджын кокæ (у кокаины равзæрæн), хинны бæлас. 3000 м æмæ
3800 м астæу — уæлхæххон гилейæ, дæлæмæдзыд бæлæстæ æмæ къутæртимæ; парахат сты
эпифит æмæ лианæ, хурхъæз, бæласхуыз цил, æнусцъæх тулдз, миртонтæ, вересконтæ.
Уæлдæр — фылдæр ксерофитон зайæгойтæ, парамос; хъуынайæ цъыфдзæстытæ тъæпæн
хæйттыл æмæ æдзæрæг дурджын тыгъдæдтæ уырдыг фæхстыл. 4500 м уæлдæр — æнусон
миты æмæ ихы рон.

Хуссардæр, субтропикон чилиаг Андты — æнусцъæх къутæртæ морæмæртыл. Дæргъмæ
дæлвæзыл мæртæ сæ скондмæ зæрдыл æфтауынц саумæртæ. Уæлхæххон платоты зайæгойтæ:
цæгаты хæххон экватериалон фæзтæ парамос, Перуйы Андты æмæ Пунайы скæсæны — хус
уæлхохон-тропикон тыгъдбыдыртæ халка, Пунайы ныгуылæны æмæ нæхъæн сабырфурдон
ныгуылæны 5—28° астæу — æдзæрæграны зайæгойты типтæ (æдзæрæгран Атакамайы —
суккулентон зайæгхалтæ æмæ кактустæ). Бирæ уæлцæрттæ цæхджын сты, уый хъыгдары
зайæгойты; ахæм хæйтты æмбæлынц сæйрагдæр скъæлдзой æмæ æхсад хал. 3000 м уæлдæр
(денцонæй 4500 м) — æрдæгæдзæрон (уырыс. полупустынная) зайæгойтæ, хонынц æй хус
пуна; зайынц бындзыд къутæртæ (толой), зайæгхалтæ (хæмыцырихи, вейник),
хъуынабынтæ, кактустæ. Скæсæны ’рдæм Сæйраг Кордильерæй уары фылдæр дæлдзырæттæ,
— тыгъдбыдырон зайæгойæ (пуна) бирæнымæцон зайæгхалтæ (типчак, скъæлдзой,
вейник) æмæ базхуыз къутæртæ. Скæсæны Кордильерæйы уымæл фæхстыл тропикон хъæдтæ
пальмæтæ, хиннон бæлас) цæуынц 1500 м, 3000 м хæццæ кæнынц дæлæмæдзыд анусцъæх
хъæдтæ, уæлиуæгдзинад дзы кæнынц хурхъæз, цилтæ, лианæтæ; стыр бæрзæндтыл —
уæлхохон тыгъдбыдыртæ. Андты уæлхохты типикон цæрæг у полилепис — зайæгой
уардихуызæтты (уырыс. розоцветные) бинонтæй, хæлиугонд у Колумбийы, Боливийы,
Перуйы, Эквадоры æмæ Чилийы; ацы бæлæстæ æмбæлынц 4500 м бæрзондыл дæр.

Чилийы астæуккаг хайы хъæдтæ дзæвгарæй сæфт æрцыдысты; кæддæр хъæдтæ уæлæмæ
цыдысты Сæйраг Кордильерæйыл 2500 — 3000 м бæрзæндмæ фæлæ ныр хæхты фæхстæ сыгом
сты. Ныр хъæдтæ æмбæлынц афтиддæр хицæн къохты хуызæн (нæзыбæласы, араукарийы,
эвкалипты, тæрсы æмæ чъандарайы, хъæдбыны — дрок æмæ сургæнæн).

Патагонийы Андты фæхстыл 38° х.у. хуссардæр — субарктикон бирæярусон хъæдтæ,
бæрзондхъæд бæлæстæй æмæ къутæртæй, фылдæр æнусцъæхтæй, тарбур хæххон мæртыл,
хъæдты бирæ хъуынатæ, цилтæ æмæ лианæтæ; 42° х.у. хуссардæр — хæццæ хъæдтæ (42°
х.у. районы ис араукарион хъæдты массив). Зайынц тæрс æмæ магноли, бæласхуыз
цилтæ, бæрзондхъæд хихджынтæ, хурхъæз. Патагонийы Андты скæсæйнаг фæхстыл —
сæйрагдæр тæрсæй хъæдтæ. Тæккæ кæройнагдæр хуссары та — тундрон зайæгойтæ.

Андты кæройнаг хуссайраг хайы, Артон зæххы, хъæдтæ (зæгъæм сыфтæрджынтæ æмæ
æнусцъæхтæ, хуссары тæрстæ æмæ канело) ахсынц афтиддæр нарæг донбылон уадздзаг
ныгуылæны; хъæдты арæнтæй уæлдæр зæгъæн ис уайтагъд райдайы миты рон. Скæсæны
æмæ ранæй-рæтты ныгуылæны, ахæлиу сты субантарктикон хæххон фæзтæ æмæ
торфджынтæ.

Андтæ — райгуырæн бæстæ хиннон бæласæн, кокæйæн, тамакойæн, картофæн, томаттæн
æмæ ма æндæр зынаргъ зайæгойтæн.

Андты цæгатаг хайы цæрæгойты дуне хауы Бразилийы зоогеографикон дæлбæстæмæ, æмæ
æнгæстæ у æмарæн быдырты фаунæимæ. Андты цæрæгойты дуне 5° х.у. хуссарырдæм хауы
Чилийы-Патагонийы зоогеографикон дæлбæстæмæ. Андты фаунæйæн æмткæй райсгæйæ
характерон у эндемикон мыггæгты æмæ хуызты арæхдзинад. Андты цæрынц ламæтæ æмæ
альпакæтæ (бынæттон цæрджытæ ацы дыууæ хуызæй пайда кæнынц къумбил æмæ дзиза
исынмæ, стæй хæссæн цæрæгойты хуызæн) хæцæгкæдзилджын маймулитæ , реликтон
кæсæнцæстон арс, сагтæ пуду æмæ гаэмал (сты Андты эндемиктæ), викуньятæ,
гуанако, азары рувас, зивæгойтæ, шиншиллæтæ, дзæкъулджын опоссумтæ,
мæлдзыгхортæ, æхсынæгтæ дегу. Хуссары цъæх рувас, магелланы куыдз, эндемикон
æхсынæг туко-туко æмæ а.д. Бирæ мæргътæ, сæ астæу колибри, æмбæлы 4000 м
бæрзæндтыл дæр фæлæ уæлдай фылдæр æмæ алыхуызон сты «мигъджын хъæдты» (уымæл
тропикон хъæдты: Колумби, Эквадоры, Перуйы, Боливийы æмæ Аргентинæйы кæройнаг
цæгатныгуылæны, æвæрд сты мигъты конденсацийы тæлмы), эндемикон кондор, йæ бон у
стæхын 7000 м бæрзæндмæ æмæ а.д. Кæцыдæр хуызтæ (куыд зæгъæм шиншиллæтæ кæдон
XIX — XX райдайæны карз цагъд цыдысты сæ цармы тыххæй; æнæбазыр чомгæтæ æмæ
титикакаг æхситтгæнæг кæдон æмбæлынц афтиддæр цад Тbтикакайы цур æмæ а.д.)
сыскъуыды къахыл лæууынц.

Андты хицæндзинад у амфибиты стыр хуызадон алыхуызондзинад (900 хуызæй фылдæр).
Андты нымад цæуынц æхсырæйхæсджыты 600 хуызы (13 % эндемиктæ), 1700 хуызы
мæргътæ (33,6 эндемиктæ) æмæ 400 хуызы æдзæххдоны цæрæг кæсæгтæ (34,5 %
эндемиктæ).

Андты сæйрагдæр экологикон проблемæ у хъæдты сæфт, уыдон нал сног вæййынц;
уæлдай тынг фæхъыгдард сты Колумбийы уымæл тропикон хъæдтæ, интенсивонæй
сыгъдæггонд цæуынц цæмæй сæ бынаты хинны, къофийы бæласы æмæ каучукхæсджыты
плантацитæ арæзт æрцæуой.

Разæнгард хъæууон-хæдзарадон хайад сын кæй ис, уымæ гæсгæ андиаг бæстæты цур
æрлæууыд мæрты деградацийы проблемæтæ, мæрты хъыгдæрд химикаттæй, эрози, æмæ ма
зæххы фæдзæрæгдзинад фос йыл æгæр бирæ кæй хизынц уыцы проблемæ (уæлдайдæр
Аргентинæйы). Донбылон районты экологикон проблемæтæ — денджызон доны чизизинад
наулæууæнты, æмæ егъау сахарты цур (фурдмæ канализацийы æппарæнтæ æмæ
промышленон бырон калд кæй цæуы уый тыххæй), кæсаджы æнæконтролгонд ахст стыр
гуырахстытæй.

Куыд нæхъæн дунейы афтæ Андты дæр цыргъ лæууы проблемæ атмосферæмæ хъæрмуатон
газты раппæрсты (сæйрагдæр электроэнергийы бакуысты æмæ сау металургийы тыххæй).
Егъау бавæрд фалдзусы чизизинады æвæрынц нефтфæлгусæн заводтæ, нефты зыхъхъыртæ
æмæ æрзæткъахæнтæ.

Экологикон проблемæты руаджы Андты бирæ цæрæгойты æмæ зайæгойты хуызтæ лæууынц
сæфты къахыл.

Адты хæдзарады егъаудæр фадыгтæй — хæххон амалгæнæн индустри. Куыст цæуы æрхуыйы
гуырæн бынæтты (Чилийы), æфсæйнаджы (Боливийы), сыгъзæрины (Колумбийы æмæ æнд.)
изумрудты (Колумбийы), вольфрамы, къалайы, æвзисты, нефты (кæронон æркъæдзты æмæ
хохастæуон къуырфты Аргентинæйы, Боливийы, Венесуэлæйы, Перуйы æмæ æнд.). Кæс
ноджы хай «Геологион арæзт æмæ уæлцъары конд».

Парахат у хъæууон хæдзарад, специализаци кæны къофийыл (Колумбийы (дунæон
æмбырдæй 13 % онг), Венесуэлæйы, Эквадоры, Перуйы), банантыл (Колубийы,
Эквадоры), картофыл, хъæбæрхорыл. Карибы Андты — бæмбæггаг, тамако, сизаль.
Экваториалон роны æхсайнаг бæрзæндтыл кусынц тамако, къофи, нартхор; стыр
бæрзæндтыл (3800 м онг) нартхор, мæнæу, картоф, æмæ ма зайæгой киноа, ахсы
ахъаззагдæр бынат бынæттон индейæгты рационы. Скæсæйнаг Кордильеры хорз
уымæлгонд фæхсытыл (Централон Андты гæрæнты) скæнынц сæкæры хъæз, какао, къофи
æмæ тропикон дыргътæ. Чилийы зайæгойтæ бирæ ласт æрцыдысты Европæйæ — оливкæтæ,
сæнæфсир, цитрусон бæлæстæ; быдырты — мæнæу æмæ нартхор. Фæхсты дзæвгар уырдыджы
тыххæй куыст цæуы террасæтыл.

Фосдарды сæйраг арæзт — фысвосдарын (Перуйы уæлхæхты, Патагонийы, Арты Зæххы æмæ
æнд.). Хæххон пунаты индейæгтæ кечуа дарынц ламæтæ. Егъау цадты (сæйрагдæр цад
Титикакæйы) парахат у кæсагахсæн.



https://os.wikipedia.org/wiki/%D0%90%D0%BC%D0%B5%D1%80%D0%B8%D0%BA%C3%A6%D0%B9%D0%B0%D0%B3_%D0%B1%D0%B0%D0%B1%D0%B0!

«Америкæйаг баба!» (англ. American Dad!) у америкæйаг комедион мультсериал,
Underdog Productions æмæ Fuzzy Door Productions-æй рауадзгæ 20th Century Fox-ы
заказæй.

«Америкæаг баба!» у америкæйаг бинонты цардæвдисæн сатирикон мултипликацион
сериалы ирд минæвар. Сюжет райхæлы Смит-бинонты алыварс, кæдон сты цыппарæй,
уымæй уæлдай ма иу дзурæг кæсаджы æмæ æрцæуæгæй.

«Хуссар Паркау», ацы сериал дæр йæ мидгаст здахы алыхуызон хицæндзинæдтæм
поп-культурæйы, политикæйы, дины æмæ ма æхсæнады кæцыфæнды арæх æмбæлæг темæтæм.
Сериалы арæх хъуысынц рæхойныхæстæ нырыккон æхсæнадыл æмтгæй æмæ юмор, кæцы
æвдисы америкæйаг æхсæнад хицæнæй.

Фыццаг пилотон рауагъд суæвыд АИШ-ы 2005 азы 6 февралы, Fox каналыл, 1 майæ та
регулардзыд кæнын райдыдта тæккæ дæр «Гриффинты» фæстæ.



https://os.wikipedia.org/wiki/%D0%90%D0%BB-%D0%91%D0%B8%D1%80%D1%83%D0%BD%D0%B8

Абу Райхан Мухаммад ибн Ахмад ал-Бируни (Кят, 973 азы 4 сентябры — Газна, 1048
азы 9 декабры) Хорезмы зынгæ ахуыргонд, фыста истори, географи, филологи,
астрономи, математикæ, геодези, минералоги, фармакологи æмæ зонады æндæр
къабæзтыл дæр.

Йæ ахуыргæнæг уыд математик æмæ астроном Ибн Ирак. Гурганджы эмир Кят куы
байста, ал-Бируни кусынмæ ацыд Реймæ, уым куыста ал-Ходжандиимæ. Стæй куыста
Гурганы, æмæ уырдыгæй раздæхти Хорезммæ. Хорезмы куыста хорезмшахтæ Али
(997—1009) æмæ Мамун II цур. Стæй, султан Махмуд Газневи Хорезмы зæххытæ куы
бацæхста, ал-Бирунийы хъуыд султанимæ кусын. Султан Махмудимæ балцы куы ацыд,
уæд цалдæр азы дæргъы царди Индийы æмæ уыцы бæстæйы тыххæй ахсджиаг чиныг
ныффыста.

Йæ фыццаг чиныг уыди «Хронологи, кæнæ ивгъуыд фæлтæрты цыртдзæвæнтæ» (1000 аз).
Уыцы чиныджы сыфтыл ныхас кæны къæлиндары алыхуызон системæтыл, стæй аразы егъау
хронологион таблицæ, суанг Библийы патриархты рæстæгæй.

1030 азы фыст фæци йæ куыст «Инди, кæнæ индиаг адæмы зонындзинæдты æмбарынгæнæн
чиныг». Уым ал-Бируни бæлвырд радзырдта индиæгты цард, культурæ, зонад, динтæ
æмæ философион системæты тыххæй. Уым дæр ис шахмæтты тыххæй зындгонд таурæгъ.



https://os.wikipedia.org/wiki/%D0%90%D0%BB%D1%84%D0%B0%D0%B2%D0%B8%D1%82

Алфави́т (гр. ἀλφάβητος), уыййеддæмæ — абетæ, — нысанты стандартон æмбырдмæ
гæсгæ арæзт фыссынады формæ. Алфавиты хицæн нысантæ хуыйнынц дамгъæтæ æмæ нысан
кæнынц æвзаджы фонемæтæ, фæлæ иунысаниуæгон æмбарынæдты æмбæрдзинад мыр ↔ дамгъæ
вæййы стæмхатт æмæ фылдæрхатт сæфт цæуы дзыхон æвзаджы райрæзты дæргъы.

Алфавит хицæн кæны пиктографион (идеографион) фыссынадæй, кæцыйы мидæг дамгъæтæ
(нысантæ) нысан кæнынц æмбарынæдтæ (шумераг цуркхуыз фыссынад), уый дарддæр ма
морфемон æмæ логографион фыссынæдтæй, кæцыты мидæг нысантæ нысан кæнынц хицæн
морфемæтæ (цæвиттон, китайаг фыссынады) кæнæ дзырдтæ. Бæрæг дарынц алфавитты
ахæм хуызтæ:

Хицæн фонемæтæн алыхуызон нысантæ пайдакæнынадæн лæгъстиаг у фыссынады дзæвгар
хуымæтæгдзинад æмæ æнцонæмбарынад, уый тыххæй æмæ афтæмæй фыссæн системæйы
пайдагонд цæуы нысанты къаддæр бæрц. Уыййеддæмæ дамгъæты рæнхъæвæрд у алфавитон
сорткæнæны бындур.

Алыхуызон æвзæгты фонетикон системæты ахастон вазыгдзинад бадзырд æвæры
алфавитты æнæмхуызон бæрцуат. Гиннессы рекордты чиныгмæ гæсгæ æппæт æвзæгтæй
фылдæр дамгъæтæ — 72 — ис кхмераг æвзаджы, тæккæ къаддæр — 12 (a, e, g, i, k, o,
p, r, s, t, u, v) — ротокасы æвзаджы, кæцыйыл дзурынц Бугенвилы сакъадахы (Папуа
— Ног Гвиней). Алфавиты тæккæ рагондæр дамгъæ у «о», уый баззади æнæивдæй,
финикийаг алфавиты (мах дуджы агъоммæ 1300-æм азы цур) ист куы уыди, афтæмæй.
(Ацы дамгъæ нысан кодта финикийаг æвзаджы æндæр, æмхъæлæсон мыр, фæлæ нырыккон
«о» сæвзæрди уымæй).

Алфавиты принцип хъуыдыгонд æрцыд семитаг знæмтæй. Нæ эрæйы размæ 3-æм миназоны
астæу сахар Эблæйы (нырыккон Тель-Мардих, Сирийы цæгат) фыстгæнджытæ сфæлдыстой
Месопотамийæ æрбайсгæ цуркхуыз уæнгнысанты классификаци, кæцыйæ пайда кодтой
сæхи эблаитаг æмæ месопотамиаг шумераг æвзагæн. Ацы классификацийы фыстнысантæ
рæнхъæвæрд цыдысты иудадзыг райдайæн æмхæлæсонтимæ алыхуызон хъæлæсонты мыруагмæ
гæсгæ: ma, mi, mu (семитаг æвзæгты мидæг уыди æрмæст 3 хъæлæсоны: a, i, u). Куыд
фендæуы, цуркхуыз æмæ египетаг идеографийы фæлварæнæй пайдакæнынады фæрцы,
семитæгтæ нæ эрæйы размæ 2-æм миназоны 2-æм æмбисы райдайæны агъоммæ сфæлдыстой
консонантон-уæнгон фыссынады ахæм сæрысæйраг хуыз, кæцыйы мидæг уыдысты
алыхуызон хъæлæсонимæ бæтгæ (wa, wi, wu-йы хуызы уæнгонтæ, кæцытæ фыстæуыдысты
иу нысанæй, цуркхуызфыстау æмæ æндæр раздæры алыхуызон нысантæй нæ фæлæ)
æмхъæлæсон мырты дзурынæн нысантæ (цæвиттон, w). Æппæт фыссæн нысанты скондмæ
хъæлæсонтæн нысантæ бавæрыны фæстæ кæронмæ æмæвæрд æрцыд алфавит куыд фонемæты
фыстнысаниуæггæнæн фæткон æмбырдæг.

Тæккæ рагондæр уыд мах дуджы размæ 2-æм миназоны астæуæй бæрæг сахар-паддзахад
Угариты алфавит. Йæ нысанты рæнхъæвæрд сæйраджыдæр фидауы нæ эрæйы размæ 2-æм
миназоны фæстаг æнустæй бæрæг финикийаг, рагондзуттаг æмæ иуæй-иу æндæр
ныгуылæнсемитаг алфавитты нысанты рæнхъæвæрдыл.

Финикийæгтæ, кæцытæ цардысты Астæузæххон денджызы скæсæйнаг былгæрон, рагон
заманæй райдайгæйæ уыдысты зынгæ денджыздзаутæ. Уыдон парахат кодтой Астæузæххы
падзахæдтимæ базарад. Финикийаг алфавитæй равзæрдысты грекъаг æмæ арамейаг
алфавиттæ, кæцытæй фæзындис нырыккон фыссынады системæты фылдæр хай æмæ, уыдон
дарддæр, фыссынады райрæзты бирæ «къуыммæдзыд хаххытæ»: чысылазиаг алфавиттæ,
ибераг фыссынад, нумидиаг фыссынад æмæ а. д. Финикийаг алфавиты дамгъæты
рæнхъæвæрд ныронг зыны йæ байзæддаг алфавиттæн; дзырд «алфавит» йæхæдæг арæзтæуы
дыууæ фыццаг дамгъæйы нæмттæй — альфæ ἄλφα/алеф æмæ бетæ βῆτα/бет.)

Хуссарсемитаг алфавит, кæцы æддæйæ иухуызон у финикийагимæ, равзæрди, куыд æй
фенæн ис, уымæй нæ, фæлæ финикийаг алфавитимæ гипотетикон иумæйаг æвзагвыдæлæй;
хуссарсемитаг фыссынады фæдон у нырыккон эфиопаг фыссынад.

Мах эрæйы размæ 2-æм—1-æм миназонты ’хсæн (æвæццæгæн, цасдæр раджы) финикиаг
22-дамгъæйон алфавит ист æрцыд бердзенæй, кæцытæ йæ бæстонæй фендæрхуызон кодтой
æмæ дзы сфæлдыстой æххæстæй систематизацигонд рагонгрекъаг алфавит. Алфавиты
дамгъæтæ æмæ фонемæты ’хсæн æмбæрдзинад сси æмиунысанон: алфавиты иууыл нысантæ
пайдагонд цыдысты æмаккаг фонемæты ныффыссынæн, æмæ алы фонемæйы аккаг сси
кæцыдæр дамгъæ. Иухуызон миниуæгимæ уыд грекъагмæ хæстæг этрускаг алфавит æмæ
йемæ иуæй-иу хæйтты æмхуызон чысылазиаг алфавиттæ антикон рæстæг. 2-1-æм
миназонтæ нæ эрæйы размæ кæцытæ фæзындысты, уыцы алфавиттæн сæ фылдæрты
сфæлдисыны æмæ райрæзты истори ныронг у дискуссигæнгæ.

Мах дуджы агъоммæ I-æм миназоны Хуссар Итали колонизацигонд æрцыд бердзенæй. Уый
фæрцы грекъаг фыссынадимæ базонгæ сты Италийы алыхуызон знæмтæ. Грекъаг алфавит
ссис модель латинаг æмæ æндæр (уыййеддæмæ этрускты дæр æндæвд райсгæ) италиаг
алфавитты аразынæн. Ромы империйы дуджы цыдис латинаг æвзаг æмæ фыссынады уæрæх
æнхъæвзт. Йæ æндæвд фæтынгдæр ис Астæузаманы дуджы, Европæйы адæмыхаттытæ
чырыстонад куы райстой, уæд. Латинаг сси литургион (хуыцаулæггадаг) æвзаг Скæсæн
Европæйы иууыл паддзахады дæр, латинаг фыссынад та — литургион чингуыты иунæг
æруадзгæ фыссынад.

Рагон Астæузаман грекъæгты раст кæнæ фæрссаг æндæвды руаджы цæуы сомихаг (Месроп
Маштоц), гуырдзиаг, готаг (æвæццæгæн Ульфила), зæрондславяйнаг глаголицæ æмæ
кириллицæйы (Кирилл æмæ Мефодий æмæ сæ ахуыргæнинæгтæ) æмæ иннæ алфавитты
фæлдыст. Ацы алфавитты дæмгъæты нæмттæ æмæ формæ бæлвырдæй кæнæ бæрæг ивдтытимæ
æмаккаг у грекъаг алфавиты. Нæуæг æвзæгтыл фыссынæн алфавиты дарддæры æнхъæвзт
цыдис раджы фæлдыст алфавитты бындурыл, цæвиттон, латинаг, кириллон æмæ а. д.
I-æм миназоны нæ эрæйы размæ æвдисæнгонд æрцыд хуссараравиаг алфавиттæ, кæцытæ
сты скæсæнсемитаг системæйы рагон къабазтæ. Документæм гæсгæ фыццаг бæрæг
фыссынады сфæлдисаг Месроп Маштоц 406-æм азы сахартæ Эдессæ æмæ Самосатæйы
сæххæст йæ сомихаг алфавитыл куыст.

Индиаг ахуыргæндты ’хсæн нымадæуы æмæ брахмийы фыссынады равзæрст баст у Индийы
бынæттон историимæ. Иуæй-иу ахуыргæндтæ, сæ цæстæнгас бæлвырд кæнынæн æрхæссынц
протоиндиаг (мах дуджы III—II миназоны агъоммæ) фыссынады æвдисæйнæгтæ, кæцыты
ссардтой сахартæ Хараппæ æмæ Мохенджо-Даройы археологион акъахты рæстæг.
(Гипотезæтæй иумæ гæсгæ, Инды доны быдыры фыссынад у, брахмийау,
алфавитон-уæнгон).

Æппæт бæрæг алфавитон системæты мидæг алы дамгъæйæн ис хицæн нысаниуæг. Дамгъæты
нæмттæ сæйраджыдæр æнæивдæй баззайынц хæстæг системæты æмæ куы ист цæуынц иу
системæйæ иннæмæ (цæвиттон, ныгуылæнсемитагæй грекъагмæ). Дамгъæты нæмттæ бирæ
семитаг традициты мидæг, угаритаг йеддæмæ, кæй зæгъын æй хъæуы, цæмæй хуыздæр
хъуыдыгонд уой æмæ дзы æнцонæмбарæндæр ахуыр кæной, æвзæрст цыдысты ахæм
дзырдтæй, кæцытæ нысан кодтой æмаккаг фонемæтæй райдайгæ алыхуызон æнæгоймæгтæ:
«алеф» ‘гал’, «бет» ‘хæдзар’ æмæ а. д.

Тæккæ рагондæр алфавитты нысантæ, уыйхыгъд угаритаг, пайдагонд нæ цыдысты
нымæцты нысанкæнынæн. Фæстæдæр мах дуджы агъоммæ 1-æм миназоны ныгуылæнсемитаг
алфавиттæ æмæ рагонгрекъаг алфавиты фыццаг райдайæн дамгъæ [цæв., грекъ. α
(альфæ)] нысан кæнын райдыдта нулæй фæстейаг натуралон рæнхъы фыццаг æнæхъæн
нымæц (ома «α» нысан кодта нымæц иу), дыккаг та — дыккагæн («β» нысан кодта
нымæц дыууæ) æмæ а. д. Ацы принцип уагъд цыди бирæ системæтæн, кæцытæн бындур
уыд грекъаг модель, уыйхыгъд, зæрондславяйнаг æмæ рагонуырыссаг. Дамгъæйы
формæйы ивды фæстæ, йæ рæнхъæвæрæн бынат алфавиты мидæг æмæ йæ нымæцон нысаниуæг
арæхдæр баззайынц æнæивдæй, уый тыххæй алфавитты историйы ахуыркæнынадæн нымæцты
нысанкæныны мадзалтæ сты тынг ахадгæ.



https://os.wikipedia.org/wiki/%D0%90%D0%BB%D0%B0%D0%BD%D0%B4%D1%8B_%D1%81%D0%B0%D0%BA%D1%8A%D0%B0%D0%B4%C3%A6%D1%85%D1%82%C3%A6

Аланды сакъадæхтæ (Аландтæ) (швед. Åland, фин. Ahvenanmaa) сты Балты денджызы
архипелаг, 1921 азæй у Финляндийы автономон провинци. Аландты сæйраг сахар у
Маарианхаминæ (Мариехамн).

Аланды сакъадæхтæ сæ статус райстой 1921-æм азы, Финлянди æмæ Швецийы ’хсæн
кризис куы уыди, уæд. Уый фæстæ Аландтæ сты автономон бæстæ, ис сæм сæхи
интернет-домен (.ax), сæхи посты маркæтæ, сæ лæппуты Финляндийы æфсадмæ нæ
хонынц. Сæ статусмæ гæсгæ Аландтæ сты æнæфсад, никæй æфсæддонтæ дзы ис.

Кæд Аландтæ сакъадахон территори сты, уыдонæн тынг хорз бастдзинад ис Швецийы
сæйраг сахар Стокгольм æмæ Туркуимæ (Финляндийы стырдæр сахартæй иу). Алы бон
дæр цалдæр егъау быраны Маарианхаминæйы портмæ бацæуынц.



https://os.wikipedia.org/wiki/%D0%AD%D1%80%D0%B7%D1%83%D1%80%D1%83%D0%BC_(%D0%B8%D0%BB)

Эрзурум (тур. Erzurum) у ил (провинци) Турчы скæсæны. Йæ административон центр у
скæсæн Турчы размæцыддæр сахартæй иу — Эрзурум. Йæ фæзуатмæ гæсгæ провинци у
бæстæйы цыппæрæм стырдæр (25.248 кв. км).

Эрзурумы боныхъæд у карз, континенталон. Рæстæмбисæй 114 боны дæргъы бæстæ митæй
æмбæрзт лæууы.

Турк æмæ Уæрæсейы ’хсæн хæстыты рæстæг Эрзурум цалдæр хатты-иу байстой уæрæсейаг
æфсæддонтæ. Фыццаг хатт йæ байстой 1829-æм азы (уый тыххæй Пушкин дæр фыссы йæ
«Эрзуруммæ балц»-ы). Дыккаг хатт йæ байстой 1877-æм азы хæсты. Фæстаг хатт
Эрзурум бахаудис уæрæсейæгты къухтæм 1916-æм азы, Фыццаг дунеон хæсты рæстæг
(фæстæмæ йæ радтой Туркæн Брест-Литовсчы бадзырдмæ гæсгæ).

Провинцийы экономикæйæн ахсджиаг сси бынæттон Кемаль Ататюрчы номыл университет
(тур. Atatürk University), кæцыйы ахуыр кæнынц 40 мин студенты бæрц.



https://os.wikipedia.org/wiki/%D0%A5%D1%8A%D1%8B%D1%80%D1%8B%D0%BC%D1%8B_%D1%82%C3%A6%D1%82%C3%A6%D1%80

Хъырымы тæтæр кæнæ хъырымтæтæр (хъырымтæтæйрæгтæ; хъырымы тæтæйрагау
qırımtatarlar) сты, Хъырымы чи равзæрди, уыцы адæм. Дзурынц, алтайаг æвзæгты
бинонты тюркаг къордмæ чи хауы, уыцы хъырымтæтæйраг æвзагыл.

Хъырымтæтæйрæгты фылдæр хай цæрынц Хъырымы æрдæгсакъадахыл (260 минмæ æввахс),
стæй ма цæрынц Турчы, Узбекистаны (150 минмæ æввахс), Румынийы (24 мины),
Болгарийы (3 мины), Уæрæсейы. Турчы цы хъырымтæтæйрæгтæ цæрынц, уыдоны нымæц
бæлвырд бæрæг нæу, уымæн æмæ уыцы паддзахады æппæт цæрджытæ нымад сты туркæгтыл
æмæ уый охыл этникон сконды бæрæггæнæнтæ мыхуыргонд нæ цæуынц.

Хъырымтæтæйрæгты фылдæр хай сты суннитон пысылмæттæ (хæст сты ханафиты
мазхабыл).

Хъырымтæтæйраг адæмы æртæ субэтникон къорды сты татæгтæ (уыцы адæмы фылдæр хай,
татаг адæмимæ сæ ивддзаггæнæн нæй), ялыбойу æмæ ногъай (ногъайаг адæмимæ сæ
ивддзаггæнæн нæй).

1944-æм азы 18 майы æппæт хъырымтæтæйрæгты, Гитлеры æфсадимæ æмгуыст кæнынæй сæ
фæзылынгæнгæйæ, ахастой Хъырымæй Узбекистанмæ, цыранæй раздахын сæ къухы
бафтыдис æрмæст Рацарæзты рæстæг 1980-æм азты кæрон.



https://os.wikipedia.org/wiki/%D0%A3%D1%8B%D1%80%D1%8B%D1%81%D1%81%D0%B0%D0%B3%D0%B0%D1%83

Уырыссаг æвзаг (уырыссагау русский язык) у Уæрæсейы Федерацийы паддзахадон
æвзаг. Славяйнаг æвзæгтыл дзурæг адæмæн се ’мбис дзурынц уырыссагау. Æппæт
дунейы уырыссагау дзурын зонынц 285 милуан адæймаджы (уыдонæй æрмæст 146 милуан
сты уырыссæгтæ), ома дзурджыты нымæцмæ гæсгæ ахсы цыппæрæм бынат, китайаг,
англисаг æмæ испайнаг æвзæгты фæстæ.

Уырыссаг æвзагæй пайда кæнынц канд Уæрæсейы нæ, фæлæ æндæр бæстæты дæр.
Хъазахстан, Хъиргъиз æмæ Белоруссийы (стæй де-факто хæдбар паддзахæдтæ Абхаз,
Приднестровье æмæ Хуссар Ирыстоны) у официалон æвзæгтæй иу. Хъырым æмæ иуæй-иу
Украинæйы облæстытæ радтой уырыссаг æвзагæн регионы æвзаджы статус.

Иугонд Нациты Организацийы цы æхсæз официалон æвзаджы ис, уыдонæй иу уырыссаг
æвзаг у.



https://os.wikipedia.org/wiki/%D0%A2%D1%83%D1%82%D1%82%D1%83%D1%80%D0%B3%D1%8A%D0%B0%D0%BD

Ацы зайæгойæн адæм рагæй зонынц йæ дзæбæхгæнæн миниуджытæ æмæ йæ хосæн амонынц.
Йæ ахсæн, йе йæ тъæнгтæ хорз кæмæн нал фæкусынц, уыцы рынчынтæн, стæй уазалдзыд
адæмæн дæр. Лыстæг насхафæнæй хафт туттургъаны уидаг дæр буары иу хай стæвд кæны
горчичникты халдих. Фæхæрынц æй цинга не ’руадзыны тæссæй дæр. Хæрынæн хуыздæр у
йæ уидаг хомæй, фыхæй, консервгондæй дæр. Цæмæй хæрзаддæр уой æмæ лæмæгъ ма
кæной, уый тыххæй йын йæ сыфтæ бафтауынц пъамидортæ æмæ джитъриты цæхджынтыл.
Туттургъанæн баивæн ницæмæй ис, дзидза æмæ йæ холодецимæ куы хæрай, уæд.
Туттургъанæй лæмæрст доныл ма иу уый бæрц бафтау къранты дон æмæ ахæм тæнгъæд
æвæджиауы хорз у, комарынгты анхъæвзынæн, стоматит æмæ гингивит кæй батыхсын
кæны, йæ дæндаджы фыдтæ кæмæн фехæлынц, йе ’взаг æмæ йæ комы къултыл лыстæг
хæлмæгтæ кæмæн фæзыны, уыдонæн. Туттургъанæй ныллæгдæр æрхауы туджы сæкæр.



https://os.wikipedia.org/wiki/%D0%A2%D1%80%D0%BE%D0%BD%D1%82%D1%8B_%D1%85%D1%8A%D0%B0%D0%B7%D1%82

«Тронты хъазт» (англ. Game of Thrones) у америкаг драмон сериал фэнтезийы жанры,
фыссæг Джордж Мартины романты цикл «Их æмæ Арты зарæджы» мотивтыл конд. Сериал
истæуы кабелон телеканал HBO-йæн, Давид Бениофф æмæ Д.Б. Уейсæй. Телесериалы
хуызист цæуы цалдæр стонты, семæ Цæгат Ирланди, Мальтæ, Хорвати, Исланди æмæ
Марокко. Фыццаг сезоны премьерæ уыди HBO каналыл 2011-æм азы 17 апрелы; 2013-æм
азмæ æвдыст уыдысты æртæ сезоны ’нæхъæнæй. 2013 азы апрелы сериал адаргъдæр
кæнын кодтой цыппæрæм сезоны онг, йæ фыццаг хай æвдыст æрцæудзæн 6 апрелы 2014
азы.

Сериалы фæзынынц фантастикон фæлдисондтæ, зæгъæм, залиаг-кæлмытæ (драконтæ) æмæ
алы ’нæзæгъинæгтæ. «Тронты хъазтæн» характерон у, кæй дзы нæй цæхгæр-хорз, кæнæ
цæхгæр-æвзæр персонажтæ, хъайтартæй бирæтæн сæ бон дынысанон митæ равдисын æмæ
ма сæ бирæтæ та æнæнхъæлæджы мард дæр фæвæййынц. Сериалы æвнæлд цæуынц политикæ,
религи, мидхæст (граждайнаг хæст), сылгоймæгты уавæр æхсæнады, фыдракæнд æмæ
æфхæрды фарстатæ. Сæрмагондæй ма йын цалдæр аразгæ æвзаджы дæр æрымысыдысты,
куыд дотракиаг æмæ валариаг, зæгъæм.

Сериал номинаци цыд бирæ престижон хорзæхты, дыууæ хатт «Эммийы» премийы
«хуыздæр драмон сериал», райста «Хьюгойы» преми «хуыздæр авæрды» сæраппонд; уый
æддæ ма, хорзæхтæ фæци сериалы хайадисæг актёрты - афтæ, Питер Динклейдж, Трион
Ланнистеры чи ахъазыд, сси «Эмми» æмæ «Зæрин глобусы» премийы аккаг «нæлгоймаджы
дыккаг пъланы хуыздæр ролы» тыххæй.



https://os.wikipedia.org/wiki/%D0%A1%D0%BE%D0%BB%D0%B8%D0%B0%D0%B3_%C3%A6%D0%B2%D0%B7%D0%B0%D0%B3

Солиаг æвзаг (магӀарул мацӀ кæнæ авар мацӀ) у солы адæмы мадæлон æвзаг æмæ
солы-андийы-цезы адæмыхæттыты бынæттон æвзаг. У Дагъистаны паддзахадон æвзæгтæй
иу.

Октябры революцийы размæ солиаг æвзагыл фыссынад уыди араббаг алфавитæй (фæлæ
кæсын-фыссын бирæ адæм нæ зыдтой). Уымæй фæстæмæ (1924 азæй) æмæ 1937 азы онг
солы фыстой латинаг алфавитæй. Стæй солиаг æвзагæн сфидар кодтой кириллон
алфавит. Солиæгты фылдæр хай дзурынц дыууæ æвзагыл, сæхи æвзагыл йеддæмæ дзурынц
уырыссагау (Уæрæсейы чи цæры, уыдон), кæнæ туркагау (туркаг солы), кæнæ
азербайджайнагау (Азербайджаны Закаталайы районы).



https://os.wikipedia.org/wiki/%D0%A0%D1%83%D1%81%D0%B8%D0%BD%D0%B0%D0%B3_%D0%B0%D0%B4%C3%A6%D0%BC

Русинæгтæ (русин. русини, руснаки) у хохы цæрæг скæсæйнаг-славяйнаг этникон
къорд. Уыдон дзурынц русинаг æвзагыл (иуæй-иу хатт нымад у уырыссаг кæнæ
украинаг æвзаджы диалектыл).

Русинæгты этнологион статус у дайуаг. Украинæйы ныгулæны, русинæгты стыр хай кæм
цæры, уыдон нымад сты украинаг адæмы дæлкъордыл, кæд русинæгтæй алчидæр ууыл
разы нæу, уæддæр. Словакийы та русинæгтæ нымад сты хицæн адæмыл, ис сæм чысылдæр
адæмы сæрмагонд статус. Венгри æмæ Словаки русинæгтæн дæттынц «фæсарæйнаг
æмбæстонты» статус, уымæй фæзыны уыцы бæстæтæм æнцонæй бацæуыны фадат.

Украинæйы русинæгтæ тырнынц автономимæ. 1991 азы 1 декабры Фæскарпаты облæсты
цæрджытæй 78% схъæлæс кодтой, цæмæй облæст уа «сæрмагонд хиуынаффæйады
территори»; Украинæ, кæд уыцы референдумæй йæхæдæг хæдбар сси, йæ Фæскарпаты
фæстиуæг игнор кæны, облæсты статус ивынмæ нæ хъавы.



https://os.wikipedia.org/wiki/%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6_%D0%9A%D0%B0%D1%80%D0%B5%D0%BB%D0%B8

Республикæ Карели (Каре́ли, Ка́рьяла; уырыс. Республика Карелия, карел. Karjalan
tazavaldu, кæнæ Karjalan respubliekku, фин. Karjalan tasavalta, вепс. Karjalan
Tazovaldkund) у Уæрæсейы республикæ Цæгат-Ныгуылæн федералон зылды. Республикæйы
сæйраг сахар у Петрозаводск (фин. Petroskoi [петроской]).

Йæ фæзуатмæ гæсгæ Карели Уæрæсейы Федерацийы субъектты ’хсæн ахсы 20-æм бынат
(172,4 мин км²). Карелийы фæзуатæй фылдæр хай ахсы хъæд (паддзахадон хъæды
резерв, æдæппæт 148 мин км², ома республикæйы 85%).

Куыд сыхаг Финляндийы, афтæ Карелийы дæр ис тынг бирæ цадтæ. Уыдон ахсынц
республикæйы фæзуаты 14%. Цадты нымæц у 60 мины бæрц, уыдонæй стырдæртæ сты
Ладогæйы æмæ Онегæйы цадтæ — Европæйы дынджырдæртæ.



https://os.wikipedia.org/wiki/%D0%9F%D1%80%D0%B8%D0%B4%D0%BD%D0%B5%D1%81%D1%82%D1%80%D0%BE%D0%B2%D1%8C%D0%B5

Координатæтæ: 46°49′00″ ц. у. 29°36′00″ с. д.﻿ / ﻿46.816667° ц. у. 29.6°
с. д. (G) (O)46.816667, 29.6

Приднестровье (молд. Република Молдовеняскэ Нистрянэ, уырыс. Приднестровская
Молдавская Республика, укр. Придністровська Молдавська Республіка) у de facto
Европæйы хæдбар паддзахад, фæлæ Иугонд Нациты Организацийы уæнгты ’хсæн
Приднестровьейы хæдбардзинадыл ничи сразы, нымайынц æй Молдавийы хайыл.

Приднестровье у СНГ-2-йы уæнг, ис ын бастдзинæдтæ Хуссар Ирыстонимæ. Советон
Цæдисы фехæлды фæстæ чи фæзындысты, уыцы æнæбанымад æмæ хæйттæй банымад
паддзахæдты ’хсæн Приднестровьейæн ис стырдæр экономикæ æмæ цæрджыты нымæц.



https://os.wikipedia.org/wiki/%D0%9F%D0%BE%D0%BB%D0%BE,_%D0%9C%D0%B0%D1%80%D0%BA%D0%BE

Ма́рко По́ло (итал. Marco Polo; 15 сентябры 1254 азы, Венеци — 8 январы 1324
азы, уый дæр уым) — италиаг сæудæджер æмæ бæлццон, йæ балцы истори Азийыл,
равдыста зындгонд «Чиныг дунейы алыхуызондзинадыл». Уыцы чиныджы иуæй-иу уацты
æцæгдзинад кæд дызæрдыггаг уыдысты йæ фæзындæй фæстæмæ, уæддæр у хъæздыг
гуырæнау астæузаманты географийæн æмæ этнографийæн, Сомих, Иран, Китай, Мангол,
Инди, Индонези æмæ æндæр бæстæты историйæн. Ацы чиныг XIV—XVI æнусты стыр тæваг
скодта денджыздзутыл, картографтыл, фыссæгтыл. Растæй та Христофор Колумбы науыл
уыди, йæ Инди агуырды фурдбалцы; æмæ иртасджыты хынцыдмæ гæсгæ дзы Колумб иу-70
бæрæджы фæнысан кодта.

Æнхъæлдæуы, æмæ Марко Поло райгуырдис венециаг сæудæджер Николо Полойы хæдзары.
Бинонтæ кодтой зæрингуырдон æмæ хæлцхъацæнты уæййаг. Маркойы райгуырды æвдисæнад
кæй æрбайсæфт, йæ райгуырды фæткон верси гуырысхойаг сси XIX æнусы хорватаг
иртасджытæй. Сæ ныхасмæ гæсгæ, Полоты бинонты фæзынд Венецийы хауы XIII æнусы
дыккаг æмбисмæ, кæд æмæ, дам, суанг 1430 азмæ Полотæн уыди хæдзар Корчулæйы,
ныры Хорватийы.

Уый сбæлвырдгæнæн ис титулон сыфы къам фенгæйæ. Мæнæ йæ текст: „Das ist der edel
Ritter. Marcho polo von Venedig...“ (ома «Ай у уæздан хотыхдар. Марк полаг фон
Венедиг»). Æцæгæй дæр уыди ахæм бæлццон Бенедикт Полаг (Польшæйаг?). Полойы
агъоммæ ма цыди Джованни Плано де Карпиниимæ Манголты империмæ æмæ ныууагъта
цыбыргонд хроникæ «Кæстæр æфсымæрты балц тæтæрмæ».



https://os.wikipedia.org/wiki/%D0%9E%D1%81%D0%BC%D0%B0%D0%B9%D0%BD%D0%B0%D0%B3_%C3%A6%D0%B2%D0%B7%D0%B0%D0%B3

Осмайнаг æвзаг (осмайнагау: لسان عثمانی — lisân-ı Osmânî, тур. Osmanlıca,
Osmanlı Türkçesi) у, Осмайнаг империйы паддзахадон чи уыди, уыцы æвзаг. Хауы
тюркаг æвзæгты огузаг дæлкъордмæ.

Кæд æмæ осмайнаг æвзагæн йæ бындур у тюркаг, уæддæр, йæ лексикæйы 70% уыдысты
араббаг æмæ персайнаг дзырдтæ. Стæй уыимæ арабизмты фылдæр хай æрбафтыди
персайнаг æвзаджы фæрцы. Лексикон хицæндзинæдтæй уæлдай ма осмайнаг æвзаджы
пайда кодтой хицæн араббаг æмæ персайнаг грамматикон конструкцитæй.

Уымæн XIX æнусы æмбисмæ осмайнаг æвзаг тынг хицæн кодта адæмон туркаг диалекттæй
(иннæрдыгæй та сыл æндавгæ кодта).

Пайда кодтой араббаг алфавитæй (персайнаг фыссынадæн цы модификацитæ ис,
уыдонимæ).

Туркаг республикæ куы сарæзтæуыд (1924), уæд кодификацигонд æрцыд нырыккон
туркаг литературон æвзаг, 1928-æм азæй та райдыдтой пайда кæнын латинаг
алфавитæй, æмæ осмайнаг æвзаг цардæй ацыди. Турчы уæлдæр ахуырдæттæй фæлдæр
ахуыр кæнынц осмайнаг æвзаг куыд предмет, бæстæйы истори хуыздæр æмбарынæн тынг
ахъаззаг у.

Нырыккон туркаг æвзаг сарæзтæуыд XX æнусы райдианы кодификацигонд адæмон
диалектты бындурыл æмæ нæу осмайнаг æвзаджы комкоммæйы фæдон.

Фæлæ цалдæр æнусыл æххæссæг осмайнаг фысгæ традици тынг бандæвдта диалекттыл.
Осмайнаг æвзагæй хъауджыдæр нырыккон туркаг æвзаджы араббаг-персайнаг дзырдты
бæсты парахатдæрæй пайда кæнынц тюркаг неологизмтæй, стæй ма осмайнаг æвзаджы
бæрæг фылдæр уыди вазыгджын дзырдтæ.



https://os.wikipedia.org/wiki/%D0%9D%D0%BE%D0%B2%D1%80%D1%83%D0%B7

Новруз (Навруз, Нооруз, Наурыз, Наврез) перс. نو روز — Now ruz, тадж. Наврӯз,
курд. Newroz, узб. Navroʻz, азерб. Novruz, туркм. Nowruz, хъазах. Наурыз, хъырг.
Нооруз, тур. Nevruz, хъырым. Navrez) — уалдзæджы æмæ Ног азы бæрæгбон, ирайнаг,
кавказаг æмæ тюркаг адæмыхæттытæм. Ном Навруз цæуы (перс. نو روز — Now ruz)
ирайнаг æвзæгтæй æмæ телмацы дæтты «ног бон».

Бæрæг æй фæкæнынц уалдзыгон бонæмиасады рæстæг: 21-æм мартъийы Ираны, Астæуккаг
Азийы республикæты æмæ Азербайджаны, паддзахадон бæрæгбоны хуызæн Таджикистаны
(4 боны) æмæ Хъазахстаны 22-æм мартъийы, Узбекистаны æмæ Турчы — 21 мартъийы.
Навруз ма у ног азы райдайæн бахаи къæлиндармæ гæсгæ.

Ноуруз (نوروز) — ирайнаг къæлиндары фыццаг бон, уалдзæджы райдайæн, аккаг у мæй
Фарвардины (فروردین) Ормазд бонæн (21 мартъимæ æввахс); бонæмиасад — бон æмæ
æхсæвы æмхуызонад; рæзт æмæ дидинæфтыды сезоны райдиан.

Ныхас ноуруз фыццаг рабæрæг ис персайнаг равзæрæнты дыккæгæм æнусы фæлæ хъуыдтаг
йæхæдæг бæрæггонд цыдис Ахаменидты династийы рæстæджы 648—330 æзты мах эрæйы
агоммæ. Уыцы бæтты Персы империйы провинциты хицæуттæ хастой лæвæрттæ
шахиншахæн.

Фæткон ритуал Новрузы у хафт сины (هفت سین) сарæзтад. Хафт син арæзт у авд хайæ,
сæ нæмттæ та райдайынц дамгъæ Ц-йæ (S кæнæ Sîn (س) персайнаг алфавиты).

Бæрæгбоны фынгыл æвæрд æрцæуынц тымбыл лауызгæндтæ мæнæуæй, хъæбæрхорæй, еууæй,
нартхорæй, хъæдурæй, тымбылхъæдурæй, пырындзæй, кунжутæй. Новрудзы саразынц
хæринæгтæ авд алыхуызон хæринаджы фылдæр зайæг продукттæй, тæккæ хъуыстгонддæр
бæрæгбоны хæринаг у сумаляк — мæнæуы задæй арæзт хæринаг.



https://os.wikipedia.org/wiki/%D0%9D%D0%B0%D1%82%D1%83%D1%80%D0%B0%D0%BB%D0%BE%D0%BD_%D0%BD%D1%8B%D0%BC%C3%A6%D1%86

Математикæйы натуралон нымæцтæ сты ахæм нымæцтæ, кæдонæй архайынц нымайыны æмæ
ранымады рæстæджы.

Ныртæккæ кæронмæ бæрæг нæу хауы нуль натуралон нымæцтæм æви нæ. Иутæм гæсгæ
натуралон нымæцтæм хауынц позитивон æгас нымæцтæ {1, 2, 3...}, иннæтæм гæсгæ та
æнæнегативон æгас нымæцтæ {0, 1, 2, 3...}.

Математикæйы натуралон нымæцты æмбырды бæрæг нысан у N кæнæ N {\displaystyle
\mathbb {N} } .

Цæмæй кæронмæ бæрæг уа æмæ нуль хауы æмбырдмæ, уый тыххæй нысанмæ бафтауынц
индекс кæнæ суперскрипт "0". Цæмæ бæрæг уа æмæ нуль нæ хауы æмбырдмæ, уый тыххæй
та æфтауынц суперскрипт "*" кæнæ индекс "1".



https://os.wikipedia.org/wiki/%D0%9C%D1%83%D0%BC%D0%B1%D0%B0%D0%B8

Бомбей (1995-æм азæй Мумбаи) (маратх. मुंबई, хинди मुम्बई, англ. Mumbai) у сахар
Индийы ныгуылæны, Аравийы денджызы былгæрон. Йæ цæрджыты нымæц у 13,6 милуанæй
фылдæр, уымæй у Индийы стырдæр сахар. Мумбаи у штат Махараштрæйы административон
центр.

Бомбейы цæрынц 13,6 милуан адæймагæй фылдæр. Йæ алфамбылай цы чысылдæр
цæрæнрæттæ и, уыдонимæ уыцы нымæц 20 милуанмæ схæццæ æмæ сси дунейы цыппæрæм
стырдæр сахарон агломераци (Токио, Нью-Йорк æмæ Мехикойы фæстæ).

Сæ адамыхаттмæ гæсгæ Бомбейы цæрджыты æрдæг сты маратхæгтæ, цыппæрæм хай та —
гуджаратæгтæ. Бомбеймæ кусынмæ æрбацæуынц адæм Индийы алы регионæй, уый тыххæй
дзы алыхуызон адæмыхатт æмæ дины минæвæрттæ цæрынц. Алы 1000 нæлгоймагæн хауы
æрмæст 933 сылгоймаджы, уый тыххæй æмæ дзы бирæ рæстæгмæ кусджытæ цæрынц, сæ
фылдæр налгоймæгтæ.

Сæ динмæ гæсгæ бомбейæгтæ сты индуисттæ (68%), пысылмæттæ (17%), буддисттæ (4%),
чырыстæттæ (4%) æмæ æндæртæ.

1990-æм азты райдианæй динты ’хсæн тынгад фæкарздæр и — суанг теракттæ æмæ
быцæутæ дæр вæййынц. 2006-æм азы 209 адæймаджы фæмардысты, авд сæдæйæ фылдæр
фæцæф æфсæнвæндæджы срæмыгъдтытæй. 2008-æм азы ноябры террористты дæс лæбурдæй
фæмардысты 173 адæймаджы, 308 фæцæф сты, цалдæр ахсджиаг амæддзаджы æрцыдысты
хæлд.

Кæрæдзийы ’хсæн Бомбейы цæрджытæ дзурынц, бамбаийа-хинди, зæгъгæ, ахæм хæццæ
æвзагыл. Уый у хиндийы æнцондæргонд здæхт æд бирæ англисаг, гуджаратаг æмæ
маратхаг дзырдтæ (æмæ æнæхъæн фразæтæ). Популярондæр индиаг фильмты геройтæ уыцы
здæхтыл дзурынц.

Бомбей у Индийы кинойы артдзæст. Бомбейы цы кинотæ исыны фæрæзтæ ис, удонæн ис
иумæйаг ном Болиивуд (америкаг Голливуды хуызæн). Æрвылаз Болливуд исы 150-200
ног фильмы.

Бомбей цы сакъадæхтыл лæууы, уыдон 1534-æм азы Португали байста Гуджаратæй.
Португайлæгтæ бынæттон цæрджыты чырыстон динмæ æргъуыд кæнын райдыдтой.

Фæстæдæр, 1661-æм азы, Португали уыцы сакъадæхты къорд балæвæр кодта Англисы
къарол Карл II-æн куыд португайлаг принцессæ Екатеринæ де Брагансæйы чындзы
дзаума.

Нырыккон Бомбейы бындур сæвæрдæуы 1672-æм азы. Сакъадæхты фыццаг бритайнаг
губернатор сси Джордж Оксенден. 1784-æм азмæ сакъадæхтæ баиу уыдысты донмарæнтæ
æмæ соса фæндæгтæй.

Сахары рæвдз рæзт баст уыди бæмбæджы сæудæджеримæ — уæлдайдæр АИШ-ы мидхæсты
рæстæг (1861—1865).



https://os.wikipedia.org/wiki/%D0%9B%D0%B8%D0%BD%D0%B3%D0%B2%D0%B0-%D1%84%D1%80%D0%B0%D0%BD%D0%BA%C3%A6

Лингва-франкæ (итал. lingua franca) у, цардархайды иуæй-иу къабæзты кæмæй пайда
кæнынц, этникон къордты ’хсæн коммуникативон бастдзинæдтæ аразыны ахæм фæрæз.

Дæнцæгæн æрхæссæн ис Африкæйы кæмæй пайда кæнынц, уыцы æвзæгтæ суахили æмæ
хауса. Арæх лингва-франкæ-йы ахадындзинад вæййы пиджинтæн. Лингво-франкæ-йæ
пайдагæныны къабæзтæ куы рауæрæх вæййынц, уæд гæнæн ис æмæ феста койне.

Астæузаманы Зæххастæуы денджызы регионы равзæрди, сæйрагдæр араббаг æмæ туркаг
сæудæджергæнджытæ европæйæгтимæ (Хæстæг Скæсæны сæ хуыдтой «франктæ») дзурынæн
кæмæй пайда кодтой, ахæм хæццæ (пиджинизацигонд) æвзаг. Йæ нæмттæй иу уыди
«сабир» (абар: латинаг sapere — «æмбарын»). Йæ бындуры уыди италиаг æмæ
провансайлаг лексикæ, фæлæ ма йæм æрбафтыди дзырдтæ испайнаг, грекъаг, араббаг,
персайнаг æмæ туркаг æвзæгтæй. Æвзагæй пайда кодтой суанг XIX æнусы онг.



https://os.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D0%BE%D1%80

Ленингор (гуырдз. ახალგორი, [ахалгори]) у Хуссар Ирыстоны хъæу. Гуырдзыстоны
юрисдикцимæ гæсгæ Ленингоры ног ном у Ахалгори æмæ уый у Ахалгорийы районы
центр.

2008-æм азы хæсты фæстиуæгæн Ленингор æмæ Ленингоры район æппæтæй Хуссар
Ирыстоны хицауады дæлбар баци.

Рагон рæстæгæй Чысангомы зæххытыл цардысты тæтæр-манголæй æрлидзгæ аллон адæм,
XIII æнусæй.[кæцæй ист у?] Кавказы къæлиндармæ гæсгæ 1910 азы Ахалгур у хъæу
Душеты уезды 690 цæрæгимæ, сæ фылдæр сты сомихæгтæ.

Советон рæстæджы Ленингоры ирон адæм фылдæр кодтой, фыццаг скъола ацы хъæуы уыд
æрмæст ирон æвзагыл. Индустриалон куысты æмæ алы æндæрхуызон кусæн бынæты руаджы
хъæуы фылдæр адæм фæзынд ирæттæ, гуырдзийæгтæ, сомих, уырыссæгтæ, тæтæйрæгтæ æмæ
иннæтæ. 2008 азы хæсты рæстæджы, Ленингоры гуырдзиаг администраци, 1992-2008
азты онг кæцы уыд, фæлыгъд сæ пъалицæимæ, хъæуы баззад фылдæр ирон адæм,
гуырдзийæгты фылдæр фæлыгъдысты Гуырдзыстонмæ лигъдæтты статусимæ. Фæлæ аз
фæстæ, 2009 азы, фæстæмæ здæхын байдыдтой.[кæцæй ист у?]

Ленингор ис Чысандонæн галиу фарс, Алеуы рагъы ныгуылæн къуыбырыл, денджызы
æмвæзæй 800 метры уæлдæр.



https://os.wikipedia.org/wiki/%D0%9A%D0%BE%D1%80%D1%82%D0%B5%D1%81,_%D0%AD%D1%80%D0%BD%D0%B0%D0%BD

Фернандо Кортес Монрой Писарро Альтамирано (исп. Fernando Cortés Monroy Pizarro
Altamirano, райгуырдис Медельины, Бадахосы провинци, 1485-æм азы — амардис
Кастильеха-де-ла-Куэстæйы, Севильяйы провинци, 1547-æм азы 2 декабры),
зындгонддæр у куыд Фернандо, Эрнандо, Фернан кæнæ Эрнан Кортес (исп. Hernán
Cortés) — испайнаг конкистадор, тыхæй байста Мексикæ æмæ ацтекаг паддзахад
ныддæрæн кодта. Паддзах Карл V ын радта маркизы титул (исп. Marqués del Valle de
Oaxaca).

Кортес райгуырд мæгуыр испайнаг уæзданы хæдзары. Йæ къухы бафтыдис Саламанкæйы
университетмæ бацæуын, фæлæ дыууæ азы йеддæмæ дзы нæ фæахуыр кодта. Йæ ахуыры
рæстæг базыдта латинаг æвзаг æмæ барады тыххæй цыдæртæ (уый йæ фæстæдæры
фыстæджытæй зыны).

1506-æм азы уый ацыдис Ног Дунемæ, Санто-Домингойы æрыгон Кортесæн радтой
колонисты статус æмæ йæхи хæдзар аразыны бар (репартимьенто). Лæппу уыд
губернатор Овандойы дард хион, æмæ йæ уый снысан кодта сахар Асусæйы нотариусæй.

1510-æм азы Кортес бацыдис, Диего Веласкесы разамындæй Кубæ бацæхсынмæ чи цыд,
уыцы балмæ. Балы службæ кодта куыд хæзнадар, стыгъд хæзнатæ аргъ кодта æмæ сæ
фæндзæм хай æрвыста-иу Испанийы къаролæн. Кубæйы Эрнан Кортес схъæздыг æмæ дзы
баззадис цæрынмæ.

1519-æм азы Кортес 11 наутæй ацыдис ныгуылæнырдæм, Мексикæ байсынмæ. Йемæ наудзу
кодтой 518 фистæг æфсæддоны, 16 барæджы (уыдонæй алкæмæн дæр йæхи бæх нæ уыд),
13 аркебузæйæджы, 32 арбалетæджы, 110 матросы æмæ 200 цагъайраджы.

Фыццаг наутыл бацыдысты Юкатаны былмæ, стæй цæугæдон Табаскойы донæфтæнмæ.
Уырдыгæй сурзæххыл цыдысты бæстæйы астæумæ, ссардтой сæхицæн цæдисонтæ æмæ 16
августы бацыдысты ацтекты сæйраг сахар Теночтитланмæ.



https://os.wikipedia.org/wiki/%D0%9A%D0%BE%D0%BC%D0%BF%D0%BB%D0%B5%D0%BA%D1%81%D0%BE%D0%BD_%D0%BD%D1%8B%D0%BC%C3%A6%D1%86

Комплексон нымæц у ахæм нымæц, кæцы æвæрд кæны a + bi формæйы, кæм a æмæ b сты
æцæг нымæцтæ, æмæ i та у мæнг иуæг. Афтæмæй, a хонынц æцæг хай, æмæ b та мæнг
хай. Комплексон нымæцтæ иубарон нымæцты хахх уæрæхдæр кæнынц дыбарон комплексон
фæзмæ. Комплексон нымæц, кæй æцæг хай у нуль, хонынц сыгъдæг мæнг нымæц, кæд та
йæ мæнг хай у нуль, уæд уыхæм нымæц у æцæг нымæц. Уымæ гæсгæ комплексон нымæцты
æмбырд дары æцæг нымæцтæ дæр.

Комплексон нымæцтæн бæрæг кæнынц цалдæр операцийы. Дыууæ кæмплексон нымæцы z 1 =
( x 1 , y 1 ) {\displaystyle z_{1}=(x_{1},y_{1})} æмæ z 2 = ( x 2 , y 2 )
{\displaystyle z_{2}=(x_{2},y_{2})} хонынц æмиас æрмæст еуæд, кæд x 1 = x 2
{\displaystyle x_{1}=x_{2}} æмæ y 1 = y 2 {\displaystyle y_{1}=y_{2}} . Сæ суммæ
цын хонынц ахæм комплексон нымæц:

Раппарын æмæ дих кæнын бæрæггонд цæуынц куыд æфтауын æмæ хатт кæныны зыгъуынмæ
операцитæ. Бафтауын æмæ хатт кæныны операцитæм гæсгæ коплексон нымæцты æмбырд у
быдыр. Æмбырды традицион нысан у C, кæнæ æндæр фыссынæй C {\displaystyle \mathbb
{C} } .

Комплексон нымæц z = x + i y {\displaystyle z=x+iy} -ы æмæвæрд хонынц комплексон
нымæц x − i y {\displaystyle x-iy} . Нысан æй кæнынц уæлыйæ хаххæй. Зæгъæм z
{\displaystyle z} -ы æмæвæрд фыст кæны афтæ: z ¯ {\displaystyle {\bar {z}}} .



https://os.wikipedia.org/wiki/%D0%9A%D0%B0%D1%87%D0%B8%D0%BD%D1%8C%D1%81%D0%BA%D0%B8%D0%B9,_%D0%9B%D0%B5%D1%85_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80

Качи́ньский Лех Алекса́ндр (пол. Lech Aleksander Kaczyński; 18 июны 1949,
Варшавæ, Польшæ — 10 апрелы 2010, Смоленсчы облæст, Уæрæсе) — польшæйаг юрист
æмæ политик, Варшавæйы мэр (2002—2005), 2005-æм азы октябрæй йæ амæлæты онг
уыдис Польшæйы президент.

13 азы йыл куы цыдис, уæд 1962-æм азы йæ фаззон æфсымæр Ярославимæ ахъазыд
сæйраг ролтæ сывæллæтты популярон фильмы «Мæй чи аскъæфта, уыцы дыууæйы тыххæй»
(пол. O dwóch takich, co ukradli księżyc).

Ахуыр кодта Варшавæйы университеты юридикон факультеты, 1972-æм азы дзы райста
магистры къæпхæн. 1979-æм азы бахъхъæхъæдта докторы диссертацы Гданьсчы
университеты, уым куыста профессорæй 1990-æм азæй фæстæмæ.

Йæ фаззон æфсымæр Ярославимæ 2001-æм азы сарæзта ног парти — «Бар æмæ
рæстдзинад». Фæдылдзу азы рамбылдта Варшавæйы мэры бынатмæ æвзæрстыты. Йæ
администрацийы уынаффæтæй иу уыдис йæ партийы хъæппæрисæй Варшавæйы фæзтæй иуæн
Джохар Дудаевы ном радтын (2005-æм азы мартъийы).

2010-æм азы 10 апрелы, Смоленскмæ тæхгæ-тæхын, йæ 1990-æм азы уагъд президентон
хæдтæхæг асастис, куыд æнхъæл у, мигъы аххосæй. Хæдтæхæджы цы 97 адæймаджы
уыдис, уыдон æппæтæй амардысты, семæ Лех Качиньский дæр.

Качиньскийы амæлæты фæстæ йæ хæстæ æххæст кæны Бронислав Коморовский, 1954-æм
азы гуырд Польшæйы Сеймы сæрдар.



https://os.wikipedia.org/wiki/%D0%9A%D0%B0%D1%80%D0%B4

Кард (ном равзæрд мивдисæгæй кæрдын) у кæрдæн инструмент æмæ цыргъаг хæцæнгарз.
Йæ кусæн хай у цыргъ ком, хъæбæр буаргъæдæй конд. Ком вæййы иурдыгæй цыргъ кæнæ
та дыууæрдыгæй цыргъ.

Адæймагады историйы кард кæддæридæр ахсджиаг уыдис; сæрмагонд куысты автор
Ричард Бёртон зæгъы: «Адæймагады истори у карды истори».

Венгриаг æвзаджы дæр уыцы мигæнæн хуыйны кард. Иртасджытæ куыд фæзæгъынц, рагон
венгриæгтæ байстой ацы дзырд алайнаг æвзагæй.

Æфсæн хæцæнгарзы фæзындæй æфсæн кард сси уæлахизхæссæг. Уымæ гæсгæ сси æппæты
зынаргъдæр хæзна, йæ хъомысы уыдтой магион тых æмæ сакралон мидис. Скифтæ ард
хордтой æмæ карз сомы кодтой кардæй. Скиф Тохсары фырт зæгъы: «Ард дын хæрын
Дымгæ æмæ Кардæй...». Лукианмæ гæсгæ, скифтæн Дымгæ æмæ Кард уыдысты хуыцæуттæ.



https://os.wikipedia.org/wiki/%D0%98%D1%80%D0%BE%D0%BD%D0%B0%D1%83

Ирон æвзаг у ирæтты æвзаг, Цæгат Ирыстон æмæ Хуссар Ирыстоны официалон æвзаг.
Иронау дзурджыты нымæц у 500 мин адæймагмæ ’ввахс (Уæрæсейы 488 мины), уыдонæй
Цæгат Ирыстоны — 300—350 мин адæймагмæ ’ввахс. 2002-æм азы æппæтуæрæсеон сфыстмæ
гæсгæ, Уæрæсейы иронау дзуры 9388 уырыссаджы, 1866 сомихаджы, 1107 кæсгоны æмæ
737 мæхъхъæлоны.

Нырыккон ирон æвзагæн ис æнгæсдзинад рагон ирайнаг æвзæгтимæ: рагперсайнагимæ,
авестæйагимæ æмæ санскритимæ. Уый амоны ирæтты фыдæлтæ иннæ ирайнаг адæмтæй сæ
цард раджы заман кæй фæхицæн кодтой.

Кæд ирон æвзаг у ирайнаг, фæлæ уæддæр иннæ ирайнаг æвзагтæм хæстæг нал у. Ирæттæ
не ’мбарынц, зæгъæм, персайнаг кæнæ пуштуйаг ныхас. Иухуызон баззадысты
нымæцонтæ, иуæй-иу дзырдтæ, грамматикæйы категоритæй фылдæр хай та фендæрхуызон
и.

Зæгъæм, таджикагау «бæрзонд хох» у кӯҳи баланд — номдар миногоны раз лæууы, ис
æм изафеты категори дæр (кæрон -и). Фæлæ миногоны барæн бæрц ирон æвзаджы æнгæс
у: бæрзонддæр хох — кӯҳи баландтар.

XIX æнусы кæй ссардæуыд, уыцы Зеленчукы дурыл фыст у рагон ирон фыссынады фыццаг
æвдисæйнаг. Фыццаг мыхуыргонд чиныг рауагъта Синоды типографи Мæскуыйы 1798-æм
азы.

Фæстæдæр ирон мыхуыры цы фыссынад ныффидар, уый у уæрæйсейаг филолог Андреас
Шёгрены конд. Уымæй ныммыхуыр кодтой Евангелийы фыццаг тæлмац, стæй аив
литературæйы фыццаг фæлвæрæнтæ дæр.

1923—38 азты ирон фыссынад (æндæр адæмты фыссынады хуызæн) раивын кодтой латинаг
алфавитмæ. Æппæтдунеон революцийы идейæ куы къаддæр популярон сси, уæд 1938 азы
фæстæмæ йæ раивтой кириллон фыссынадмæ (Хуссар Ирыстоны та — гуырдзиаг алфавиты
бындурыл фыссынадмæ). 1954-æм азы Хуссары дæр фыссын æмæ мыхуыр кæнын райдыдтой
æппæтирон кириллион алфавитæй.

Ирон æвзаджы ис дыууæ диалекты — ирон æмæ дыгурон (дигорон). Дыгурæттæ цæрынц
Æрæфы æмæ Дыгуры районты, стæй Мæздæджы районы иуæй-иу хъæуы æмæ республикæйы
сæйраг сахар Дзæуджыхъæуы.



https://os.wikipedia.org/wiki/%D0%94%D0%B0%D0%B3%D1%8A%D0%B8%D1%81%D1%82%D0%B0%D0%BD

Дагъистаны Республикæ (сол. Дагъистаналъул Республика, агъул. Республика
Дагъустан, азерб. Dağıstan Respublikası, хъуым. Дагъыстан Республикасы, лекъ.
Республика Дагъустан, лак. Дагъусттаннал Республика) у Уæрæсейы республикæ Цæгат
Кавказы, лæууы Цæцæн, Хъалмыхъхъ æмæ Стъараполы крайы ’хсæн, хуссары та æмарæн у
Азербайджан æмæ Гуырдзыстонимæ. Дагъистаны сæйраг сахар у Къаспы денджызы
былгæрон порт Махачкала. Йæ президент у Магомедов Магомедсалам.

Дагъистан у бирæнацион бæстæ, цæры дзы дыууын адæмыхаттæй фылдæр. Уыдонæй
стырдæр сты солиаг (авайраг) адæм — республикæйы цæрджытæй се ’ртыккаг хай.



https://os.wikipedia.org/wiki/%D0%94%C3%A6%D1%80%D0%B3%D1%8A%D0%B0%D0%B4

Дæргъад λ   {\displaystyle \lambda ~} — лæвæрд тæппы уылты цы мередианы фæзой
цæуы, æмæ райдайæн нулон мередианы (уымæй райдайы дæргъады нымад) астæу къул.
Ныр Зæххыл нулоныл нымад у Гринвичы зæронд обсерваторийы уылты, Лондоны
хуссар-цæгаты цы меридиан цæуы, уый. Уымæ гæсгæ хуыйны Гринвичы меридиан.
Дæргъæдтæ 0 -æй 180° скæсæны 'рдæм нулон меридианæй, хонынц скæсæйнæгтæ,
ныгуылæны 'рдæм та ныгуылæйнæгтæ. Бахахх кæнын хъæуы æмæ уæрхæдтæй хъауджыдæр,
дæргъæдты системæйы райдайæны меридиан хибар у, æмæ баст вæййы исты меридианыл
фидыдмæ гæсгæ. Афтæ, Гринвич йæдтæмæ, раздæр нулонтæй æвзæрст цыдысты меридиантæ
обсерваториты Парижы, Кадисы, Пулковойы (Уæрæсейы паддзахады территорийыл) æмæ
а.д.



https://os.wikipedia.org/wiki/%D0%93%D1%80%D0%B0%D0%BD%D0%BC%C3%A6_(%D1%8F%D1%85%D1%82%C3%A6)

Гранмæ (исп. Granma) у, 1956-æм азы кубæйаг революционертæ рахызтысты Кубæйы
былгæронмæ кæмæй рахызтысты, уыцы моторджын яхтæ.

«Гранмæ» у 18-метрон яхтæ, арæзт æрцыдис 1943-æм азы æмæ йæ бæрц уыдис 12
адæймагыл нымад. 1956-æм азы 10 октябры фæсаууонмæ æлхæд æрцыд кубæйаг
диссидентты къордæй Фидель Кастройы фарслæуджытæй 15 мин мексикаг доллæрæй
америкаг компани «Schuylkill Products Company, Inc».Фæстæдæр 25 ноябыры «Гранма»
рацыд Мексикаг порт Туспанæй æмæ 2 декабыры сакъадах Кубæмæ бахæццæ кодта 82
адæймаджы. Уыдонимæ уыдысты Че Гевара, Эрнесто Камило Сиэнфуэгос, Рауль Кастро
æмæ Кубæйы революцийы æндæр архайджытæ. Сакъадахмæ рахизгæйæ сæ уайтагъд
ссардтой Кубæйы диктатор Фульхенсио Батисты æфсæдтæ. Фиделы къорды баззадис 12
адеймаджы, æнæуый та фервæзтысты 17-æй. Ныр яхтæ «Гранмæ» у Революцийы Музейы
хай.



https://os.wikipedia.org/wiki/%D0%91%D0%B5%D1%82%D1%85%D0%BE%D0%B2%D0%B5%D0%BD,_%D0%9B%D1%8E%D0%B4%D0%B2%D0%B8%D0%B3_%D0%B2%D0%B0%D0%BD

Лю́двиг ван Бетхо́вен (нем. Ludwig van Beethoven, [ˈluːtvɪç fan ˈbeːt.hoːfən],
(16 декабыры 1770 азы, Бонны, Вестфалийы – 26 мартъи 1827, Венæйы, Австрийы
эрцгерцогад) – немыцаг композитæр æмæ пианист, «Венаг классикон скъолайы»
минæвар. Бетховен у ныгуылæн классикон скъолайы дæгъæлон фигурæ классицизм æмæ
романтизмы периодты ‘хсæн, дунейы æппæты аргъуцаккаг æмæ арæхдæр цæгъдынмæ
'ххæстгæнæн композитортæн сæ иу. Фыста йæ рæстæджы уæвæг алы жанры дæр, уыдонмæ
бафтаугæ оперæ, музикæ драмон спектакылтæм, зæлхорон уацмыстæ. Йæ аивбаззады
алкæмæй нысанджындæртыл нымад цæуынц инструменталон сфæлдыстæдтæ: фортепианон,
хъисынфæндырон æмæ виалæнчелон сонатæтæ, фортепианойы æмæ хъисвæндыры (скрипкæ?)
концерттæ, квартеттæ, увертурæтæ, симфонитæ. Бетховены сфæлдыстат стыр тæфаг
скодта XIX æмæ XX æнусты симфонизмыл.

Людвиг ван Бетховен райгуырд 16 декабыры 1770-æм азы Бонны, аргъуыд 17 декабыры
1770-æм азы, Сыгъдæг Ремигийы католикон аргъуаны. Йæ фыд, Иоганн Бетховен
(1740-1792) уыди зарæггæнæг, тенор, галуанмæхау капеллæйы. Мад, Мариа-Магдалинæ,
чызгæй Кеверих (1748-1787), уыди галуанмæхау шеф-повæры чызг Кобленцы. Ракуырдæ
сты 1767 азы. Йæ фыдыфыд Людвиг (1712-1773), уый дæр уыцы капеллæйы зарыд
тенорæй, стæй сси капеллæгæс (капельмейстер). Уый уыди Мехеленæй, Хуссар
Нидерландты, æмæ уырдыгæй хæссы разæфтуан «ван» йæ мыггагы размæ.

Гыццыл Людвигæй йæ фыд дыккаг Моцарт саразынмæ хъавыди æмæ йæ йæхæдæг райдыдта
скрипкæ æмæ клавесиныл цæгъдын ахуыркæнын. 1778 азы Кёльны скондæуыд лæппуйы
фыццаг ралæуд. Фæлæ диссаджы-сæрæн сывæллон не сси æмæ йæ йæ фыд бафæдзæхста йæ
коллегатыл. Сæ иу æй ахуыр кодта органыл цагъдыл, иннæ та – скрипкæйыл. 1780 азы
Боннмæ æрцыди органист æмæ композитæр Кристиан Готлоб Нефе æмæ уый сси Бетховены
æцæг ахуыргæнæг. Нефе йæ ‘виппайд бамбæрста æмæ лæппумæ курдиат ис, уый. Базонгæ
йæ кодта Бахы «Рæст темпæвæрд клавиримæ» æмæ Генделы сфæлдыстадимæ, æмæ ма
хистæр æмдуггæгты: Ф.Е.Бахы, Гайдыны æмæ Моцарты. Нефейы фæрцы ма рухс федта
Бетховены фыццаг уацмыс – вариацитæ Дресслеры маршы темæйыл. Гъеуæд Людвигыл
цыди 12 азы æмæ куыста галуанмæхау органисты æххуысгæнæгæй. Бетховенты фыдыфыд
куы фæхъуыди, уæд бинонты уавæр фефзæрдæри. Людвигы бахъуыд йе скъола ныууадзын,
фæлæ латинаг æвзаг базыдта, ахуыр кодта итайлаг, францаг æмæ ма бирæ чингуытæ
дæр касти. Фæстæдæр, куы фæас ис, уæд йæ фыстæгты иуы раргом кодта: «Нæй ахæм
уацмыс, кæцы мын уыдаид фыр ахуыргонд; æппындæр мæхицæй зондджын равдисынмæ нæ
фæнд кæнын, зæгъгæ, фæлæ-иу мæ гыццылæй фæстæмæ фæндыд алы дуджы хуыздæр æмæ
куырыхондæр адæмы мидапп бамбарын». Бетховены уарзондæр фыссæгтæ уыдысты
раггрекъаг Гомер æмæ Плутарх, англисаг драмæтург Шекспир, гермайнаг поэттæ Гёте
æмæ Шиллер. Уыцы рæстæджы Людвиг райдыдта музикæ фыссын, фæлæ цæ мыхуыр кæнынмæ
нæ тагъд кодта. Бонны цытæ сфæлдыста, уыдонæн сæ фылдæр дыккагæй рагуыст
баййæфтой фæстæдæр. Йæ лæппу-карæй ма баззади æртæ саби-сонатæтæ æмæ цалдæр
зарæджы, семæ «Зæххы ‘хсæрæг». 1787 азы Венæмæ ныххæццæ ис Бетховен æмæ йын
Моцарт йæ импровизаци куы фехъуыста, уæд дзы хъæрæй сивæрзти: «Йæхиуыл алкæйдæр
сдзурын кæнын кæндзæн!», зæгъгæ.



https://os.wikipedia.org/wiki/%D0%91%D0%B0%D0%BB%D0%BA%D0%B0%D0%BD%D1%8B_%D0%A4%D1%8B%D1%86%D1%86%D0%B0%D0%B3_%D1%85%C3%A6%D1%81%D1%82

Балканы Фыццаг хæст у Балканы цæдисы (Болгари, Серби, Грекъ æмæ Черногорийы)
хæст Османты Турчы ныхмæ (1912—1913), Балканы хæстытæй иу.

Италиимæ хæсты фæстиуæгæн Турчы паддзахад тынг фæлæмæгъдæр, уыдис дзы
мидбыцæуттæ дæр. Уымæй пайда кæнгæйæ, 1912-æм азы 8 октябры Черногори расидти
Турчы ныхмæ хæст. 13 октябры æндæр цæдисон паддзахæдтæ дæр Туркмæ бадардтой
ультиматумтæ, стæй 17 октябры расидтысты хæст. Афтæ райдыдта Балканы Фыццаг
хæст.

Балканы Фыццаг хæст ныфс лæвæрдта бирæ адæмæн, Балканы регионы æдде дæр. Афтæмæй
уырыссаг композитор Василий Агапкин Балканы хæсты цауты фæдыл 1912-æм азы
ныффыста йæ номдзыд марш «Славяйнаг сылгоймаджы хæрзбон» (уырыс. Прощание
славянки). Агапкин уыцы маршæй ссардта, сæ хæстæджытæ фронтмæ кæмæн ацыдысты,
æппæт уыцы славяйнаг сылгоймæгты ном. Тамбоваг композиторы марш ныртæккæ у
Тамбовы облæсты гимн.

Балканы Фыццаг хæст куы фæци, цæдисонтæн сæ бон нæ разынд кæрæдзийы ’хсæн ног
зæххытæ байуарын æмæ та райдыдта ног хæст, Балканы Дыккаг хæст, Болгарийы йæ
хонынц Цæдисонты ’хсæн хæст дæр (болг. Междусъюзническа война). Уый куы фæци
(1913), уæд 1914-æм азы райдыдта Фыццаг дунеон хæст.



https://os.wikipedia.org/wiki/%D0%91%D0%B0%D0%B9%D0%BA%D0%B0%D0%BB

Байкал у егъау æдзæхх цад Уæрæсейы, Скæсæн Сыбыры хуссары, ЮНЕСКО-йы хъахъæд
объект. Байкал у дунейы арфдæр цад æмæ стырдæр æрдзон æдзæхх донуат. Цады цæры
бирæ зайæгойтæ æмæ цæрæгойтæ, уыдонæй фылдæр хай сты эндемиктæ (ома, æндæр рæтты
чи нæ цæры, ахæмтæ). Бынæттон цæрджыты традицимæ гæсгæ, Байкал йе стырдзинады
охыл хонынц «денджыз», кæд зонадон цæстæнгасæй денджыз нæу, уæддæр.

1956 азæй фæстæмæ Байкал сси Иркутсчы донуаты хай, Иркутсчы ГЭС-ы донмарæны
фæрцы. Уыцы донмарæн ахъаз у цады уæлвæзмæ цæст дарынæн.

Байкал лæууы Азийы астæу, Уæрæсейы Иркутсчы облæст æмæ Бурятийы ’хсæн. Цад
адæргъ ис хуссар-ныгуылæнæй цæгатырдæм, æддаг бакастæй у егъау æрдыны хуызæн; йæ
дæргъ у 636 км, йæ уæрх та 25—80 км. Доны уæлцъары фæзуат у 31,5 мин км², æмæ йæ
ацы бæрæггæнæнмæ гæсгæ у дунейы стырдæр цадты ’хсæн æхсæзæм.

Цады рæстæмбис æрфад у 730 метры, æмæ уымæ гæсгæ дзы ис 23 мин км³ бæрц хæрзхъæд
æдзæхх дон (дунейы æвæрдтытæй 22 %). Цадты 'хсæн бæрцуатæй æрмæст Къаспы денджыз
Байкалæй стырдæр цад у, фæлæ йæ дон цæхджын у.

Байкалмæ æфты 336 цæугæдоны, уыдонæй стырдæртæ сты Селенгæ, Уæллаг Ангара æмæ
Баргузин. Цадæй ракæлы æрмæстдæр иу цæугæдон — Ангара.



https://os.wikipedia.org/wiki/%D0%91%D0%B0%D0%B3%D1%80%D0%B0%D1%82%D0%B8%D0%BE%D0%BD,_%D0%9F%D1%91%D1%82%D1%80_%D0%98%D0%B2%D0%B0%D0%BD%D1%8B_%D1%84%D1%8B%D1%80%D1%82

Багратион Иваны фырт Пётр (гуырдз. პეტრე ბაგრატიონი, 1765—1812) — Уæрæсейы
инфантерийы инæлар, кънйаз, 1812-æм азы Фыдыбæстæйы хæсты хъæбатыр.

Багратионы мыггаджы равзæрд цæуы Адарнасе Багратионæй; 742—780-æм азты уый уыд
рагон Гуырдзыстоны провинцийы (мхаре) — Тао — Кларджеты ерыстау (ныр Турчы
сконды у), йæ фырт Ашот Куропалат (амардис 826-æм азы) сси Гуырдзыстоны паддзах.
Фæстæдæр Гуырдзыстоны паддзæхты династи фæдих æртæ къабазыл, хистæр къабазы
хæххытæй иу (Багратионтæ) бацыдис Уæрæсейы кънйазты мыггæгты номхыгъдмæ.

1759-æм азы Картлийы паддзах Иессейы фæрссаг фырт принц Алыксандр (Исаак-бек)
Гуырдзыстоны паддзахиуæггæнæг бинонтимæ быцæуы тыххæй афтыдис Уæрæсемæ æмæ дзы
службæ кодта Кавказы дивизийы булкъонæй. Йæ фырт Иван Багратион (1730—1795) дæр
уырдæм ацыдис йæ фæдыл. Иван службæмæ бацыдис Хъызлары хъаллæйы комендантон
командæмæ.

Бирæ автортæ куыд фыссынц, афтæмæй Пётр райгуырдис 1765-æм азы Хъызлары, фæлæ
архивон æрмæджытæм гæсгæ зæгъæн ис, Пётр Калачы кæй райгуырдис, уый. Йæ фыды
петицитæм гæсгæ Пётры ныййарджытæ Иверийы ерыстауадæй Хъызлармæ æрлыгъдысты
æрмæстдæр 1766-æм азы декабры, Гуырдзыстон Уæрæсейы империйы скондмæ бацæуыны
агъоммæ . Йæ æрыгон азтæ Багратион арвыста Хъызлары.

Службæ райдыдта Астраханы фистæгæфсæддон полчъы. Фыццаг хатт тох кодта 1783-æм
азы хæстон экспедицийы Цæцæны. 1785-æм азы уацары райста Сих Мансуры æфсад.

1806-1812-æм азты уырысы-турчы хæсты рæстæджы уыдис Молдавийы æфсады сæйраг
командыгæнæгæй. 1812-æм азы Фыдыбæстæйы хæсты рæстæджы уыди Дыккаг ныгуылæн
æфсады сæйраг командыгæнæгæй. Амардис Бородинойы тохы фæстæ 1812-æм азы 24
сентябры. 1839-æм азы ногæй ныгæд æрцыдис Бородинойы быдыры.



https://os.wikipedia.org/wiki/%D0%90%D0%BF%D0%B5%D0%BD%D0%BD%D0%B8%D0%BD%D1%8B_%C3%A6%D1%80%D0%B4%C3%A6%D0%B3%D1%81%D0%B0%D0%BA%D1%8A%D0%B0%D0%B4%D0%B0%D1%85

Апеннины æрдæгсакъадах (итал. Penisola italiana — Италийы æрдæгсакъадах; ноджы
Penisola appenninica) у Европæйы дынджырдæр æрдæгсакъадæхтæй иу, æрбынат кодта
континенты хуссары æмæ йæ æхсы Зæххастæуы денджыз.

Æрдæгсакъадахыл æрбынат кодтой Италийы фылдæр хай, стæй Сан-Маринойы Республикæ
æмæ теократон паддзахад Ватикан.

Æрдæгсакъадахы фæзуат у 149 мин км², йæ дæргъ у 1100 километрмæ æввахс, уæрх та
— 130–300 км. Цæгаты Апеннины æрдæгсакъадах æмарæн у Паданы быдыримæ, ныгуылæны
йæ былтæ æхсы Тиррены денджыз, скæсæны — Адриатикæйы денджыз, хуссары та —
Ионийы денджыз.



https://os.wikipedia.org/wiki/%D0%90%D0%BD%D0%B3%D0%BB%D0%BE%D1%84%D0%BE%D0%BD%D1%82%C3%A6

Англофонтæ (англ. Anglophone, гр. англос «англисаг» æмæ фонос «зæл») уæрæх
нысаниуæджы сты англисагау дзурджытæ, фыццаджыдæр, англисаг æвзаг мадæлон кæмæн
у, уыдон. Англофонты иумæйаг нымæц у 380 милуаны, дыккаг æвзаг нымайгæйæ — 510
милуаны.

Канадæйы æхсæнады ацы дзырд пайдагонд цæуы йæ уынгæгдæр нысаниуæджы, æмæ ам
нысан кæны, англисаг æвзаг мадæлон кæмæн у, уыцы канадæйæгты. 2001-æм азы
Канадæйы цы сфыст уыдис, уый бæрæггæнæнтæм гæсгæ Канадæйы англофонтæ сты æппæт
æмбæстонтæй 59,2%, франкофонтæ — 23,7%, аллофонтæ (ома нæдæр англисаг, нæдæр
францаг æвзаг мадæлон кæмæн у, уыдон) — 17,1%.



https://os.wikipedia.org/wiki/%D0%90%D0%BC%D0%B0%D0%B7%D0%BE%D0%BD%D0%BA%C3%A6_(%D1%86%C3%A6%D1%83%D0%B3%C3%A6%D0%B4%D0%BE%D0%BD)

Амазонкæ (порт. Amazonas, исп. Río Amazonas) у цæугæдон Хуссар Америкæйы, йæ
бассейны бæрцуат, йæ донарæх (уырыс. полноводность) æмæ йæ дæргъмæ гæсгæ у
дунейы тæккæ егъаудæр цæугæдон. Сæвзæры дыууæ цæугæдоны, Мараньон и Укаяли, куы
баиу вæййынц, уыцы ранæй. Йæ дæргъ Мараньйоны сæйрагдæр гуырæнæй 6437 км, 20
æнусы кæрон цы гуырæн Апачетæ ссардæуыд, уырдыгæй та 7000 км хæстæг, Укайалийы
гуырæнæй та 7000 км фылдæр. Бассейны фæзуат 7180 тыс. км² (æндæр бæрæгнæнæнтæм
гæсгæ та 6915 тыс. км²).

Амазонкæйы бассейны фылдæр хай хауы Бразилимæ, хуссар-ныгуылæн æмæ ныгуылæны
районтæ та — Боливийæн, Перуйæн, Эквадорæн æмæ Колумбийæн. Амазонкæ фылдæр кæлы
Амазонкæйы дæлвæзыл экваторы фæрсты, æфты Атлантикон фурдмæ æмæ аразы дунейы
тæккæ стырдæр дельтæ (йæ фæзуат у 100 мин км² фылдæр).

Тæккæ дзæвгардæртæ: рахизырдыгæй — Журуа, Пурус, Мадейра, Тапажос, Шингу,
Токантинс; галиуырдыгæй — Иса, Жапура, Риу-Негру.

Доны астæуккаг хардз дæллаг гуылфæны у 220 мин м³/с мæ æввахс (ивы сезонтæм
гæсгæ 70-æй 300 мин м³/с æмæ фылдæр). Азмæ дзы доны хардз вæййы 7000 км³ (15%
азы дунейы цæугæдæтты доны хардзæй. Фидар акæлæн — 1 миллиард тоннæй фылдæр.
Æрбаивылдтытæ хъарынц цæугæдоныл уæлæмæ 1400 км æмæ донæфтæны саразынц поророкæ.

Фæрсагдæттимæ Амазонкæ аразы мидæггаг доны фæндæгты системæ йæ дæргъ 25 мин
км-æй фылдæр кæмæн у, ахæм. Амазонкæйы сæйраг донвæд наудзон у 4300 км уæлæмæ
суанг Андты уонг. Сахар Манаусы уонг (1690 км донæфтæнæй) уæлæмæ цæуынц
денджызон наутæ.

Сæйраг наулæууæнтæ (дæлæйæ уæлæмæ): Белен, Сантарен, Обидус, Манаус (Бразили),
Икитос (Перу).

Ацы цæугæдон европæйæгтæй фыццаг байгом кодта конкистадор Франсиско де Орельяна,
уый фыццаг цæхгæрмæ абалц кодта Хуссар Америкæйыл йæ тæккæ уæрæхдæр хайы.
1542-æм азы сæрды йæ бал, дам, цыма федта таурæгъон амазонкæты æмæ семæ тохы
бацыдис. Абон нымайынц уыцы «амазонкæтæ» уыдысты кæнæ индейаг сылгоймæгтæ кæдон
тох кодтой сæ лæгты фарсмæ кæнæ даргъдзыкку индейæгтæ æмæ сæ испайнæгтæ
сылгоймæгтыл банымадтой. Фыццаг де Орельяна хъавыди цæугæдон йæхи номæй схонын
фæлæ ацы цауы фæстæ æрлæууыдис «Амазонка» вариантыл.

Нырид 1553-æм азы ном Амазонкæты цæугæдоны кой цæуы Сьеса де Леоны чиныг «Перуйы
хроникæ»-йы:

Фыццаг джиппы уагъд Амазонкæйыл балцы тыххæй уацмыс ныффыста Кристобаль де
Акунья.

Амазонкæйы бассейны йæхи айтыгъта дунейы тæккæ егъаудæр уымæл тропикон хъæд. Ацы
æнахуыр æрдзон зайæгон сырæзты сурæт радта Александр фон Гумбольдт Хуссар
Америчы балцы куы уыд 1799—1804-æм æзты æмæ йæ схуыдта гилейæ (бердзенаг
«гилестон» — хъæд). Æдзухцæх æкваториалон хъæды климат тæвд æмæ уымæл; æрвылаз
температурæ змæлы афтиддæр 25-28 °C арæнты, суанг ма талынгæй дæр 20 °C дæлдæр
не хауы. Уарыны дæлдзырæттæ (уырыс. осадки) ам сты æвæджиау парахат: азы мидæг
сæ бæрц свæййы 2000-4000 мм, иуæй-иу хатт та фылдæр дæр рауайынц. Хъæды мидæг
æнæдымгæ, сабыр, афтиддæр тыхдымгæйы рæстæг бæлæсты цъуппытæ фæйлауынц. Бæхджын
сыфты æмæ кæрæдзийыл тыхст лианæты уылты бæлæсты бынмæ рухс рестмæ нæ кæлы,
абухæг зайæгхалтæ та змæлын зынтæй уадзынц. Гыццыл ауайыны тыххæй дæр арæх
фæхъæуы фæндаг айгæрдын.

Ацы быннæтты тæккæ характерон дæр у лианæты парахат — тæнæг, тагъдзайæг
зæнджыты, кæдоны дæргъ хæццæ фæкæны 100 метрмæ. Ацы зайæгойтæ æртухынц сæхи
бæласы зæнгтыл æмæ къабузтыл, бахæццæ вæййынц бæлæсты сæрмæ æмæ уым æссарынц
царддæттæг рухс; уым акъабуз кæнынц, дидинæг акалынц æмæ дыргъ раттынц. Бæласыл
схилын æмæ хæцын сын æххуыс кæнынц алы хуызон фæцарæхстытæ (рихитæ, сындзытæ,
къæпсыртæ). Æцæг диссаг зайæгойты дунейы у Victoria regia, егъау дойнаг
хъоппæг‎, афтæ хъæддых у æмæ адæймаджы уæз фæразы.

Цæугæдæттæм æввахс арæх ис фæнын капибарæ — дунейы тæккæ дынджырдæр æхсынаджы
(йæ буары уæз иу 50 кг). Дондарæнмæ цы цæрæгойт æрбацæуы уыдоны хъахъхъæнынц
анакондæтæ — ацы удавтæ, кæлмытæй тæккæ егъаудæртæ, цуан кæнынц доны мидæг дæр
æмæ сæ бон у кайманы дæр бахурх кæнын. Амазонийы хъæздыг цæрæгойты дунейы
миневæрттæ сты æдзæххдоны цæрæг сæмсгæф инияйæ æмæ нутрийæ (Европæйы ацы чысыл
сырды дарынц тины фермæты). Амазонкæйы былгæрæтты цур ис фембæлæн тапирыл —
заманайы ленкгæнæгыл, афтæмæй йæ буары уæз хæццæ кæны 200 кгмæ. Фæцæуы донмæ
хæстæг къахвæдты иунæгæй, хæры сыфтæ къалиутæ æмæ дыргътæ, доны зайæгойты бирæ
хуызтæй. Джунглиты тæккæ тæссагдæр цæрæгойтæй иу æмæ гæдыты бинонты тæккæ
донуарзæгдæр минæвар, сæрбын кæнын хъом дæр у — ягуар. Гуаранизнæмы индейæгтæ йæ
хонынц «d’iaguar».

Амазонкæйы æмæ йæ фæрсагдæтты цæрынц 2 мин хуызæй фылдæр кæсæгтæ, сæ
алыхуызондзинад дисы бафтауы. Ныхасæн ардыгæй æсты бирæ популярон аквариумы
даргæ кæсæгтæ дæр — зъæгæм, гуппитæ, цирхъдартæ æмæ скаляритæ. Афтиддæр ам цæры
кæсаг tambaqui — сæ хæринаг донмæ каучук бæлæстæй цы мыггæгтæ æмæ дыргътæ æрхауы
уыдон. Фембæлынц протоптертæ дæр — дунейыл гыццыл цы дыууæхуызонуылæфаг кæсæгтæ
баззади уыдоны иу хуыз. Цæры дзы арована дæр дæргъмæ вæййы метры бæрц æмæ донæй
геппытæ кæны цæмæй къалиутыл цы хъæндилтæ æрбынат кодтой уыдон ахæра. Амазонкæйы
тæккæ хъуыстгонд цæрджытæй иутæ сты пираньятæ, чысыл кæсæгтæ сæ дæргъ 13æй 40
сантиметры уонг, сты диссаджы фыдгуыбын, лæбурæг царды æгъдау æрвитынц. Сæ бон у
ныххауын стыр цæрегойтыл дæр (кæлмытыл кæнæ æхсырæйхæссджытыл), доны сæрты куы
фæхизынц уæд. Адæмæн дæр тæссаг сты — туджы тæфмæ куы æрбамбырд вæййынц уæд сæ
дзугтæ ныххауынц сæ æфтиагыл, дæндæгтæй стонынц дзидзайы хæйттæ æмæ амæттаджы
стджыты уонг бахсынынц.

Амазонийы тархъæд — æнæбаивгæ экосистемæ у, æмæ йæ тынг тæссаг уавæры æвæры
бæлæсты дзыллон къуырд. Тæккæ ныггæныстгонддæр æрцыдысты цæугæдоны былтæ Манаусы
æмæ донæфтæны астæуты. ΧΧ-æм æнусы 70-йæм æзты дзевгар хæды тыхъдæдтæ фæстын
кодтой хизæнуæттæ, æмæ уый расайдта мæры эрози. Уыцы территоритыл нырид нал ис
æнæхæлд джунглитæ.

Хæдты эксплуатацийæ сефынц бирæ зайæгойты æмæ цæрæгойты хуызтæ. Стæм хæттыты ма
ис фæмбæлæн уырд Ptesonura brasilensis-йыл. Сæфгæ хуызты номхъыгъдмæ бахаудтой
сырх бæлас Rio Palenque æмæ бразилиаг палисандр хæрзрæссугъд хъæдæрмæгимæ,
аразынц дзы зынаргъ мебель.



https://os.wikipedia.org/wiki/%D0%AD%D0%BD%D0%B3%D1%80,_%D0%96%D0%B0%D0%BD_%D0%9E%D0%B3%D1%8E%D1%81%D1%82_%D0%94%D0%BE%D0%BC%D0%B8%D0%BD%D0%B8%D0%BA

Жан Огюст Доминик Энгр (фр. Jean Auguste Dominique Ingres; 1780-æм азы 29
августы – 1867-æм азы 14 январы) — францаг нывгæнæг, XIX æнусы европæйаг
академизмы нымаддæр фæтæг.

Нывгæнæг райгуырдис сахар Монтобаны, Францы хуссар-скæсæны 1780-æм азы 29
августы. Ахуыр кодта Тулузæйы фидауцы аивæдты академийы. Каст æй куы фæци, уæд
ацыди Парижмæ æмæ 1797-æм азы сси Жак-Луи Давиды ахуыргæнинаг. 1806–1820 азты
Энгр царди æмæ ахуыр кодта Ромы, уый фæстæ афтыди Флоренцимæ. Уым фæци цыппар
азы. 1824-æм азы Жан Огюст раздæхти Парижмæ æмæ байгом кодта нываивады скъола.
1835-æм азы нывгæнæг ацыди фæстæмæ Роммæ, Францы академийы директорæй кусынмæ.



https://os.wikipedia.org/wiki/%D0%A7%D0%B5%D1%80%D1%87%D0%B5%D1%81%D1%82%D1%8B_%D0%A1%D1%82%D0%B0%D0%BD%D0%B8%D1%81%D0%BB%D0%B0%D0%B2

Черчесты Саламы фырт Станислав (райгуырдис 1963-æм азы 2 сентябры, Алагир, Цæгат
Ирыстон, ССРЦ) у Уæрæсейы футболон тренер, раздæры советон æмæ Уæрæсейы дуаргæс.
Ирыстоны футболон скъолайы хъомылгæнинаг, Советон Цæдисы æмæ Уæрæсейы иугонд
футболон командæйы дуаргæс (1990–2002). Уæрæсейы Федерацийы спорты сгуыхт мастер
(2003). Уый уыд Мæскуыйы «Спартачы» тренер 2008-æм азы агъоммæ. 2011-æм азы 27
сентябрæй 2013-æм азы маймæ куыста футболон клуб «Терчы» сæйраг тренерæй.

2015-æм азы 6 октябры полæг клуб «Legia Warszawa»-йы сæйрæг тренерæй сси. Уыцы
клубы сарæзта йæ фыццаг «сыгъзæрин дубль», рамбылдта Польшæйы чемпионат æмæ
Польшæйы хъалац иумæ. 2016-æм азы 1 июны клуб ныууагъта.

Черчесы-фырт у усджын. Ис ын чызг æмæ лæппу: Мадинæ æмæ Станислав. Йæ фырт
Станислав у Мæскуыйы «Динамо»-йы дуаргæс.



https://os.wikipedia.org/wiki/%D0%A5%D1%8A%D1%83%D1%8B%D0%BC%D1%8B%D1%85%D1%8A%D1%85%D1%8A%D0%B0%D0%B3_%C3%A6%D0%B2%D0%B7%D0%B0%D0%B3

Хъуымыхъхъаг æвзаг (хъуым. къумукъ тил) у хъуымыхъхъаг адæмы мадæлон æвзаг,
дзурынц ыл Дагъистаны быдырон хайы æмæ цæгаты хохрæбын, Цæцæны цæгаты æмæ Цæгат
Ирыстоны Мæздæджы районы. Хауы тюркаг æвзæгты кыпчакаг къордмæ (уырдæм ма хауынц
хъæрæсейаг-балхъайраг, ногъайаг æмæ æндæр æвзæгтæ). Дзурджыты нымæц у 450—500
мин адæймагмæ 'ввахс .

Хъуымыхъхаг у Дагъистаны æхсæз литературон æвзагæй иу. Ацы рæттæм Уæрæсейы
империимæ баиуы агъоммæ хъуымыхъхъаг æвзаг уыди Дагъистаны адæмты ’хсæн дзурыны
фæрæз. Хъуымыхъхъаг æвзагыл цæуы газет «Ёлдаш».

Хъуымыхъхъаг æвзаджы периодизаци нæма сбæлвырд ис. Иуæй-иу ахуыргæндтæм гæсгæ
уый равзæрдис манголы бабырсты агъоммæ (XIII-æм æнусы агъоммæ).

1928-æм азы онг хъуымыхъхъ пайда кодтой араббаг алфавитæй. 1927-æм азæй фæстæмæ
'мæ 1938-æм азы онг сæ фыссынад уыдис латинаг бындурыл.

1938-æм азæй фæстæмæ æмæ ныры онг пайда кæнынц кириллон графикон бындурыл
хъуымыхъхъаг алфавитæй:

Æвзаджы ис 8 хъæлæсоны — а, е, ы, и, о, оь, у, уь, ис дзы ноджы æртæ
æвдисæйнагмæ гæсгæ ныхмæвæрæн (рæнхъ, сисæн, лабилизаци). Иуæй-иу дзырдты
(фылдæр æрбайсгæ чи сты, ахæмты) вæййы хъæлæсон ə.

Иннæтæй хицæн лæууы кайтаггаг диалект. Иуæй-иу диалектты зыны кавказаг æвзæгты
тæваг: цæвиттон, ис дзы «кавказаг» абруптивон æмхъæлæсонтæ.



https://os.wikipedia.org/wiki/%D0%A5%D1%8A%C3%A6%D1%80%C3%A6%D1%81%D0%B5-%D0%A7%D0%B5%D1%80%D0%BA%D0%B5%D1%81

Хъæрæсе-Черкес (Хъæрæсе + Черкес), официалон ном: Хъæрæсе-Черкесы Республикæ,
цыбырæй ХъЧР (абаз. Къарча-Черкес Республика; хъæр.-балхъ. Къарачай-Черкес
Республика; кæсгон-черкес. Къэрэшей-Шэрджэс Республикэ; ногъ. Карашай-Шеркеш
Республикасы; уырыс. Карачаево-Черкесская Республика) у Уæрæсейы республикæ
Цæгат Кавказы, лæууы Краснодары край, Кæсæг-Балхъар æмæ Стъараполы крайы ’хсæн,
хуссары та — Абхази æмæ Гуырдзыстонимæ арæн.

Клухоры æфцæгæй (2781 м) Хъæрæсе-Черкес баст у Абхазимæ. Уыцы ’фцæгыл цæуы, йæ
дæргъ 337 километры кæмæн у, Сухумы хæстон фæндаг (уырыс. Военно-Сухумская
дорога).

ХъЧР иу кæны хъæрæсе (цæрджыты нымæцæй 41,0%), хъазахъхъ (уырысимæ 31,6%),
черкес (11,9%), абаз (7,8%) æмæ ногъай (3,3%) кæм цæрынц, уыцы территоритæ.
Хъæрæсе-Черкесы ис ирон хъæу дæр — Лабæ.

Хъæрæсе-Черкесы Республикæйы президент у Рашид Темрезов (хъæрæсейаг), хицауады
сæрдар у Индрис Кябишев (черкесаг).



https://os.wikipedia.org/wiki/%D0%A5%D0%B5%D1%82%C3%A6%D0%B3%D0%BA%D0%B0%D1%82%D1%8B_%D0%9A%D1%8A%D0%BE%D1%81%D1%82%D0%B0

Хетæгкаты Леуаны фырт Къоста (райгуырдис 1859-æм азы 3 (15) октябры, Нарыхъæуы —
амардис 1906-æм азы 19 мартъийы (1 апрелы), Лабæйы) уыдис зынгæ ирон фыссæг,
поэт, публицист, нывгæнæг æмæ нывгæрдæг. Нымад цæуы ирон литературæйы
бындурæвæрæгыл.

Къоста райгуырдис Нарыхъæуы. Сывæллонæй фæахуыр кодта Нары, Дзæуджыхъæуы æмæ
Стъараполы, æмæ 1881-æм азы бацыд Бетъырбухы Аивадон Академимæ. 1883-æм азы йын
йæ стипенди кæй æрлæууын кодтой, уый тыххæй рыздæхт Дзæуджыхъæумæ. Уым Къоста
ныффыста йæ æмдзæвгæты фылдæр хай, æмæ йæ ном тынг ахъæр ис. Йæ æмдзæвгæтæ та
Ирыстоны сахарты æмæ хъæуты апырх сты.

Къоста райгуырдис Нарыхъæуы, 1859-æм азы 15-æм октябры. Йæ фыд, Хетæгкаты
Елызбары фырт Леуан, уыд Уæрæсейы империйы æфсæддон. Йæ мад, Гуыбаты Габрелы
чызг Мария, Къостайы райгуырдæй цалдæр боны фæстæ амардис, æмæ Къостайы хъомыл
кæнын йæ хæстæгæн ныууагъта. Къостайыл фондз азы куы цыдис, уæд йæ фыд дыггаг ус
æркодта. Уый уыд бынæттон сауджыны чызг.

Ахуыр кæнынмæ Къоста бацыд фыццаг Нары скъоламæ, стæй Дзæуджыхъæумæ куы ацыд,
уæд байдыдта ахуыр кæнын прогимназы. 1870-æм азы, йæ фыд Нарыкомы цæрджытимæ
алыгъдис Хъобаны облæстмæ, уым Лабæйы хъæуæн бындур сæвæрдтой æмæ дзы æрбынат
кодтой. Уыцы хъæуæн фæстæдæр раддзысты Къостайы ном. Фæстæдæр Къоста
Дзæуджыхъæуы ахуыр ныууагъта, æмæ йæ фыды фæдыл Лабæмæ ацыдис. Уым æй йæ фыд
Каладжины скъоламæ бакодта.

1871-æм азæй 1881-æм азмæ Къоста ахуыр кодта Стъараполы гимназы. Уæды рæстæгæй
йын баззадис дыууæ ирон æмдзæвгæйы æмæ иу уырыссаг.

1881-æм азы Къоста бацыд Бетъырбухы Аивадон Академимæ. Уый йæ фыды фæндтæм нæ
хауд, уымæн æмæ йæ фыды фæндыд цæмæй Къоста куыстаит Уæрæсейы хицауады. 1883-æм
азы йын йæ стипенди æрлæууын кодтой, æмæ уый тыххæй цæрыны фæзæзтæ фесафгæйæ
фæстæмæ Дзæуджыхъæумæ рыздæхд. Дзæуджыхъæуы Къоста æхсæнадон царды активон хайад
иста æмæ куыста цалдæр газетимæ. Сæрды-иу хæхтæм ацыд, æмæ иу ирон царды тыххæй
фылдæр базыдта. Уæды рæстæджы Къоста ныффыста бирæ ирон æмдзæвгæтæ, кæдон тагъд
апарахат сты ирон адæмы ’хсæн, уæлдайдæр ахуыргæнинæгты æмæ интеллигенцийы.

Къостайы царды ахсджиаг бынат бацахста 1889-æм азы Пятигорскы Лермонтовы
монумент æвæрыны цау. Уæд Къостайы нæ бауагътой йе ’мдзæвгæтæ кæронмæ бафæрсын.

1891-æм азы июны Къоста йæ æмдзæвгæты тыххæй æрвыст æрцыд Терчы облæстæй. Къоста
ацыд Лабæмæ, йæ фыды хæдзармæ, æмæ дзы фæцис дыууæ азы. 1893-æм азы Къоста ацыд
Стъараполмæ æмæ дзы газет «Цæгат Кавказы» кусын байдыдта. Уым фæкуыста 1897-æм
азы онг, æмæ уыцы рæстæджы йæ ном тынг ахъæр ис. 1895-æм азы «Цæгат Кавказы»
рацыд йæ уырыссаг æмдзæвгæты æмбырд. Стъараполы уæвгæйæ Къоста туберкулезæй
фæрынчын ис. Уый тыххæй йын сарæзтой дыууæ операцы, фæлæ йæ низ не ’рлæууыд.
Дыггаг операц æрцыд Бетъырбухы, æмæ уый фæстæ æхсæз мæй уатæй нæ сыстад. 1898-æм
азы рыздæхт Ирыстонмæ æмæ йæ низæн хос кæнын уым адардтæр кодта.

1899-æм азы та йæ йæ бынатæй арвыстой. Ацы хатт Херсонмæ. Уым Къостайы зæрдæмæ
нæ цыд, уымæн æмæ йæм рыг бынат фæкаст æмæ адæмы тыххæй та дзырдта ома дам
зондджынты бæсты æрмæст уæйгæнджытыл фæмбæлдзынæ. Уый тыххæй Къоста загъта цæмæй
йæ Одессæмæ арвитой, фæлæ йæ уый бæсты Очаковмæ арвыстой.

Æрвыстæй рыздæхгæйæ Къоста байдыдта кусын Стъараполы «Цæгат Кавказы», фæлæ йæ
низы тыххæй йæ тыхæтæ фæуд кодтой, æмæ 1901 рыздæхт Дзæуджыхъæумæ. Дзæуджыхъæуы
Къоста хайад иста культурон цауты, ныв кодта, фæндыд æй ныв кæныны скъола
бакæнын æмæ газет «Хъазыбеджы» редактор суын. Фæлæ уыцы фæндтæ низы тыххæй нæ
сыххæст сты.

Къоста амардис 1906-æм азы 19-æм мартъийы, Лабæйы. Фæстæдæр ын йæ ингæн рахастой
Дзæуджыхъæумæ, Сыгъдæг Мады Майрæмы Иры аргъуаны кæрттмæ.

Къостайы ном хæссы, кæм амардис, уыцы хъæу Хъæрæсе-Черкесы, Дзæуджыхъæуы стырдæр
проспект, Цæгат Ирыстоны паддзахадон университет æмæ æндæр бирæ цæрæнрæттæ,
уагдæттæ æмæ уынгтæ.



https://os.wikipedia.org/wiki/%D0%A4%D1%80%D0%B0%D0%BD%D1%86%D0%B0%D0%B3_%D0%B0%D0%BA%D0%B0%D0%B4%D0%B5%D0%BC%D0%B8

Францаг академи (Францаг æвзаджы академи) (фр. Académie Française) у Францы уыцы
зонадон уагдон, йæ нысан кæмæн у францаг æвзаг æмæ литературæ иртасын, стæй
францаг æвзаджы литературон нормæтæ аразын. Æрвылаз Академи дæтты 60 литературон
премимæ æввахс.

Францаг академийы бындурæвæрæг у кардинал Ришельё. Сарæзтæуыд, кардинал 1635-æм
азы 29 январы цы балæвары грамотæ (уырыс. жалованная грамота) бафыста, уый
фæрцы. Грамотæйы куыд амынд уыдис, афтæмæй Академи арæзт æрцыд, «цæмæй францаг
æвзаг суа канд элегантон нæ, фæлæ ма аивæдтæ æмæ зонад æмбарынгæнынхъом».

Академийы фыццаг уæнгты ’хсæн уыдысты Валантен Конрар, Жан Демаре де Сен-Сорлен,
Жан Ожье де Гомбо, Франсуа Метель де Буаробер, Жан Шаплен, Никола Фаре, Антуан
Годо, Франсуа Менар, Гомбервиль, Гийом Кольте, Гез де Бальзак, Ракан, Вожла,
Сент-Аман, Вуатюр.

Академийы ис 40 уæнджы. Академичы равзарынц цæрæнбонмæ, æмæ йæ хонынц æнæмæлгæ
(фр. les immortels), зæгъгæ, ахæм номæй. Ацы кадджын ном фæзынди, Ришельё цы
девиз ныффидар кодта, уый охыл: «Æнæмæлæты сæраппонд». Наполеон III-æмы дугæй
цæуы академикты хицæнгæнæн нысан — кæрдæгцъæх фрак (фр. habit vert). Академичы
амæлæты фæстæ йæ бынатмæ равзарынц ног адæймаджы. Ногæвзæрст уæнг, «Академийы
дæлбазыр райсыны» бон хъуамæ зæгъа йæ развæдгæнæджы номарæн ныхас. Къорд
академичы æндæр æмæ æндæр аххосæгты охыл Академимæ райстæуыдис кадджын уавæры
нæ, фæлæ æнæуый уавæры. Уыдоны ’хсæн — Жорж Клемансо æмæ Ален Роб-Грийе; ахæмтæй
сæ фылдæр хай сæхæдæг не сразы сты уыцы церемони сæххæст кæныныл. 1923-æм азы
уыди ахæм хабар æмæ Академийы ногæвзæрст уæнг йæ развæдгæнæджы ном ссарынæн цы
ныхас (уырыс. речь) загъта, уый банымадæуыдис нæбæззоныл, фæлæ йыл ногæй
бакусыныл академик не сразы ис.



https://os.wikipedia.org/wiki/%D0%A2%D0%B0%D0%B4%D0%B6-%D0%9C%D0%B0%D1%85%D0%B0%D0%BB

Тадж-Махал (хинди ताज महल, англ. Taj Mahal) у мавзолей-мæзджыт Индийы сахар
Агрæйы, Джамнæйы цæугæдоны былгæрон. Сарæзтæуыд Стыр Моголты император
Шах-Джаханы бардзырдмæ гæсгæ, аргæ-арын чи амардис, йæ уыцы ус Мумтаз-Махалы ном
ссарынæн. Фæстæдæр ам ныгæд æрцыдис Шах-Джахан йæхæдæг дæр.

Тадж-Махал (Тадж дæр æй хонынц) нымад у архитектурон стиль Мугалы хуыздæр
дæнцæгыл. Ацы стилы баиу сты персайнаг, индиаг æмæ пысылмон архитектурæйы
æууæлтæ. 1983-æм азы Тадж-Махал ссис ЮНЕСКО-йы Æппæтдунеон исбоны объект
(«Индийы цы пысылмон аивадон дзындзытæ ис æмæ æгас дунейы зæрдæскъæфт чи кæны,
уыцы шедевртæй иу»).

Кæд æмæ мавзолейы урс мармæрæй конд купол у йæ тæккæ зындгонддæр компенент,
уæддæр Тадж-Махал структурон æгъдауæй у иууон комплекс. Агъуыст райдыдтой аразын
1632-æм азы æмæ 1653-æм азы уыдис цæттæ. Йæ аразыныл куыстой мингай аразджытæ
æмæ æрмгусджытæ. Арæзтадæн разамынд лæвæрдта, императоры контролы бын чи уыдис,
уыцы Ахитекторты совет. Йе сконды уыдысты Абд уль-Карим Мамур Хана, Макрамат
Хана æмæ Устад Ахмад Лахаури. Фылдæр историографион ратæдзæнты сæйраг дизайнерæй
нымад у Лахаури.

Мавзолейы мидæг æвæрд ис дыууæ зæппадзы — сахы æмæ йæ усы мардæвæрæнтæ. Æцæг, сæ
дыууæ дæр ныгæд сты, зæппæдзтæ кæм сты, уым, æрмæст зæххы бын. Тадж-Махал у
фондзкуполджын амаддзаг, 74 метры бæрзæндæн (æд платформæ), йæ æппæт къуымты ис
фæйнæ иу азанхъæргæнæны.



https://os.wikipedia.org/wiki/%D0%A1%D1%82%D1%80%D0%B5%D1%81%D1%81%D0%BD%D0%B5%D1%80,_%D0%90%D0%BB%D1%8C%D1%84%D1%80%D0%B5%D0%B4%D0%BE

Альфредо Матиауда Стресснер (исп. Alfredo Stroessner Matiauda; райгуырд 1912 азы
3 ноябры Энкарнасьоны, Парагвай — амардис 2006 азы 16 августы Бразилиайы,
Бразили) уыд Парагвайы президент (диктатор) 1954 азы 15 августæй 1989 азы 3
февралмæ.

Стресснер уыд бавариаг эмигрант æмæ бынæттон сылгоймаджы фырт. 1929 азы,
17-аздзыдæй, уый бацыдис æфсадмæ æмæ 1931 азы ссис лейтенант. Боливийы ныхмæ
Чакойы хæст (1932-1935) куы уыди, уæд службæ кодта артиллерийы. 1948 азы сси
Латинаг Америкæйы æрыгондæр инæлар, 1954 азæй та — Парагвайы хотыхджын тыхты
командæгæнæг. Уыцы азы 5 майы паддзахадон фæфæлдæхты сæргъы æрлæууыдис æмæ йæхи
схуыдта Парагвайы ног президент.

Иннæ диктатортæй хъауджыдæр, Стресснер йæ бæстæйы кодта æвзæрстытæ. Афтæ йæ
президенты бынатмæ равзæрстой 1958, 1963, 1968, 1973, 1978, 1983 æмæ 1988 азты.
Уымæн æдзух хъæлæс кодтой æвзæрджытæй 80% фылдæр — гъе уый тыххæй йæ зылын
кæнынц мæнг æвзæрстытæ аразыныл.

Стресснер уыдис æнувыд антикоммунист, æмæ уымæй ссис Америкæйы Иугонд Штатты
лымæн. Суанг ма Вьетнаммæ йе ’фсад арвитын æй фæндыдис, коммунизмы ныхмæ
хæцынмæ.

1979 азы Никарагуæйы сандинистты революци куы фæуæлахиз, Стресснермæ сусæгæй
æрбацыдис уымы диктатор Анастасио Сомосæ Дебайле. Бирæ нæ ахаста — сандисттæ йæ
ссæрдтой æмæ амардтой Парагвайы сæйраг сахар Асунсьоны уынгтæй иуы 1980 азы 17
сентябры.

Кæд Стресснер даргъ æмгъуыд йæ бæстæйы сæргъы уыд, уæддæр йæ къухы нæ бафтыд
амæлæты бонмæ президент уын. 1989 азы 3 февралы йæ хæстæг хæлæр Андрес Родригес
паддзахадон фæфæлдæхты фæрцы ссис ног президент. Стресснеры бахъуыдис йæ
райгуырæн бæстæйæ алидзын, æмæ уæд æрцарди Бразилийы сæйраг сахары. Уый куы тынг
базæронд ис, уæд Парагвайы хицауады куырдта, цæмæй йæ бауагъдтаиккой, кæм
райгуырдис, уым амæлын, фæлæ йæ нæ бауагътой. Баныгæдтой йæ Бразилийы.



https://os.wikipedia.org/wiki/%D0%A1%D0%B0%D1%83_%D1%85%D1%8A%C3%A6%D0%BB%C3%A6%D1%80%D0%B4%D0%B7%D1%8B

Сау хъæлæрдзы (лат. Ribes nigrum) хауы хъалгъæнты бинонадмæ (латинаг
классификацимæ гæсгæ Grossulariaceae). Йæ къудзиты бæрзæнд хæццæ кæны 1–1,5
метрмæ. Йæ зæнгæй къалиутæ кæмæн разайы, ахæм бæлас нæу. Гъе, фæлæ Цгъойты Иосиф
1940 азы Сæйраг Тяньшаны хæхты федта егъау, бæласгъуыз чи уыд, сау хъæлæрдзыйы
ахæм хуызтæ дæр. Сæ бæрзæнд, дам, уыдаид 3-4,5 метры æмæ-иу ахæм бæлæстæй
æртыдтой 2-3 бедрайы гагатæ. Ахæм хъæлæрдзы ма федтой Бæрзæфцæджы фале Хъуды
комы дæр. Уым стыр дуррæдзæгъдтыл задис æмæ ныр дæр фенæн ис бæласæнгæс ахæм
егъау хъæлæрдзытæ. Уымæ гæсгæ, æвæццæгæн, хъæлæрдзыйы райгуырæн бынæттæ сты
Кавказ æмæ Тяньшаны хæхтæ.

Бирæ ахуыргæндтæ куыд рахатыдтой, афтæмæй сау хъæлæрдзы цавæр мæрон-климæтон
уавæрты зайы, уымæ гæсгæ дзы вæййы 4-12% сæкæр, 2,9-3,8% уæгъдибар туагæдтæ, 4
проценты бæрц пектины буаргъæдтæ, 0,39-1,4% азоты буаргъæдтæ, 0,33-0,49%
æлдыгъон буаргъæдтæ, 0,60-0,95% фæнык.

Хъæлæрдзыйы гагатæ хорз сты хуыфæг, цæсты низтæ æмæ ахсæн-тъæнгты низтæ дзæбæх
кæнынæн. Уый тыххæй хæрын хъæуы ногтыд гагатæ, йæ сыфтæ æмæ къуыбæрттæй фых дон.
Йæ сыфтæртæй йын арæх пайда кæнынц джитъри цæхджын кæнгæйæ. Гагатæй аразынц
вареннæ, наливкæтæ, желе, сæн, ликёртæ æмæ а.д.

Æппæтæй зынаргъдæр у, сау хъæлæрдзыйы гагайы цингайы ныхмæ цы æлутон витамин C
ис, уый. Йæ мыггаг æмæ кæм зайы, уымæ гæсгæ гагаты 100 граммы уыцы витамин вæййы
100-400 мг. Мандаринимæ абаргæйæ дзы витамин С ис 2,5—3 хатты фылдæр, хъалгъæнæй
— 3-5 хатты фылдæр, мæнæргъыйы та 8-16 хатты фылдæр. Сау хъæлæрдзыйы уыцы
диссаджы миниуджытæ зыдтой рагзаманты дæр. Адæймаг хуымæтæджы не ’взæрста
хъæддаг зайæгойты хуыздæр хуызтæ æмæ сæ кодта хæдзарон.

Цæгат Ирыстоны сау хъæлæрдзы зайын кæнынц дыргъгуыст чи уарзы, ахæм хицæн
адæймæгтæ.

Хъæлæрдзы æхсæдгæйæ æнæмæнг ахъуыдыйаг у, цæмæй алы къалиуæн дæр фаг уа хуры
рухс. Уыимæ сын сæ рæбынтæ ссыгъдæг кæнын фæхъæуы хæмпæлгæрдæг æмæ быронæй, стæй
базилын хъацæнтæй. Алы къудзийыл дæр æмбæлы ныккæнын 40-50 граммы аммиачы
селитрæ, кæнæ та æртæ къудзийыл иу бедра фæныкæмхæццæ тæнæг фаджыс æмæ
бындзæфхады алыварс 8-10 см æрфæн мæр бафæлмæн кæнын.

Сау хъæлæрдзы уымæлуарзаг у. Хус мæр æмæ хус уæлдæф ын тых кæнынц. Йæ уидаг дæр
уæлæнгай у. Уымæ гæсгæ йæ садзын хъæуы хъæздыг мæры. Цы мæры йæ садзæм, уый
хъуамæ уидæгты рæзтæн фадат дæтта, фаг дзы уа уымæлад.

Сау хъæлæрдзыйæн арæх азгъæлы йæ дидинæг. Уый уаргæ бонты аххос вæййы, уæлдайдæр
дидинæг æфтауын афон куы фæкъæвдатæ вæййы, кæнæ асæсты аххосæй мыдыбындзытæ
æвзæр куы фæтæхынц æмæ рыгдзыд хорз куы нæ ’рцæуы, уæд.

Хъæлæрдзы садзгæйæ, уый ахъуыдыйаг у æмæ садзын хъæуы, кæрæдзи хорз чи рыгдзыд
кæна, ахæм мыггæгтæ. Хуыздæртыл нымад сты мах мæрон-климæтон уавæрты Лия
плодородная, Боскопский великан, Восьмая Девисона, Голиаф, Крупноплодная,
Отборная, Память Мичурина.

Цæгат Ирыстоны æрдзон уавæртæ хынцгæйæ, сау хъæлæрдзы садзынæн хорз сты фæззæджы
мæйтæ октябрь æмæ ноябрь, уалдзæджы та мартъи æмæ апрель. Ныссадзыны размæ мæрмæ
базилынц хъацæнтæй. 100 квадратон метры фæзуатыл ныккæнынц 300 кг æмбыд фаджыс,
3 кг азоты хъацæнтæ, 4-5 кг суперфосфат æмæ 1,5-2 кг калийы цæхх. Хорз сæ
сæмхæццæ кæнынц æмæ иу белгомы æрфæн скъахыны размæ æмвæтæнæгæй байзæрынц мæрыл.
Дыргъгуыстгæнджытæ уыцы хъацæнтæ арæх ныккæнынц, хъæлæрдзы цы дзыхъхъы садзынц,
уым. 30-40 см æрфæн 50-60 см уæрхæн дзыхъхъы æмбæлы ныккæнын 3-5 кг æмбыд
фаджыс, 30-40 г суперфосфат, 15-20 г калийы цæхх. Тала садзын æмбæлы, йæ уидæгты
къубалгонд 8-10 см æрфæн зæххы куыд уа, афтæ. Уый фæстæ йыл ныккæнын æмбæлы 4-5
литры дон. Къудзитæ кæрæдзийæ хъуамæ уой 1-1,25 — 1,5 метры дарддæр сагъд.

Дыргъыкуыстгæнджытæ арæх нæ фæзонынц, садзæн æрмæг кæм ссарой, уый. Беслæны,
Дыгуры, æмæ Мæздæджы питомниктæ ахæм куыст нæ кæнынц. Фæлæ сæ ис къалиутæ
ракурæн.



https://os.wikipedia.org/wiki/%D0%A0%D0%B8%D1%88%D0%B5%D0%BB%D1%8C%D1%91,_%D0%90%D1%80%D0%BC%D0%B0%D0%BD_%D0%96%D0%B0%D0%BD_%D0%B4%D1%8E_%D0%9F%D0%BB%D0%B5%D1%81%D1%81%D0%B8

Арман Жан дю Плесси, герцог де Ришельё, Кардинал Ришелье, фæсном «Сырх кардинал»
(фр. Armand-Jean du Plessis, duc de Richelieu; 9 сентябры 1585, Парижы — 4
декабры 1642, Парижы) уыдис Францы кардинал, аристократ æмæ паддзахадон архайæг.
1616-æм азæй кардинал Ришелье уыдис паддзахадон нымæрдар, 1624-æм азæй йæ
амæлæты бонмæ — хицауады сæргълæууæг («къаролы сæйраг министр»).

Ришелье райгуырдис Парижы, Сент-Эсташы приходы, Булуайы (кæнæ Булуары) уынджы.
Æргъуыд æрцыдис 1586-æм азы 5 майы, йæ райгуырдæй æрдæгаз куы рацыдис, уæд («йæ
тæнтъихæг, лæмæгъ» æнæниздзинады тыххæй). Дю Плесси де Ришельейы бинонтæ сæ
уидæгтæм гæсгæ уыдысты Пуатуйы аристократтæ. Фыд — Франсуа дю Плесси де Ришелье
— къарол Генрих III-æмы хицауиуæджы заман уыдис зынгæ паддзахадон архайæг;
1585-æм азы 31 декабры ссис Сыгъдæг Уды ордены рыцарь. Францы ацы ордены
рыцарьтæ нымадæй уыдысты 140 адæймаджы — 90 мыггаджы минæвæрттæ.

Мады ном хуындис Сюзаннæ де Ла Порт. Ришельейы дыууæ натлиа фыды (уырыс.
крестный отец) уыдысты Францы дыууæ маршæлы — сæ нæмттæ йын чи радтой, уыцы
Арман де Гонто-Бирон æмæ Жан д’Омон. Натлиа мад йын уыдис йæ фыдымад Франсуаза
де Ришелье (йæ чызгон мыггаг уыдис Рошешуар).

Ришелье каст фæцис Наваррæйы коллеж. 1607-æм азы 17 апрелы йын рардæуыдис Люсоны
епископы цытном. 1607-æм азы 29 октябры Сорбоннæйы бахъахъхъæдта теологийы
докторы къæпхæн. 1608-æм азы 21 декабры ссис Люсоны епископад хицау. 1614-æм азы
йæ равзæрстæуыдис Генералон штатты депутат дингæнджыты номæй. Кæрты йæм хъус
æрдардæуыдис æмæ 1615-æм азы, Людовик XIII Аннæ Австриаджы куы ракуырдта, уый
фæстæ йæ снысан чындæуыдис æрыгон ус-къаролы динон удæмбал (уырыс. духовник).

Сбунтгæнæг принц Кондеимæ æнтыстджын баныхæсты фæстæ Ришелье ссис
регент-ус-къарол Мария Медичийы цалдæр уынаффæгæнджытæй иу. 1616-æм азы ноябры
йæ снысан кодтой паддзахадон нымæрдарæй. 1617-æм азы 19 майы Ришелье ссис
ус-къарол-мады советы сæргълæууæг. 1618-æм азы 7 апрелы герцог Люины интригæты
фыдæй Ришелье æрвыст æрцыдис Авиньонмæ, фæлæ фаворит иуварсгонд куы æрцыдис, уæд
уый фæстæмæ æрыздæхтис кæртмæ.

1624-æм азæй йæ амæлæты бонмæ Ришелье уыдис Людовик XIII-æмы цур хицауады
сæргъы. 1629-æм азы 29 декабры кардинал, Йæ Паддзахдзинады инæлар-лейтенанты
титул райсгæйæ, афардæг ис Италимæ æфсадæй командæ кæнынмæ, цыран равдыста йæ
хæстон архæстдзинад æмæ базонгæ ис Мазариниимæ.

Ришелье йæ политикæйы бындурыл нымадта Генрих IV-æмы программæ æххæст кæнын:
паддзахад фидар кæнын æмæ йæ централизаци кæнын, дингæнджыты секулярон
хицауиуæджы дæлбар кæнын, центры æлдариуæг провинцитыл, аристократон оппозици
иуварс кæнын, Европæйы континентыл Испани æмæ Австрийы гегемонийы ныхмæ архайын.



https://os.wikipedia.org/wiki/%D0%9F%D1%8F%D1%82%D0%B8%D0%B3%D0%BE%D1%80%D1%81%D0%BA

Пятигорск кæнæ Гумы хъæрмæдон, Гуымы Хъæрмæдон у Уæрæсейы сахар, Стъараполы
крайы хуссары, Минеральные Водыйы агломерацийы. Цæрынц дзы 141 мин адæймаджы
(2009). 2010-æм азы январæй Пятигорск у Цæгат Кавказы федералон зылды центр.

Стъараполæй Пятигорскмæ ис 196 километры. Пятигорскæн йе скæсæны æрбынат кодта
Цæгат Кавказы стырдæр базар — «Предгорье» (зындгонд у куыд «Людмилæ»).

Пятигорскмæ хæстæг у хох Бестау (1401,2 м). Сахары арæны мидæг ис цалдæр хохы,
уыдонæй зындгонддæр у Машук (993,7 м).

1903-æм азæй сахары цæуынц трамвайтæ. Ныртæккæ кусынц 8 маршруты, цæуыны мызд у
10 сомы (2010-æм азы 1 январæй).

Пятигорск зындгонд у йæ уæлдæр ахуыргæндæттæй, æдæппæт сты 17, æмæ дзы ахуыр
кæнынц 40 мин студенты бæрц. Æппæты зындгонддæр у Пятигорсчы паддзахадон
лингвистикон университет.



https://os.wikipedia.org/wiki/%D0%9E%D0%BA%D1%82%D1%8F%D0%B1%D1%80%D1%8B_%D1%80%D0%B5%D0%B2%D0%BE%D0%BB%D1%8E%D1%86%D0%B8

Октябры революци (уырыс. Октябрьская революция, æххæст официалон ном Советон
Цæдисы — Октябры Стыр социалистон революци кæнæ та иронау Цытджын Октябры
социалистон революци, иннæ нæмттæ: Октябры фæфæлдæхт, большевикон фæфæлдæхт,
æртыккаг уырыссаг революци) уыдис XX æнусы стырдæр политикон цаутæй иу, 1917-æм
азы Уæрæсейы революцийы хай.

Хотыхджын растады фæстиуæгæн Рæстæгмæ хицауад раппæрстой. Растад чи цæттæ
кодтой, уыдоны ’хсæн уыдысты В. И. Ленин, Л. Д. Троцкий, Я. М. Свердлов æмæ
æндæртæ. Растады разамынд кодта Æфсæддон-революцион комитет (уырыс.
Военно-революционный комитет, уый сконды уыдысты большевикты йеддæмæ галиу
эсертæ дæр.



https://os.wikipedia.org/wiki/%D0%9C%D1%8B%D0%B4%D1%8B%D0%B1%D1%8B%D0%BD%D0%B4%D0%B7

Мыдыбындз, дыгуронау: мудбиндзæ (лат. Apis mellifera) у пайдахæссæг саск,
адæймагæн дæтты мыд, мыдадз æмæ æндæр буаргъæдтæ.

Мыддарды куыстæн цы стыр нысаниуæг ис хъæууон хæдзарады, ууыл бирæ фыстæуы
мыхуыры. Мыд бирæ низты ныхмæ кæй у, уый бæстон æмбæрстгонд у алы адæймагæн дæр.
Уый сбæлвырд кодта нæ медицинæ дæр æмæ сиды алы мыдгæс, алы цæрæгмæ дæр, цæмæй
стыр хъусдард аздахой ацы ахсджиаг хъуыддаг райтынг кæнынмæ. Æмæ нæ мыдгæстæ дæр
фæстаг рæстæджы ноджы егъаудæр хъусдард аздæхтой мыддарды куыст райтынг кæнынмæ
æмæ сæ иузæрдион куысты руаджы сæ чыргъæдтæй райсынц дзæвгар мыд.

Мыдгæстæ сæ зæрдыл хъуамæ дарой, зæронд гуылты раивын кæй хъæуы, уый. Уымæн æмæ
зымæджы иуæй-иу фæлгæттыл фæзыны рæмпæг дæр, стæй æнæуи дæр ныссау вæййынц æмæ
сыл афтæмæй зивæгæй фæбадынц мыдыбындзытæ. Ахæм гуылтæн сæ чыртæ дæр слыстæг
вæййынц æмæ сæ уый тыххæй ивын хъæуы æрвылаз дæр.



https://os.wikipedia.org/wiki/%D0%9C%D0%B5%D0%BD%D1%8F%D0%B9%D0%BB%D0%BE,_%D0%A1%D0%B5%D1%80%D0%B3%D0%B5%D0%B9_%D0%98%D0%B2%D0%B0%D0%BD%D1%8B_%D1%84%D1%8B%D1%80%D1%82

Сергей Иваны фырт Меняйло (райгуырдис 1960-æм азы 22 августы, Алагир, Цæгат
Ирыстон) у Сауденджызон флоты командæгæнæджы хæдивæг, вице-адмирал.

1983-æм азы каст фæци Къаспы Уæлдæр æфсæддон-денджызон училище, райста дзы
индзылер-штурманы дæсныйад. Службæ кæнын райдыдта Цæгат флоты.

2004-æм азы 22 июня Уæрæсейы Федерацийы президенты барамындмæ гæсгæ Меняйло
нысангонд æрцыд Новороссийсчы æфсæддон флоты базæйы штабы сæрдарæй, 2005-æм азы
та — базæ æмæ гарнизоны командæгæнæг.

2008-æм азы августы Сергей Меняйло активонæй архайдта Гуырдзыстон æрсабыр
кæнынмæ æфсæддон-десантон кампанийы.

2010-æм азы Меняйлойы кандидатурæ æвæрд æрцыдис Уæрæсейы президенты раз Цæгат
Ирыстоны сæргълæууæджы бынатмæ.



https://os.wikipedia.org/wiki/%D0%9C%D0%B0%D0%B3%D0%B8

Маги — адæймаджы æрдз, адæм, цæрæгойтæ æмæ дзуæрттыл æндавын æмæ ахадыны
уырнындзинадимæ баст чи у, ахæм бæрæг фæтк æмæ æгъдæуттæ. Маги архайды хицæн
хуызтæ баст сты адæмы царды хицæн къабæзтимæ. Адæймагæн-иу амал, фадат куы нæ
уыди, кæнæ-иу исты хъуыддаджы йæ зæрдæ йæхиуыл куы нæ дардта (бæркад тыллæг
æрзайын кæнын, хæдзары фос бахъахъхъæнын, цуаны æнтыстджын уæвын, низæй хи
бахизын æмæ æнд.ах.), уæд-иу фæлвæрдта, магийы фæрцы, цы уæлæрдзон тыхтыл
æууæндыд, уыдон æххуысæй кæнæ бæрæг архæйдтыты руаджы йæ нысан йæ къухы бафта.
Маги у æппæт динон уырнындзинæдты æнæфæхицæнгæнгæ хай æмæ æвдыст цæуы динон фæтк
æмæ æгъдæутты.

Ирон этнографийы маги ирд цæвиттонтæ сты, зæгъæм, цуанæтты иу къорд ритуалон
архайды цуаны размæ, (сæ нысан уыдис цуаны цыд фæрæстмæ кæнын), цуанæтты сусæг
æвзаг; бæлвырд ритуалон архайд Уациллайæ къæвда кургæйæ; ноджы иу къорд архайды,
цæмæй æвгъæды бадæджы хъуыддæгтæ хорз ацæуой æмæ а.д. Ирон фыдæлтыккон æхсæнады
магион æгъдæутты æххæстгæнджытæ уыдысты дæснытæ, къамæйфæрсджытæ, кæлæнгæнджытæ,
хатгай та куырдтæ, стæй дзуары лæгтæ. Дзуары лæгтæй хъауджыдæр иннæтæм уыдис
«уынгæг» дæсныйад. Дзуары лæгтæн та сæ æхсæнадон уавæрмæ гæсгæ уыдис уæрæх
профессионалон авналæнтæ алыхуызон маги архайдтыты фæрцы сæ алфамблайы дунейыл
ахадынæн.



https://os.wikipedia.org/wiki/%D0%9A%D1%83%D1%80%D0%B4%D0%B8%D1%81%D1%82%D0%B0%D0%BD

Курдистан (курд. Kurdistan) у, цæрджыты ’хсæн курдæгтæ фылдæр хай (абсолютонæй
кæнæ абаргæйæ) кæм сты, Евразийы хуссар-ныгуылæны уыцы этногеографион облæст
(бæстæ). Терминæй фыццаг хатт спайда чынди XII æнусы — уæд нысан кодта
ныртæккæйы Ирайнаг Курдистаны иу хай (Ардалан). Ныры дуджы Курдистанæй хонынц
ахæм территори: цæгатаг уæрхад — 34 æмæ 40 градусы ’хсæн, скæсæйнаг дæргъад — 38
æмæ 48 градусты ’хсæн; ныгуылæнæй скæсæнмæ облæст адæргъ ис 1000 километрыл,
цæгатæй хуссармæ та у 300–500 км дæргъæн. Курдистаны иумæйаг фæзуат у 450 мин
кв. километрмæ ’ввахс (Турчы — 200 мин кв. километрæй фылдæр, Ираны — 160 мин
кв. километрæй фылдæр, Иракы — 75 мин кв. км, Сирийы — 15 мин кв. км).

Курдистан у курдæгты фыдыбæстæ, уым цæрынц адæмы фылдæр хай, фæлæ ис бирæгомау
ахæм курдæгтæ, Курдистанмæ нæ хауæг зæххытыл чи цæры. Цалдæр сæдæ мин курдаджы
цæры Ираны скæсæны, провинци Хорасаны, милуанмæ ’ввахс цæры раздæры Советон
Цæдисы территорийыл, Израилы цæрынц, курдæгтимæ чи сæмхæццæ ис, уыцы 150 мин
дзуттаджы, милуанмæ ’ввахс цæрынц эмиграцийы — уыдонæй фылдæр хай Ныгуылæн
Европæйы (сæйраджыдæр Германы), фæлæ ис ахæмтæ, АИШ-ы, стæй Америкæйы æндæр
бæстæты æмæ Австралийы чи цæры.

Иннæрдыгæй та Курдистаны территорийыл цæрынц æндæр адæмыхæттыты минæвæрттæ:
араббæгтæ, туркæгтæ, персайнæгтæ, сомихæгтæ, азербайджайнæгтæ æмæ ассирийæгтæ;
XX æнусы æмбисы онг Курдистаны цардис дзæвгар ахæм дзуттæгтæ, фæстæдæр Израилмæ
чи сэмиграци кодта.



https://os.wikipedia.org/wiki/%D0%9A%D0%B8%D0%BD%D0%B5%D0%BC%D0%B0%D1%82%D0%BE%D0%B3%D1%80%D0%B0%D1%84

Кинематограф (гр. κινημα «змæлд» æмæ гр. γραφω «фыссын», змæлдвыссæн) у адæмы
архайды хай, йæ нысан у змæлгæ хуызтæ скæнын. Хаттæй-хатт ма-иу æй синематограф,
йе та кинематографи дæр фæхонынц. Кинеметографы сконд хауы XIX æнусы кæронмæ æмæ
сси фыр популярон XX-æмы.

Киноматографы æмбарынадмæ хауынц киноаивад — нырыккон хуызæвидсæн аивады хуыз,
кæцыйæн йæ уацмыстæ скондæуынц змæлæг нывæвдысттæй, æмæ киноиндустри —
экономикæйы къабаз, кæцы кæны кинофильмтæ, спецэффекттæ кинотæм, мультипликаци
æмæ æвдисы æуцы киноуацмыстæ фæлгæсджытæн.

Киноты истæвзæрд арæхдæр æрцæуы киностудиты. Фильмтæ æвдыстæуынц кинотеатырты,
телеуынады, хæлиубæрц цæуынц «видеойыл» — видеокассетæтыл, кæнæ видеодисктыл,
æмæ ма тагъд интернеты февзæрдимæ, фæзынди фадат кинотæ равгæнын видеофайлты
формæйы, сæрмагонд сайттыл йе та пирингон хызты руаджы, ноджы ма ис онлайн
бакæсыны гæнæн дæр (кæцы-иу свæййы кинофильмыл бардарæджы барты басæттынау).



https://os.wikipedia.org/wiki/%D0%9A%C3%A6%D1%81%D0%B3%D0%BE%D0%BD-%D1%87%D0%B5%D1%80%D0%BA%D0%B5%D1%81%D0%B0%D0%B3_%C3%A6%D0%B2%D0%B7%D0%B0%D0%B3

Кæсгон æвзаг кæнæ кæсгон-черкесаг æвзаг у кæсгон æмæ черкесаг адæмты мадæлон
æвзаг.

Кæсæг-Балхъары æмæ Хъæрæсе-Черкесы республикæты у сæ официалон æвзæгтæй иу. Ацы
æвзагыл ма дзурынц Краснодары крайы, Адыгейы, Турчы, стæй Хæстæг Скæсæны цалдæр
бæстæйы.

Иуæй-иу лингвистты хъуыдымæ гæсгæ кæсгон-черкесаг æмæ адыгейаг æвзæгтæ сты
иумæйаг адыгаг æвзаджы дыууæ диалекты. Адыге, кæсæг æмæ черкес сæхæдæг се ’взаг
хонынц адыгэбзэ, ома «адыгаг æвзаг».

1924-æм азы агъоммæ фыссынад уыди араббаг алфавиты бындурыл (кæд уымæй бирæ адæм
пайда нæ кодтой, уæддæр), 1924—1936 азты пайда кодтой латинаг дамгъæтæй. 1936-æм
азы та латинаг алфавит раивтой кириллонæй.

Кæсгон æвзагыл зарынц иуæй-иу эстрадон зарæггæнджытæ. Уыдонæй зындгонддæр у
Черим Нахушев (абазаг æвзагыл дæр зары).



https://os.wikipedia.org/wiki/%D0%98%D1%81%D0%BF%D0%B0%D0%BD%D0%B8%D0%B9%D1%8B_%C3%A6%D0%B2%D0%B7%C3%A6%D0%B3%D1%82%C3%A6

Испани у полиэтникон бæстæ. Уым кастилиæгтæй фæстæмæ ма цæрынц каталойнæгтæ,
галисиæгтæ, баскæгтæ, окситайнæгтæ, астуриæгтæ, арагойнæгтæ, валенсиæгтæ. Уыдоны
иу хай дзурынц сæ мадæлон æвзæгтыл (кæм фылдæр, кæм къаддæр). Валенсиæгтæ
дзурынц каталойнаг æвзаджы диалектыл (йæ официалон ном — валенсиаг æвзаг).
Каталойнаг æвзагыл ма дзурынц Балеары сакъадæхты.

Франкойы режимы заман бæстæйы чысыл этникон къордтæ цыдысты тыхассимиляцигонд,
фæлæ уæддæр уыцы адæмты æвзæгтæ нæ сыскъуыдысты, иуæй-иутæн та фæстаг цалдæр дæс
азы дæргъы райтынг ис æндидзыны дуг. Фæлæ Испанийы ис, æбæллиццаг хъысмæт кæмæн
разынди, ахæм æвзæгтæ. Зæгъæн ис æмæ ныридæгæн сыскъуыди арагойнаг æвзаг.
Арагойнагау ма дзурынц æрмæст цалдæр хъæуы.

Ассимиляци тынг фæбæрæг ис провинци Наваррæйы цæрæг баскæгтæм, фæлæ Баскæгты
бæстæйы баскаг æвзагæн ис фидар позицитæ.

Испанийы зынгæ ахæлиу сты араббаг æмæ бербераг æвзæгтæ — Африкæйы Испанийæн цы
дыууæ сахары ис, уыдоны, стæй бæстæйы стырдæр сахарты бирæты. Уымæй фылдæр
бæстæмæ æрбацæуынц бирæ румынаг кусджытæ, Румыни Европæйаг Цæдисмæ куы бацыд,
уыцы рæстæгæй, — уыдон дзурынц румынагау. Европæйы хъæздыгдæр адæм Испанийы
хуссар былгæронмæ æрбацæуынц-иу сæ фæллад уадзынмæ, уыдонæй иуæй-иутæ дзы æдзух
цæрынц, фæзыны сæм иувзагон цæрæнрæттæ, суанг иу чысыл финнаг цæрæгран дæр.



https://os.wikipedia.org/wiki/%D0%98%D1%80%D0%BE%D0%BD%D0%B8

Ирони (рагон грекъ. εἰρωνεία – æфсæнттæ) – троп, кæцыйæн йе ’цæг мидис у
æмбæхст, кæнæ та ныхмæлæуд (ныхмæ æвæрд цæуы) йе ‘ргом мидисмæ. Ирони сæвзæрын
кæны æнкъарæн, ныхасы предмет цахæм зыны, уый хуызон кæй нæу æцæг.

Ирони – дзырдтæй спайда се ‘ргом æмæ бæлвырд нысанмæ цын ныхмæвæргæ
æппæрццæгхуыз-мидис ныхæстæ, кæнæ ныхасыхъæд. Дæнцæгæн: «Цы зондджын дæ!»,
«Маладес!». Ам æвæрццæг раныхæстæ хæссынц æппæрццæг дæлтекст.

Ирони у эстетикæйы категори æмæ йæ райдиан исы антикон риторикæйы традицитæй.
Æнæгуырысхойаг у, антикон истори кæй ратта цард нæуæг европæйаг дуджы ироникон
традицийæн, æмæ сæрмагонд райтынгад райста XIX æнусы фæстаг æртыккæгæм хаййæ
райдайгæйæ. Ирони, куыд комикон материалы алæвæрды фæрæз, у литературон стиль
скæнынæн тыхджын амалгарз, амайгæ у раныхæсты æмæ дзырдты бæлвырд ‘мæ
æнцонæвзарæн цы хъапп зыны, уымæн йе ‘цæг мидис бамбарын кæнын ныхмæлæугæ
дæнцæгтæй æмæ ныхæстæй («Нæмыг фæтæджы маргджын буарыл куы сæмбæлди, уæд хъæстæ
разынди» - Георгий Александров). Ироникон стилы элементарон модел у алыхуызон
дзурæн амæлтты структурон-экспрессивон принцип, кæцы йæ сусæг контексты фæрцы,
ныхасы аппæн дæтты ныхмæвæрд, кæнæ идейон-экспрессивон æргомгæнæн мидис. Зæгъæм,
претенциозон æмæ помпезон ныхасыуаг айсынмæ, спайдауы хи-иронийæ, кæцы æвдисы
авторы ахаст сюжетон моменты дырыс уынвыстмæ (описание) («Мæ цæсгом, кæд мæхи
бар уыд иу-чысыл дæр, æвдыста тæригъæдад æмæ æмбарынад» - Рекс Стаут). Негативон
позицийы тæнхызæмбæрзт равдыстæн пайдауы иронийы фæрæз – фæхудт («Сарайеваг
бахъавд дзæвгар амæттæгтæй байдзаг кодта пъалицайаг фæткдаруат» - Ярослав
Гашек), æцæг кæцы нæу, ахæм дзырд пайдауы искæцы æхсæнадон лæдæрæны атрибут
сæттынмæ («Ленин ма ныр дæр се ‘гасæй æгасдæр у, æрмæст æм къухæй æвналæн нæй» -
Виктор Нюхтилин), æмæ нæцæг æппæрццæн та – æргом æцæгдзинæдты сбæлвырдкæнынмæ
(«Тамако ныууадзынæй æнцондæр ницы ис - мæхæдæг дæр æй иу-æртын хатты
ныууагътон» - Марк Твен). Уæлсæрад равдисæны ироникон фæрæз, арæх свæййы
литературон уацмысты геройтыл æмæ сæ характеристикæтыл фæхудыны сæйрагдæр фадат,
кæд, æддейæ бакасгæйæ, нейтралон хуыз ахсы ныхасамынд, уæддæр («Сæрыстыргомау æй
хатыд, йе 'фсæддон службæйы фараст ‘мæ ссæдз мæй йын, кæй нæ фæкъуыхцы кодтой йæ
зындзинæдты бахауыны дæсныйад» - Джозеф Хеллер), æмæ ироникон сæрæрвæссон приём
та автортæй пайдагонд цæуы, персонажты нысаниуæгæн пессимистон аргъкæнынмæ («Кæд
нывгæнæгы фæнды йæ сурæтты æргътæ хæрдмæ стæхын кæнын, уæд ын дæттын æрмæстдæр
иу уынаффæ: йæхи амарæд» - Курт Воннегут). Юморы жанрты цыбыр формæты хъомысджын
ироникон фæрæз у – коннотацион развæлгъау зæгъæнау, кæсæг, кæнæ фæрсæджы цырд
реакцимæ ‘ввонгæй («Дохтыртæ йын й' аирвæзыныл цас фæтох кодтой, фæлæ уæддæр
удæгасæй баззад» - Михаил Жванецкий).

Комкоммæ ирони - искæй дæлæмæ æруадзæн мадзал, ныхас цæуыл у, уымæн æппæрццæг,
кæнæ хынджылæггаг характер раттын.

Антиирони ныхмæвæрд у комкоммæ ирониимæ æмæ равдисы антииронийы объекты
фагаргънескондæй.

Хиирони – хи цæсгоммæ здæхт ирони. Хииронийы æмæ антииронийы æппæрццæг дзырдтæн
сæ бон у зыгъуыммæ (æвæрццæг) дæлтекст хæссын. Дæнцæг: «Мæн хуызон æдæлы та цы
зоны?»

Сократы ирони – хииронийы формæ афтæ амад æмæ цы объектмæ здæхт у, уый, цыма,
«æцæгдзинад нæ зонæг» субъекты бакой-бакойты фæдыл зилгæйæ, йæхигъæдæй æрцæуы
логикон хатдзæгтæм.

Ироникон дунемæбакаст - уды уаг, кæцы дын дæтты фаг æмбарынад ма исын афтæ
æнцонæй искæй «бæлвырд уырнынад» ‘мæ стереотиптæ æмæ æгæр серьёзгъуызæй ма кæсын
алыхуызæн «æмразыйаг хæзнатæм».



https://os.wikipedia.org/wiki/%D0%97%D0%B0%D0%B3%D1%80%D0%BE%D1%81

Загрос (перс. رشته‌كوه‌های زاگرس‎) у нырыккон Ираны тæккæ стырдæр хæххон
системæ. Йæ иуæй-иу къæдзæхкъабæзтæ æххæссынц Иракы территоримæ.

Загрос адæргъ ис 1500 километрæй фылдæрыл — провинци Курдистаны (Иракы
арæнгæрон) суанг, Ормузы донкъубалмæ, цыран Раззаг Ази æмæ Аравийы
æрдæгсакъадахы ’хсæн æрмæст 50 км. Хæхтæ айтыгъд сты цæугæдон Тигры дон-дон,
стæй Персайнаг бакæлæны æмдæргъ. Загросы бæрзонддæр хох у 4500 метры бæрзæндæн
æмæ æрбынат кодта сахар Исфаханмæ хæстæг. Ширазæй хуссардæр загросаг хæхтæ
рæстæмбис нымадæй сты уыцы цъуппæй 1000 метры ныллæгдæр.

Геологион æгъдауæй Загрос у, Пиренейтæ, Альпæтæ, Карпаттæ, Балканы хæхтæ æмæ
Эльбурсау миоцены чи фæзынди, ахæм æвзонг даргъджын хæхты системæ. Скæсæны
Загросæй уыцы евразиаг рагъ дарддæр кæнынц Гиндукуш, Каракорум æмæ Гималайтæ.
Ацы рагъ цы облæстытыл цæуы, уыдонæн сæ фылдæры арæх сты зæххæнкъуыстытæ.



https://os.wikipedia.org/wiki/%D0%97%C3%A6%D0%B3%D1%8A%D0%BE%D0%B9%D1%82%D1%8B_%D0%90%D0%BB%D0%B0%D0%BD

Зæгъойты Елызбары фырт Алан (уырыс. Дзагоев Алан) (райгуырдис Беслæны, 1990-æм
азы 17 июны) у Уæрæсейы футболист. Ирыстоны футболон скъолайы хъомылгæнинаг,
«ЦСКА»-йы æмæ Уæрæсейы иугонд футболон командæйы æрдæгхъахъхъæнæг.

Зæгъойты Аланы айстой Уæрæсейы националон балмæ, 2012-æм азы Европæйы чемпионаты
хъазынмæ. Уым, Чехийы командæимæ фембæлды, Алан бакодта дыууæ голы, æмæ ссис
уыцы хъазты хуыздæр хъазæг, æртыккаг та бакъуырдта 12 июны Польшæйы командæйæн.

Зæгъойты Алан хорзæхгонд æрцыд «Ирыстоны Намысæн» майданæй. Республикæйы
разамонæг Мамсыраты Таймураз æй уыцы хæрзиуæджы аккаг скодта, Европæйы
Чемпионаты йæхи иттæг хорз кæй равдыста, уый тыххæй.



https://os.wikipedia.org/wiki/%D0%94%D0%BE%D0%BD%D0%BC%D0%B0%D1%80%C3%A6%D0%BD

Донмарæн у, доны цыд чи гæрæн кæны, донуат аразынæн ахæм сæрмагонд амаддзаг.
Донмарæн хонынц, дон нæ бауадзынæн цы амаддзæгтæ аразынц, уыдон дæр (Нидерландты
денджызы был æмæ æндæр рæтты). Уымæй донмарæнтæ дих кæнынц, дон чи уадзынц æмæ
дон чи нæ уадзынц, ахæм дыууæ къордыл.

Цæугæдæттыл донмарæнтæ аразынц, цæмæй доны цыд контролгонд уа (зæгъæм,
къæвдаджын рæстæг дон æмбырд кæны донуаты, донмарæны дæлдæр доны æмвæз æдзухдæр
иухуызон вæййы). Донмарæны раз æмæ йæ дæлдæр цы æмвæзты хицæндзинад сæвзæры, уый
ахъаззаг у электрон тых кусынæн — донмарæны мидæг кæнæ йæ цуры аразынц
гидроэлектростанцæ. Донуаты цы бирæ дон æрæмбырд вæййы, уымæй пайда кæнынц
наудзыд нывылдæр кæнынæн стæй, хус регионты, быдыртæм дон уадзынæн дæр.

Дунейы бæрзонддæр у хæххон Таджикистаны Нуречы донмарæн (йæ арæзтад фæци 1980-æм
азы). Уымæн йæ бæрзæнд у 300 метры. Нуречы ГЭС цы электрон тых дæтты, уый у
æппæт бæстæйæн фаг (домæны 98%).

2005-æм азы Хъазахстаны фæци, йæ дæргъ 13 километрæй фылдæр кæмæн у, ахæм
денджызон донмарæны арæзтад. Кокаралы донмарæн фæиппард кодта Аралы денджызы
цæгатаг хай уыцы цæхджын цады æндæр хайæй. Уымæй цæгатаг хай (афтæ хуынд Чысыл
Арал) дзæбæх кæнын байдыдта, йæ доны æмвæз фæбæрзонддæр, доны у къаддæр цæхх,
фæзынди дзы кæсаг дæр.



https://os.wikipedia.org/wiki/%D0%94%D0%B8%D0%BC%D0%B8%D1%82%D1%80%D0%BE%D0%B2,_%D0%93%D0%B5%D0%BE%D1%80%D0%B3%D0%B8%D0%B9_%D0%9C%D0%B8%D1%85%D0%B0%D0%B8%D0%BB%D1%8B_%D1%84%D1%8B%D1%80%D1%82

Георгий Димитров (болг. Георги Димитров Михайлов; райгуырдис 1882-æм азы 18
июны, Болгарийы Перничы облæсты хъæу Ковачевци — амардис 1949-æм азы 2 июлы,
Мæскуымæ ’ввæхс Барвихæ) — зындгонд болгайраг политик, коммунист. Коммунистон
Болгарийы уый уыд Ленинау аргъуыцаг. Йæ амæлæты фæстæ йæ марды буар бавæрдтой,
сæрмагондæй уымæн кæй сарæзтой, уыцы мавзолейы.

Æрмгусæджы фырт, 12-аздзыдæй скуыста типографийы (1894). 1901-æм азы сси
мыхуыргæнджыты профцæдисы нымæрдар, 1902-æм азæй уыд Болгайраг кусджыты
социал-демократон партийы уæнг, 1903-æм азæй — йæ большевикон хайы. 1913—1923
уыд болгайраг парламенты депутат. 1923 азы Болгарийы уый уыд Сентябры æдгæрзтæ
растады разамонджыты ’хсæн. Растад куы нæ фæрæстмæ, уæд афтыд фæсарæнмæ,
Болгарийы та йын фæсаууонмæ рахастæуыд амарыны тæрхон.

1933-æм азы Германы Димитровы фæзылын кодтой Рейхстаджы бæстыхайыл арт
бандзарынæй. Уыциу аз йæ къухы бафтыд йæхи сраст кæнын, уый фæстæ та ацыдис
Советон Цæдисмæ. 1937-45 азты — Советон Цæдисы Сæйраг Советы депутат.

Хæст куы фæцис, уæд раздæхт йæ бæстæмæ. 1946-æм азы ссис Министрты советы сæрдар
æмæ йæ амæлæтмæ разамынд лæвæрдта бæстæйæн. Бæстæйы хицау куы уыдис, уæд кодта
Советон Цæдисмæ хæстæг уæвыны политикæ. Уыимæ ма уыдис тынг æнувыд,
хуссар-славяйнаг адæмты федераци скæныны (ома Югослави æмæ Болгари баиу кæныны)
идейæйыл.

1990-æм азы Димитровы мард рахастой мавзолейæй æмæ йæ баныгæдтой. 1992-æм азы та
Софияйы æхсæнадон совет бауынаффæ кодта, цæмæй Димитровы мавзолей хæлд æрцæуа —
уый, дам, сахары архитектурæйæн æцæгæлон у, æмæ уый тыххæй.

Димитровы ном хæссынц æртæ бæстæйы æртæ сахары: Болгарийы Димитровград (ног
сахар у), Сербийы Димитровград (кæддæры Цариброд) æмæ Уæрæсейы Димитровград
Ульяновсчы облæсты (кæддæры Мелекесс). Дзæуджыхъæуы, республикæйы хицауады
бæстыхайы фæстæ, 2010-æм азы ноябры онг лæууыдис Димитровы кадæн монумент —
болгайраг сахар Кырджалийы лæвар; ис Димитровы номæн уынг дæр.



https://os.wikipedia.org/wiki/%D0%94%C3%A6%D0%BB%D0%BB%D0%B0%D0%B3_%D0%90%D0%B2%D1%81%D1%82%D1%80%D0%B8

Дæллаг Австри (нем. Niederösterreich) у федералон зæхх Австрийы цæгат-скæсæны.
Йæ сæйраг сахар у Санкт-Пёльтен (1986-æм азæй). Дæллаг Австрийы мидæг, анклавы
хуызы, æрбынат кодта паддзахады сæйраг сахар Венæ.

Дæллаг Австрийы цæрджыты нымæц æдзухдæр рæзы йæ цæнтралон хайы, Венæйы
алфамбылай, регионты Вальдфиртелы æмæ Вайнфиртелы кæрæтты. Санкт-Пёльтен ацы
федералон зæххы сæйраг сахар куы сси, уæдæй адæмы бафтыд хорз фиппайд цæуы ацы
ран. Цæрджыты фæфылдæры контролæн арæзт æрцыдысты специалон программæтæ.

Дæллаг Австрийы политикон ландшафт 1945-æм азы фæстæ сæйрагæй ахст цæуы афтиддæр
Австрийы адæмон партийæ (ÖVP), хаттæй-хатт абсолютон хъæлæсты нымæцимæ æрцахсы
бынæттæ фæткдар оргæнты. Адæмон партийы минæвартæ ацы рæстæг вæййынц зæххы
сæрдартæй æвзæрст. Дыккаг хъомысмæ гæсгæ парти — Австрийы социал-демократион
парти (SPÖ).



https://os.wikipedia.org/wiki/%D0%93%D1%8E%D0%BD%D1%82%D0%B5%D0%BA%D0%B8%D0%BD,_%D0%A0%D0%B5%D1%88%D0%B0%D0%B4_%D0%9D%D1%83%D1%80%D0%B8

Решад Нури Гюнтекин (тур. Reşat Nuri Güntekin) (1889-æм азы 25 ноябры, Стамбул —
1956-æм азы 13 декабры, Лондон) — туркаг фыссæг, романист æмæ драматург.

Йæ фыццаг уацау «Зæронд æмбал» рацыдис 1917-æм азы. Дарддæр цæуынц «Хæлддзæгты
дидинæг» (1918-æм аз), «Нæзыцъиу — зараг цъиу» (1922-æм аз), пьесæтæ «Æцæг
хъайтар» (1918-æм аз), «Хъама» (1918-æм аз), «Дуры къæртт» (1926-æм аз) æмæ а.д.

Йæ романты æмæ радзырдты Гюнтекин туркаг литературæйы фыццæгтæй иуæй равдыста
реалгондæй æмæ алывæрсыгæй Анатоли, Турчы провинциалон сахартæ, æмæ гæвзыкк
туркаг хъæу. Дæнцæгæн ис æрхæссæн йæ роман «Нæзыцъиу — зараг цъиу» (тур.
Çalıkuşu), æвдисы æрыгон туркаг чызджы-ахуыргæнæджы хъысмæт Анатолийы; ацы
чиныгмæ гæсгæ 1966-æм азы ист æрцыдис киноныв, стæй йæ 1986-æм азы рацарæзтой
телесериалы хуызы, Феридейы роль дзы æнтыстджынæй ахъазыд туркаг актрисæ Айдан
Шенер.

Гюнтекины радзырды ис деталон æмæ дырыс стиль, реалистон фæлгъуызимæ. Йæ иннæ
зынгæ романтæ — «Цъæх æхсæв» (тур. Yeşil Gece) æмæ «Сыфтæрызгъæлæн» (тур. Yarpak
Dökümü).

Гæнтекин агайы бинонты цыргъ проблемæтæ, удгоймаджы æмæ æхсæнады æмахастытæ,
æргом кæны дины кусджыты хъуыддæгтæ. Йæ роман «Цъæх æхсæв»-ы равдыста туркаг
адæмы национ-сæрибаргæнæн тох. Гюнтекины цавæрдæр фæлдисондтæ фыст сты
сентиментализмы улæфты æндæвдадмæ гæсгæ.

Йæ фыд уыдис æфсады майор. Решад Нури цыдис райдайæн скъоламæ Чанаккалейы,
Чанккалейы астæуккаг скъоламæ æмæ скъола Freres-мæ Измиры. Фæцис Стамбулы
университеты литературæйы факультет 1912-æм азы. Куыста куыд ахуыргæнæг æмæ
сæргълæууæг астæуккаг скъолаты Бурсæйы æмæ Стамбулы, уыйфæстæ куыд инспектор
Национ Ахуырады Министрады (1931). Дарддæр 1933-æм аз æмæ 1943-æм азы астæу уыди
Чаккалейы минæвар Турчы парламенты, стæй хистæр инспектор Национ Ахуырады
Министрады (1947) æмæ культурæйы хабæртты фæдыл атташе Парижы (1950). Уыдис ма
Турчы минæвар ЮНЕСКО-йы.

Пенсимæ рацыды фæстæ куыста Стамбулы муниципалон театрты литературон правленийы.
Амардис Лондоны, куы ацыдис уырдæм рæуджыты ракæй дзæбæх кæнынмæ. Ныгæд æрцыдис
уæлмæрдты тур. Yarpak Dökümü Стамбулы.



https://os.wikipedia.org/wiki/%D0%93%D1%80%D0%B0%D0%BD%D0%B4-%D0%9A%D0%B0%D0%BD%D1%8C%D0%BE%D0%BD

Гранд-Каньон (англ. Grand Canyon, «Стыр Каньон») у дунейы къуырфдæр каньонтæй
иу. Æрбынат у Колорадойы фæзы, штат Аризонæ, АИШ, национ парк «Гранд-Каньон»
территорийы. Цæрынц дзы индейæгты знæмтæ — навахо, хавасупай æмæ хуалапай.
1976-æм азæй Гранд-Каньон у ЮНЕСКО-йы Дунеон хæзнадоны номхыгъды.

Гранд-Каньон у 446 км дæргъ, йæ уæрх у 29 км æмæ арф 1800 метры. Цалымнæ
геологон процесстæ æмæ æмгъуыд, кæцыйы сфæлдыст уыд Стыр Каньон, сты дебатты
сæр, æрæджыон бæрæггæнæнтмæ гæсгæ Колорадойы дон цæуы каньоныл 17 милуан азы
дæргъы. Уæдæй фæстæмæ цæугæдон cаразта каньон йæ нырыккон формæйы.



https://os.wikipedia.org/wiki/%D0%93%D1%80%D0%B0%D0%BD%D0%B0%D0%B4%D0%BE,_%D0%90%D0%BB%D1%8C%D0%B1%D0%B5%D1%80%D1%82%D0%BE

Альберто Гранадо (1922-æм азы 8 августы Эрнандо, провинци Кордовæ, Аргентинæ —
2011-æм азы 5 мартъийы, Гаванæ) — аргентинæйаг æмæ кубæйаг дохтыр, фыссæг æмæ
ахуыргонд. Уыди Че Геварайы æмбæлццон сæ балцы Хуссар Америкæйыл. Уыимæ ма
сарæзта Медицинæйы скъола сахар Сантьягойы Кубæйы.

Гранадо ныффыста чиныг «Че Гевараимæ балц, революционеры арæзтад» (англ.
Travelling with Che Guevara: The Making of a Revolutionary). Ацы чиныгмæ гæсгæ
æмæ Геварæйæн йæхи фыстытæм гæсгæ 2004-æм азы ист æрцыдис киноныв «Мотоциклисты
боныгтæ». Кинойы æрыгон Альберто Гранадойы ахъазыд актёр Родриго де ла Серна, Че
Геварайы — Гаель Гарсиа Берналь. Зæронд Альберто Гранадо йæхæдæг дæр фæзыны
кинойы кæрон.



https://os.wikipedia.org/wiki/%D0%93%D0%B0%D0%B3%D0%BB%D0%BE%D0%B9%D1%82%D1%8B_%D0%92%D0%BB%D0%B0%D0%B4%D0%B8%D0%BC%D0%B8%D1%80

Гаглойты Михаилы фырт Владимир уыдис номдзыд ирон прозаик, драматург æмæ
публицист. Райгуырдис 1927-æм азы 1 февралы Хуссар Ирыстоны Додтотыхъæуы.

Йæ сабийы бонтæ арвыста райгуырæн хъæуы æмæ райдиан скъола дæр уым фæци каст.
1946-æм азы каст фæци Зарыхъæуы астæуккаг скъола. Уый фæстæ йæ ахуыр адарддæр
кодта Хуссар Ирыстоны паддзахадон педагогикон институты ирон филологийы
факультеты æмæ йæ каст фæци 1951-æм азы. Уыцы аз кусын райдыдта рауагъдад
«Ирыстон»-ы редакторæй. Фæлæ йын литературæйыл сагъæс æнцой нæ лæвæрдта æмæ иу
азы фæстæ 1952-æм азы ахуыр кæнынмæ ацыд Мæскуыйы Горькийы номыл литературон
институтмæ æмæ йæ каст фæцис 1957-æм азы æнтыстджынæй. Уыцы азæй 1961-æм азмæ
куыста Хуссар Ирыстоны Хетæгкаты Къостайы номыл паддзахадон театры литературон
хайады сæргълæууæгæй. Уый фæстæ рацыд рауагъдад «Ирыстон»-мæ сæйраг редакторæй.

Гаглойты Владимир 1968-æм азы кусын райдыдта журнал «Фидиуæг»-ы сæйраг
редакторæй æмæ дзы фæкуыста 1976-æм азы онг. Уый фæстæ йе ’нæниздзинад
фæцудыдта, æмæ уый тыххæй ацыд Мæскуымæ рæстæгмæ цæрынмæ. Фæлæ рынчынæй æнцой нæ
лæууыд. Куыста лекторæй, ирон фæсивæдæй Мæскуыйы театралон институты чи ахуыр
кодта, уыдонæн кастис лекцитæ ирон æвзаг æмæ литературæйæ.

Гаглойты Владимир бирæ рæстæджы уæззау рынчыны фæстæ амардис Мæскуыйы, 1996-æм
азы 12 февралы. Баныгæдтой йæ Цхинвалы. Йе ’нæмæлгæ сфæлдыстад егъау ахъаз у
ирон аивадон литературæйы прозæ æмæ драмæйы жанрты бæрзонд къæпхæныл сæвæрынæн.

Гаглойы-фырты кадæн Цхинвалы уынгтæй иу (кæддæры Чавчавадзейы уынг) 2003-æм азæй
фæстæмæ сси Гаглойы-фырты уынг.

Владимир хæрз чысылæй фæстæмæ баст уыдис ирон национ культурæимæ æмæ дзы
иузæрдион фæллойы фæрцы йæхицæн æнусон мæсыг самадта. Йæ уацмыстæй бирæтæ
рацыдысты мыхуыры канд ирон æвзагыл нæ, фæлæ уырыссаг æвзаг æмæ бирæ æндæр
æфсымæрон адæмты æвзæгтыл.

Йæ пьесæты фыццаг чиныг мыхуыры рацыдис 1954-æм азы. Хуынгæ дæр кодта «Пьесæтæ»,
зæгъгæ. Йæ пьесæты дыккаг чиныг та рацыдис 1958-æм азы.

Цалдæр егъау уацмысы йын рацыдис уырыссаг æвзагмæ тæлмацæй. Йæ роман
«Пробуждение»-йæн уыдис стыр æнтыст, æмæ йæ стыр цымыдисæй кастис уырыссаг
чиныгкæсæг. Йæ уацмысты аив вазыгджын фæлгонцтæ никуы фесæфдзысты ирон
чиныгкæсджыты зæрдæтæй.

Гаглойты Владимиры драмæтæ «Сыгъзæрин фæткъуы», «Ныййарæджы кадæг»,
«Уарзондзинады кадæг», «Зæххон хуыцæуттæ», «Тугæйдзаг чындзæхсæв» æмæ æндæртæ
æнтысгæйæ æвæрд цæуынц Хуссар æмæ Цæгат Ирыстоны театрты репертуарты. Йæ трагеди
«Ныййарæджы кадæг» æвæрд æрцыдис Рязань æмæ Киевы сахарты уырыссаг театрты
репертуарты.



https://os.wikipedia.org/wiki/%D0%93%D0%B0%D0%B3%D0%B0%D1%80%D0%B8%D0%BD,_%D0%AE%D1%80%D0%B8%D0%B9_%D0%90%D0%BB%D0%B5%D0%BA%D1%81%D0%B5%D0%B9%D1%8B_%D1%84%D1%8B%D1%80%D1%82

Гагарин, Алексейы фырт Юрий (уырыс. Юрий Алексеевич Гагарин) (9 мартъийы 1934 —
27 мартъийы 1968) у советон (уырыссаг) тæхæг-космонавт æмæ, адæймæгтæй космосмæ
фыццаг хатт чи атахтис, уый.

Гагарин райгуырдис зæхкусджыты бинонты ’хсæн, Клушинойы хъæуы сахар Гжатскмæ
(ныры Гагарин) æввахс. Йæ сабийы бонтæ йæ райгуырæн хъæуы арвыста, 1941-æм азы 1
сентябры бацыдис скъоламæ, фыццаг къласмæ. Фæлæ уыцы аз 12 октябры хъæу байстой
Æртыккаг Рейхы æфсæддонтæ, æмæ ахуыртæ ныллæуыдысты. 1943-æм азы 9 апрелы хъæу
ссæрибар кодтой сырхæфсæддонтæ, æмæ скъола скуыста ногæй.



https://os.wikipedia.org/wiki/%D0%92%D0%BE%D0%BB%D0%B3%C3%A6

Волгæ кæнæ Идыл (нарты кадджыты Нарты стыр дон дæр) (уырыс. Волга, мар. Юл, тæт.
Идел, чуваш. Атӑл, эрз. Рав) у Уæрæсейы Европæйаг хайы ахсджиагдæр цæугæдон,
дунейы стырдæр цæугæдæттæй иу, Европæйы тæккæ стырдæр. Йæ цыды фылдæр хай у
наудзæуæн, рагæй ын ис егъау транспортон нысаниуæг.

Волгæйы дæргъ у 3530 км (донмарæнты арæзтады агъоммæ — 3690 км). Бассейны фæзуат
— 1360 мин км². Волгæйы гуырæн у Валдайы уæлвæзыл, Тверы облæсты, денджызы
уæлвæзæй 229 м уæлдæр. Цæугæдон æфты Къаспы денджызмæ (уый у егъау цæхджын цад,
денджызы уæлвæзæй 28 метры ныллæгдæр).

Наудзæуæн къанæуттæ Волгæйы бæттынц Балты æмæ Урс денджызтимæ, цæугæдон Донимæ,
уымæй та — Азовы денджызимæ.



https://os.wikipedia.org/wiki/%D0%92%D0%B0%D1%81%D0%BA%D0%BE_%D0%B4%D0%B0_%D0%93%D0%B0%D0%BC%D0%B0

Ва́ско да Га́ма (порт. Vasco da Gama; райгуырдис 1460 кæнæ 1469-æм азы — амардис
1524-æм азы 24 декабры) у португайлаг денджыздзог Стыр географион ссардты дуджы.
Историйы фыццаг хатт Европæйæ Индимæ цы экспедици аленк кодта, уыйы раздзог,
Португалийы Индийы 6-æм губернатор æмæ Индийы 2-аг вице-къарол (1524 азы),
Видигейрæйы фыццаг граф.

Васко да Гама райгуырдис 1460-æм азы (æндæр версимæ гæсгæ та 1469 азы) алкайды
бинонты сахар Синишы, португайлаг хотыхдар Эстеван да Гама (1430-1497) æмæ
Изабель Содрейæ. Васко уыди фондз фыртæн се ’ртыккаг (куыд хистæрæй): Паулу да
Гама, уый дæр фæстæдæр Васкоимæ ленкбалцы ацыд Индимæ, Жуан Содре (йæ мады
мыггаг райста), Васко йæхæдæг, Педро æмæ ма Эйрес да Гама. Ноджы ма Эстеван æмæ
Изабелæн уыди иунæг чызг — Терезæ да Гама.

Да Гаматы мыггаг кæд паддзахады номдзыддæр нæ уыд, уæддæр уыди зæронд æмæ
цытджыныл нымад, уымæн æмæ сæ иу фыдæл, Алвару Анниш да Гама, Реконкистæйы афон
лæггад кодта къарол Афонсу III-мæ, æмæ мавырты ныхмæ хæсты йæхи иттæг кæй
равдыста, уый охыл ын хотыхдары ном лæвæрд æрцыди.

1480-ты Васко да Гама æд æфсымæртæ хыгъдæвæрд баисты Сантьягойы Орденмæ.
Португайлаг историктæ куыд хъуыды кæнынц, уымæ гæсгæ математикæ, навигаци æмæ
астрономийы ахуыр Васко райста Эворæйы. Гæнæн ис æмæ й' ахуыргæнджытæй уыдаит
Аврам Закуто дæр. Йе ’рыгон æзтæй фæстæмæ Васко денджыз-тохты дæр иста хайад.
1492 францаг корсартæ куы бацахстой Гвинеййæ Португалимæ цæуæг португайлаг
каравеллæ сызгъæринæй дзаг, уæд ын къарол бафæдзæхста францаг донвæрсты ацæуын
æмæ цын цыдæриддæр наутæ ссара, уыдон бацахсын. æрыгон Васко йæ хъуыддаг
замманайы тагъд æмæ эффектгъæдæй скодта, æмæ ма уый фæстæ Францаг къаролæн дæр
æндæр цы баззадаит каравеллæ фæстæмæ раздахынæй дарддæр. Гъеуæд фыццаг хатт
айхъуысти Васко да Гамайы ном.

Экспедици уыди лæмбынæг цæттæ. Уымæн сæрмагондæй, нырма къарол Жуан II æгас куы
уыди, уыдысты амад цыппар науы, фæлтæрд фурддзог Бартоломеу Диасæй
къухдариуаггæнгæ, кæмæн уый размæ уыдысты сгарст Африкæйыуылтыл цæуæнтæ æмæ йæ
хорз зытта цыформæ арызт хъуамæ уой наутæ, цæмæй уыцы дæтты балцæн фæбæззой.
"Сан-Габриел" (флагман-нау) æмæ "Сан-Рафаел", кæцыйæ командæ кодта Васкойы
æфсымæр Паулу. Ацы дыууæ уыдысты егъау æртæнаухъилон наутæ, сæ донахст 120-150
тоннæйы, цыппаркъуымон пæлæзтимæ, ноджы рæвдзой каравеллæ "Берриу" зул-пæлæзтимæ
(йæ капитан — Николау Коэльо) æмæ цыппæрæм та — транспортон нау, хæлц æмæ
дзаумæттæ ласынæн, йæ капитан Гонсалу Нуниш. Экспедицийы къухы уыдысты хуыздæр
картæтæ æмæ навигацион гæрзтæ. Сæйраг штурмæнæй æвæрд æрцыд зындгонд наудзог
Перу Аленкер, раздæр ма Диасимæ Хорз Ныфсы сынæгмæ ленкбалцыты цыди.

Ленкбалцы ацыдысты канд наудзгтæ нæ, фæлæ ма сауджын, писыр, астроном æмæ
араббаг æмæ экваторон Африкæйы бынæттон æвзæгтæ зонæг, ахæмтæй цалдæр
тæлмацгæнæджы. Экипажы бæрц уыди иу-150 адæймаджы, 10 дзы уыдысты тæрхонгонд
фыдгæнджытæ, кæдонæй-иу хъуамæ спайда кодтаиккой æппæты тæссагдæр хъуыддæгты.

Къазнайæ цы ’мбæлди, уымæй уæлдай ма алы наудзогмæ хауди мызд ленкады алы мæйæн
фæйнæ 5 крузадойы, ноджы ма æфтиагæй цыдæр хай. Офицертæ æмæ штурмантæ, кæй
зæгъын æй хъæуы, истой бирæ фылдæр.



https://os.wikipedia.org/wiki/%D0%91%D1%80%D0%B8%D1%82%D0%B0%D0%BD%D0%B8%D0%B9%D1%8B_%D0%9A%D0%BE%D0%BB%D1%83%D0%BC%D0%B1%D0%B8

Британийы Колумби (англ. British Columbia, фр. Colombie-Britannique) у Канадæйы
провинцитæй иу, лæууы Сабыр фурды былгæрон, Канадæйы тæккæ ныгуылæны. Ацы
провинцийы цæрынц 4 220 мин адæймаджы (2005 азы).

Провинцийæн йæ сæйраг сахар у Виктори (75,3 мин цæрджыты), йæ стырдæр сахар та у
Ванкувер (545,6 мин цæрджыты) — 2010-æм азы Зымæгон Олимпиадæйы фысым. Британийы
Колумбийы сахартæ азæй-азмæ рæзынц.

Британийы Колумбийы ис тынг рæсугъд æрдз. Провинцийы 12,5% (114 мин километры) у
хъахъхъæд территоритæ. Бирæ адæм дунейы алы къумтæй сæ фæллад уадзынæн ардæм
цæуынц, ахæм туризмы тип хуыйны экотуризм.



https://os.wikipedia.org/wiki/%D0%91%D0%BE%D1%80%D0%B8%D1%81_III

Борис III уыд Болгарийы паддзах 1918-æм азы 3 октябрæй 1943-æм азы 28 августы
онг. Паддзах Фердинанд I-æмы фырт æмæ паддзах Симеон II-æмы фыд. Борисы фыд
Фердинанд I паддзахы бынатæй ацыд, Болгари Фыццаг дунеон хæсты куы фембылды, уый
фæстæ — ома Борис йæ фыды амæлæты агъоммæ сси паддзах.

Паддзах Борис райгуырд 1894-æм азы 30 январы, йе ’ххæст ном у Борис Клемент
Роберт Мария Пий Станислав Сакскобургготски. Йæ католикон аргъуыды фыд уыд Ромы
папæ Лев XIII, йæ растуырнæг аргъуыды фыд та — Уæрæсейы император Николай II.
Борис III сси нырыккон Болгарийы (Болгары æртыккаг паддзахады) фыццаг растуырнæг
паддзах.

1934-æм азы 19 майы æфсæддон фæфæлдæхты фæрцы паддзах Борис сси Болгарийы
иунæгон хицауиуæггæнæг. Райдианæй паддзах нæ къуылымпы кодта, йæ министртæ
Гитлеры министртимæ хæстæгдæр кæнын куы байдыдтой, уæд. 1940-æм азы Болгарийæн
бахауд Румынийы Добруджæйы иу хай, 1941-æм азы та — 1919-æм азы Болгари кæй
фесæфта, уыцы историон Македонийы хай (уыимæ Эгейы денджызмæ бацæуæн дæр).

Болгари гитлерон Германы сателлит кæд уыди, уæддæр паддзах Борисæн йæ къухы
бафтыд Советон Цæдисæн хæст нæ расидын, скæсæйнаг фронтмæ йе ’фсад не ’рвитын,
стæй болгайраг дзуттæгты 50 мины мæлæтæй фервæзын кæнын.

Паддзах амард 1943-æм азы æнæнхъæлæджы, Гитлеримæ йын цы фембæлд уыди, уый
цалдæр боны фæстæ. Йæ бынатмæ уæд бацыд йæ 6-аздзыд фырт Симеон II.



https://os.wikipedia.org/wiki/%D0%91%D0%B5%D0%BC%D0%B1%D0%BE,_%D0%9F%D1%8C%D0%B5%D1%82%D1%80%D0%BE

Пьетро Бембо (итал. Pietro Bembo; райгуырдис 1470-æм азы 20 майы, Венецийы —
амардис 1547-æм азы 18 январы, Ромы) уыдис италиаг гуманист, кардинал æмæ
ахуыргонд.

Пьетро Бембо райгуырдис Венецийы кадджын патрицион бинонты ’хсæн. Йæ фыццаг
ахуыргæнæг уыдис йæ фыд Бернардо Бембо. Бернардо уыдис гуманистон традицитыл
хæст адæймаг, йæ рæстæджы ахста бæрзонд бынæттæ Венецийы республикæйы.

1478-æм азæй Бембойы бинонтæ цардысты Флоренцийы. Пьетрæйæн æвзæгтæ ахуыр кæныны
хъуыддаджы тынг æнтыстис, уый тагъд сахуыр кодта тосканæйаг диалект, фæстæдæр
латинаг æмæ бердзенаг æвзæгтæ. Пьетро райста динон цытном, йæхи снывонд кодта
зонадæн æмæ цардис Феррарæ, Урбино æмæ, Альд Мануцийы ахуыргæндты академийы
зындгонд уæнг кæм ссис, уыцы Ромы. 1513-æм азы Бембо ссис папæ Лев X-æмы
нымæрдар, фæстæдæр, цалынмæ папæйы бынаты фæд-фæдыл уыдысты Адриан VI æмæ
Клемент VII, уæдмæ Пьетро раздæхтис, йæ уарзон сылгоймаг Морозинæ кæм цардис,
уыцы сахар Падуямæ. Морозинæ (амардис 1535 азы) ныййардта йын æртæ сывæллоны.
Зындгонд ма у Пьетро æмæ Лукреция Борджиайы кæрæдзимæ фыстæджытæ. Куыд æнхъæлынц
историктæ, афтæмæй ацы сылгоймагимæ дæр йын уыдис уарзыны бастдзинад.

Бембойы стыр литературон бынты ’хсæн зынгæдæр бынат ахсынц «Азолойæгтæ»
(уырыссагмæ тæлмацгонд сты куыд «Азоланские беседы»). Ацы уацмыс арæзт у прозæ
æмæ æмдзæвгæтæй фыст диалогтæй италиаг æвзагыл. Фыццаг хатт мыхуыргонд æрцыдис
1505-æм азы, фæлæ фæлæ фыссæг сыл куыста дарддæры азты дæр. XVI æнусы чиныг
мыхуыры рацыдис 20 хаттæй фылдæр, æмæ Европæйы æппæт культурон адæмы ’хсæн ссис
тынг зындгонд. Йæ уацмысæй Бембо ссардта номдзыд Лукреция Борджиайы ном. Гæнæн
ис, æмæ ацы сылгоймаг сразæнгард кодта фыссæджы «Азолойæгты» сфæлдисынмæ.

Бембо ма зындгонд у куыд италиаг æвзаджы фарстатæ иртасæг. «Прозæйæ фыст
тæрхæттæ адæмон æвзаджы тыххæй» (уырыс. «Рассуждения в прозе о народном языке»,
1525), зæгъгæ, йæ уыцы трактаты уый рахæцыдис тосканæйаг диалекты сæрыл.
Фыссæджы хъуыдымæ гæсгæ уыцы ныхасыздæхт уыдис литературон италиаг æвзаджы
бындур, æмæ сидтис ахуыргонд адæймæгтæм, цæмæй пайда кодтаиккой Петраркæ æмæ
Боккаччойы æвзагæй.



https://os.wikipedia.org/wiki/%D0%91%D0%B0%D1%85,_%D0%98%D0%BE%D0%B3%D0%B0%D0%BD%D0%BD_%D0%A1%D0%B5%D0%B1%D0%B0%D1%81%D1%82%D1%8C%D1%8F%D0%BD

Иоганн Себастьян Бах (нем. Jóhann Sebástian Bach; 1685-æм азы 31 мартъийы
Эйзенахы, Саксен-Эйзенах — 1750-æм азы 28 июлы Лейпцигы, Саксони) у номдзыд
немыцаг композитор, бароккойы дугы минæвæр, фортепианойы æмæ органы виртуоз.
Иуæй-иу иртæсджытæ йæ хонынц историйы стырдæр композиторæй. Йæ куыстытæ тынг
тæфаг дардтой ног композиторты фæлтæртыл, зæгъæм, Бетховен æмæ Моцартыл.

Йæ царды дæргъы Бах ныффыста 1000 сфæлдыстады фылдæр алы музыкæйы жанры оперæйы
æддæмæ, фæлæ æппæтæй зындгонддæр сты йæ органы куыстытæ. Æндæртæ та йæ марды онг
зындгонд уыдысты æрмæст музыкæйы уарзæгты къаннæг зылдты, йæ марды фæстæ та
цыдæр рæстæгы бынтондæр рох уыдысты. Стæй, бирæ дæсазы сæрты фæстæ, Венæйы
классикон скъолайы композитортæ йæ куыстытимæ кусын куы райдыдтой æмæ Феликс
Мендельсон йæ фæлдисонд «Matthäus-Passion» Берлины куы равдиста, уæд дзыллæйæн
йæ Бахы интерес дæр сæндидзын райдыдта.



https://os.wikipedia.org/wiki/%D0%90%D1%81%D1%82%C3%A6%D1%83%D0%BA%D0%BA%D0%B0%D0%B3_%D0%A5%D1%83%D1%80%D1%8B%D1%81%D0%BA%C3%A6%D1%81%C3%A6%D0%BD

Астæуккаг Хурыскæсæн (перс. خاورمیانه, араб. الشرق الأوسط‎‎, азерб. Orta Şərq,
ивр. המזרח התיכון‎, курд. Rojhilata Navîn, тур. Orta Doğu) у Азийы бæстæты
къорды иумæйаг ном. Уыцы къордмæ хауынц Æввахс Хурыскæсæн бæстæтæ стæй иуæй-иу
æндæр: Афгъанистан, Пакистан. Афтæ дæр вæййы æмæ æрмæст уыцы æртæ паддзахады
тыххæй зæгъынц «Астæуккаг Хурыскæсæн».

Астæуккаг Хурыскæсæн дырыс термин нæу, æмæ уый тыххæй уымæй пайда кæнынц суанг
африкаг паддзахæдтæй дыууæйæн: Мысыр æмæ Суданæн. Араббаг кæнæ пысылмон бæстæтæ
иугæнæг термин кæй у, афтæ дæр зæгъæн нæй, уый тыххæй æмæ Ливи (араббаг у) кæнæ
Бангладеш (пысылмон у) Астæуккаг Хурыскæсæны бæстæтыл никуы нымайынц.

Термин критикæ кæнынц куыд æгæр европæйаг, уый тыххæй æмæ уыцы регион Европæйæ у
скæсæн, фæлæ æндæр паддзахæдты цæстæнгасæй у ныгулæн кæнæ хуссар. Араббаг
æвзагыл ис, æндæр æвзæгты дæр чи спайдачындæуыд, дыууæ ахæм термины: Магриб
(Цæгат Африкæйы араббаг паддзахæдтæ) æмæ Машрихъ («скæсæн», Азийы араббаг
паддзахæдтæ).



https://os.wikipedia.org/wiki/%D0%90%D0%B1%D0%B0%D0%B9%D1%82%D1%8B_%D0%92%D0%B0%D1%81%D0%BE

Абайты Иваны фырт Васо (1900-æм азы 15 декабры (2-æм декабры) Къобы, Гуырдзыстон
— 2001-æм азы 18 мартъийы, Мæскуы) уыдис зынгæ лингвист, ирон æмæ æндæр ирайнаг
æвзæгтæ иртасæг. Йæхæдæг йæ ном фыста Вассо[кæцæй ист у?], иуæй-иу текстты
æмбæлы вариант Уасо.

1925-æм азы каст фæцис Ленинграды университеты æхсæнадон зонæдты факультет. 1928
азы каст фæцис аспирантурæ. 1928-1930 азты куыста Советон Цæдисы зонæдты
академийы Кавказы историон-археологион институты. 1930-æм азæй куыста Зонæдты
Академийы Æвзагзонынады институты сахар Ленинграды, 1950 азæй — Мæскуыйы. 1962
азы ссис филологион зонæдты доктор (æнæ диссертаци, «йæ куыстыты иумæйаг
уæзæй»), 1969 азы та — профессор.

1981-æм азы Васойæн радтой Советон Цæдисы паддзахадон премийы лауреаты ном.
Зындгонд иртасæг уыдис Стыр Британи æмæ Ирландийы Азийы паддзахадон æхсæнады
кадджын уæнг 1966-æм азæй.

Абайты Васо амардис 2001-æм азы 18 мартъийы Мæскуыйы. Ныгæд æрцыдис
Дзæуджыхъæуы, Иры Мады Майрæмы аргъуаны кæрты, Хетæгкаты Къостайы ингæны цур.



https://os.wikipedia.org/wiki/%D0%AF%D0%B3%D1%8A%D0%BD%D0%BE%D0%B1%D0%B0%D0%B3_%C3%A6%D0%B2%D0%B7%D0%B0%D0%B3

Ягънобаг æвзаг (яғнобӣ зивок) у ягънобаг адæмы æвзаг. Дзурынц ыл 12 мин
адæймаджы бæрц Таджикистаны.

Ягънобаг æвзаг согъдаг æвзаджы Усташанæйы диалектæй равзæрдис. Уымæй у ирайнаг
æвзæгты цæгат-скæсæйнаг къорды дыууæ уæнгæй иу. Сæ равзæрдмæ гæсгæ, ирон æвзагæн
ягънобаг æвзагæй хæстæгдæр нæй. Кæд æнусты дæргъы кæрæдзийæ иппæрд уыдысты,
уæддæр дыууæ æвзаджы ’хсæн ис ма тынг æнгæсæн дзырдтæ: зæгъæм, ягънобагау шумох
нысан кæны «сымах».

Ягънобаг æвзаджы ис 8 хъæлæсоны (уыдонæй 5 сты дæргъвæтин, 3 — цыбыртæ) æмæ 27
æмхъæлæсоны. Уыцы æвзаджы ис æрмæст дыууæ хауæны (афтæ рагон ирон æвзаджы дæр
уыдис, иртасджыты хъуыдымæ гæсгæ).

Ис ягънобæгтæн сæхи фыссынад кириллон таджикаг фыссынады бындурыл, сарæзта йæ
ахуыргонд Сайфиддин Мирзозода, Таджикистаны Зонæдты Академийы уæнг. Ягънобаг
æвзаг ахуыр кæнынц ягънобаг хъæуты сывæллæттæ фыццаг къласæй цыппæрæм къласмæ,
уымæн ис сæрмагонд ахуыры чингуытæ.



https://os.wikipedia.org/wiki/%D0%AD%D1%80%D0%B8%D0%BA%D1%81%D0%BE%D0%BD,_%D0%9B%D0%B5%D0%B9%D1%84

Лейф Эрикссон Амондджын (исл. Leifur Eiriksson; иу-970 — иу-1020) - скандинаваг
денджыздзу, кæцы фæзынд Цæгат Америкæйы иу-500 азы Колумбæй раздæр. Исландийы
армдарæг æмæ йæ саргъауæг. Гренландийы байгомгæнæг викинг Сырхсæр Эричы фырт æмæ
Торвалд Асвалдсоны фыртыфырт. Лейфы бæлцытæ сты зындгонд ахæм манускриптты
фæрцы, куыд «Сырхсæр Эричы сагæ», «Гренландæгты сагæ». Се 'цæгдзинад уыди
археологон байгомтæй бæлвырдгонд, зæгъæм, Кенсингтойнаг рунæдур.

Лейф Эрикссон райгуырд Исландийы, Сырхсæр Эрикы хæдзары, кæцыйы рарвыстой
Норвегийæ æгас мыггагимæ. 982 азы Эрикы бинонтæ фæлыгъдысы Исландийæ дæр, сæхи
тудджынтæй хизгæйæ. Лейф йæ фыды бинонтимæ æрбынат кодта Гренландийы ног
колониты. Лейфæн ма уыди дыууæ æфсымæры, Торвалд æмæ Торстейн, æмæ хо Фрейдис.
Ракуырдта Торгуннайы æмæ цын уыди иу лæппу - Торкелл Лейфссон.

Куы æрхæццæ ис, уæд Гренландийы сæмбæлди норвегаг Бйарни Херйолфссоныл, кæцы йын
радзырдта, кæй федта ныгуылæны дард денджызы мидæг зæххы кæронхæххытæ.

Иу-1000-æм азы Лейс Эрикссон къордимæ 35 лæгæй, аленк кодта науыл, кæцы балхæдта
Бйарнийæ. Гом дзы æрцыдысты америкæйæг донгæрæтты æртæ регионы: Хеллуланд
(æвæццæгæн, Баффины Сакъадах), Марклæнд (хъуыдытæм гæсгæ - æрдæгсакъадах
Лабрадор) æмæ Винланд, сæнæфсир дзы парахатæй кæй зади, уый тыххæй (æвæццæгæн
Ньюфаундленды былгæрæттæ уыдысты, нырыккон бынат Л'Анс-о-Медоуз-ы цур). Уым ма
скодтой цалдæр хъæууаты, кæдоны æрзымæг кодтой.



https://os.wikipedia.org/wiki/%D0%A8%D0%B5%D0%B2%D0%B0%D1%80%D0%B4%D0%BD%D0%B0%D0%B4%D0%B7%D0%B5,_%D0%AD%D0%B4%D1%83%D0%B0%D1%80%D0%B4_%D0%90%D0%BC%D0%B2%D1%80%D0%BE%D1%81%D0%B8%D0%B9%D1%8B_%D1%84%D1%8B%D1%80%D1%82

Эдуард Амвросийы фырт Шеварднадзе (гуырдз. ედუარდ ამბროსის ძე შევარდნაძე) у
Советон Цæдисы æмæ Гуырдзыстоны зындгонд политик. Уый райгуырдис 1928-æм азы 25
январы гуырдзиаг хъæу Маматийы.

1959-æм азы каст фæци Кутаисийы А. Цулукидзейы номыл педагогон институт. Уый
фæстæ куыста Фæскомцæдисы, стæй СЦКП-йы. 1972—1985 уыд Гуырдзыстоны Компартийы
Централон Комитеты фыццаг нымæрдар, уыцы бынаты баивта, коррупцийæ кæй фæзылын
кодтой, уыцы Мжаванадзе Василы.

1985-1990 уыдис Советон Цæдисы æддаг хъуыддæгты министр, Политбюройы уæнг.
1995—2003 та — Гуырдзыстоны президент. 2003-æм азы 23 ноябры президенты бынатæй
ацыдис.



https://os.wikipedia.org/wiki/%D0%A7%D0%B8%D0%BD%D0%B4%D0%B7%D0%B8

Чиндзи кæнæ тымбыл хъонтхора, дыгуронау кендзе (лат. Coriandrum sativum, уырыс.
Кориандр) у популярон цæхæрадоны кæрдæг. Ацы кæрдæгæй адæм рагæй базыдтой,
игæрæй маст æддæмæ кæй тæры, уый. Йæ мыггæгтæ йын амонынц С-авитаминозы
(цингайы) ныхмæ. Хосæн хорз сты йæ цъæх сыфтæ. Бафтауынц сæ алыхуызон салаттыл,
бутербродтыл æмæ дзидзайæ конд алыхуызон хæринæгтыл. Йæ мыггæгтæй дзæвгар
хъæздыгдæр свæййынц аджикæ, цæхджынтæ, маринадтæ. Сты «Хмели-Сунелийы» ахсджиаг
æфтауæн.

Чиндзийы нæмгуытæ дæттынц зынаргъ зети — уымæй пайда кæнынц техникæ æмæ
парфюмерийы.

Чиндзийы дидинджытæ æвзæры бирæ нектар, уымæй мыдыбындзытæ кæнынц адджын æмæ
рæсугъд сырхбын мыд.



https://os.wikipedia.org/wiki/%D0%A6%D0%B0%D0%B2%D0%B4

Цавд хуыйны, дыууæ кæнæ фылдæр-уæнгон дзырды йе та дзырдбасты искæцы уæнг
хъæлæсы уагæй иртæст куы цæцæуы, уæд уый.

Ирон æвзаджы цавд фæхауы хицæн сæрмагонд дзырдтыл дæр (кæнæ сæрмагонд дзырд баиу
вæййы æххуысгæнæг дзырдимæ), стæй дзырбæстытыл дæр.

Уырыссаг æвзаджы цавды æрдз дывæр у: динамикон æмæ бæрцон (цавд кæуыл хауы, уыцы
хъæлæсонтæ иннæтæй абаргæ дыууæ хатты даргъдæр свæййынц).

Уырыссаг æвзаджы цавд сæрибар у, кæцыфæнды уæнгыл дæр вæййы. Сомихаг æмæ францаг
æвзаджы фæхауы æфстаг уæнгыл, финнаг æвзаджы — фыццаг уæнгыл, ироны — фыццаг
кæнæ дыккаг уæнгыл.

Иумæйаг цавд кæуыл хауы, ахæм дзырдты къорд хуыйны акцентуалон комплекс
(æд_ку́сæн_дзаума, ни́чи_дзуры æмæ афтæ дарддæр).



https://os.wikipedia.org/wiki/%D0%A6%C3%A6%D1%85%C3%A6%D1%80%D0%B0

Цæхæра кæнæ дзæхæра, æндæр вариант у къуымбыл, дыгуронау къумбул (лат. Beta
vulgaris) у адæмы уарзондæр хæринæгтæй иу. Аргъ та йын уымæн кæнынц, æмæ хъæздыг
у урсæгтæ, æвзалыдон æмæ аскорбины туагадæй. Бирæ дзы ис æнæмæнгхъæугæ минералон
цæххытæ: калий, кальций, натрий, фосфор, марганец, æфсæйнаг, йод, кобальт.

Амонынц æй, йæ туджы æлхъывдад бæрзонд кæмæн у, йæ нервыты аххосæй мæстыгæр чи
у, йæ рæуджытæ сахъат кæмæн сты, уыдонæн. Дзæбæх дзы кæнынц сæкæрниз, тынг нард
рынчынтæ. Базеды низæй чи сæйы, уымæн йæ, уартæнгæс рæзынæг (уырыс. щитовидная
железа) кæй хонынц, уый активон куыст фæсабырдæр кæны. Цæхæра æнæмæнгхъæугæ
хæринаг у, йæ гуыбын кæмæн фæхус вæййы, уымæн.

Æхсæрдæсæм æнусы йæ нæ рагфыдæлтæ бердзенты бæстæйæ куы æрбаластой, уæдæй абонмæ
дзы адæм пайда кæнынц, куыд хæрзад халсарæй. Хæрынц æй доны, духовкæйы фыхæй.
Кæнынц дзы борщ æмæ туагдзæхдон (уырыс. окрошка). Цæхджын æй кæнынц хибарæй,
фæлæ цывзыйы цъæрттимæ та у уæлдай хæрзаддæр. Нæ разагъды бæркадкъух æфсинтæ йын
йæ сыфтæй чъиритæ куы ракæнынц, уыдонæн та дзы æмбал нæй.

Сырх цæхæрамæ ма ис иу диссаджы миниуæг. Дохтыртæ йæ амонынц къуыдилы (уырыс.
рак) кæмæн ис, уыцы рынчынтæн дзæбæх кæнынæн æмæ сæ не ’руадзынмæ.



https://os.wikipedia.org/wiki/%D0%A6%C3%A6%D1%81%D1%81%D1%8B%D0%B3%D1%82%D1%8B_%D1%84%C3%A6%D0%BD%D0%B4%D0%B0%D0%B3

Цæссыгты фæндаг (англ. Trail of Tears) у XIX æнусы фондз индейаг адæмы ралидзын
кæныны цауæн йæ ном.

1829 азы Джорджийы ссардтой сызгъæрин, уымæй райдыдта „сызгъæрин тæфсæг“, адæм
багуылф кодтой регионмæ схъæздыг уæвыны монцæй. Уыцы æууæлты Джорджийы цæрæг
черокиаг адæм АИШ-ы рæзтæн цæлхдур фæци, æмæ йæ ралидзын кæныны фæнд фæзынди.
АИШ-ы президент Эндрю Джексон йæ къух сæвæрдта индейæгтæ депортацийы тыххæй
бардзырды бын (англ. Indian Removal Act).

Черокиаг æмæ æндæр ралидзынгæнинаг адæмты хуыдтой «фондз цивилизацигонд знæмы»,
уый тыххæй æмæ европæйагау цард кодтой, амæдтой-иу бирæуæладзыгон хæдзæрттæ, сæ
сывæлæтты америкаг скъолатæн цæуын кодтой, уагътой газеттæ. Черокиæгты фæтæг
Джон Росс йæ адæмы хъахъхъæнын байдыдта тæрхондоны.

1832 сæйраг тæрхондон президенты бардзырд æнæзакъононыл банымадта: черокиаг адæм
сæхи зæххыл цæрынц æмæ АИШ-ы бардзырд дзы нæ кусы, зæгъгæ.

Уыцы тæрхонмæ нæкæсгæйæ, 1838 азы 7 мин æфсаддоны тыхæй рацæуын кодтой
индейæгты. Сæ ног бæстæ хъуамæ суаид Индейаг территори, ныр Оклахомæ æмæ
Арканзасы штаттæ кæм сты, уыцы ран. Индейæгтæй бирæ цыдысты къахæй, кæд æмæ сын
600 уæрдоны радих кодтой, уæддæр. Фæндагыл 2—6 мин адæймаджы (17 минæй)
фæмардысты.

«Индейаг территоримæ» ратæрдæуыдысты фондз знæмы: чоктойæгтæ — 1831 азы,
семинолтæ — 1832 азы, маскогтæ — 1834 азы, чикасойæгтæ — 1837 азы æмæ черокиæгтæ
— 1838 азы.



https://os.wikipedia.org/wiki/%D0%A6%C3%A6%D0%B3%D0%B0%D1%82%D1%8B_%D0%A1%D1%82%D1%8B%D1%80_%D1%85%C3%A6%D1%81%D1%82

Цæгаты Стыр хæст уыди 1700—1721 азты Уæрæсе æмæ Швецийы ’хсæн, Балты денджызы
æлдариуæг кæныны сæраппонд. Хæсты Уæрæсейы цæдисонтæ уыдысты Дани æмæ Саксони
(сæ коалицийы ном: «Цæгат цæдис»), фæлæ тагъд рæстæджы уыцы цæдис фехæлд æмæ
ногæй райтынг ис æрмæст 1709-æм азы. Цæгаты Стыр хæсты архайдтой æндæр
паддзахæдтæ дæр: Швецийы ныхмæ — Англис, Ганновер, Голланди, Прусси æмæ Польшæ;
Уæрæсейы ныхмæ — Англис æмæ Ганновер.

Фæстиуæгæн 1721-æм азы Швеци фембылды, Ништадты сабырдзинады бадзырдыл йæ къух
æрæвæргæйæ.

Цæгаты Стыр хæсты фæрцы бынтон æндæрхуызон сси тыхты райуæрст Балты денджызы
былтыл. Уæрæсе сси уæзгæ паддзахад, Скæсæн Европæйы уæлиуæг чи кодта, ахæм.
Уæрæсейы скондмæ бахаудтой Ингри, Карели, Эстлянди, Лифлянди, стæй Финляндийы
хуссар хай (Выборджы онг). Пётр I алыг кодта йæ æлдарады сæйраг фарста: йæ бæстæ
сифтонг кодта денджызон фæндæгтæй, райдыдта денджызыл æндæр бæстæтимæ сæудæджер
кæнын, саразта йæхи дуджы раззагкълассон æфсад æмæ флот.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD%D1%8B_%D0%B3%D0%B5%D0%BE%D0%B3%D1%80%D0%B0%D1%84%D0%B8

Хуссар Ирыстон у бæстæ Кавказы тæккæ астæу. Ис ын арæн Уæрæсеимæ цæгаты æмæ
Гуырдзыстонимæ скæсæн, хуссар æмæ ныгуылæнæрдыгæй. Лæууы 42°01' æмæ 42°46' цæгат
уæрхады параллелты æхсæн, æмæ 43°31′ æмæ 44°37′ скæсæн дæргъады параллелты
æхсæн. Йæ зæххыты фæзуат у 3900 км².

Хуссар Ирыстоны рельеф фылдæр у хæххон. Ивы Кавказы сæйраг рагъæй цæгаты
Картлийы фæзтæм хуссары. Æппæты бæрзонддæр хох у Халацъа (3938 м). Йæ
территорийы 89,3 % денджызы æмвæзадæй 1000 метрæй бæрзонддæр у. Кавказы сæйраг
рагъæй хицæн кæнынц æндæр рæгътæ: Рацъы рагъ, Гудисы рагъ, Иры рагъ, Дзимыры
рагъ æмæ æнд. Рацъы рагъ ис цæгат-ныгуылæны, хицæн кæны Къуыдаргом Чеселтгом æмæ
Хъæргæнагдоны комæй. Гудисы рагъ цæгат-скæсæнæй хуссар-ныгуылæнмæ хицæн кæны
Стыр Леуахийы ком Чысыл Леуахийы комæй. Иры рагъ цæгат-скæсæнæй хуссармæ хицæн
кæны Чысангом Чысыл Леуахийы комæй, Медзыдайы комæй æмæ Лехурайы комæй. Дзимыры
рагъ скæсæны хицæн кæны Чысангом Арагуийы комæй, йæ рагъыл уагъд у Хуссар
Ирыстон æмæ Гуырдзыстоны арæн. Цæугæдæттæ иууылдæр æвзæрынц Хуссар Ирыстоны
зæххы æмæ иууылдæр сты хæххон. Стырдæр цæугæдæттæ сты Стыр Леуахи (115 км),
Чысыл Леуахи (46 км) æмæ Чысандон (54 км).

Хуссар Ирыстоны бæстыхъæд у ромыл. Бæстыхъæды стыр хайад исынц хæхтæ. Уыдон
æвзарынц дымгæйы æздæхт. Стыр Кавказы рагъ та нæ уадзы уазал дымгæтæ цæгатæй,
æмæ Хуссар Ирыстоны уый тыххæй Цæгат Ирыстонæй хъармдæр вæййы. Бæстыхъæд тынг
ивы цæгатæй хуссармæ. Уый у умæн æмæ цæгатæрдæм хæхтæ бæрзонддæр сты. Куыд
уæлдæр хæхтæм, афтæ уазалдæр æмæ даргъдæр зымæг.



https://os.wikipedia.org/wiki/%D0%A4%D1%8B%D1%86%D1%86%C3%A6%D0%B3%C3%A6%D0%BC_%D0%BC%D0%B0%D0%B9

Фыццæгæм май кæнæ Фæллойгæнджыты дунеон æмзæрдæдзинады бон, нырыккон Уæрæсейы
зонгæ дæр куыд Уалдзæг æмæ фæллойы бæрæгбон у æхсæнадæмон социалистон бæрæгбон.

1886-æм азы 1 майы Чикагойы кусджытæ расидтысты куыстурæд 15-сахатон кусгæ боны
ныхмæ æмæ æрдомдтой фабрикæты хицæуттæй 8-сахатон кусгæ бонмæ рахизын.
Демонстрацитæ уагъд цыдысты цыппар боны дæргъы. Уый фæстиуæгæн ахст æрцыдысты
æмæ стæрхон кодтой сæдæгай митинггæнджытыл, амардтой 6 кусæджы æмæ цæфтæ та
фесты 50.

1889-æм азы 2-æм Интернационалы 1-æм Конгресс Парижы рахаста уынаффæ, цæмæй
фыццæгæм май нымад æрцæуа æппæт бæстæты пролетариты æмзæрдæдзинады дунеон бонæй
æмæ 8-сахатон кусгæ боны тохы дунеон бонæй.



https://os.wikipedia.org/wiki/%D0%A4%D0%BB%D0%B0%D0%BC%D0%B0%D0%BD%D0%B4%D0%B8%D0%B9%D1%8B_%D1%80%D0%B5%D0%B3%D0%B8%D0%BE%D0%BD

Фландри (нидерл. Vlaanderen) кæнæ Фламандийы регион (нидерл. Vlaams Gewest) у
Бельгийы цæгатаг регион. У федерацийы субъект. Историон литературæйы уыцы номæй
ма хуыдтой, ныртæккæ чи нал ис, уыцы Фламандиаг герцогад. Хъæуы ма бафиппайын
уый æмæ Фландрийы æмæ Фламандиаг герцогад территоритæ æмхуызон не сты. Зæгъæм,
Фламандийы герцогады сконды уыди ма ахæм зæххытæ, ныртæккæ Францмæ (Францы
Фландри) æмæ Нидерландтæм (Зеландийы Фландри) чи хауы, уыдон.

Брюселы сахары зылд (уырыс. Брюссельский столичный округ) у, Фламандиаг Брабанты
арæнты мидæг чи ис æмæ Фламандийы зылдмæ чи нæ хауы, ахæм анклав. Фæлæ уæддæр
Брюссель у Фландрийы сæйраг сахар. Уыимæ ма Фландрийы хицауады дæлбар сты,
нидерландаг æвзагæй пайда чи кæны, Брюсселы уыцы кусæндæттæ (скъолатæ, культурон
уагдæттæ).

Бельги федераци куы сси, уæд Фландри нымад æрцыд, хи хицауад, парламент æмæ
бюджет кæмæн ис, ахæм автономон субъектыл. Регионы иунæг официалон æвзаг у
нидерландаг, кæд æмæ цалдæр муниципалитеты административон хъуыддаджы гæххæтыты
ис пайдагæнæн францаг æвзагæй дæр.

Фламандийы парламент (нидерл. Vlaams Parlement) æвзæрст цæуы фондз азы æмгъуыдмæ
æппæтон æмæ комкоммæйы ’взæрстыты фæрцы (æвзарыны бар ис æрмæст Фландрийы æдзух
чи цæры, Бельгийы уыцы æмбæстонтæн). Фламандиаг парламент аразы регионы хицауад.



https://os.wikipedia.org/wiki/%D0%A4%C3%A6%D1%82%D0%BA%C3%A6%D0%B2%C3%A6%D1%80%D0%B4_%D1%84%C3%A6%D0%BD%D0%B4%D0%B0%D0%B4%D0%B6%D1%8B_%D0%B7%D0%BC%C3%A6%D0%BB%D0%B4%C3%A6%D0%BD

Фæткæвæрд фæндаджы змæлдæн (цыб: ФФЗ) — фæткæвæрдты æмбырд, фæндаджы змæлды
архайджыты (транспортон фæрæзты скъæрджыты, пассажирты, фистæгдзауты æмæ а.д.)
хæстæ æрмдарæг æмæ ма фæндаджы змæлды æдасад хизынæн, транспортон фæрæзтæй
кургæйæ, техникон домæнтæ.

Фæткæвæрд фæндаджы змæлдæн йæ райдийæн исы Лондоны. 10-æм декабыры 1868 азы
Парламенты раз фæзуатыл æвæрд æрцыд механикон æфсæнвæндагон семафор хуызджын
дискимæ. Йе ’рхъуыдыгæнæг — Джон Пик Найт (John Peake Knight) — уыд
æвсæнвæндаджы семафорты специалист. Архайæн армонкуыст кодта æмæ йын уыд дыууæ
семафорон "базыры". Базырты бон уыд æндæр æмæ æндæр æвæрд цæуын: горизонталон -
сигнал "стоп"; æмæ 45 градусмæ тигъгонд - арæхсгай цæуыны бар. Талынджы-иу баиу
кодтой зæрæ æмæ сырх хуызтæй æрттивгæ, зилгæ газы фанар. Семаформæ уыд лæугæвæрд
æххуырст адæймаг ливрейкондæй, йæ хæс-иу уыд "фат" сисын æмæ æрисын, æмæ-иу
фанар дæр аразил-базил кæнын. Фæлæ архайæны техникон реализаци нæ фæбæззыдысты:
сисæн механизмы рæхысы хъинц-хъинц-иу ахæм тынг уыди æмæ-иу дзы цуртыдзау бæхтæ
схъиуттытæ кодтой æмæ сæ фæстæгтыл стадысты. Дыууæ мæй дæр нæ фæкуыста, афтæмæй
1869 азы 2 январы срæмыгъдта æмæ ма дзы йæ цуры лæууæг пъалицайаг дæр цæфтæ
баййæфта.

Нырыккон фæндаджы бæрæгдарты прототиптæ ис схонæн номвæйнæгтæ (табличкæтæ?),
кæдоныл æвдыстæуыд чердæм у фæндаджы здæхт цæрæнхъом ранмæ æмæ йæм йæ дæрддзæг.
Европæйаг иумæйаг фæндаджы фæткæвæрды змæлды æмбырд райстой 1909 азы, дунеон
конференцийыл Парижы, автомобильты нымæцы сфылдæры, тагъдады рæзты æмæ
горæтвæндæгтыл змæлды интенсивады тыххæй. Иннæ ахсджиаг санчъех сси "Конвенци
фæндæгтыл сигналкæныны иугъæдондзинад бакæныныл" 1931 азы Женевæйы, фæндæгты
змæлды сæраппонд Конвенцийыл, кæцыйы, иннæ бæстæты 'хсæн, иста хайад Советон
Цæдис дæр.

Фыццаг фæлвæрдтæм горæты змæлдæн ссæрфад кæнынмæ ма бавнæлтта Гай Юлий Цезар,
Незаманы Ромы. Йæ бардзырмæ гæсгæ 50-æм азты Ч.А. (Чырыстийы агъоммæ), сахары
иуæй-иу уынгтыл райдыдта иуварсон змæлды æгъдау æвæрддзыд. Хуры скастæй æмæ
"кусæнбон" фæуынмæ (иу-дыууæ сахат раздæр й’ аныгуылдмæ) хæдласæнты (пъавозкæ?),
бæхуæрдæтты æмæ экипажты азмæлд æуцы уынгтыл уыд бархъоды. Æрцæугæ адæм-иу
хъуамæ сæ трæнспорт ныууагътаиккой горæтæддæ æмæ фистæгæй змæлыдаиккой Ромыл,
кæнæ та паланкин баххуырсгæйæ. Æуцы фæткæвæрдты æххæсткæнынмæ бындурæвæрд æрцыд
цæстдарды сæрмагонд куыст, кæцымæ-иу арæхдæр истой ивгъуыд зынгвæдисонты,
либертинты (ралхæнгæ цагъайрæгты), хыгъдæй. Ахæм регулацигæнджыты сæйраг хæс-иу
уыд, цæутулæн (транспортон) фæрæзты дарджыты хылтæ æмæ хъаугъатæ бахизынæй. Бирæ
дзуарвæндæгтæ-иу задысты æнæ уагæвæрдæй. Цытджын æлдæрттæ æмæ-иу стырнæмттæ
сæхицæн æнæ къуылымпыйæ ацæуæн ссарттой — сæ "тагъддзуты"-иу экипажты разæй
рауагътой, уыдон та-иу сæ хицауы ахизæн асыгъдæг кодтой.



https://os.wikipedia.org/wiki/%D0%A3%C3%A6%D1%80%C3%A6%D1%81%D0%B5%D0%B9%D1%8B_%D0%A4%D0%B5%D0%B4%D0%B5%D1%80%D0%B0%D1%86%D0%B8

Координатæтæ: 58°39′00″ ц. у. 70°07′00″ с. д.﻿ / ﻿58.65° ц. у. 70.116667°
с. д. (G) (O)58.65, 70.116667

Уæрæсе (уырыс. Россия) кæнæ Уæрæсейы Федераци (уырыс. Российская Федерация) у
федералон æрдæгпрезидентон республикæ Евразийы цæгаты. Ныгуылæнæй скæсæнмæ
æмарæн у Норвеги, Финлянди, Эстони, Латви, Литва, Польшæ, Белорусси, Украинæ,
Абхаз, Гуырдзыстон, Хуссар Ирыстон, Азербайджан, Хъазахстан, Китай, Монголи æмæ
Цæгат Корейимæ. Доныл ын ис арæн АИШ-ы штат Аляскæимæ æмæ Японимæ. 17 милуан
квадратон километр ахсгæйæ, Уæрæсе у дунейы стырдæр бæстæ. Йæ цæрджыты нымæцмæ
гæсгæ та у дунейы фарæстæм. Цæры дзы 142 милуан адæймаджы. Йæ сæйраг æмæ стырдæр
сахар у Мæскуы.

Уæрæсе у минералон æмæ энергион ресурсты стырдæр дарæг, нефт æмæ æрдзон газы
стырдæр къахджытæй иу.

Æдæппæтæй цæрджыты нымæц у 141 888,9 мин адæймаджы (1 июны 2008), дунейы
цæрджытæй 2,13 %. Уыдонæй 4/5 цæрынц бæстæйы европæйаг хайы (Уралимæ). Адæмæй
73% цæрынц сахарты.

Уæрæсейы цæрынц 180 адæмыхаттæй фылдæр, уыдонæй уырыс сты 81,5% (2002-æм азы
сфыстмæ гæсгæ).

Байкал у дунейы арфдæр цад, стырдæр æрдзон æдзæхх донуат. Ладогæйы цад у
Европæйы стырдæр æдзæхх цад.



https://os.wikipedia.org/wiki/%D0%A2%D1%83%D0%B3%D1%8A%D0%B0%D0%BD%D1%82%D1%8B_%D0%9C%D0%B0%D1%85%D0%B0%D1%80%D0%B1%D0%B5%D0%B3

Тугъанты Сафары фырт Махарбег (райгуырдис 1881 азы Дур-Дуры — амардис 1952 азы)
уыдис ирон нывгæнæг, публицист, фольклорон уацмыстæ æмбырдгæнæг æмæ иртасæг,
педагог æмæ этнограф; Ирыстоны адæмон нывгæнæг, Гуырдзыстоны аивæдты сгуыхт
архайæг.

Йæ фыд Сафар уыдис Ирыстоны фыццаг ахуыргонд ботаник, агроном, каст фæцис Бонны
университет. Ахуыры азты йæ зæрдæмæ хæстæг айста социал-демократон идеалтæ,
архайдта йæхи фæллойæ цæрынмæ. Тугъанты уæздан мыггаг уымæй, кæй зæгъын æй
хъæуы, разы нæ уыдысты, кусæг адæммæ хæлар цæстæй кæй кастис, уый йын нæ
барстой. Сафары нал бафæндыди семæ иу цары бын цæрын (патриархалон бинонты
сæргъы уыцы рæстæджы лæууыдис йæ фыды æфсымæр, Аслæнбег паддзахы æфсады инæлар,
йæ кармæ гæсгæ уæдмæ службæйæ суæгъд ис).

Махарбеджы фыд Дур-Дуры балхæдта къаннæг (дыууæуатон) хæдзар. Суинаг нывгæнæг
райгуырдис ам. Йæ мад Санаты Гацыры чызг Асиат, йæ рæстæгмæ гæсгæ райста хорз
ахуырдзинад. Санаты æфсымæртæ, Гацыр æмæ Дзантемыр, Ирыстоны зындгонд сты куыд
рухстауджытæ, адæмон сфæлдыстады фыццаг æмбырдгæнджытæ.

Махарбег райдианы ахуыр кодта Кизеры пансионы, фæстæдæр реалон училищейы (каст
æй фæцис 1898 азы). Суанг уæд фæбæрæг ис йæ зæрдæргъæвддзинад ныв кæнынмæ. Иу
рæстæджы Алыккаты Аннæмæ, Хетæгкаты Къостайы хорз зонгæмæ, бахатыди, цæмæй йын
уый йæ фыццаг фæлварæнтæ Къостамæ равдиса. Алцы дæр йæхицæй аразгæ у, нырау
æнувыдæй йæ нысанмæ куы тырна, уæд дзы нывгæнæг æнæмæнг рауайдзæни, зæгъгæ, Аннæ
лæппуйæн Къостайы ныхæстæ куы рафæзмыдта, уæд ын стыр ныфсы хос фесты. Фæлæ йæ
ныййарджытæм сæ фырты фæлтæрæнтæ хи ирхæфсынау кастысты. Æмæ йæ 1900 азы
Бетъырбухмæ афæндараст кодтой, цæмæй фæлварæнтæ радта Хæххон институтмæ. Лæппу
конкурсы нæ ацыди (геометрийæ «цыппар» кæй райста, уымæ гæсгæ), фæлæ сæхимæ нал
аздæхти. Сфæнд кодта Къостайау уый дæр Аивæдты академимæ бацæуын. Уый тыххæй уал
иу аз сахуыр кодта нывгæнæг Гольдблаты цæттæгæнæн скъолайы æмæ 1901 азы ссис
Аивæдты академийы студент.

Йе сфæлдыстадон фыццаг къахдзæфтæ акодта хъуыстгонд Репины æрмадзы, курдиатджын
педагогтæ Чистяков, Мясоедов, Саввинский æмæ иннæты разамындæй. Фæлæ Махарбеджы
фæндыди фылдæр базонын. Уыйадыл 1903 азы ацыди Мюнхенмæ, нывгæнæг Антон Ашбейы
скъоламæ. Мюнхен уыди ног аивады авангарды центр.

Фæсарæнты Махарбегæн фадат фæци Берлины, Мюнхены, Венæйы аивæдты музейтæ бабæрæг
кæнын. Æрыгон нывгæнæджы зыд цæстæнгас зылди Тицианы, Рембрандты, Делакруайы
æрмдзæфы бæрджытыл, «касти» сын сæ дæсныйады сусæгдзинæдтæ. Иртасджытæ куыд
зæгъынц, афтæмæй Махарбег йæхи нæ атигъ кодта уæды рæстæджы аивады агурæнтыл: йæ
уацмысты рахатæн ис модернизмы æууæлтæ. Фæлæ йе сфæлдыстады апп алкæд дæр уыди
национ тематикæ, ирондзинад.

Ирыстоны Советон хицауад куы æрфидар (1920 азы), уæд Махарбег ссис Терчы зылды
аивадон-агитацион плакатты хайады сæргълæууæг (Теркавроста). Фыста цыргъ
карикатурæтæ кулактæ, урсгвардионтæ, ног цардæн цæлхдуртæ чи аразы, уыдоны
ныхмæ. 1924–1925 азты афтыди Бакумæ, уырдыгæй Туркменимæ, ахуыр кодта амы адæмты
цард. Астæуккаг Азийы сахартæ æмæ змисджын быдырты сæмбæлди цымыдисаг типажтыл,
разагъды архитектурæйыл, базонгæ, нырмæ кæй никуы федта, ахæм æрдзон ахорæнтæ
æмæ фæзындтимæ. Нывæста сæ йæ акварельтæ æмæ кърандасæй нывты

Дзæуджыхъæумæ куы æрыздæхтис, уæд куыста Иры педагогон техникумы, уыдис аивадон
къорды сæргълæууæг (1926–1930).

1930-æм азы Махарбег æрцарди Цхинвалы, амы Бæстæзонæн музейы байгом кодта
аивадон студи æмæ национ нывты галерей. Ноджы йæ сæйраг нывгæнæгæй æрбахуыдтой
Хуссар Ирыстоны паддзахадон театрмæ. Уæд æххæстæй рабæрæг сты Махарбеджы
удыхъæды сæрмагонд æууæлтæ: йæ диссаджы куыстхъомдзинад æмæ сфæлдыстадон
æрхъуыды, йæ æвидигæ энтузиазм. Фыста декорацитæ æмæ сæ, йæ къухы цы хæрз
хуымæтæг æмæ кадавар æрмæг уыдис, уымæй йæхæдæг тынг саив кодта; арæзта актерты
уæлæдарæсы эскизтæ, суанг ма грим дæр уыдис йæ бæрны. Иу ныхасæй, стыр лæггæдты
бацыди Хуссар Ирыстоны театрæн.

1942 азæй фæстæмæ лæууыди Хуссар Ирыстоны наукон-иртасæг институты аивады хайады
сæргъы, ныффыста бирæ иртасæн куыстытæ культурæ, фольклор æмæ аивады ахсджиаг
фарстатыл.



https://os.wikipedia.org/wiki/%D0%A2%D0%B0%D0%BB%D1%8B%D1%88%D0%B0%D0%B3-%D0%9C%D1%83%D0%B3%D0%B0%D0%BD%D0%B0%D0%B3_%D0%90%D0%B2%D1%82%D0%BE%D0%BD%D0%BE%D0%BC%D0%BE%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Талышаг Муганаг Автономон Республикæ фæзынди хуссар Азербайджаны районты,
талышаг адæм кæм цырынц, уым. Талышаг адæм дзурынц талышаг æвзагыл (ныгулæн
ирайнаг æвзæгты къордæй), фæлæ сын автономийы бар никуы радтой нæдæр советон,
нæдæр нырыккон Азербайджаны. Уыцы аххосæй уыдонæй бирæтæ стюрк сты, дзурынц
азербайджанагау, се ’взаг нал зонынц.

Азербайджаны парламент ног автономи нæ базыдта æмæ йæ фесафыны фæнд скодта.
Республикæйы раздзог, æфсаддон булкъон Альакрам Гумматов (Гумбатов) сси ахæст.
1994 азы ахæстонæй алыгъди, фæлæ йæ ногæй байстой.

2004 азы 3 сентябры азербайджанаг президент Ильхам Алиев ныххатыр кодта
Гумматовы лаз, æмæ йæ ахæстонæй ауагътой. Азербайджанаг гражданад уымæй райстой
æмæ йæ Азербайджанæй рарвыстой. Ныртæккæ Гумматов Нидерландты цæры.



https://os.wikipedia.org/wiki/%D0%A1%D1%84%D0%B8%D0%BD%D0%BA%D1%81

Сфинкс (рагон грекъ. Σφίγξ, Σφιγγός) у мифон цæрæгой, йæ скульптурæтæ кодтой
рагон мысырæгтæ ингæнтæ хъахъхъæнынмæ. Сфинкс, зæгъгæ, ахæм ном сын радтой
бердзейнæгтæ, сæ адæмон сфæлдыстады сфинкс у таурæгъон цæрæгой, адæмы дæр чи
хæры, ахæм.

Мысыры абоны горæт Гизæйы фараон Хефрены пирамидæйы фарсмæ цы Егъау Сфинкс ис,
уый ныр фондз мин азы бæрц рæстæг йæхиуыл дис кæнын кæны фæлтæрты. Иуæй йæ
кондæй: йæ гуырыконд у домбайы (цомахъы), йæ сæр та таурæгъон адæймаджы æнгæс;
иннæмæй та йæ асæй: йæ бæрзæнд у 20 метры, йæ дæргъ 57 метры, йæ уæхсчыты цур йæ
фæтæн 11 метры бæрц, йæ сæр адæймаджы сæрæй у 30 хатты стырдæр. Уымæй арæзт у
хохы фахсæй рафтаугæ иу дурæй. Бынтон диссаг та у йæ цæстæнгас — цыдæр сусæг
хъуыды дзы цыма æмбæхст ис æмæ нын æй æргом барæй нæ зæгъы, уæхи зонд æй
æрцахсæд, зæгъгæ, ныл сæрыстырæй йæхимид худы.

Сфинкстæ Мысыры бирæ ис. Æвæрд сты фараонты пирамидæты цур æмæ рагон кувæн
галуантæм фæндæгтыл, раст цыма сæ хъахъхъæнгæ кæнынц, уыйау. Фæлæ ахуыргæндтæ
куыд зæгъынц, афтæмæй сфинкстæ пирамидæтæ æмæ галуантæй раздæр арæзт æрцыдысты.
1832-æм азы дзы дыууæ Аменхотеп III кувæн галуаны цурæй æрбаластой Бетъырбухмæ
æмæ сæ 1834-æм азы равæрдтой цæугæдон Невайы былгæрон. Ацы сфинкстыл цæуы 3,5
мин азæй фылдæр.



https://os.wikipedia.org/wiki/%D0%A1%D1%83%D0%BC%D0%BE

Сумо (яп. 相撲 Sumō) у япойнаг хъæбысхæсты хуыз. Япойнæгтæ сумойы нымайынц уæздан
хæстон дæсниадыл.

Сумойы хъæбысæйхæцджытæ (рикиси) хæцынц тымбыл бынаты æмæ цын ис дууæ сæйрагдæр
уагæвæрды: йæ фады йедтæмæ æндæр буаруæнгæй зæххыл чи аныдзæва, кæнæ та хæцæн
фæзы æдде фыццаг чи аныдзæва зæххыл, уый фæхæрды вæййы.

Цæгат Ирыстоны хъæбысæйхæцджытæ дæр сумойæ хæцынц. Уыдонæй тæккæ зындгонд систы
Хъæдгæронæй рацæугæ æфсымæртæ Борадзаты Сослан æмæ Борадзаты Батырадз. Уыдоны
йеддæмæ Уæрæсейæ рикиситæ нæй (2005-æм азы уавæрмæ гæсгæ).

Борадзаты æфсымæрты йеддæмæ сумойæ хæцы æндæр ирон богъал — Гаглойты Сослан (йæ
фæсномыг Ваканохо).



https://os.wikipedia.org/wiki/%D0%A1%D1%82%D1%8B%D1%80_%D0%90%D0%BA%D0%B1%D0%B0%D1%80

Акбар Джелал-ад-Дин Мухаммад (Стыр Акбар; 1542 14 октябры — 1605 17 октябры)
Стыр Моголты династийы æртыккаг падишах, тимурид, Бабуры фæдон.

Йæ адæмыхатмæ гæсгæ уыдис тюркаг, райгуырд Амаракоты (ныр Пакистаны), уым
арвыста йæ царды фыццаг 12 азы. 1555-æм азы йæ фыд Хумаюнимæ ралыгъди Делимæ.

1556-æм азы Хумаюн фæзиан ис, æмæ 14-аздзыд Акбар сси хицауиуæггæнæг. Цыппар азы
ма куы рацыди, уæд йæ регент Байрам-ханы ратардта æмæ йæ империйы арæнтæ
уæрæхдæр кæнын байдыдта.

Акбар иртæста алыхуызон динтæ, йе ’мбæстонтæн радта дин равзарыны бар. Уый-иу
дзырдта: «Æрмæстдæр зонд кæй хорзыл нымайы, уыцы дин раст у» æмæ «Иуæй-иу
æдылытæ, традициты уарзджытæ, сæ фыдæлты æгъдау зонды амындыл нымайынц æмæ уымæй
сæхи худинаг кæнынц æнусмæ». 1582-æм азæй уый парахат кодта йæхи динон ахуырад,
дин-и иллахи («Хуыцауы дин»), уыцы дин уыд ислам, индуизм, зороастризм æмæ
чырыстон дины синтез. Йæ архайд нæ фæрæстмæ, зæгъæн ис, æмæ уый уыди иунæг ахæм
адæймаг, йæхи диныл чи æууæндыди.

Акбар фæзиан ис 1605-æм азы, йæ бынаты сбадти йæ фырт Салим, Джахангиры ном
райста, афтæмæй.



https://os.wikipedia.org/wiki/%D0%A1%D0%BB%D0%B8%D0%B2%D0%B5%D0%BD

Сливен у Болгарийы сахар, Сливены облæст æмæ хъæубæстæйы административон центр.
Цæрынц дзы 102 830 адæймаджы.

2003-æм азæй фæстæмæ Сливены хъæубæстæйы кмет (сæргълæууæг) у раздæры зындгонд
футболист Йордан Лечков (Æмбæстæгтæ Болгарийы европæйаг рапарахат кæнынмæ),
равзæрстыты фæстиуæгмæ гæсгæ.

Кæд сахары цæрджытæй фылдæр хай болгайрæгтæ сты, ис дзы æндæр адæмыхæттыты
минæвæрттæ дæр: туркæгтæ, цигайнæгтæ, уырыссæгтæ.

Æрвылаз Сливены æрцæуы каракачайнаг адæмы æмбырд. Уыдон сты бердзенагау дзурæг
чысыл адæм (11 мины бæрц Гречъы цæгаты, 4 мины — Болгарийы скæсæны).



https://os.wikipedia.org/wiki/%D0%A0%D1%83%D0%B4%D0%B0%D0%BA%D0%B8

Абу Абдаллах Рудаки (перс. ابو عبدالله رودکی, æндæр версимæ гæсгæ Абуль Хасан)
(860-æм азмæ ’ввахс, Панджрудак, ныртæккæ Таджикистаны ис — 941) — персайнаг
поэт.

Нымад у персайнаг-таджикаг классикон поэзийы бындурæвæрæгæй. Æрыгон ма уыди,
афтæмæй йæхицæн кад скодта куыд зарæггæнæг æмæ музыкант-рапсод. Таурæгъмæ гæсгæ,
æрдзæй куырм рахаста, фæлæ уæддæр райста хорз схоластикон ахуыр, зыдта араббаг
æвзаг. 40 азæй фылдæр уыди Бухары хицæуты цур поэтты къорды сæргъы. Афтæмæй сси
стыр кад æмæ мулчы хицау. Йæ мæлæтæй чысыл раздæр йæ цæрæн бæстæйæ æрцыд тард
æмæ амарди мæгуыргурæй.



https://os.wikipedia.org/wiki/%D0%A0%D0%B8%D0%BE-%D0%B4%D0%B5-%D0%96%D0%B0%D0%BD%D0%B5%D0%B9%D1%80%D0%BE

Рио-де-Жанейро (порт. Rio de Janeiro, [ˈʁiu dʒi ʒaˈneiɾu] «январы цæугæдон») у
Бразилийы сахар, йæ раздæры сæйраг сахар (1764-1960), Бразили æмæ Хуссар
Америкæйы дыккаг стырдæр сахар æмæ сахарон агломераци (Сан-Паулуйы фæстæ).

Рио-де-Жанейро зындгонд у йæ карнавалæй æмæ туристон былгæрæттæй (Ипанемæ æмæ
Копакабанæ). Æндæр зындгонд фенддæгтæ сты Чырыстийы егъау статуй Корковадойы
хохыл, Мараканæйы стадион æмæ æндæртæ.

Кæд Рио-де-Жанейро рагæй бирæ туристтæ йæхимæ сайы, уæддæр у Бразилийы
проблемæджындæр сахартæй иу. Иннæ проблемæты ’хсæн ис уæззау фыдракæндты бæрц
æмæ мæгуыр кварталтæ («фавелæтæ»). Уыцы æууæлты бынæттон полицæ дæр архайы
æнæхатырæй, æрмæст 2007-æм азы дæргъы æппæт штаты полицæйы кусджытæ рамардтой
1330 адæймаджы, 2006-æм азы та — 1063. Уыцы нымæц комментатортæ абарынц АИШ-ы
статистикæимæ — 2006-æм азы æппæт уыцы паддзахады полицæйы кусджытæ амардтой 347
адæймаджы. Рио-де-Жанейройы рæстæмбис полицæйы кусæгæн йæ афæдзы мызд у R$10,488
(6000 америкаг доллары бæрц).



https://os.wikipedia.org/wiki/%D0%A0%D0%B5%D0%BA%D0%BE%D0%BC%D1%8B_%D0%BA%D1%83%D0%B2%C3%A6%D0%BD%D0%B4%D0%BE%D0%BD

Рекомы бардуаджы сæйраг кувæндон (дзуар) ис Цæгат Ирыстоны Алагиры районы, Цъæйы
комы.

Уæрæх хъуыстгонд ирон кувæндон Реком æвæрд у Цъæйы комы рæбынæй (Уæлладжыры комы
хуссар-ныгуылæн фадыг), 9 км фалдæр хæххон уæлвæз фæндагыл Буронæй, денджызы
æмвæзæй у 1946 м уæлдæр. Рекомы фæз цæгатырдыгæй гæрæнгонд у къæдзæхджын Цъæййаг
рагъæй, хуссарырдыгæй цæугæдон Цъæйдонæй, кæлы тынг уырдыг тальвегыл. Цъæйы ком
(Рекомы фæз у йæ хай) геоморфологикон æгъдауæй у типикон, хорз куыстгонд трог —
цъитион архайды фæстиуæг. Хихджын хъæдтæй æхгæд æмæ рагътæй гæрæнгонд, йæ
алфæмблай Адайы хохы æмæ Елбатты цъуппытæ, Схъасы æмæ Цъæйы цъититæ ацы бынат у
уæлдай хæрзуынд. Иу 3 км фалдæр цæгатырдæм Рекомы фæзæй лæууы хъæу Уæллаг Цъæй.

Рекомы тыххæй тæккæ рагондæр фыстытæй фыццаг хауы 18 æнусы кæронмæ, ныффыста йæ
протопоп Иоанн Болгайраг йæ хъусынгæнæны астрахайнаг æмæ ставропойлаг епископ
Антониймæ 1780-æм азы 18 июлы:

Иннæ афыст, бирæ бæлвырддæр æмæ лæмбынæгдæр ныууагъта В.С. Толстой, уый сбæрæг
кодта Реком 1847-æм азы.

В.С. Толстой фыццаг афтæ бæлвырд чи ныффыста Рекомы тыххæй. 1852-æм азы Реком
федта А. Головин, уый фыста:

1879-æм азы кувæндонмæ æркаст хъуыстгонд археолог-кавказовед П.С. Уварова,
1880-æм азы та академик В.Ф. Миллер. Уваровайы афыст иннæтимæ абаргæйæ ногæй
ницы дæтты, фæлæ дзæвгар археологон фæлтæрды руаджы æркастис профессионалон
цæстæнгасæй. Афтæ Уварова федта така, фæлæ бынатыл нал ссардта арц æмæ фатдон,
уый дзуры ууыл æмæ Уварова куы æркаст Рекоммæ уæдмæ уыцы артефакттæ давд
æрцыдысты, 1869-1879 азты астæу. Уварова фыццаг йæ цæст æрдардта дуæртты
декормæ, æфсæйнагæй фæлыстгондæй, крестытæ схуыдта «византиаг цыппардигъон
кресттæ». Мидæггаг дуар дæр фæлындгонд уыдис æфсæйнаг дзуарæй æмæ «бронзæйæ
булавкæтæй, ахæмтæ нын æмбæлынц Ольшевскийы коллекцийы æмæ Комунтаг могильничы».
Æцæгæй булавкæтæ бронзæйæ нæ уыдысты фæлæ æфсæйнагæй.

Всеволод Миллеры афыст ногæй ницы дæтты. Рекомы фæстæдæр афыстытæ дæр ногæй ницы
æрмæг дæттынц, фæлæ бацамонын хъæуы Н.Я. Динникы, Г.А. Вертеповы, А.М. Дирры
публикацитæ. Фæстаг йæ фыстæджы бæрæг кæны, куы æркаст Рекомы уæд «йæ мидæг
уыдис бынтон афтид», нал дзы уыдис нæдæр фаттæ, нæдæр сырдты фигуркæтæ, нæдæр
Осбæгъатыры хæцæнгæрзтæ. 1910-æм азмæ Рекомы реликвитæ æххæстæй давд æрцыдысты.

Советон рæстæджы дæр Реком йæхимæ ласта иртæсджыты. Фæбæрæг кæнын хъæуы А.
Вязигины популярон уац æмæ А.Х. Магомедовы сæрмагонд уац, уым сæйраг бынат
лæвæрд æрцыдис Рекомимæ баст ирон æгъдæуттæн æмæ фæткæн. Рекомы тыххæй ныффыстой
сæ монографиты Калоты Барис æмæ Цыбырты Людвиг. Рекомыл бирæ азтæ фæкуыста Е.Г.
Пчелина, уый йыл скодта егъау иртæстон куыст, фæлæ мыхуыргонд не рцыдис.

Абайты Васо баста Рекомы ном гуырдзиаг ныхас «ркони»-имæ ома «тулдзты къох» —
гæнæн ис æмæ дам кæддæр раджы ацы ран задысты тулдз бæлæстæ. Уыимæ хъуыстгонд у
æмæ Рекомы фæзыл бæлас цыдæр абæрæг æгъдауæй бæлас нæ зайы бынтондæр.

Хъуыстгонд археолог В. А. Кузнецов ацы хъуыддагимæ нысан кæны, 1 æнусы нæ дуджы
агъоммæ ромаг автор Плиний кæй кой кæны, уыцы æвдадзы зайæгойы тыххæй, уый
хуыйны «рекома», æмæ йæ кæй ластой, Понты денджызы (ома Сау денджызы) сæрмæ цы
бæстæтæ хуыссынц, уырдыгæй.

1998-æм азы Рекомы бæстыхай рацарæзтой. 2011-æм азы июны æбæрæг фыдгæнджытæ
бæстыхаймæ бандзæрстой арт, ссардæуыд спичкæтæ. Кувæндон æппæтæй нæ басыгъд,
æвæццæгæн райдыдта тыхджын къæвда.



https://os.wikipedia.org/wiki/%D0%9F%D1%8B%D1%81%D1%8B%D1%80%D0%B0

Пысыра, дыгуронау пусура, пурса (латинаг классификацимæ гæсгæ Urtica) хъæздыг у
алыхуызон витаминтæ æмæ микроэлементтæй. Ис дзы: витаминтæ К, С æмæ В гликозид,
пантотены туагад, эфиры зетитæ, сæкæр, æфсæйнаг, кальций, калий, сондон æмæ
æндæртæ.

Пысырайы сыфты дон хорз ахъаз у туг буарæй æддæмæ куы фæхъары, уæд уый
ныууромынæн, доны хуыпп цæмæй тагъддæр æвзæра, уымæн, буары тæвд æрæппарынæн,
хъæдгæмттæ тагъддæр байгас кæнынæн.

Æндыснæгæй чи фæсæйы, уымæн йæ фæтасæнтæ тынг куы фæриссынц, уæд уыцы риссаг
бынæттыл пысырайы сыфтæ куы сæвæрай, уæд сæ рыст иуцасдæр фæкъаддæр вæййы. Уæдæ
йæ уидæгты цы сæкæр ис, уый æххуысæй та фæрогдæр вæййы рынчыны хуыфæг, йæ хæппæр
феуæгъд вæййы æмæ æнцондæрæй схауы.



https://os.wikipedia.org/wiki/%D0%9F%D1%8B%D1%81%D1%8B%D0%BB%D0%BC%D0%BE%D0%BD_%D1%83%D1%8B%D0%BD%D0%B0%D1%84%D1%84%C3%A6%D0%B3%C3%A6%D0%BD%C3%A6%D0%BD_%C3%A6%D0%BC%D0%B1%D1%8B%D1%80%D0%B4

Пысылмон уынаффæгæнæн æмбырд, кæнæ Меджлис (перс. مجلس شورای ﺍﺳﻼﻣﯽ — Меджли́с-е
шура́-йе ислами́) у Ираны пысылмон республикæйы иупалатон парламент. Ис дзы 290
депутаты (2000-æм азы 18 февралы агъоммæ — 270). Ныртæккæ Меджлисы сæрдар у Али
Ардашир Лариджани.

Пысылмон революцийы агъоммæ Меджлис уыди Ираны дыууæпалатон парламенты бинаг
палатæ (уæллаг — Сенат). Сарæзтæуыд 1906-æм азы ног конституцийы бындурыл. Йæ
уæды ном уыди Националон уынаффæгæнæн æмбырд (перс. مجلس شورای ملی).

1963-æм азы онг сылгоймæгтæн нæ уыди хъæлæс кæныны бар. 1979-æм азы революцийы
фæстæ парламенты уæллаг палатæ суагъдæуыд, Националон уынаффæгæнæн æмбырдæн та
раивдæуыд йæ ном — ссис Пысылмон уынаффæгæнæн æмбырд.

Ныртæккæ Меджлисы бынæтты 54% ахсынц консервативон цæдис «Абадгаран»-ы
депутаттæ.



https://os.wikipedia.org/wiki/%D0%9F%D1%8B%D1%81%D1%8B%D0%BB%D0%BC%D0%BE%D0%BD_%D1%80%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Пысылмон республикæ у, пысылмон дингæнджыты къухы дзæвгар тыхбар (уырыс. власть)
кæм ис, ахæм теократон паддзахадон арæзты хуыз; æмбæлы Хæстæг Скæсæны. Ахæм
арæзты формæйæн ис куыд традицион пысылмон монархийы, афтæ европæйаг
республикæйы æууæлтæ.

Ахæм паддзахæдтæм бахæссæн ис Иран, Афгъанистан, Мавритани æмæ Пакистан (æниу,
1956-æм азы Пакистаны цы конституци сфидар чынди, уымæ гæсгæ ацы паддзахад у
æнæдинон, æмæ йæ пысылмон кæй хуындæуы, уымæн ис айдагъ символикон-культурон
нысаниуæг).

Классикон пысылмон республикæйыл нымайæн ис Иран — йæ сæргъы лæууы уæлдæр
пысылмон дингæнæг (рахбар).



https://os.wikipedia.org/wiki/%D0%9E%D1%80%D1%82%D0%B5%D0%B3%D0%B0,_%D0%94%D0%B0%D0%BD%D0%B8%D1%8D%D0%BB%D1%8C

Хосе Даниэль Ортега Сааведра (исп. José Daniel Ortega Saavedra) у Никарагуæйы
политик, 1979-æм азы Сандинистон революцийы фæтæгтæй иу. 1985—1990-æм азты уыди
Никарагуæйы президент. 2006-æм азы ноябры Ортегайы ногæй равзæрстой паддзахады
президентæй.

Даниэль Ортега райгуырдис 1945-æм азы Никарагуæйы чысыл сахар Ла-Либертады
интеллегентон бинонты ’хсæн. Йæ фыд Даниэль Ортега æмæ йæ мад Лидия Сааведра
уыдысты режимы ныхмæлæуджытæ, йæ мад ахæстоны дæр фæбадти, уымæн уарзоны
фæстæджытæ кæй разындысты, æмæ уый тыххæй — пъæлицæмæ гæсгæ уыдон уыдысты
шифврокæгонд политикон директивæтæ.

Астæуккаг скъола фæуыны фæстæ Даниэль барад ахуыр кодта авторитетджын
Центронамерикаг университеты сахар Манагуæйы. Революцион куыст кæнын райдыдта
фынддæс азы йыл куы цыдис, уæд. Уæд ма йæ фыццаг хатт æрцахстой Сомосæты режимы
сусæг пъæлицæйы кусджытæ (1960-æм азы ноябры). 1962-æм азы Даниэль бацыди Национ
Ссæрибары Сандинистон Фронты рæнхъытæм.

1963-æм азы декабры Ортегайы æрцахстой Гватемалæйы æмæ сдепортаци кодтой
Никарагуæмæ. 1965-æм азæй 20-аздзыд Даниэль Ортега бацыди Фронты Национ
разамынды скондмæ. 1966—1967-æм азты уыди Фронты командæгæнæг. Архайдта, 1967-æм
азы 23-æм октябры кæй саразтой, æмæ Сомосæйы «Национ гварди»-йы разамонджытæй иу
— Г. Лакайо — кæм фæмарди, уыцы теракты.

1967-æм азы 18-æм ноябры Ортега ахст æрцыд æмæ 7 азы дæргъы фæбадти ахæстон
«Типитапе»-йы карз уавæрты, уый Банк-оф-Америкæ хайады стигъджыты ’хсæн кæй уыд,
æмæ уый тыххæй. 1974-æм азы 3-æм декабры Фронты æдгæрзтæ акцийы руаджы суæгъд
æмæ араст ис Кубæмæ. 1976-æм азы æнæзакъонæй фæстæмæ æрцыди Никарагуæмæ æмæ
режим Сомосæйы ныхмæ, бæстæйы иуæй-иу районты цы тох уыди, уый сæргъы æрлæууыди.
1979-æм азы сси Наци сæндидзын кæныны хицауады (правительство Национального
возрождения) разамынддæттæг советы уæнг.

Сандинистон революци куы фæуæлахиз, уæд Ортега æрлæууыдис Нацийы рацарæзты
хицауады сæргъы. 1980-æм азæй, Советон Цæдис æмæ Кубæйы æххуысæй, хицауад
райдыдта Никарагуæйы аразын социализм. ССР Цæдисæй Даниэль Ортега райста 50
танчы (Т-54), 125 милуан доллæры. Уымæй уæлдай ма Советон Цæдис баххуыс кодта
сандинисттæн дипломатон æгъдауæй, стæй æрбарвыста 250 æфсæддон уынаффæгæнæджы.
1981-æм азы мартъийы Даниэль Ортегайы равзæрстой Фронты Разамынддæттæг советы
координаторæй. 1982-æм азы, АИШ-ы æххуысæй антисандинистон партизанты архайд кæй
фæактивондæр ис, уый охыл Ортегайы хицауад бæстæйы сфидар кодта, 1988-æм азы онг
йæ тыхы чи уыди, ахæм сæрмагонд уавæр (чрезвычайное положение).

1984-æм азы ноябры Ортега æвзæрст æрцыд Никарагуæйы президентæй æмæ 1985-æм азы
10-æм январы официалон æгъдауæй райдыдта кусын йæ ног бынаты. 1987-æм азы
Ортегайы хицауад, бæстæйы экономикон уавæр кæй фæцудыдта, уый охыл дзæвгар
фæцыбыр кодта социалон программæтæ. 1989-æм азы февралы-мартъийы, советон æххуыс
Никарагуæйæн кæй бамынæг ис, уый охыл сандинистон хицауадæн бахъуыди агуырын,
мидхæст чи баурома, ахæм мадзæлттæ, æмæ уымæн скодта къорд демократон реформæйы
æмæ 1990-æм азы февралмæ снысан кодта президентон æмæ парламентон æвзæрстытæ.
1990-æм азы 25-æм февралы цы æвзæрстытæ уыди, уым Национ оппозицийы Цæдисы
партиты блок, Виолетæ Чаморройы разамындæй, фæуæлахиз сты сандинисттыл. Чаморро
райста хъæлæсты 55%, Ортега та — 40%. Æвзæрстыты дыууæ мæйы фæстæ, 25-æм апрелы,
Даниэль Ортега суæгъд кодта йæ бынат Виолетæ Чаморройæн.

Сандинисттæ куы фæхæрд сты, уæд Ортега загъта, разы кæй баззади, «сандинистон
революци советон æмæ кубæйаг модельты механикон халдих» кæй нæ фæци, æмæ «бæстæ
сæндидзын æмæ райрæзын кæнынæн, стæй сæхсæнадонгæнинаг хæзнатæ саразынæн æмхæццæ
экономикæ æмæ политикон плюрализмæй» кæй спайда кодта.

Даниэль Ортега архайдта 1996-æм æмæ 2002-æм азты президентон æвзæрстыты фæлæ
дыууæ хатты дæр фæхæрд ис рахизонты кандидаттæн. 2002-æм азы æвзæрстагъоммæйы
кампанийы хорзыл банымадта хицæн сæрмæмулк (частная собственность) æмæ егъау
капиталмæ, æмæ расидти: «Мæ зондахаст фендæрхуызон æмæ мæ ивгъуыд мын зонды хос
фæцис. ... Команданте Ортега нал ис».

30 азæй фылдæр Ортега æмæ поэтессæ Росарио Мурильо цæрынц иумæ. Росарио кæддæр
уыди Никарагуæйы культурæйы министр. Лæг æмæ усæн ис æртæ иумæйаг сывæллоны æмæ,
Росарио æндæр лæгæй кæй ныййардта, уыцы чызг. 2005-æм азы сентябры Ортега æмæ
Мурильо дины æгъдауæй сфидар кодтой сæ ахастытæ.

Даниэль Ортега 2006-æм азы 5 ноябры Никарагуæйы президентон æвзæрстыты райста
хъæлæсты 38% æмæ сси бæстæйы президент. Йæ сæйраг ныхмæлæуджытæ уыдысты
Никарагуæйы либералон альянсы сæргълæууæг Эдуардо Монтеалегре æмæ консерватор
Хосе Рисо. Фыццаг райста хъæлæсты 29%, дыккаг — 26,2%.

2008-æм азы 2-æм сентябры Никарагуæйы президент загъта, Абхазы æмæ Хуссар
Ирыстоны хæдбардзинад кæй банымайдзæнис. 4-æм сентябры уыцы хабар æмбæлон фæткыл
фехъусын кодта Никарагуæйы мидхъуыддæгты министрад. Афтæмæй Ортега Медведевы
фæстæ сси фыццаг ахæм бæстæйы сæргълæууæг, ацы паддзахæдты хæдбардзинад чи
банымадта.



https://os.wikipedia.org/wiki/%D0%9D%D1%8B%D0%BC%C3%A6%D1%86%D0%BE%D0%BD

Нымæцон у, предметты нымæц кæнæ рæнхъæвæрд цы ныхасы хай æвдисы, уый. Дзуапп
дæтты фæрстытæм Цалæм? Цал? Цас?

Этимологийы цæстæнгасæй нымæцонтæ сты, æппын къаддæр чи ивы, ахæм дзырдтæ.
Цæвиттон, ирайнаг æвзæгты нымæцонтæ баззадысты иухуызон.

Ирон æвзаджы нымæцонты дыууæ системæйы ис: дæсон æмæ ссæдзон. Цæвиттон, нымæц 25
дæсон системæйы у дыууын фондз, ссæдзоны та — фондз æмæ ссæдз; 40 — цыппор æмæ
дыууиссæдз. Кæд ссæдзон системæ адæмы ’хсæн популярондæр уыдис, литературон
æвзаджы — ирон мыхуыры æмæ националон ахуырады — фылдæр пайда кæнынц дæсон
системæйæ.



https://os.wikipedia.org/wiki/%D0%9D%D0%BE%D1%80%D0%B8%D0%BB%D1%8C%D1%81%D0%BA

Норильск (Норилск дæр) у сахар Красноярсчы крайы цæгаты, Таймыры æрдæгсакъадахы
хуссары, 90 км Енисейы цæугæдонæй хурыскæсæнмæ. Сахар ис Полярон зиллаччы фæстæ.
Арæнгонд у Таймыры (Долганаг-Неннаг) автономон зылды. Административон æгъдауæй
та сахар ис Красноярсчы крайы дæлбарады.

2004-æм азы Норилск йæхимæ баиу кодта дыууæ сахар-спутничы (Талнах, Кайеркан)
æмæ ма фæрсæгхъæу Снежногорсчы, æмæ иугонд муниципалон сырæзтад «Сахар Норилск»
сси сахайраг зиллаччы статусы хицау.

Сахарамайæн куыстуат у хæххон-згъæрон компанийы «Норильский никель» (раздæры
хæххон-згъæрон комбинат) фæсполярон филиал. Норилск у хуызджын згъæрты стыр
центр. Ам амал кæнынц хуызджын згъæрты æфтиаг: æрхуы, никель, кобальт; зынаргъ
згъæртæ: паллади, осми (ссадæг), платинæ (згъæртад, ссадæг), сызгъæрин
(згъæртад, ссадæг), æвзист (згъæртад, ссадæг), ириди (згъæртад), роди (ссадæг),
рутени (ссадæг). Æмвæндæгон кондад: згъæрселен, техникон сондон, згъæртеллур,
сондоны туагад.

Норилсчы комбинаты куыстуаттæ стыр бæрцты кæнынц хъæстæ раппæрсттæ атмосферæмæ,
æмæ сæ фæстиуæгæн екологон уавæр сахары у бынсæфт.

Норилсчы аванпорт у Дудинкæ, кæцыимæ уый иугонд у автомобилон æмæ æфсæнвæндагæй.
Нæй дзы сурвæндагон бастдзинад Уæрæсейы иннæ сахартимæ. Уæлдæфон бастад та цæуы
аэропорт «Алыкел»-ы фæрцы.

Норилсчы ис иу САУ (сæйраг ахуыры уагдон) — Норилсчы индустриалон институт,
иу-цалдæр Уæрæсейы Федерацийы æндæр САУ-ты филиалтæ, Майаковскийы номыл Драмæйы
фæсполярон театр, аивадон галерей, Норилсчы куыстуадон районы æрхион æмæ
рапарахат кæныны историйы паддзахадон музей, Кæройнаг Цæгаты хъæууон хæдзарады
зонадон-иртасæн институт.



https://os.wikipedia.org/wiki/%D0%9C%D0%B5%D1%88%D1%85%D0%B5%D0%B4

Мешхед (перс. مشهد — машха́д) — сахар Ираны цæгат-скæсæны, провинци
Хорасан-Резавийы административон центр. Цæрджыты нымæц — 2,5 милуан адæймагæй
фылдæр (ацы нымæцмæ гæсгæ цæрæнран у бæстæйы дыккаг сахар). Сахар æмæ
сахаргæрæтты иумæйаг фæзуат у 27000 квадратон километрæй фылдæр. Мешхед æрбынат
кодта Ираны сæйраг сахар Тегеранæй 90 км æддæдæр. Сахармæ хæстæг ис хæхбæстæ
Хезер-Дарре æмæ Гаре-Даг, денджызы æмвæзадæй 980 метрæй бæрзонддæр.

Мешхет у шииттæн табуйаг сахар. Уым ис, Ираны пысылмæттæн уæлдай табуйаг чи у,
уыцы Имам Резайы Мавзолей. Æрвылаз Мешхедмæ æрцæуынц 20 милуан динбæлццон
(паломник) æмæ туристмæ ’ввахс. Мешхедæн йæ историйы дæргъы уыди ахсджиаг
политикон, культурон æмæ динон артдзæсты нысаниуæг. 818-æм азы, Тусмæ хæстæг,
Санабады хъæуы фæзиан шиитты 8-æм имам Али бен Муса ар-Рида (Ираны йæ хонынц —
Имам Реза), халиф ал-Мамунæйы сиахс. Таурæгъмæ гæсгæ, марджы фæрцы йæ амардта
Багдады тæккæ популярондæр халифтæй иуы, Харун Ар-Рашиды фырт. Резайы
хъизæмайраг амарды бынат (араббагау — машхад) табуйаг у пысылмæттæн, уæлдайдæр
шииттæн. Йæ мардæвæрæны бынаты цасдæр рæстæг фæстæ сарæзтæуыд Имам Резайы
мавзолей. Фæстæдæр, сахар Тусы фехæлды дуджы, Синабады хъæу райдыдта рæзын æмæ
стырдæр кæнын, æмæ фæстагмæ сси сахар Мешхед. Фыццаг хатт дзырд «машхад»-æй
сахары номæн спайда кодта X æнусы географ ал-Мукаддаси. Араббаг бæлццон Ибн
Баттутæ та XIV æнусы фыста «сахар Машхад ар-Рида»-йы тыххæй.



https://os.wikipedia.org/wiki/%D0%9C%D0%B0%D1%86%D1%83%D0%BE_%D0%91%D0%B0%D1%81%D1%91

Мацуо Басё (райгуырдис 1644-æм азы — амардис 1694-æм азы 28 ноябры) уыди цытджын
япойнаг поэт, æмдзæвгæты теоретик, стыр ахъаз фæци поэтикон жанр хайкайы
срæзынæн.

Райгуырди Игайы провинцийы Уэнойы сахары, самурайы хæдзары. 1664 азæй райдыдта
поэзи ахуыр кæнын. 1672 азæй та кодта паддзахадон куыст Эдойы (ныры Токио), стæй
сси поэзийы ахуыргæнæг. Йе ’мдугонты ’хсæн уыди рэнгайы дæсныйыл нымад. Басё
уыди хоккуйы жанры æмæ йе эстетикæйы сфæлдисæг. Йæ стилы ис фидауцджын
хуымæтæгдзинад, ассоциативад, дунейы гармони бамбарыны арфад.

1680-æм æзты Басё, буддистон Дзен-скъолайы философийæ тæлмæндзагæй, йе
сфæлдыстады бындуры бавæрдта «ирдхъуыдады» принцип. Йæ поэтикон бынтæ сты 7
антологийæ æвдыст, йæхи æмæ йæ ахуыргæнинæгтæй конд: «Зымæгон бонтæ» (1684),
«Уалдзæгон бонтæ» (1686), «Æмыр быдыр» (1689), «Хъуырой-нас» (1690), «Маймулийы
хъæмп-пæлæз» (1-аг чиныг 1691 азы, 2-аг — 1698 азы), «Æвзалыйы голлаг» (1694);
ноджы ма æмдзæвгæ æмæ прозæ хæццæ фыст лирикон бонвыссæнтæ (æппæтæй хъуыстгонд
сæ у «Цæгаты надвæндагтыл»), уыймæй уæлдай ма чингуытæм æмæ æмдзæвгæм
разныхæстæ; поэтикон сфæлдыстадон процессы цæстангас æмæ аивадыл хъуыдытæй дзаг
фыстæгтæ.

Басёйы поэзи æмæ эстетикæ стыр тæфаг дардтой, куыд æмбисæнусты Японы
литературæйыл, афтæ ма мах дуджы оныл дæр.



https://os.wikipedia.org/wiki/%D0%9C%D0%B0%D1%81%D0%B0%D0%B9%D1%82%C3%A6

Масайтæ сты африкæйаг фосдарæг знæм. Сæ нымæц у иу милуаны къаддæр, уыдонæй та
Кенийы — 350 000—453 000 адæймаджы.

Африкæ дæр кæддæры Африкæ нал у — европæйаг цивилизаци ам дæр йæхионтæ кæны.
Суанг ма хъæздгуыты цард нæ, фæлæ мæгуырты цард дæр аивта. Фæлæ дзы иу знæм
баззад, æмæ уыдон, сæ фыдæлтæ куыддæриддæр цардысты, афтæ цæрынц ныр дæр —
фыццагон хæринæгтæ хæрынц, фыццагон дзаума дарынц.

Сæ рæстæгмæйы хъæутæ хонынц боматæ, саразынц сæ сындз къутæрты астæу, кæнæ та сæ
хъилтæй конд бырутæй сæхгæнынц. Фос дарынц сæ халагъудты ’хсæн. Халагъудтæ
аразæг та сæм сты сылгоймæгтæ — зæххы арф тасаг михтæ ныссадзынц, сæ сæртæ сын
кæрæдзимæ сбæттынц, уистæй сæ каубыд скæнынц, стæй сæ цъыфæй байсæрдынц.

Сæ хъæуы астæу фаджысæй куы байдзаг вæййы, уæд та æндæр ранмæ алидзынц. Исчи сæ
куы амæлы, уæддæр сыстынц, сæ цæрæн бынат аивынц. Сæ мæрдты дæр фыдæлты æгъдаумæ
гæсгæ ’фснайынц: ахæссынц æй тыгъд быдырмæ æмæ йæ уым ныууадзынц хъæддаг сырдты
æвджид.

Масайаджы тынг æнцонæй ис базонæн — сты бæрзонд, æлвæст, къæсхуыр, цæуынц стыр
санчъехтæгæнгæ. Сæ сæйрагдæр куыст у фос дарын — ныллæг гуыбыр хъуццытæ æмæ
сæгътæ. Лæгты уæлæдарæс у айдагъ хъуымацы кæрдæн.

Æрыгон масайæгтæ сты æфсæддонтæ — хонынц сæ морантæ. Уыдонæн сæ цæрæнуат у
хибарæй, æппындæр ницы кусынц, æрмæст хæстон хъæзтытæй хъазынц, кафынц, хæзгултæ
дарынц — «дæу у, мæн у»-тæ сæм нæй, афтæмæй; арæх цуан кæнынц цомахътыл,
фыййæутты цыфыддæр знæгтыл.

Фос у масайты цардæн йæ астæу. Фаджысæй аразынц сæ хæдзæрттæ, сæ бæрæгбонты
нуазын хъуцты туг æмæ афтæ дарддæр.

Цомахъимæ тох кæнын у алы мораны стырдæр бæллиц. Топп æмæ æрдынæй се сæфт
уынынц, сæ сæрмæ сæ нæ хæссынц, хотыхæн сæм ис æрмæстдæр æрцытæ. Домбай ма кæд
нæу хъæбатыр, уæд чи, фæлæ дардмæ дæр бæрзонд масайаджы куы бафиппайынц, уæд дзы
сæхи иуварс айсынц æвæстиатæй. Фæлæ морантæ та семæ схæцынæй цъæх арт уадзынц
æмæ къордæй домбайыл æрхъула кæнынц — уыцы хæстмæ бакæсын та диссаг куыд нæу!
Домбай ныббогъ ласы, кæд мæ фæтæрсиккой, зæгъгæ, фæлæ йæм морантæ
хæстæгæй-хæстæгдæр куы фæцæ-уынц алырдыгæйты, се ’рцытæ йæм ныддаргæйæ, уæд æй,
цы амалæй ма раирвæза æрхъулайæ, ууыл йæ сæр хойын бахъæуы.

Искæуыл сæ йæхи уыциу уагъдæй бауадзы æмæ йæ кæнæ маргæ акæны, кæнæ йæ мæлæтдзаг
цæф фæкæны, фæлæ йæхæдæг дæр хуыздæр ран нæ бахауы — æнæмæнг æй амарынц,
ныххуынчъытæ йæ кæнынц се ’рцытæй. Йæ æвирхъау дзæмбыйы фæдтæ кæуыл ныууадзы
масайæгтæй, уый та цæргæ-цæрæнбонты йæхицæй хъал вæййы. Æппæтæй стырдæр сгуыхтыл
та сæм нымады у, домбайы йæ къæдзилы рæбынæй куы ацахсай, уæд уый — домбай уыцы
сахат фæкуыддæр вæййы, æмæ йæ уæд морантæ æнцондæрæй амарынц, ома сæхиуыл
къаддæр фыдбылызтæ æрцæуы. Æртæ хатты чи сарæхсы домбайы къæдзилмæ фæлæбурын,
уый кад æмæ намыс та æнустæм æмбисондæн баззайынц.

Ахуыргæндтæ куыд сбæлвырд кодтой, афтæмæй, дам, масайтæ сæ равзæрдмæ гæсгæ сты
араббæгтæ — сындæггай-сындæггай Нилы гуырæнтæм лыгъдысты æмæ схæццæ сты бынæттон
цæрджытимæ. Рагæй-æрæгмæ дæр ацы адæм се ’нæбасæттонæй хъуыстгонд сты: кæддæрты
африкæйæгты цагъайрæгтæн куы уæй кодтой, уæд иу лæгдзуангæнæг дæр йæ ныфс нæ
бахаста масайты бæстæм бацæуын. Гъемæ иунæг масай дæр цагъайраг не сси!



https://os.wikipedia.org/wiki/%D0%9C%D0%B0%D0%BD%D0%B0%D0%B3%D1%83%C3%A6

Манагуæйы бындур сæвæрдæуыди 1819 азы. Уæд кæсагахсджыты хъæу уыди. Бæстæйы
сæйраг сахар сси 1852 азы, уый тыххæй æмæ лæууыд дыууæ ерысгæнæг сахарты ’хсæн
(Леон æмæ Гранадæ, кæддæры сæйраг сахартæ).

2007 азы, æнтыстджын ахуырадон программæйы фæрцы, Манагуæ расидти, уый Централон
Америкæйы фыццаг сæйраг сахар у, кæцыйы цæрджытæй æппæт кæсын-фыссын зонынц.

Сахары ном Манагуæ фæзынд индейаг дзырд Мана-ахуак-æй. Уый нахуатлаг æвзаджы
нысан кæны «доны цур» кæнæ «дон алфамбылай кæм у». Сахар кæм лæууы, уыцы банаты
адæм цардысты æппынкъаддæр 6 мин азы дæргъы.

Уымæл тропикон боныхъæд, бæзнаг вулканон мæр æмæ егъау æдзæхх цад фадат дæттынц,
цæмæй Манагуæ Централон Америкæйы сæйраг сахартæй тæккæ цъæхдæр уа.



https://os.wikipedia.org/wiki/%D0%9C%C3%A6%D1%81%D1%8B%D0%B3

Ирон мæсыг (бирæон нымæц: мæсгуытæ) — дурамад цалдæруæладзыгон иргъæвон агъуыст.
Йæ бындур у квадрат æнгæсæн.

Фыццаг уæладзыг арæх у дурæйдзаг, цæмæй мæсыг фидардæр лæууа æмæ йæ бын скъахыны
фадат нæ уа, уый тыххæй. Дыккаг уæладзыджы арæзт вæййы мæсыгмæ бахизæн. Мæсыджы
сæр тъæпъæн, æмæ дурæй æмбонд (арæх дæндагимæ йæ алы тигъыл). Тъæпæн цар уыди
пайда уымæй, æмæ ууыл лæугæйæ, алырдæм фæлгæсыны фадат лæвæрдта. Ирыстоны ис
фенæн ацы классикон типæй уæлдай ма æндæртæ.

Фылдæр мæсгуытæн уыдис хъахъхъæнæн нысантæ. Амад-иу æрцыдсты, стратегион
вазыгджын бынæттыл æмæ афтæ, цæмæй дзы æндæр дыууæ мæсыджы зына. Знаджы бабырст
фенгæйæ, ахæм мæсыгæй лæвæрдтой сигнал артæй кæнæ фæздæгæй иннæ мæсгуытæм,
кæцытæ йæ æрвыстой дарддæр.

Урстуалты ис хъæу Саумæсыг; Тырсыгомы — Бурмæсыг; Джинаты комы — Мæсыгджын;
Захъхъайы — Хусмæсыг; Къуыдаргомы — Мæсыгуат æмæ Стырмæсыг.



https://os.wikipedia.org/wiki/%D0%9B%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3,_%D0%A0%D0%BE%D0%B7%C3%A6

Розæ Люксембург (нем. Rosa Luxemburg, пол. Róża Luksemburg, æцæг ном Rosalia
Luxenburg — Розали Люксенбург; райгуырдис 1870/71? азы 5 мартъийы — амардис 1919
азы 15 январы Берлины) уыдис Германы революционеркæ, европæйаг коммунистон
змæлды зынгæдæр уæнгтæй иу.

Люксембург райгуырдис 1870 азы (æндæр верситæм гæсгæ 1871-æм) 5 мартъийы
Уæрæсейы империйы сконды чи уыдис, уыцы Польшæйы Люблинæй скæсæнырдæм цы сахар
Замостье (Zamość) ис, уым. Уый уыд дзуттаг сæудæджеры бинонты фæндзæм сывæллон.
Каст фæци Варшавæйы чызджыты гимназ, ахуыр кодта хорз.

Розæйы зондахаст фæстæдæр зындгонд сси куыд люксембургизм. Йæ зындгонддæр
цитатæтæй иу у, Уæрæсейы революцийы тыххæй кæй ныффыста, ахæм: «Сæрибар æдзухдæр
у, æндæр хуызы чи хъуыды кæны, уыдоны сæрибар».



https://os.wikipedia.org/wiki/%D0%9B%D0%BE%D0%BD%D0%B3%D0%B9%D0%B8%D1%80

Ло́нгйир (Лонгъир, Лонгйирбюен) (норв. Longyearbyen) у Шпицбергены (Норвегийы
провинци) стырдæр сахар æмæ административон центр.

1943-æм азы 8 сентябры цæрæнран ныппырх кодта гермайнаг линкор «Шарнхорст»,
хæсты фæстæ йæ ногæй рацарæзтой.

Иугонд Нациты Организацийы уынаффæмæ гæсгæ Лонгйиры цæуы дунейы нæмгуыты
æфснайæны арæзтад. Егъау нæмгуыты æфснайæн къæдзæхы мидæг хъахъхъæндзæн
ахджиагдæр хъæууонхæдзарадон культурæты нæмгуытæ, дунейы алы бæстæйæн дæр дзы
рахицæн кæндзысты хайад. Уыцы æфснайæн бахъæудзæн, дунейыл исты егъау бæллæх куы
æрцæуа (метеориты хауын, ядерон хæст, фурды æмвæзад бæрзонддæр кæнын), уæд.



https://os.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D1%80%D0%B0%D0%B4%D1%8B_%D0%B1%D0%BB%D0%BE%D0%BA%D0%B0%D0%B4%C3%A6

Ленинграды блокадæ (уырыс. Блокада Ленинграда) у Ленинграды хæстон блокадæ
немыцаг, финнаг æмæ испайнаг (Æрвхуыз дивизи) æфсæдтæй 1941-æм азы 8 сентябрæй
азæй 1944-æм азы 27 январы онг, ома 872 боны дæргъы. Блокадæйы дæргъы фæмардысты
милуан адæймагæй фылдæр (уыдонæй уазал æмæ стонгæй — 632 253 цæрæджы), стыр зиан
æрхастæуыд культурон æмæ индустрион объекттæн.

1941-æм азæй 1942-æм азмæ зымæг уыдис рæстæмбис бæрæггæнæнтæй бирæ карздæр.
Зæгъæм, 1942-æм азы рæстæмбис температурæ уыдис −18,7 °С, кæд æмæ 1743—2010 азты
рæстæмбис у −8,3°С. Артаг нæ фаг кодта, æмæ цæрджытæ тынг фæхъизæмар кодтой
уазалæй дæр. Трамвайты системæ нал куыста, æмæ адæм-иу дæсгæйттæй фæмардтой
куыстæй сæхимæ цæугæйæ. Уыцы зымæг уыдис æппæт блокадæйы тæккæ зындæр рæстæг.

1943-æм азы 18 январы тугкæлæн тохы фæстæ сырхæфсæддонты къухы бафтыдис ссæрибар
кæнын Ладогæйы хуссар был. Уыцы сурзæххы гæппæл, йæ уæрх уыдис айдагъ 8-11 км,
сбаста Ленинград «стыр зæххимæ» æмæ бирæ фæхуыздæр кодта сахары уавæр, фæлæ
блокадæ æппындæр аистæуыд æрмæст афæдзы фæстæ — 1944-æм азы январы.



https://os.wikipedia.org/wiki/%D0%9A%D1%8A%D0%B0%D1%85%D0%B5%D1%82

Къахет (гуырдз. კახეთი: [къахети]) у административон регион æмæ историон бæстæ
Скæсæн Гуырдзыстоны, Иор æмæ Алазаны доны уæлкæлæнтты. Йæ сæйраг сахар у Телау.

VIII æнусы онг уыди Картлийы паддзахады. XIII æнусæй бацыд Гуырдзыйы
паддзахадмæ. XV æнусы дыккаг æрдæгæй уым равзæрди Къахеты паддзахад. 1762-æм
азæй уыди Картли-Къахеты паддзахады. 1801-æм азы бацыд Уæрæсейы империмæ.

Цæрынц дзы гуырдзиæгтæ, ирæттæ, цæцæйнæгтæ, азербайджайнæгтæ æмæ æндæр
адæмыхаттытæ. Къахеты дыууæ хъæуы — Ульяновкæ æмæ Свободное — цæрынц
Гуырдзыстоны малакантæй фылдæр хай.

Къахеты чысылдæр адæмтæ арæх хъаст кæнынц, уыдонмæ паддзахад æмæ сæ алфамбылай
цæрджытæ хъомыс кæй дарынц, уый тыххæй.

Къахеты экономикæйы ахсджиагдæр къабаз у хъæууон хæдзарад. Уый у бынæттон
цæрджыты æфтиæгты сæйраг гуырæн. Хъæууон хæдзарад бынæттон индустримæ дæтты
хомаг дæр.

Хъæууон хæдзарады сæйраг къабаз у сæнæфсиры æмæ сæндуцыны куыст. Гуырдзыстоны
æппæт сæнæфсирдæтты фæзуатæй йе ’рдæг у Къахеты сæнæфсидæттæ. Æрвылаз Къахеты
æмбырд кæнынц сæнæфсир 120—150 мин тоннæйы.

Къахеты регионы ма садзынц мæнæу, нартхор æмæ хъæбæрхор. Афæдзмæ сæ иумæйаг
тыллæг у 120—160 мин тоннæйы. Сонхурайы тыллæджы фылдæр хай æмбырд кæнынц
Дедоплисцкаройы районы.

Къахеты хорз рæгъæд кæнынц алтъами, чылауи, æрыскъæф æмæ æндæр дыргътæ. Аслам
дыргътæ сты дыргъгуысты индустрийы бындур.

Къахеты ис дыууæ сæйраг транспортон магистралы: æфсæнвæндаг æмæ автомобилон
фæндаг. Уыдон цæуынц Гуырдзыстоны центрæй Азербайджанмæ. Паддзахадон нысаниуæджы
фæндæгты дæргъ у 580 километры. Паддзахæдты ’хсæн чи цæуынц, ахæм фæндæгты дæргъ
у 120 км. Афсæнвæндаджы дæргъ у 150 км.

Уыимæ ма Къахеты ис 6 аэродромы, фæлæ уыдонæй кусы æрмæст иу — Телауы чи у, уый.

Къахеты кусынц цыппар гидроэлектростанцæйы. Уыдонæй ногдæр æмæ стырдæр у Хадоры
ГЭС, йæ генераци у 25 мегаватты бæрц. Хадоры гидроэлектростанцæ скуыста 2004-æм
азы китайаг инвестициты фæрцы.



https://os.wikipedia.org/wiki/%D0%9A%D1%80%D0%B8%D0%BE%D0%B3%D0%B5%D0%BD%D0%B8%D0%BA%C3%A6

Криогеникæ — ныллæг температурæты хай физикæйы, уæлдай-ныллæг (криогенон)
температурæты, алыхуызон буарадты миниуджыты, ивынады фæткбæрцад иртасæг. Уымæй
уæлдай ма ацы терминæй хуынд цæуынц технологитæ æмæ куысты апаратон-методикон
фæрæзтæ ныллæг температурæты уавæрты.

1971-æм азы Уазалы æхсæнадæмон академи сбæлвырд кодта рекомендаци, кæцымæ гæсгæ
криогенон температурæтыл нымад цæуынц температурæтæ Кельвины 120-æй дæлдæр
(æрдзон газы конденсацийы температурæ) — 0,7 К-мæ (тæнгъæд гелий вакуумы райсыны
температурæ). Алкæцы температурæ 0,3 К-йæ дæлдæр нымад цæуы — фыр-ныллæг
температурæтыл æмæ-иу сæ райсынæн спайдауы æруазалкæнæны сæрмагонд метод.



https://os.wikipedia.org/wiki/%D0%9A%D0%BE%D1%86%D1%82%D1%8B_%D0%A1%D1%82%D0%B0%D0%BD%D0%B8%D1%81%D0%BB%D0%B0%D0%B2

Коцты Яковы фырт Станислав (райгуырдис Куртайы хъæуы 1954-æм азы 7 апрелы) у
Хуссар Ирыстоны V æвзæрсты парламенты сæрдар.

Цхинвалы астæуккаг скъола №6 каст фæуыны фæстæ ахуыр кодта Хуссар Ирыстоны
паддзахадон педагогон институты истори æмæ англисаг æвзаджы факультеты. 1978-æм
азæй амыдта Уæрæсейы истори пединституты студенттæн. 1991-94 азты ахуыр кодта
Бакуйы Политологи æмæ социалон иртасæнты институты.

1990-æм азæй 1999-æм азы онг уыдис Хуссар Ирыстоны информаци æмæ мыхуыр министр.

Æвзæрст æрцыдис республикæйы парламентмæ цалдæр хатты: I, III, IV æмæ V
æвзæрстыты депутат. 1999-2004 æмæ 2009-æм азæй фæстæмæ у парламенты сæрдар
(2004-2009 уыцы бынаты куыста Гасситы Знауыр).



https://os.wikipedia.org/wiki/%D0%9A%D0%B8%D1%80%D0%BE%D0%B2,_%D0%A1%D0%B5%D1%80%D0%B3%D0%B5%D0%B9_%D0%9C%D0%B8%D1%80%D0%BE%D0%BD%D1%8B_%D1%84%D1%8B%D1%80%D1%82

Киров Мироны фырт Сергей (уырыс. Сергей Миронович Киров), зындгонд революционер,
советон хицауады архайæг. Йæ æцæг мыггаг уыди Костриков, Киров та уыди йæ
журналистон фæсномыг. Райгуырдис 1886-æм азы 27-æм мартъийы, амардис 1934-æм азы
1-агæм декабры.

1894-æм азы Сергей Костриков сси сидзæр — йæ фыд йæ бинонты ныууагъта, йæ мад та
амарди. Йæ хоты йæхимæ райста йæ нана, лæппу та сидзæрдонмæ бахауди. Уржумы каст
фæци приходы, стæй сахары училище. 1901-æм азы ацыд Хъазанмæ, бацыд Хъазаны
дæллаг механикон-техникон промышленнон училищемæ, кæцы каст фæци æртæ азы фæстæ
фыццаг къæпхæны хæрзиуæгимæ. Уыцы иу аз хахнывгæнæгæй скуыста Томсчы, ахуыр
кодта Томсчы технологон институты цæттæгæнæн курсыты.

1904-æм азы, Томсчы куы царди, Костриков бацыд УСДКП-мæ (уырыс. РСДРП), йæ
партион фæсномыг уыд «Серж». 1905 фыццаг хатт архайдта демонстрацийы, пъæлицæйы
кусджытæ йæ ’рцæхстой. Ахæстонæй куы рацыди, уæд сси тохгæнæг балты разамонæг.

1905 Томсчы сахары партион конференци Костриковы снысан кодта партийы Томсчы
комитеты уæнг. 1906-æм азы июлы Костриков ногæй æрцæхстæуыд, бакодтой йæ Томсчы
ахæстонмæ иу æмæ ’рдæг азы æмгъуыдмæ. 1908-æм азæй Сергей Костриков куыста куыд
профессионалон революционер, архайдта Иркутск æмæ Новониколаевсчы (ныр
Новосибирск).

1909-æм азы уый æрбацыдис Дзæуджыхъæумæ. Æмткæй дæс азы дæргъы Киров цардис уыцы
сахары. Йæ архайды мидис уыд социалистон идейæтæ Цæгат Кавказы парахат кæнын. Ам
куыста кадетон газет «Терек»-ы уацхæссæгæй. Раст Дзæуджыхъæуы, газет «Терек»-мæ
йæ уац раттгæйæ, фыццаг хатт спайда кодта йæ хъуыстгонд фæсномыгæй.

Дзæуджыхъæуы ма базонгæ кодта йæ суинаг бинойнаг Маркус Марияимæ. Марияйы мыггаг
уыд Цæгат Кавказимæ тынг баст, уый райгуырд Дербенты цæрæг дзуттаг бинонтæн,
мидхæсты дæргъы йе ’фсымæр Яковы азербайджайнаг мусаватисттæ фехстой
Гуырдзыстоны Пасанауры станцæмæ ’ввæхс (Яковы ном хæссы, Кировы уынджы цæхгæрмæ
чи цæуы, уыцы Маркусы уынг).

1912-æм азы Кировы æрцæхстой æмæ аластой Томскмæ тæрхон кæнынмæ. Уыцы азы 16
мартъийы тæрхон æй ссардта æнæхос, æмæ уæд Костриков-Киров фæстæмæ раздæхти
Дзæуджыхъæумæ.

1918-æм азы уалдзыгон бонты Киров сси Терчы облæсты советы уæнг, уыцы азы июлы
архайдта Фæндзæм Æппæтуæрæсейаг советты съезды, ноябры — Æхсæзæм съезды. 1919-æм
азы куыста Астраханы рæстæгмæ революцион комитеты сæрдарæй, контрреволюцион
сыстад банцайын кæны.

1920-æм азы, Сырх Æфсады рæнхъыты бацыдис Бакумæ. Куыд советон делегацийы уæнг
архайдта Польшæимæ фидыды бадзырдыл, сси большевикты партийы Кавказаг бюройы
уæнг. 1921-æм азы Киров сси Азербайджаны коммунистон партийы фыццаг секретарь.
Ирон литератор Доййаты Саханджери афтæ афыста Кировы иу раныхас Бакуйы:

1926-æм азы Сергей Киров сси Ленинграды губернæйы комитеты фыццаг секретарь,
уыцы азæй разамынд лæвæрдта уыцы сахар æмæ йæ алфамбылай зæххытæн. Киров царди
Каменноостровский проспекты, Бенуайы хæдзары (йæ уыцы фатер ныртæккæ у Кировы
музей).

Киров Николаев Леониды къухæй амард Ленинграды. Киров Николаевы усимæ (Милдæ
Драуле) гадзрахатæй цыди, уый тыххæй зæрдæхсайдæй æй амардта йæ дамбацайæ
Николаев. Ис æндæр верситæ дæр, политикæимæ баст.

Кировы амарды фæстæ бирæ советон сахартæ, хъæутæ, колхозтæ æмæ æндæр рæттæ
райстой йæ ном. Ирыстоны дæр ис Кировы район, Дзæуджыхъæуы — Кировы уынг æмæ
Кировы номыл зонадон библиотекæ.

Киров куы амардис, уæд йæ марджыты агурыны ’фсонæй Сталин райдыдта Стыр Æфснайд.
Уæд ахст æрцыдысты бирæ адæм, уыдоны ’хсæн Бухарин, Каменев æмæ Зиновьев.



https://os.wikipedia.org/wiki/%D0%9A%D0%B0%D0%BB%D1%83%D0%B3%C3%A6%D0%B9%D1%8B_%D0%BE%D0%B1%D0%BB%C3%A6%D1%81%D1%82

Калугæйы облæст (уырыс. Калужская область) у Уæрæсейы Федерацийы субъект. Йæ
административон центр у Калугæ. Облæст æмарæн у ацы субъекттимæ: Мæскуыйы
облæст, Тулæйы облæст, Брянсчы облæст, Смоленсчы облæст, Орёлы облæст.

Облæсты 46 % æмбæрзт у хъæдæй. Хъæууон хæдзарады зæххытæ та сты 1350 тыс. га
(æмвæзады 44 %), уыимæ хуымгонд зæххытæ — 32 %.

Облæсты индустрийы сæйрагдæр къабаз у згъæры куыст æмæ машинæарæзтад (æппæт
индустрион раконды 42,7 %, 2004-æм азы). Облæсты ис фæсарæйнаг компаниты
заводтæ: Volkswagen (2007-æм азæй), PSA Peugeot Citroën, Volvo Cars (2009-æм
азæй), Samsung Electronics.



https://os.wikipedia.org/wiki/%D0%98%D1%85%D1%81%C3%A6%D1%82%D1%82%C3%A6%D0%B3

Ихсæттæг у сæрмагонд нау, кæй фæрцы салд дæтты навигаци кæнынц. Ихсæтджытæ иттæг
ахсджиаг сты, цæгатаг денджызты былгæрон цы бæстæтæ и, уыдонæн. Дунейы стырдæр
ихсæттæг флот и Уæрæсе, АИШ, Канадæ, Финлянди æмæ Швецийæн.

Атомон ихсæттæгыл ис реактор (атомон электростанцæ), æмæ, уый цы электрон тых
дæтты, уымæй кусынц науы электрон змæлынгæнджытæ. Дунейы фыццаг атомон ихсæттæг
сси «Ленин» (1959). Дыккаг атомон ихсæттæг сси «Арктика». Уый фæстæ ноджы цалдæр
атомон ихсæттæджы сарæзтой, уыдонæй фæстæг сси «50 лет победы» («Уæлахизы 50
азы»).

Ихсæтджыты фæрцы наутæ цæуынц Цæгаты денджызон фæндагыл, æрвылаз ууыл ласт цæуы
1,2 млн тоннæйы бæрц алыхуызон уæргътæ.



https://os.wikipedia.org/wiki/%D0%98%D1%81%D0%BF%D0%B0%D0%B9%D0%BD%D0%B0%D0%B3_%D0%BD%D0%BE%D0%BC

Куыд æндæр католиктæн, афтæ испайнæгтæн дæр ис бирæ нæмттæ дæттыны традици.
Зæгъæм, поэт Рубен Дариойæн æцæгæй дыууæ номы уыди — Феликс Рубен (Félix Rubén).

Испайнаг традицимæ гæсгæ æххæст номы мидæг фыссынц æрмæст фыды мыггаг нæ, фæлæ
мады мыггаджы ном дæр. Мойджын сылгоймæгтæ уыцы дыууæ мыггаджы фæстæ афтæуынц сæ
лæджы мыггаг дæр (de раздзырдимæ, ирон гуырынон хауæны аналог). Зæгъæм,
Никарагуæйы ус-президент Виолетæ Чаморройы æххæст ном у Виолетæ Барриос Торрес
де Чаморро (Violeta Barrios Torres de Chamorro), ома йæ фыд Барриосы мыггагæй
уыд, йæ мад — Торресы мыггагæй, йæ лæг та — Чаморройы мыггагæй. Уый тыххæй
иуæй-иу газетты фыссынц æй Виолетæ де Чаморро, Виолетæ Барриос де Чаморро æмæ
афтæ дарддæр. Раздзырд де иуæй-иу хатт аппарынц, сылгоймагæн йæ лæгимæ
бастдзинад бахахх кæнын куы фæнда, уæд — Виолеттæ Чаморро, стæй Аргентинæйы
президент Хуан Пероны дыууæ усы: Евæ Перон æмæ Исабель Перон.

Иуæй-иу сылгоймæгтæн разыны уымæй дæргъвæтиндæр мыггæгтæ. Зæгъæм, Хоуп
Портокарреро Дебайле де Сомосæ де Бальдокки йе ’ххæст номы фæстаг мыггаг райста,
дыккаг хатт моймæ куы цыди, уæд.

Никарагуæйаг революционер Карлос Фонсекæ Амадор, бонджын лæг Карлос Амадоры
æддæкъайадон фырт, йæ мады цытæн йæ мыггаг фыды мыггагæй раздæр фыста. Уымæй
зындгонд фæци куыд Карлос Фонсекæ (испайнаг текстты цыбыргондæй фыссынц иу ном
æмæ æрмæст фыды мыггаг).

Фыд æмæ мады мыггæгты ’хсæн иуæй-иу хатт фыссынц бæттæг y «æмæ»: Хосе
Ортега-и-Гассет (José Ortega y Gasset). Фæлæ уый нымад у зæронд традицийыл.

Йæ мады мыггаг кæмæн æнахуырдæр у, уыдон иуæй-иу хатт уыцы мыггагæй зындгонд
свæййынц. Зæгъæм, поэт Федерико Гарсиæ Лоркæ зындгонд у куыд Федерико Лоркæ
(Гарсиæтæ æгæр бирæ куы сты) æмæ Испанийы премьер-министр Хосе Луис Родригес
Сапатеро — куыд Сапатеро (Родригестæ дæр тынг бирæ сты Испанийы).



https://os.wikipedia.org/wiki/%D0%97%D0%BD%D0%B0%D1%83%D1%8B%D1%80%D1%8B_%D1%80%D0%B0%D0%B9%D0%BE%D0%BD

Знауыры район у Хуссар Ирыстоны чысылдæр район республикæйы хуссар-скæсæны.
Районы центр у Знауыр.

2005 азы Знауыры райадминистраци йæ радон рабадты æруынаффæ кодта, цæмæй
райцентры ауагъд æрцыдаид Зиуы бон. Æмæ æмбырды райсгæ уынаффæ æххæст æрцыд
хъуыддагæй. Уыцы бон райцентры кусджытæ æмæ службæгæнджытæ Зиуы бонмæ æрцыдысты
цæттæйæ æмæ массон æгъдауæй æрæвнæлдтой сæ организациты алыварс ныссыгъдæг
кæнынмæ. Зиуы боны активонæй сæхи равдыстой Гæбæраты Эльвирæ, Тъотъоты Галинæ,
Томайты Сæлимæт, Джиоты Людæ, Хъæцмæзты Залинæ, Маруса, Янтбелидзе Фатимæ,
Дзабиты Марина, Тедеты Мери, Рая, Тъотъоты Фатимæ, Битеты Рая, Гусойты Людæ,
Плиты Олег, Джиоты Ира æмæ æндæртæ. Уыдон канд сæхæдæг нæ, фæлæ ма хуыздæр
бакусынмæ разæнгард кодтой се ’мбæлтты дæр æмæ сæ уый руаджы райгондæй
баззадысты районы къухдариуæггæнджытæ.

Амæйразмæ райцентры ракалдтой, æрдзы хъæздыгдзинадæн ахъаз чи нал уыди, ахæм
бæлæстæ æмæ уыдон бынæтты уыцы бон ныссагъдæуыд алыгъуызон талатæ. Уым та
активонæй хайад райстой коммуналон куыстуаты директор Сиукъаты Джемал æмæ хъæды
хæдзарады директор Чилæхсаты Владимир сæ кусджытимæ.



https://os.wikipedia.org/wiki/%D0%97%D0%B5%D0%B2%D1%81

Зевс (рагон грекъ. Ζεύς) — рагон грекъаг мифологийы сæйраг хуыцау, арвы,
арвнæрды æмæ арвырттывды бардуаг. Зевс у Кроносы æмæ Рейы фырт, уый тыххæй арæх
йæ хуыдтой «Кронид» дæр. Йæ цæрæнуат у Олимпы хох. Зевс у алы æрдзон фазындты
хицау — йæ эгидæ куы зилы, уæд къæвдатæ æмæ тымыгътæ уарынц; уый дæр æмвæндагон
дымгæ æрвиты æмæ ирд бонтæ дæтты. Арæх йæ хонынц хъысмæты хицау, иннæ хатт тæ
йæхадæг у Мойрæты дæлбар.

Зевсы ус у Герæ. Сæ зæнæгтæ сты Арес, Гебæ æмæ Гефест. Уымæй уæлдæй бирæ зæнæг
йæн уыди æндæр сылгоймагтæй — Аполлон, Артемидæ, Персефонæ, Гермес æмæ а.д.



https://os.wikipedia.org/wiki/%D0%94%D0%B7%D1%8B%D1%80%D0%B4

Дзырд у æвзаджы сæйрагдæр иуæг, уый хъæуы предметтæ, миниуджытæ, процесстæ æмæ
ахастытæ хонын æмæ æмбарынæн, уыдоны тыххæй хъусын кæнынæн. Дзырд у æвзаджы
дывæрсыг иуæг — уымæн ис разæгъæны фарс æмæ нысаниуæджы фарс.

Дзырдæн хорз барæггæнæн иумæйаг æвзагзонынады нæма æрбæстон. Цы у дзырд, ууыл
филологтæ арæх дызæрдыг кæнынц — уый орфографийы дæр зыны. Зæгъæм, ирон мивдисæг
хъыгдарын иу дзырд у æви дыууæ дзырды (æндæр вазыгджын мивдисджыты хуызæн, ома
хъыг дарын) — уымæн объективон дзуапп нæй. Традицимæ гæсгæ уыцы мивдисæг фыссынц
куыд иу дзырд.



https://os.wikipedia.org/wiki/%D0%93%D1%80%D0%BE%D0%B7%D0%BD%D0%B0

Грозна (цæц. Соьлжа-ГIала: «Сунжæйы сахар», уырыс. Грозный) у Уæрæсейы сахар,
Цæцæны Республикæйы сæйраг сахар. Цæрынц дзы 280,3 мин адæймаджы (2014). Сахар
лæууы цæугæдон Сунжæйы фæйнæфарс.

Сахар райрæзтис, йæ бынаты цы Грознайы фидар уыдис, уыцы ран. Фидарæн та йæ
бындур æрæвæрдта инæлар Ермолов 1818-æм азы. Службæ дзы кодтой Лев Толстой æмæ
Михаил Лермонтов. 1893-æм азы Грознайы цур райдыдтой нефт къахын, æмæ сахар сси
ахсджиаг индустрион центр.

Цæцæны быцæуы рæстæг сахар стыр зиан баййæфта (1994, 1996 æмæ 1999 азты). Ныр та
йæ ногæй рацаразынц.

2007-æм азы мартъийæ сахары администрацийы хицау у Муслим Хучиев, политикон
парти «Иугонд Уæрæсе»-йы Цæцæны хайады сæргълæууæг.

2008-æм азы октябры Грознайы байгом Европæйы стырдæр мæзджыт — «Цæцæны зæрдæ».
Мæзджыт хæссы президент Ахмат Кадыровы ном. Мæзджыты аразынæн стыр æххуыс кодтой
туркæгтæ: йæ къултæ сты туркаг мармæрæй æмбæрзт, мидæгæй дзы ис туркаг фирмæ
«Устун Авизе»-йы конд 36 люстрæйы. Мæзджыт цы зæхх ахсы, уымæн йæ фæзуат у 14
гектары.



https://os.wikipedia.org/wiki/%D0%93%D0%B8%D0%B7%C3%A6%D0%B9%D1%8B_%D0%95%D0%B3%D1%8A%D0%B0%D1%83_%D0%A1%D1%84%D0%B8%D0%BD%D0%BA%D1%81

Гизæйы Егъау Сфинкс у мысыраг сфинкстæй æппæты рагондæр æмæ егъаудæр иу, лæууы
фараон Хефрены пирамидæ-зæппадзы фарсмæ. Кæддæр йæ сæрыл уыд паддзахы худ дæр,
йæ ныхыл та — калмы фæлгонц, бартæ æмæ уæларвон тых, зонындзинæдтæ уымæ кæй сты,
уый нысанæн. Йæ даргъ боцъо та æвдыста, паддзахиуæггæнæг уый кæй у. Йæ боцъойы
хæйттæ — дуры къæрттытæ кæддæр ракъкъахтой йæ разы змисы бынæй, паддзахы худ æмæ
калмæй ницыуал баззад, æрмæст ма сæрыл ис сæ фæдтæ. Хъыгдард баййæфта паддзахы
бæрæгбоны сæрæмбæрзæн дæр.

Сфинкс æвæрд у хурыскæсæнæй хурныгуылæнмæ, йæ чъылдыммæ сты пирамидæтæ, йе ’ргом
здæхт у цæугæдон Нилмæ. Йæ цæсгом у цыппæрдигъонау, фæтæн рустимæ, йæ хъустæ
фæстиау. Кæй цæсгом у? Ацы фарстæн дзуапп ссарыны тыххæй америкаг
ахуыргонд-египтолог М. Лернер компьютеры бавæрдта Сфинксы сæры къам æмæ Хефрены
фæлгонцтæ, алыхуызон нывты нæм чи æрхæццæ, уыдоны. Кæрæдзиуыл сæ фæрабар-бабары
фæcтæ æрцыд иу хатдзæгмæ — иу адæймаджы цæсгом сты. Цымæ æнусты сусæгдзинад нæ
раргом. Уымæн æмæ мысырæгтæ сæхæдæг дæр фыстой, Егъау Сфинкс Хефренæй нæ, фæлæ
æппæт пирамидæтæй дæр рагондæр кæй у. Йæ равзæрд та æмбæхст ис рæстæджы фæлмы.

Рæстæг æгъатыр у. Змисджын тых дымгæтæ, уадтæ йæ æнусты дæргъы дауынц иуæрдæм,
иннæрдæм. Иу æмæ йæ дыууæ хатты нæ фæкодтой змисы бын. Змисджын тыгъд быдыры
æрдзыхъæдæн зын ныффæразæн у: бон дзы тæвдæй сулæфæн нæй, æхсæв ихæнæй фæлæууæн.
Тæвд æмæ уазал кæрæдзи сонтивд кæй кæнынц, уый фыдæй афæстытæ. Уæдæ 3,5 мин азы
размæ Астæуккаг денджызы зылды бирæ зæххæнкъуыстытæ уыд, фæстагмæ сакъадах Криты
фарсмæ срæмыгъта вулкан Санторин. Уæд зæхх афтæ тынг нызмæлыд, æмæ Егъау Сфинксы
сæр бынтондæр бынмæ æрхауд. Змисы бынæй йæ къахын райдыдта фараон Аменхотеп II,
адарддæр æй кодта Тутмос IV.

Мысыры фæстаг паддзæхтæ хорз аудыдтой сæ рагон кувæндæттыл, фæлæ сæм фæстæдæр
тых кæнынмæ цæуын райдыдтой фыццаг ассирийæгтæ, стæй персайнæгтæ, бердзейнæгтæ,
ромæгтæ, византийæгтæ, араббæгтæ. Мысыраг историк аль-Махъризийы фыстытæм гæсгæ
1378 азы суфиаг фанатик Мухаммад Саим аль-Дахр, бынаттон зæххкусджыты куы федта
сфинксæн кувгæ, тынг смасты æмæ асаста сфинксы фындз. XVIII æнусы Мысыр уыд
мамлюкты къухы — уыдон, сæхи сармадзанæй æхсыныл ахуыр кæнгæйæ, нысанæн
равзæрстой Егъау Сфинксы сæр. Æмæ йæ, æвæццæгæн, иу æмæ дыууæ хатты нæ
акъуырдтой. Фæстæдæр уыдоны бафæзмыдтой Наполеоны сармадзанæй æхсджытæ дæр.



https://os.wikipedia.org/wiki/%D0%93%D0%B0%D0%B7%D1%83%D0%B0%D0%B4%D0%B7%C3%A6%D0%BD_%C2%AB%D0%94%D0%B7%D1%83%D0%B0%D1%80%D1%8B%D1%85%D1%8A%C3%A6%D1%83%E2%80%94%D0%A6%D1%85%D0%B8%D0%BD%D0%B2%D0%B0%D0%BB%C2%BB

Газуадзæн «Дзуарыхъæу—Цхинвал» арæзт æрцыдис Цæгат Ирыстон — Алани æмæ Хуссар
Ирыстоны ’хсæн, уый фæрцы уæрæсейаг æрдзон газ æрбацыдис Цхинвал æмæ Хуссары
æндæр цæрæнрæттæм. Цæгат Ирыстоны Алагиры районы хæххон хъæутæм дæр газ
бауагътой; фыццагдæр газ райстой Мызур, Нузал, Садон, Бурон, Уæллаг Зджыд, Уынал
æмæ Зынцъар.

2008-æм азы 29 майы Къобеты хъæуы газуадзæн «Цхинвал—Дзуарыхъæу»-ы Хуссар
Ирыстоны фадыджы бахсыстой фыццаг хæтæл. Уыцы бон дзы сарæзтой бæрæгбон, сæ
аивад дзы равдыстой Хуссар æмæ Цæгат Ирыстоны кафджытæ æмæ зарæггæнджытæ.
Кæронбæттæны адæмон бæрæгбонæн куыд æмбæлы, афтæ уыдис æцæг ирон куывд.

2009-æм азы 26 августы газуадзæн скуыста æппæтæй. Йæ дæргъ у æдæппæт 175
километры, газы хæтæл цæуы 5 рагъы сæрты.



https://os.wikipedia.org/wiki/%D0%92%D0%B8%D0%B4%D0%B8%D0%BD%D1%8B_%D0%BE%D0%B1%D0%BB%C3%A6%D1%81%D1%82

Видины облæст (болг. Област Видин) у Болгарийы облæст бæстæйы Цæгат-Ныгуылæн
регионы. Æмарæн у Серби æмæ Румыниимæ, йæ цæгаты цæуы Дунай — Хуссар Европæйы
ахсджиагдæр транспортон фæндæгтæй иу (Рейн — Майн — Дунай). Видин у, Дунайы
цыдмæ гæсгæ куы цæуай, Болгарийы фыццаг цæугæдоны порт.

Видины облæст ахсы фæзуат 3033 км², цæрынц дзы 121 465 адæймаджы. 1960-æм азты
фæстæ цæрджыты нымæц кæны къаддæр. Амы адæм лидзынц бæстæйы стырдæр сахартæм —
уæлдайдæр Софиямæ. Рæсугъд æмæ сабыр облæст у, æмæ уый тыххæй уымæ дæр
æрбацæуынц адæм, сæ фылдæр — ацæргæ пенсиисджытæ. Уымæй рæзы цæрджыты растæмбис
кар.

Облæсты бæрзонддæр бынат у Миджуры хох, Сербиимæ арæныл у. Уырдæм сцæуæн и
æрмæст арæнгæсты барлæвæрдæй.



https://os.wikipedia.org/wiki/%D0%91%D1%83%D0%B0%D1%80%D0%B3%D1%8A%C3%A6%D0%B4

Классикон зонады хъуыдымæ гæсгæ материйы уæвынæн ис дыууæ физикон формæйы:
буаргъæд æмæ быдыр. Буаргъæд у, æнцойады массæ кæмæн ис, материйы ахæм формæ.
Æппæт буаргъæдтæ дæр сты корпускулæтæй (ома хайыгтæй) арæзт.

Хими сæйрагдæр иртасы, атомтæ, молекулæтæ, ионтæ æмæ радикалтæй арæзт чи у, уыцы
буаргъæдтæ. Ранымад хайыгтæ та арæзт сты элементарон хайыгтæй: электронтæ,
протонтæ, нейтронтæ æмæ æндæртæй.

Сыгъдæг буаргъæдты ’хсæн равзарæн ис хуымæтæг æмæ вазыгджын буаргъæдтæ. Фыццæгтæ
арæзт сты иухуызон химион элементтæй. Дыккæгты сконды ис цалдæр химион элементы.

Хуымæтæг буаргъæдтæ нæй хæццæгæнæн æмбарынæдтæ «атом» æмæ «химион элемент»-имæ.
Химион элемент у, йæ аппæн бæрæг æвæрццæг ифтыгъдæг кæмæн ис, ахæм атомты тип.
Æппæт химион элементтæн ис сæрмагонд бынат (бæлвырд атомон номыримæ) Менделеевы
элементты Периодон системæйы. Элементы фæткон номыры нысаниуæг æмæ уыцы элементы
атомы аппы нысаниуæг сты æмхуызон, ома химион элемент у, иу фæткон номыр кæмæн
ис, уыцы атомты æмдзыгуыр. Хуымæтæг буаргъæдтæ сты химион элементты хибарæй
уæвыны формæ.

Алы элементæн (ифстагæй фæстæмæ) уайы цалдæр хуымæтæг буаргъæды (химион
терминтæй: аллотропон формæйы). Уыцы хуымæтæг буаргъæдтæ кæрæдзийæ хицæн кæнынц
се скондмæ гæсгæ (зæгъæм, атомон туаггуыр О, æнæуый туаггуыр О2 æмæ озон О3)
кæнæ сæ кристаллон хызæджы арæзтмæ гæсгæ (зæгъæм, элемент æвзалыгуырæн (С) уайы
дыууæ хуымæтæг буаргъæды: алмаси æмæ графит). Кæй зæгъын æй хъæуы, хуымæтæг
буаргъæдтæ вæййынц иуатомон æмæ бирæатомон.

Вазыгджын буаргъæдтæн ис ма æндæр ном: химион баиугæндтæ, уымæн æмæ ацы
буаргъæдтæ фæзынынц хуымæтæг буаргъæдтæ химион реакцийы фæрцы куы баиу вæййынц,
уæд.

Ныры заман æмбарынæдтæ «синтез» æмæ «анализ»-ы æвæрд ис уæрæхдæр мидис. Хъæугæ
буаргъæд реакцион хæццæйæ рахицæнгæнæн куы уа, уæд æй кæй фæрцы самалгæнæн ис,
уыцы цыфæнды химион процесс хуыйны синтез. Анализ у, буаргъæды (кæнæ буаргъæдты
хæццæйы) хъæдон æмæ бæрцон сконд чи раиртасы, уыцы химион процесс. Хъæдон æмæ
бæрцон анализтæ сты аналитикон химийы хæйттæ.



https://os.wikipedia.org/wiki/%D0%90%D0%B1%D0%B4_%D0%B0%D0%BB%D1%8C-%D0%9A%D0%B0%D0%B4%D0%B8%D1%80

Абд аль-Кадир (æххæст ном: Сиди эль-хаджи Абд-эль-Кадер Удед-Магиддин, араб. عبد
القادر الجزائري‎‎‎; 1808 азы 6 сентябры — 1883 азы 26 майы, Дамаск) араббаг
эмир, Францы ныхмæ хæсты алжираг знæмты фæтæг, ахуыргонд, поэт.

У Ораны рагон æмæ номдзыд марабутаг мыггагæй рацæуæг. Ахуыр кодта Маскары, йæ
сæргъы аль-Кадиры фыд, номджын Сиди-эль-Магиддин, кæмæн уыди, уыцы динон скъола
Хетнейы. Йæ æвæджиау курдиæттæ, диныл æнувыддзинад, ахуырдзинад æмæ гæрзарæхсты
руаджы Абд аль-Кадир йе ’взонджы карæй уыдис хъуыстгонд.

Йæхи гуырысхогæнаг алжираг дейы цæстдардæй суæгъд уæвыны охыл аль-Кадир алыгъдис
Мысырмæ. Уым лæг фыццаг хатт базонгæ ис европæйаг цивилизациимæ. Мысырæй
аль-Кадир хадзыйы цыд акодта Меккæмæ æмæ сыздæхти йæ райгуырæн бæстæмæ
эль-хадзыйы номимæ. Уыцы заман францæгтæ, туркæгты асургæйæ, бакодтой Алжир
сæхи. Францæгты ныхмæ растадысты бирæ араббаг знæмтæ.

1832-æм азы ныгуылæйнаг Алжиры знæмтæй аль-Кадир æвзæрст æрцыд эмирæй æмæ
сарæзта хæдбар паддзахад. Йæхи формалон æгъдауæй расидти Мароккойы хуындæджер
Абд ар-Рахманы вассал æмæ бæрнджын æмæ райста аль-муминины («уырнджыты хицау»)
титул.

Францы йын сарæзтой фæлмæн æмæ кадджын цæстдард, æмæ афтæмæй дзы царди йæ
хæстæджытимæ, цалынмæ йæ Наполеон Æртыккæгæм нæ рауагъта æмæ пенси снысан кодта,
уæдмæ. 1852-æм азы 21 декабры уый ацыди цæрынмæ Бурсæмæ, фæстæдæр та — Дамаскмæ,
цыран 1860-æмы сæрды сдзырдта, карз æлхъывд чи цыди, уыцы чырыстæтты сæрыл.
Уæдæй фæстæмæ йæ цард уыди сабыр æмæ æнæхъыгдард. Æцæг, рæстæгæй-рæстæгмæ
аль-Кадир араст-иу ис динбалцыты , кувынмæ. Иу хатт ма хадзыйы цыд акодта
Меккæмæ, 1867-æм азы абæрæг кодта Дунеон равдыст Парижы, 1869-æмы ноябры та уыди
Суэцы каналы байгомы уазæг.



https://os.wikipedia.org/wiki/%C3%86%D1%84%D1%81%C3%A6%D0%BD%D0%B2%C3%A6%D0%BD%D0%B4%D0%B0%D0%B3

Æфсæнвæндаг у транспорты хуыз, кæцы уазтæ æмæ пассажиртæ ласы рельсон фæндæгтыл.
Рельсытæ сты згъæрæй конд, уымæй йæ ном.

Æфсæнвæндаджы хицæн хуызтæ сты иумæйаг пайдайы æфсæнвæндæгтæ (уырыс. общего
пользования), куыстуæтты æфсæнвæндæгтæ, сахары æфсæнвæндæгтæ (трамвай æмæ
метрополитен).

2006-æм азмæ иумæйаг пайдайы æфсæнвæндæгты дæргъ уыдис 85 000 км, трамвайы
фæндæгты дæргъ — 2800 км, метрополитены дæргъ — 440 км. Уæрæсейы стырдæр
æфсæнвæндæгон компани у гом акционерон æхсæнад «Уæрæсейы æфсæнвæндæгтæ» (уырыс.
«Российские железные дороги»). Фæндæгты дæргъмæ гæсгæ стырдæр метрополитен у
Мæскуыйы (кæс Мæскуыйы метрополитен), трамвайы системæ та — Бетъырбухы (кæс
Бетъырбухы трамвай).

Иуæй-иу бæстæты, уыдоны ’хсæн стыргомæуттæ дæр, æфсæнвæндæгтæ бынтондæр нæй.
Ахæмтæ сты Афгъанистан, Чад, Экваториалон Гвиней æмæ ма æндæртæ.

Цæгат Ирыстоны фыццаг æфсæнвæндаг фæзындис XIX æнусы, Дзæуджыхъæуы æфсæнвæндаг
куы арæзтæуыд 1888-æм азæй, уæд. Ныр дæр уыцы æфсæнвæндаг тынг ахсджиаг у
республикæйæн, стæй йемæ цы куыстуæттæ баст сты, уыдон дæр — Дзæуджыхъæуы
вагæттæ цалцæггæнæн завод æмæ æндæртæ.



https://os.wikipedia.org/wiki/Big_Mama_Thornton

Уилли Мэй Торнтон, фæсномæй зындгонддæр куыд Big Mama (Стыр Мамæ), у зарæггæнаг,
зардджыты автор 'мæ 'ххæстгæнæг блюз æмæ ритм-ын-блюзы стильты. Райгуырди 11
декабыры 1926-æм азы, Аритоны, Алабамæйы , И.Ш.-ты. Музикæимæ базонгæ ис
баптистты аргъуаны, йæ фыд кæм уыди сауджын, йæ мад та дзы зæлхоры зарыд.
Йæхæдæг дæр æмæ йе 'хсæз хо 'мæ æфсымæры дæр иттæг æрæджийауæй райдыдтой зарын.
Стыр Мамæ цагъта цалдæр инструментыл, фæлæ уæлдай дæсны æмæ йæ уарзондæр
инструмент та уыди былвæндыр (harmonica). Торнтон йæ рæстæджы нымад цыди
"здыхст" æххæстгæнæгыл: нæлгоймæгты пысултæ-иу дардта, дымтта, нуæзта æмæ ма
афтæмæй ("Allmusic"-ы ныхæстæ 'рхæсгæйæ) "никæмæй дæлдæр æвæрдта йæхи,
æгæр-мæгуыр ма дзы джиранкатæ, хъæз аразгæйæ, иу иннæйы фæдыл куы райдыдтой
æзгъæлын, йæ кæддæры хъомысджын фигурæйæ". 1984-æм азы Стыр Мама уыди хуынд
Блюзы Кады Залмæ.



https://os.wikipedia.org/wiki/%D0%AF%D0%B2%C3%A6%D0%B9%D0%BD%D0%B0%D0%B3_%C3%A6%D0%B2%D0%B7%D0%B0%D0%B3

Явæйаг æвзаг (Basa Jawa, Basa Jawi) у дзурджыты нымæцмæ гæсгæ (75 милуанæй
фылдæр) тæккæ стырдæр австронезиаг æвзаг. Æмбæлы сакъадах Явæйыл, стæй
Индонезийы цалдæр æндæр сакъадахыл.

Кæд явæйагау дзурынц Индонезийы цæрджыты дзæвгар хай (индонезиæгты æмбисмæ
æввахс), уæддæр ныры рæстæг æвзагæн нæй официалон статус (Индонезийы паддзахадон
æвзаг у индонезиаг). Раздæр явæйаг уыди Голландиаг Ост-Индийы официалон æвзаг.

Банюмасайнаг диалект иуæй-иу лингвисттæ нымайынц хицæн æвзагыл, уымæн æмæ
куыдфæстæмæ йæм фæзынди дзæвгар хицæндзинæдтæ лексикæйы æмæ фонологийы.



https://os.wikipedia.org/wiki/%D0%AD%D1%81%D0%B5%D0%BD%D1%87,_%D0%A2%D0%B5%D0%B2%D1%84%D0%B8%D0%BA

Тевфик Эсенч (тур. Tevfik Esenç; 1904-æм аз, Хаджи-Осман, Турк — 1992-æм азы 7
октябры) уыди, йæ мадæлон убыхаг æвзаг чи зыдта, фæстаг ахæм адæймаг. Уыди,
убыхаг æвзаг чи иртæста, уыцы ахуыргæндтæ Жорж Дюмезиль, Г. Г. Фогт æмæ М. А.
Кумаховы информант. Абхазаг фыссæг Баграт Шинкубайы роман «Последний из
ушедших»-ы сæйраг геройы прототип.

Тевфик райгуырдис Хаджи-Османы хъæу Турчы. Хъомыл æй кодта, Цæгат Кавказы Убыхы
бæстæйы чи райгуырдис æмæ канд йæ мадæлон убыхаг æвзаг хорз чи зыдта нæ, фæлæ
убых Османты империмæ æрвыст куыд æрцыдысты, уыцы хабæрттæ иттæг хорз чи хъуыды
кодта, йæ уыцы фыдыфыд Ибрагим.

Цалынмæ Стамбулмæ граждайнаг службæмæ нæ ацыди, уæдмæ Эсенч уыди йæ райгуырæн
хъæуы администрацийы сæргълæууæг. Стамбулы йын фæци фадат æмгуыст кæнын францаг
лингвист æмæ мифолог Жорж Дюмезилимæ. Эсенч ын радзырдта бирæ хабæрттæ канд
æвзаджы тыххæй нæ, фæлæ ма йæ адæмы мифологи, культурæ æмæ æгъдæутты тыххæй.



https://os.wikipedia.org/wiki/%D0%AD%D0%B4%D0%B6%D0%B5%D0%B2%D0%B8%D1%82,_%D0%91%D1%8E%D0%BB%D0%B5%D0%BD%D1%82

Мустафа Бюлент Эджевит (тур. Mustafa Bülent Ecevit; 1925-æм азы 28 майы, Стамбул
— 2006-æм азы 5 ноябры, Анкара) уыдис Турчы политик, поэт, фыссæг, тæлмацгæнæг,
журналист. Цыппар æмгъуыды уыдис бæстæйы премьер-министр.

Эджевит уыдис, Кемаль Ататюрк бындур кæмæн сæвæрдта, уыцы Адæмон республикон
партийы раздзог 1972-1980 азты.

Æфсæддон фæфæлдæхты фæстиуæгæн уымæй байстой политикон архайд кæныны бар, фæлæ
фæстæдæр уыцы тобæ аиуварс чындæуыдис, æмæ Эджевит ногæй раздæхтис политикæмæ.
1987—1988 æмæ 1989—2004 азты Эджевит разамынд лæвæрдта Галиуон демократон
партийæн, стæй 1999—2002 азты ногæй сси Турчы премьер-министр. Йæ архайды рæстæг
Туркæн бантыстис Европæйы Цæдисмæ бацæуынмæ кандидатон бæстæйы статус райсын æмæ
курдаг растджыты раздзог Оджаланы ахастонмæ бакæнын.

Бюлент Эджевит канд политик нæу, фæлæ ма фыссæг æмæ тæлмацгæнæг. Туркаг æвзагмæ
тæлмац кодта Рабиндранат Тагоры уацмыстæ, иннæты ’хсæн.



https://os.wikipedia.org/wiki/%D0%A7%D0%B5%D1%80%D1%87%D0%B5%D1%81%D1%82%D1%8B_%D0%93%D0%B5%D0%BE%D1%80%D0%B3%D0%B8

Черчесты Георгий (1934–1996) — ирыстойнаг фыссæг æмæ партион архайæг. Йæ
уацмыстæ фыста уырыссаг æвзагыл.

Райгуырдис сахар Орджоникидзейы 1934-æм азы 27 октябры. Каст фæци Мæскуыйы
паддзахадон университеты журналистикæйы факультет (1959). СЦКП-йы уæнг 1962-æм
азæй. Цæгат Ирыстоны АССР-йы культурæйы министр (1976—84 азты), 1980-90 азты
республикон Уæлдæр советы депутат.

Ныффыста къорд романы, уыдоны ’хсæн: «Заповедь», «Испытание», «Прикосновение»,
«Противоборство». «Под псевдонимом „Ксанти“», «Месть», «Приговор» æмæ æндæртæ.
Прозаикон уацмысты уæлдай ма у цалдæр пьесæйы автор: «Великий убийца»,
«Полковник Ксанти», «Похищенная», «Поберегись, Дзибуш!» æмæ æндæрты.

Черчесы-фырт ма зындгонд у йæ киносценариты фæрцы («Жизнь, ставшая легендой», «И
оглянулся путник»).



https://os.wikipedia.org/wiki/%D0%A6%D0%B0%D0%B3%D1%8A%D0%B0%D1%82%D1%8B_%D0%90%D0%BD%D0%B0%D1%81%D1%82%D0%B0%D1%81%D0%B8%D1%8F

Цагъаты Дзаболы чызг Анастасия (райгуырдис 1919-æм азы 14 июлы Задæлесчы —
амардис 2009-æм азы 19 январы) уыдис зынгæ иртасæг-лингвист.

Цагъаты Анастасия райгуырдис Задæлесчы, ахуыр кодта Чырыстонхъæуы скъолайы.
1950-æм азы иттæг хорз каст фæцис Цæгат Ирыстоны паддзахадон педагогон институт,
1953-æм азы каст фæцис Тбилисы паддзахадон университеты аспирантурæ — уым йæ
ахуыргæнджытæ уыдысты зындгонд иранисттæ, йæ зонадон разамонæг уыдис академик
Георгий Ахвледиани.

Йæ диссертаци бахъахъхъæныны фæстæ куыста Цæгат Ирыстоны. Уыдис нормæдæттæг
«Ирон æвзаджы грамматикæ»-йы автортæй иу. 1966-æм азæй фæстæ уыдис Цæгат
Ирыстоны зонадон-иртасæг институты лингвистикæйы хайады разамонæг. 1971-æм азы
рухс федта Цагъаты Анастасияйы монографи Цæгат Ирыстоны топонимийы тыххæй,
1972-æм азы уыцы чиныджы æрмæгыл уый бахъахъхъæдта докторы диссертаци.

1974-æм азы кусын райдыдта Мæскуыйы, Националон скъолаты институты профессорæй,
уыцы бынатæй рацыд пенсимæ.



https://os.wikipedia.org/wiki/%D0%A5%D1%8A%D1%83%D1%8B%D1%81%D0%B0%D1%82%D1%8B_%D0%A2%D0%B8%D0%BC%D1%83%D1%80

Хъуысаты Владимиры фырт Тимур (райгуырдис 1979-æм азы 23 сентябры, Беслæн) у
уæрæсейаг тележурналист, репортёр, Уæрæсейы Федерацийы журналистты цæдисы уæнг;
2010-æм азы июлæй у ПТРК «Алани»-йы директор.

1996-æм азы каст фæцис Дзæуджыхъæуы А.В. Луначарскийы номыл 5-æм гимназ
(профилон предмет уыдис англисаг æвзаг), 2001-æм азы та Цæгат Ирыстоны
паддзахадон университеты æхсæнадæмон журналистикæйы хайад.

4-æм курсы студент уæвгæйæ, Хъуысайы-фырт ссис, УФ-йы Президенты стипенди исыны
гом конкурсы уæлахиздзау æмæ уый фæрцы 2000–2001-æм ахуырадон азы уыдис
Вестминстеры университеты (Лондон) стажёр.

Практикон журналистикæйы къабазы Тимур активонæй кусын райдыдта 17-аздзыдæй.
1997-æм азы йæ райстой Паддзахадон информацион агентад «Иринформ»-мæ. Уым
Хъуысайы-фырт бацæттæ кодта мин репортажæй фылдæр республикон æмæ федералон
телеканалтæн.

2002-æм азы слæууыдис республикæйы хицауады пресс-центры сæргъы, 2004-æм азы
цалдæр мæйы дæргъы уыдис Цæгат Ирыстоны президент æмæ хицауады администрацийы
информацион-аналитикон управленийы констультант. Уыцы аз æй снысан кодтой ПТРК
«Алани»-йы сæрдары хæдивæгæй (информацион программæты директор).

2005-æм азы фæззæджы, Еврокъамисæн Уæрæсейы цы минæварад ис, уым æй фæхуыдтой
Евроцæдисмæ стажировкæ кæнынмæ.

2006-æм азы райдыдта кусын телеканал «Russia Today»-йы. Уым слæууыдис Цæгат
Кавказы корпункты сæргъы. Æмрæстæджы ма 2007–2008-æм азты уыдис «ЦИПУ-йы ТВ»-йы
(«ТВ СОГУ») сæргълæууæг æмæ разамынд лæвæрдта ног телеканалы аппаратон-студион
комплексы проект кæныныны куыстытæн.



https://os.wikipedia.org/wiki/%D0%A5%D1%8A%D0%B0%D1%80%D1%81_(%D0%B8%D0%BB)

1807-æм азы Уæрæсейы æфсад фыццаг хатт бабырста Хъарсмæ. XIX æнусы дæргъы уыди
цалдæр ахæм цауы, æмæ 1878-æм азы, Сан-Стефанойы бадзырдмæ гæсгæ, сахар Хъарс æд
алфамбылай зæххытæ сси Уæрæсейы империйы Хъарсы облæсты сæйраг сахар.

Уый фæстиуæгæн 1878-1881 азты 82 минæй фылдæр пысылмон уырнджытæ ралыгъдысты
мидæггаг Туркмæ, уыдонæй 11 мины бæрц Хъарсы сахарæй. Уыцы иу рæстæг бирæ
грекъæгтæ æмæ сомихæгтæ æрбалыгъди сахармæ Османты импери æмæ Фæскавказæй.
1892-æм азы цæрджыты сфыстмæ гæсгæ Хъарсы облæсты цардысты: уырыссæгтæ (7%),
грекъæгтæ (13,5%), курдæгтæ (15%), сомихæгтæ (21,5%), туркæгтæ (24%),
карапапахæгтæ (азербайджайнæгтæм хæстæг этникон къорд; 14%) æмæ туркменæгтæ
(5%). Уырыссаг æрбалидзджыты ’хсæн удимингай малакантæ æмæ духобортæ, уый тыххæй
æмæ сæ пехуымпартæм гæсгæ Арараты алфамбылай, дам, сæвзæрдзæн ног адæймагад.

Уæрæсейаг дуджы Хъарсы сахар тынг райрæзтис: 1878-æм азы дзы цардис 8,7 мин
адæймаджы, 1914-æм азы та — 54 мин (ома уæды Дзæуджыхъæуы æмиас уыди).

1918-æм азы мартъийы, Брест-Литовсчы фидыдмæ гæсгæ, Уæрæсе Османты империмæ
фæстæмæ радта Хъарс, Батум æмæ Ардаган. Фæлæ уæдмæ Хъарсы æцæг тыхы уыдысты
сомихаг æмæ уырыссаг æфсад. Туркæгты къухы бафтыдис Хъарс сæхицæн райсын 1918-æм
азы апрелы, фæлæ уыцы азы октябры, бритайнаг æфсад хъуыддагмæ куы бацыд, сæ
бахъуыд æй фæстæмæ радтын. 1919-æм азы Хъарс уыдис Сомихаг Республикæйы Вананды
провинцийы сæйраг сахар.

1920-æм азы 30 октябры Хъарс бахаудис Турчы дæлбар, æмæ уæдæй фæстæмæ у уыцы
паддзахады сконды. Дыккаг Дунеон хæсты фæстæ Советон Цæдисы æддаг хъуыддæгты
министр Вячеслав Молотов туркаг минæвармæ загъта, Хъарсы алфамбылай зæхх фæстæмæ
раттын хъæуы, зæгъгæ. Дыууæ паддзахады гæрзджын быцæумæ сæхи цæттæ кæнын
байдыдтой, фæлæ хæст не ’рцыдис, сахар баззадис Турчы сконды.



https://os.wikipedia.org/wiki/%D0%A5%D0%B5%D0%B9%D0%B5%D1%80%D0%B4%D0%B0%D0%BB,_%D0%A2%D1%83%D1%80

Тур Хейерда́л (норв. Thor Heyerdahl [tuːr hæiːərdɑːl], 1914-æм азы 6 октябры,
Ларвик, Норвеги — 2002-æм азы 18 апрелы, Алассио, Итали) — норвегиаг бæлццон æмæ
антрополог. Бирæ чингуыты автор.

Тур Хейердал райгуырд чысыл сахар Ларвичы, Норвегийы хуссары, Тур æмæ Алисон
Люнг Хейердалы бинонты. Йæ фыдæн уыди бæгæнывыцæн, йæ ма та антропологион музейы
куыста æмæ гыццыл Тур раджы базонгæ ис Дарвины эволюцийы теориимæ. Уый дæр, йæ
мадмæ гæсгæ, уæдæ куыд, зоологийæ цымыдис кæнын райдыдта. Кæцы хæдзары цардысты
уыцы азты, уым ма чысыл музей дæр скодта.

1933-æм азы 19-аздзыд Тур Хейердал хыгъдæвæрд æрцыд Ослойы университетмæ
æрдзон-географион факультетмæ. Уым бæстонгаст кодта зоологи æмæ географи. Гъеуæд
ма Бергены уæвгæйæ, Тур базонгæ ис Бьёрн Крепелинимæ, норвегиаг бæлццонимæ,
Фыццаг дунеон хæсты рæстæджы Полинезийы цæргæйæ, Таитийы. Бьёрн Крепелин,
сакъадахы фæдæгты аргъуцы аккаг сси æмæ алыхуызон дзауматы æмæ ма чингуыты стыр
æмбырд скодта. Турæн радтæуыд бар Крепелины чиныгдонмæ æмæ дзы йæхигъæдæй ахуыр
кодта Полинезийы истори æмæ æгъдæуттæ (фæстæдæр уыцы коллекци Крепелины
бындартæй уыд райст Ослойы университеты чиныгдонæй æмæ алæвæрд æрцыд Кон-Тикийы
музейы зонадон-иртасæн хайадмæ). Уыцы фембæлд стыр тæфаг скодта æвзонг студентыл
æмæ йын йæ фидæны иртасæг æмæ бæлццоны цардгуысты бындурæвæрæгау уыди.

Ахуыр æмæ консультациты авд семестры фæстæ Берлины эксперттæм, зоологийы
профессортæ Кристинæ Бонневи æмæ Яльмар Брок рагуыстой æмæ бацæттæ кодтой
проект, кæцы рагхыгъд кодта Полинезийы иппæрд иуæй-иу сакъадæхтæм абалц кæнын
æмæ йæ раиртасын, абоны цæрæгойтæ дзы куыдæй æмæ кæцæй бахаудысты.

1936-æм азы декабры, Тур ракуырдта Лив Кушерон-Торпы, кæимæ базонгæ ис
университетмæ бацыдæй гыццыл раздæр (Лив дзы экономикæ ахуыр кодта).



https://os.wikipedia.org/wiki/%D0%A5%D0%B0%D0%B7%D0%B0%D1%80%D1%8B_%D0%BA%D0%B0%D0%B3%D0%B0%D0%BD%D0%B0%D0%B4

Хазары каганад (650―969) ― у хазайраг цæугæцардгæнджытæ кæй бындур æрæвæрдтой,
уыцы астæузаманон паддзахад.

Каганад контроль кодта Разкавказ, Дæллаг æмæ Астæуккаг Поволжье, нырыккон
Цæгат-Ныгуылæн Хъазахстан, Скæсæн Европæйы хъæдбыдыртæ æмæ æндæр рæттæ.

Хазары каганады артдзæст æрбынат кодта нырыккон Дагъистаны былгæроны (Семендер),
фæстæдæр та йæ бынат аивта нырыккон Астарханы цур чи уыди, уыцы сахар Итилмæ.
Хазайрæгты дыууæ сæйраг сахарæн сæ бынæттæ нырмæ дæр бæрæг не сты.

Каганады истори йæхимæ здахы ахуыргæндты æргом йæ уникалондзинады фæрцы: каганад
у, иудейаг дин паддзахадон кæм уыди, ахæм иунæг æнæдзуттаг паддзахад æнæхъæн
историйы дæргъы. Каганады хицауиуæггæнæг элитæйы хай (бектæ ― Буланидтæ) суанг X
æнусмæ — Каганады хæдбарады сæфты онг кодтой иудейаг дин. Хуымæтæг адæмы æхсæн
иудаизм арф нæ ныффидар.

Цымыдисаг фактæй зыны Каганады политикон сконд: динон хицауад уыди каганты
(рагон хазайраг мыггаг Ашинты байзæддæгты) къухты, фæлæ æцæг хицауиуæг кодтой
бектæ. Йæ хæдбар историйы дæргъы Каганад хицауиуæг уыди бектæ-Буланидтæй,
кагантæ та æрвыстой сæ тюркаг муртаккаг дин æмæ сæ паддзахады сын æгъдау
лæвæрдтой цыма æрдæг-Хуыцауттæн. Уæдыккон азфысджытæ, дунеон динты минæвæрттæй
уæвгæйæ, арæх-иу фиппайдтой æмæ Каганады мидæг алыхуызон конфесситы минæвæрттæ
цардысты æнæ кæрæдзиимæ знагдзинадæй. Хазары каганад у дзуттаг æхсæнад кæм
равзæрдис æмæ ныффидар, ахæм рæттæй иу. Уый минæвæрттæ Каганады сæфты фæстæ
алыгъдысты Европæмæ æмæ бацыдысты ашкеназиты кондмæ.

Астæузаманон араббаг-персайнаг, славяйнаг, бердзейнаг, гуырдзиаг, сомихаг æмæ
латинаг æвзагыл цы фыстæуыди, уыцы азфыстыты Каганад бæрæг æвдыст цæуы куыд
Скæсæйнаг Европæйы паддзахад-гегемон. Каганады æддагон политикæйы бындур уыди
сыхаг бæстæты байст: хазар кодтой стæрон бабырстæ Фæскавказ, Цæгат Кавказ,
скæсæн-славяйнаг знæмты цæдисты зæххытæм æмæ алыхуызон цæугæцардгæнæг
адæмыхæттытæм. Дæргъвæтин рæстæджы дæргъы тох кодтой арабимæ. Фæстæдæр Каганады
æддагон политикæ арæзт цыди æхсæнадæмон базарады руаджы: Каганад æрбынат кодта
сæйраг базарадон фæндæгты цур. Хазар джиппыуагътой сæхи æвзист æхца, фæлæ ацы
фарста нырма у иртасинаг.

Каганад куыд сæрибар паддзахад фесæфт 966-æм (æндæр бæрæггæнæнтæм гæсгæ —
969-æм) азы уырыссаг кънйаз Святославы балæбурды охыл. Уый фæстæ Хазары каганад
цалдæр дæсазы дæргъы уыди дæлбар, стæй куыд политикон уæвæг ахицæн ис.



https://os.wikipedia.org/wiki/%D0%A4%D0%B8%D1%81%D1%82%C3%A6%D0%B3%D0%B4%D0%B7%D0%B0%D1%83

Фæткæвæрд Фæндаджы Змæлдæн-ы æмбæрстгонд цæуынц фистæгдзауы бартæ æмæ хæстæ.
Фистæг адæмы æдасы сæраппондæн скондæуыдысты фистæгдзу-ахизæнтæ,
фистæгдзу-фæндæгтæ (тротуартæ), зæххы-уæлæ фистæгдзу-ахизæнтæ æмæ ма уæлзæхх æмæ
дæлзæхх фистæгдзу-ахизæнтæ дæр. Фистæгдзаутæ хъуамæ цæуой тротуартыл, кæнæ
фистæгдзу-фæндæгтыл, æмæ дзы сæ иу дæр куынæ уа, уæд та – фæндагвæрсты.
Фистæгдзаутæн, кæдон фæласынц, кæнæ фæхæссынц егъау дзаумæттæ, æмæ ма гоймæгтæн,
кæдон пайда кæнынц æнæ змæлынгæнæгæй нæбойнаг-коляскæтæй, сæ бон у цæуын
тулæнвæндаджы кæрæтты, кæд æмæ сæ цыд тротуартыл, кæнæ фæндаджывæрстыл иннæ
фистæгдзаутæн къуыхцыйы аххос у, уæд. Куынæ дзы уа тротуартæ, фистæг-фæндæгтæ йе
та фæндагвæрстæ, кæнæ та цыл цæуынвадат куынæ уа, уæд фистæгдзауты бон у
лисапъедон фæндагыл змæлын, кæнæ иу рæгъы цæуын тулæнвæндаджы хайы (дих-хаххимæ
фæндæгтыл – тулвæндаджы хайы æддаг кæроныл). Тулвæндаджы хайы цæугæйæ,
фистæгдзаутæ хъуамæ цæуой æрбацæугæ-æрбацæугæ транспорты размæ.



https://os.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8%D0%B9%D1%8B_%D0%B1%D0%B0%D0%BA%C3%A6%D0%BB%C3%A6%D0%BD

Финляндийы бакæлæн (уырыс. Финский залив, фин. Suomenlahti, эст. Soome laht) у
бакæлæн Балты денджызы скæсæны, йæ былтыл æрбынат кодтой æртæ паддзахады:
Финлянди, Уæрæсе æмæ Эстони. Бакæлæнæн йæ ном равзæрдис, XVIII æнусы финнæгтæ
кæм цæрынц, уыцы бæстæйы номæй.

1996-æм азы уавæрмæ гæсгæ Финляндийы бакæлæны Уæрæсейы хайы ис, дæлдон чи фæцис,
ахæм 5000 объекты бæрц. Уыдонæй 2500 сты наутæ, 1500 — хæдтæхджытæ, æндæртæ сты
сурзæххон транспортон фæрæзтæ (хæдтулгæтæ, танктæ) æмæ алыхуызон объекттæ
(сармадзантæ, науæнгуыртæ).

Уæрæсейы территорийыл чи æрбынат кодта, Финляндийы бакæлæны уыцы портты
сæйрагдæртæ сты:



https://os.wikipedia.org/wiki/%D0%A4%D0%B0%D1%80%D1%80%D0%BE%D1%85%D0%B7%D0%B0%D0%B4,_%D0%A4%D0%BE%D1%80%D1%83%D0%B3

Форуг Фаррохзад (1935-æм азы 5 январы, Тæхран — 1967-æм азы 14 февралы) —
ирайнаг поэтессæ æмæ кинорежиссёр. Райгуырдис булкъон Мохаммад Багер Фаррохзады
бинонты. Скъолайы ахуыр кодта 9-æм къласмæ, уый фæстæ ахуыр кодта нывкæнынад æмæ
нывæфтыд хуыд кæнын æрмгуысты скъолайы. 17-аздзыдæй моймæ ацыди зындгонд сатирик
Парвиз Шапурмæ. Бинойнагимæ æрцардысты Ахвазы. Иу аз фæстæ райгуырдис йæ иунæг
фырт Камьяр.

1954-æм азы йæ лæгæй ахицæн ис æмæ сыздæхти Тæхранмæ. 1955-æм азы рауагъта йæ
фыццаг поэтикон æмбырдгонд.

Фаррохзады сфæлдыстад æмæ царды хабæрттæ арæх сайдтой ныхмæвæрд аргълæвæрдтæ —
Ираны толахъхъ уайдзæфаг у, стæй уыимæ фыссæг æргомæй уыди сылгоймæгты бартæ
фæфылдæры фарс. 1958-æм азы цалдæр мæйы фæци Европæйы, уым базонгæ ис
кинопродюссер Эбрахим Голестанимæ. 1962-æм азы Фаррохзад систа киноныв Тебризы
сылгоймæгты лепрозорийы тыххæй. Фæстæдæр райста хъомыл кæнынæн иу хъотырджын
сылгоймаджы лæппуйы.

Йе ’фсымæр, зарæггæнæг æмæ политикон активист Ферейдун Фаррохзад амардæуыд Бонны
1992-æм азы.



https://os.wikipedia.org/wiki/%D0%A3%D1%80%D1%81_%D1%8D%D0%BC%D0%B8%D0%B3%D1%80%D0%B0%D1%86%D0%B8

Урс эмиграци (кæнæ Уырысы урс эмиграци, кæнæ Фыццаг уылæны эмиграци), зæгъгæ,
афтæ хуындæуы, (1917—1922)-æм азты Уæрæсейы мидхæсты тыххæй цы бирæ адæм
фæсарæнтæм афтыд, уыдоны. Эмигранттæн сæ фылдæр алыгъдысты Уæрæсейæ 1919 азы
фæстæ. Уæрæсейы хуссары (Кавказы дæр) урс хæстонтæ лыгъдысты фæсденджызмæ —
Стамбулмæ, уырдыгæй та æндæр бæстæтæм. Мингай уырыссаг мигранттæ æрцардысты
Берлин æмæ Парижы.

Алыхуызон бæрæггæнæнтæм гæсгæ эмигрантты иумæйаг нымæц уыд 700 мин адæймæгтæй
(Нациты Лигæйы официалон бæрæггæнæн) 5 милуан адæймаджы онг.

Урс эмиграцийы Уæрæсейæ ацыдысты бирæ ирæттæ дæр. Уыдоны ’хсæн Байаты Гаппо, уый
ацыд Берлинмæ æмæ уым уагъта чингуытæ ирон æвзагыл, тæлмац кодта Библи; æмæ
Гæздæнты Гайто, уый эмиграцийы ссис зындгонд уырыссаг фыссæг.



https://os.wikipedia.org/wiki/%D0%A3%D0%BA%D1%80%D0%B0%D0%B8%D0%BD%D0%B0%D0%B3_%D0%B0%D0%B4%C3%A6%D0%BC

Украинæгтæ (укр. украї́нці) сты славяйнаг адæм, Украинæйы бындурон адæм. Сæ
фылдæр цæрынц Украинæйы, Уæрæсейы ис 2,943 милуаны украинаджы (2002). Стыр
украинаг диаспорæтæ ма ис АИШ, Канадæ æмæ Бразилийы.

XX æнусы онг украинæгтæ нымад уыдысты уырыссаг адæмы дæлкъордыл, Уæрæсейы
империйы хуыдтой сæ «чысылдæр уырыс» (уырыс. малороссы), сæ хином та уыдис
«русинтæ» (укр. русини). Европæйы, уæлдайдæр Австро-Венгрийы, æрæх сæ хуыдтой
«рутентæ» (лат. Rutheni).

Украинæгтæ сарæзтой хъæздыг æмæ хигъæдон национ культурæ. Сæ динмæ гæсгæ сты
чырыстон (уыдонæй фылдæр — цалдæр растуырнæг еклезиты уæнгтæ), бирæтæ сты
атеисттæ.



https://os.wikipedia.org/wiki/%D0%A3%D0%B0%D0%B9%D1%82,_%D0%95%D0%BB%D0%B5%D0%BD%C3%A6

Еленæ Уайт (англ. Ellen Gould White) чызгон мыггаг — Гармон (Harmon) (райгуырдис
1827-æм азы 26 ноябры — амардис 1915-æм азы 16 июлы) уыдис Æвдæм боны
адвентистты еклезийы идейон реформатор æмæ æморганизатор.

Еленæ Гульда Уайт райгуырдис фермертæ Роберт æмæ Юникæ Гармонты бинонты ’хсæн.
Йæ ныййарджытæ сæ фыдæлтау уыдысты методистон еклезийы уæнгтæ. Йæ фыццаг азтæ
Еленæ арвыста чысыл сахар Горхеммæй цалдæр миляйы æддæдæр, штат Мены.

Еленæ æмæ йæ бинонтæ Уильям Миллеры фæдонтæ куы систы, уæд сæ методистон
еклезийæ рацух кодтой. Миллер уыдис хицæн методистон къабазы бындурæвæрæг.
Иртæста Библийы тексттæ. Апокалипсисы (Ног Фæдзæхст) æмæ Даниилы (Зæронд
Фæдзæхст) чингуытæ æмбарынгæнæн текстты цы рагзагъд скодта, уый куы нæ сæххæст
ис, уæд Еленæйæн, йæхи загъдау, уыдис Хуыцауæй раргомæдтæ æмæ цæстылуайæнтæ — йæ
цæстытыл ауадис Йесо Чырыстийы бацыд Æрвон Скинимæ, стæй йын Хуыцауæй загъдæуыд,
æнæмæнг æххæстгæнинаг кæй у сабат. Ноджы ма йын бацамындæуыд, адвентизмы
доктринæтæм бахæссинаг чи у, ахæм цалдæр ивддзинады. Уыцы цаутæ скодтой
сæрæвæрæн Еленæйы динамонæн-реформæгæнæн архайдæн.



https://os.wikipedia.org/wiki/%D0%A2%D0%B0%D1%80%D1%81%D0%BA%C3%A6%D0%B9

Тарскæй (уырыс. Тарское; мæхъхъ. Ангушт) у Цæгат Ирыстоны Горæтгæроны районы
хъæу. Цæрынц дзы 5,7 мин адæймаджы (мæхъхъæл æмæ ирæттæ).

Станицæ Тарскæй уыцы бынаты фæзындис 1861-æм азы, уый баст уыдис, фидар
Владикавказæн сахары статус кæй радтой, уыимæ. Сахармæ ’ввахс Терчы галиу былыл
цы станицæ уыдис (Владикавказская), уый цæрджытæ ралидзын кодтой ног бынатмæ.
Тарскæйы агауы цы мæхъхъæлон цæрджытæ уыдысты, уыдон та ралидзын кодтой быдырмæ
1860-æм азы.

1920-æм азы советон хицауады барамындмæ гæсгæ хъазахъхъаг цæрджыты ралидзын
кодтой бæстæйы цæгатмæ, Тарскæйы та æрцæрын кодтой мæхъхъæлæтты. 1944-æм азы,
мæхъхъæлон адæмы депортацийы фæстæ, афтид хъæумæ æрцæрын кодтой ирæтты.
Реабилитацийы фæстæ Тарскæйы цæрынц ирæттæ æмæ мæхъхъæлæттæ, иуæй-иу иннæ хъæуты
хъауджыдæр цардысты æмæ ныр дæр цæрынц хицæн сыхты.



https://os.wikipedia.org/wiki/%D0%A1%D1%8B%D0%B3%D1%8A%D0%B4%C3%A6%D0%B3_%D0%9F%D0%B0%D1%82%D1%80%D0%B8%D0%BA

Сыгъдæг Па́трик (англ. St.Patrick, Saint Patrick, лат. Sanctus Patricius,
Patricus, ирл. Naomh Pádraig) — чырыстон уас, Ирланди æмæ Нигерийы бардуаг.
Кадылдард у католицизм æмæ хицæн протестантон еклезиты (зæгъæм, англикайнаджы,
пресвитериайнаджы, лютерайнаджы); растуырнæг еклезиты йын æрмæст иу-цалдæр
æхсæнады куывдæуы, æгас растуырнæг (православон) еклезитæй йын кад кæныны фарста
нырма н’ аскъуыдздзæг ис.

Сыгъдæг Патричы номыл æппæт дунейыл дæр бирæ аргъуантæ ис конд, сæ номддзыддæр у
Сыгъдæг Патричы стыр аргъуан Дублины, 1191-æм азы амад. XVIII æнусы стыр
аргъуаны сæйраг клирик уыди фыссæг Джонатан Свифт.

Кæнынц æй 17 мартъийы Ирландийы, Цæгат Ирландийы æмæ куыд паддзахадон бæрæгбон
Канадæйы провинци Ньюфаундленд æмæ Лабрадоры; æндæр бæстæты та ацы бон пабты
кæнынц фылдæр, зырхыны тыххæй.

Йæ боны хъуамæ дардæуой кæрдæгхуыз пысултæ (Чикагойы ма цæугæдон дæр куы сзæрæ
кæнынц). Фæлæ йæ райдианæй, суанг XVII æнусмæ, цалынмæ 1798 азы растады афон
ирландаг салдæттæ сæ уæлæ кæрдæгхуыз униформæ не скодтой, уæдмæ Патричы хуызыл
нымад уыди копрадзхуыз.

Ацы бон-иу пабты уалдай цайдагъ свæййынц музыкалон хъазт æмæ хъæлдзæгдзинад, цин
кæнынц æмæ иууылдæр ныуазынц кæрдæгхуыз бæгæны (кæцыйыл æцæгæй та цæйдæр
сиропгонд ахорæн акæнынц æмæ бæгæныйы мæзæрæуы доны хуызон скæны), кæд æмæ-иу
раздæр Ирландийы та алы нозтдон æхкæнгæ кодта.



https://os.wikipedia.org/wiki/%D0%A1%D1%82%D1%8B%D1%80_%D0%98%D1%82%D0%B0%D0%BB%D0%B8

Стыр Итали (итал. Grande Italia), Империон Итали дæр, уыдис зæххытæ тыхæй
байсыны италиаг фашистты проект. Уыцы проектмæ гæсгæ Италийы дæлбар хъуамæ
бахаудаиккой Корсикæ, Ниццæ, Далмаци, Мальтæ, стæй Албани, Черногори, цæгат
Тунис æмæ цæгат Ливи. Уыцы пъланмæ гæсгæ Итали фæстæмæ райстаид кæддæры Ромы
империйы тых. Проекты сæйраг хъуыдыгæнæг уыдис Чезаре Мария де Векки (англ.).

Уыцы пълан сæххæст кæнын италиаг фашистты къухы бафтыд, фæлæ, æппæт уыцы зæххытæ
Италийы дæлбар куы уыдысты (1942), Дыккаг дунеон хæст йæ цыд аивта æмæ Сæмæны
бæстæтæ, уыимæ Итали дæр, тагъд рæстæджы фембылды.



https://os.wikipedia.org/wiki/%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%C3%A6%D0%B9%D1%8B_%D0%BE%D0%B1%D0%BB%C3%A6%D1%81%D1%82

Стара-Загорæйы облæст (болг. Област Стара Загора) — облæст Болгарийы централон
хайы, ацы бæстæйы 28 облæстытæй иу, йæ фæзуатмæ гæсгæ 5-æм. Сæйраг сахар —
Стара-Загорæ, цæрджытæ — 371 917 адæймаджы (2008 азы 16 июнмæ гæсгæ).

Куыд æппæт бæстæйы, афтæ Стара-Загорæйы облæсты дæр цæрджыты нымæц къаддæр кæны.
Уымæн йæ аххосты ’хсæн сты интенсивон миграци æмæ чысыл гуырынад. 2005 азы
облæсты цардысты 410 мин адæймаджы, 2007 азы та — æрмæст 389 мин.

2003 азы Старæ-Загорæйы облæст ахста Болгарийы облæстыты ’хсæн æртыккаг бынат
адæймаджы размæцыды индексмæ гæсгæ (ИНО-йы официалон доклад). 2004 азы
фæсарæйнаг инвестицитæ облæстмæ уыдысты 838 милуан евройы, кæд æмæ æппæт бæстæмæ
бацыд 2.020 млн (ома, æппæт фæсарæйнаг инвестицитæй 41,5%). Уыцы ’хцайæ фылдæр
хай цыд энергетикæмæ — энергетикон комплекс Марицæ Изток аразынмæ.

Стара-Загорæйы облæсты лæууы бæстæйы стырдæр бæгæныуадзæн завод — «Загорка»,
кусынц дзы 800 адæймаджы. «Загорка» уадзы Болгарийы бæгæныйæ 30%. Æндæр
куыстуæтты ’хсæн тамакойы комбинат «Слънце — БТ — Стара Загора», макаронтæуадзæн
завод «Загария», хойраджы индустрийæн машинæтæаразæн завод «Хранинвест —
Хранмашкомплект», згъæры конструкциты завод æмæ æндæртæ.

Облæст у хъæууон хæдзарады ахсджиаг регион. Садзынц дзы мæнæу, техникон
культурæтæ, халсартæ, сæнæфсир. 1950 азæй фæстæмæ дарынц фысвосы бынæттон хуыз —
лыстæг къуымбил дзы райсынмæ.

Стара-Загорæ у Хуссар Болгарийы ахсджиагдæр транспортон æлхынцъытæй иу. Ууыл
цæуы æфсæнвæндаджы къабаз Русе — Подковæ.

Стара-Загорæйы облæстмæ ис сæрмагонд культурон æмæ экономикон бастдзинад
уæрæсейаг Самарæйы облæстимæ (1999 азæй).



https://os.wikipedia.org/wiki/%D0%A1%D0%BE%D1%84%D0%B8%D1%8F%D0%B9%D1%8B_%D0%BE%D0%B1%D0%BB%C3%A6%D1%81%D1%82

Софияйы облæст (болг. Софийска област) у ныгуылæн Болгарийы облæст. Йæ
административон центр у паддзахады сæйраг сахар София, фæлæ уыцы сахар облæсты
дæлбар нæу, ис æм хицæн административон иуæг — Софияйы сахары облæст.

Софияйы облæст цы территори ахсы, уый фæзуат у 7059 км². Облæст у хæххон, лæууы,
Софияйы алфамбылай цæфхады хуызæн цы хæхтæ и, уыдоныл. Уыцы хæхты къахынц
æрхуыйы æрзæт, Пирдопы та кусы æрхуыйы комбинат, кæцы Европæйы стырдæрыл нымад
у.

Облæсты ис 18 сахары — Божуриште (4970 цæрæджы), Ботевград (22 104 цæрæджы),
Годеч (4604 цæрæджы), Долна-Баня (4812 цæрæджы), Драгоман (3419 цæрæджы),
Елин-Пелин (7045 цæрæджы), Етрополе (11 687 цæрæджы), Златицæ (5364 цæрæджы),
Ихтиман (13 792 цæрæджы), Копривштицæ (2537 цæрæджы), Костенец (7344 цæрæджы),
Костинброд (11 824 цæрæджы), Момин-Проход (1757 цæрæджы), Пирдоп (8105 цæрæджы),
Правец (4555 цæрæджы), Самоков (28 150 цæрæджы), Своге (8512 цæрæджы), Сливницæ
(7602 цæрæджы). Уыимæ ма Софияйы облæсты территорийыл ис 265 хъæуы.



https://os.wikipedia.org/wiki/%D0%A1%D0%BE%D0%BC%D0%B8%D1%85%D0%B0%D0%B3_%D0%B4%D0%B8%D0%B0%D1%81%D0%BF%D0%BE%D1%80%C3%A6

Сомихаг диаспорæ у сомихаг адæмы фылдæр хай, Сомих æмæ Уæлхох Карабахы æдде чи
цæрынц, уыдон. Сомихæгтæ æдæппæт нымæц у 8—10 милуан адæймаджы, уыдонæй сомихаг
паддзахæдты цæрынц 3,3 милуан æмæ 130 мин. Сомихаг диаспорæйы нымæц у 8 милуан
адæймаджы бæрц.

Сомихаг диаспорæ фæзынди, сомихæн сæхи паддзахад куы дæрæнгонд æрцыд 1375-æм
азы, уæд. Уыцы диаспорæ дзæвгар фæфылдæр XX æнусы сомихæгты геноциды фæстæ. Уæд
бирæ сомихæгтæ ралыгъдысты Скæсæйнаг Европæмæ, Балкайнаг æрдæгсакъадахмæ, Æввахс
Скæсæны бæстæтæм.

Сомихæгты стырдæр къорд (Сомихы фæстæ) цæры Уæрæсейы, сæ фылдæр — Цæгат Кавказ
æмæ Мæскуыйы. Зынгæ сомихаг диаспорæ рагæй ис Цæгат Ирыстоны дæр; кусы дзы
сомихæгты культурон æхсæнад «Эребуни», Дзæуджыхъæуы центры лæууы сомихаг
аргъуан.



https://os.wikipedia.org/wiki/%D0%A1%D0%BE%D0%B2%D0%B5%D1%82%D0%BE%D0%BD_%D0%A6%C3%A6%D0%B4%D0%B8%D1%81%D1%8B_%D1%81%D0%BE%D0%BC

Советон Цæдисы сом у Советон Цæдисы валютæ 1923-æм азæй 1991-æм азы 26 декабры
онг. 1947-æм азы онг сомимæ æмзилдух кодта туман (уырыс. червонец).

Советон Цæдисы, 1924-æм азæй фæстæмæ æмæ суанг 1992-æм азы онг гæххæттын æхца йæ
аргъ кæмæн 10 сомы онг уыдис, уагъта хæзнадон (казначейство) æмæ уыдон хуындысты
Паддзахадон хæзнадоны билеттæ (Государственные казначейские билеты). Дæс сом æмæ
уымæй фылдæр йæ аргъ кæмæн уыдис, уыдон та уагъта Паддзахадон банк æмæ сæ ном
дæр уыдис Советон Цæдисы Паддзахадон банчы билеттæ (Билеты Государственного
банка СССР).

Советон Цæдис куы фехæлдис, 1992-1995 азты советон сом-иу аиуварс кодтой
зилдухæй. Уымæй чи ахицæн, ахæм фæстæг паддзахад сси Таджикистан (1995-æм азы 10
майы). Уæрæсе советон сомы зонæй рацыдис 1993-æм азы июлы (кæс Уæрæсейы сом).



https://os.wikipedia.org/wiki/%D0%A1%D0%BB%D0%B8%D0%B2%D0%B5%D0%BD%D1%8B_%D0%BE%D0%B1%D0%BB%C3%A6%D1%81%D1%82

Сливены облæст (болг. Област Сливен) у Болгарийы Хуссар-Скæсæйнаг регионы
облæст. Йæ административон центр у сахар Сливен (95,4 мин ад.).

Облæст лæууы хæхтæ Стара-Планинæйы хуссарырдæм. Облæст цы территори ахсы, уый
фæзуат у 3544,066 км², ома æппæт Болгарийы территорийы 3,19 %. Уыцы зæххæй
хъæууон хæдзарады зæххытæ сты 52 %, цæрæнуæтты зæххытæ — 3,5 %, хæххон районтæ —
40 %.

Облæсты цæрынц 218 474 адæймаджы. Сахар Сливены йедтæмæ, облæсты ма ис æндæр
фондз сахары — Нова-Загорæ, Кермен, Шивачево, Котел æмæ Твырдицæ. Уыимæ ма
Сливены облæсты территорийыл ис 113 хъæуы.

Административон æгъдауæй облæст дихгонд у цыппар хъæубæстæйыл: Котел (21 195
цæрæджы), Нова-Загорæ (43 141 цæрæджы), Сливен (130 226 цæрæджы) æмæ Твырдицæ
(14 607 цæрæджы). Цæрджыты æнгомдзинад у 59 ад./км² (2006).

2004-2009 азты облæсты сæргълæууæгæй куыста Христинæ Чолакова, 2009-æм азы
августæй облæсты сæргълæууæг у Марин Каврыков.



https://os.wikipedia.org/wiki/%D0%A1%D0%B0%D0%BA%D1%81%D0%BA%D0%BE%D0%B1%D1%83%D1%80%D0%B3%D0%B3%D0%BE%D1%82%D1%81%D0%BA%D0%B8%D0%B9,_%D0%A1%D0%B8%D0%BC%D0%B5%D0%BE%D0%BD_%D0%91%D0%BE%D1%80%D0%B8%D1%81%D0%BE%D0%B2

Симеон Борисов Сакскобургготский, зындгонд у куыд Паддзах Симеон II (райгуырд
1937-æм азы 16 июны Софияйы) у Болгарийы паддзах (1943—1946) æмæ Болгарийы
премьер-министр (министр-сæрдар, болг. министър-председател) 2001-æм азæй
2005-æм азы онг. Паддзах Борис III-æмы фырт.

Сывæллон-паддзахы ратардтой бæстæйæ 1946-æм азы сентябры, йæ царды фылдæр хай
арвыста Испанийы, йæ бинойнаг дæр у уырдыгон — Маргаритæ Гомес-Асебо и Сехуела
(испайнаг къаролы æрвадæлтæй). Болгаримæ раздæхтис 1996-æм азы, активонæй архайы
бæстæйы политикон царды.

2009-æм азы 5 июлы парламентмæ æвзæрстыты фæстиуæгæн, Симеон Сакскобургготский
кæй сæргъы лæууыд, уыцы парти НДСВ 4-процентон барьерыл нæ схызти æмæ йæ иу
депутат дæр парламентмæ нæ бахауд. 6 июлы Симеон Сакскобургготский партийы
сæрдары бынатæй ацыд.



https://os.wikipedia.org/wiki/%D0%A0%D1%83%D1%81%D0%B5

Русе (болг. Русе, тур. Rusçuk [русчук]) у Болгарийы фæндзæймаг стырдæр сахар,
лæууы Дунайы былгæрон, бæстæйы цæгаты. У Болгарийы стырдæр цæугæдоны порт.
Русейæ райдайы, Дунайы болгайраг æмæ румынаг былтæ чи бæтты, иунæг ахæм хид
(ууыл цæуы фæндаг E85 Клайпедæйæ Александруполисмæ), кусы 1954 азæй.

Нырыккон сахар Русейы территорийыл фыццаг цæрæнуат фæзынди 5000 азы агъоммæ.
Ромы император Веспасиан сарæзта дзы фидар æмæ порт Сексагинта-Приста, уыцы
фидар лæууыд Дунайы дельтæмæ чи цыд, уыцы ахсджиаг фæндагыл. 250 азы сахар
ныддарæн кодтой гот, фæлæ III æнусы кæронмæ ромæгтæ ногæй йæ рацарæзтой.

Хъæубæстæ Русейы кмет (мэр) у Божидар Иванов Йотов (хъæппæрисджын комитет),
æвзæрстыты фæстиуæгмæ гæсгæ.



https://os.wikipedia.org/wiki/%D0%A0%D0%B5%D0%BC%D0%B0%D1%80%D0%BA,_%D0%AD%D1%80%D0%B8%D1%85_%D0%9C%D0%B0%D1%80%D0%B8%D1%8F

Эрих Мария Ремарк, райгуырæн ном Эрих Пауль Ремарк (нем. Erich Maria Remarque,
Erich Paul Remark; 1898-æм азы 22 июны, Оснабрюк — 1970-æм азы 25 сентябры,
Локарно) ссæдзæм æнусы æппæты зындгонддæр æмæ номдзыддæр немыцаг фысджытæй иу.

Ремарк райгуырдис 1898-æм азы 22 июны, Оснабрюкы, Германы католикон кусæг
хæдзары. Дардта францаг бындурыхъæд. Йæ фыд Петер Франц Ремарк куыста
хъæбæрцъаргæнæгæй. Ремарк зæрдæ лæвæрдта Цвейджы, Томас Манны, Достоевскийы,
Прусты æмæ Гётейы сфæлдыстадмæ.

1904-æм азы бацыдис аргъуаны скъоламæ, 1915-æм азы та — католикон ахуыргæнджыты
семинаримæ.

1916-æм азы йæм фæсидтысты æфсадмæ, 17 июны æрвыст æрцыдис Ныгуылæн фронтмæ. 31
июлы 1917-æм азы цæф æрцыдис галиу къахмæ, рахиз къухмæ æмæ æфцæгмæ. Хæстæй ма
цы æмгъуыд баззадис, уый арвыста æфсæддон госпиталы Германы.

1919-æм азы райдайæнæй куыста ахуыргæнæгæй, 1920 азы кæроны та баивта бирæ
професситæ: куыста цыртты уæйгæнæгæй, хуыцаубоны органистæй фæлхæстыты госпиталы
аргъуаны. Уыцы цаутæ стæй æвдыст æрцыдысты йæ уац «Сау обелиск»-ы.



https://os.wikipedia.org/wiki/%D0%A0%D0%B5%D0%B6%D0%B8%D1%81%D1%81%D1%91%D1%80

Режиссер (фр. régisseur — «сæргълæууæг», цæуы лат. rego-йæ — «(æз) фæтк дæттын»)
– аивады тæмæсуын (джихгæсæн, ирдгæс, хуызты сфæлдыстадон кусæг: театры,
телеуынады, циркы, эстрадæйы. Режиссурæйы нысан – пьесæйы бындурыл,
музикалон-драмон уацмысы, кæнæ театралон спектакылы сценарийы, эстрадон йе та
цирчы равдыстты, филмыты (киноты).

Кинорежиссортæ скæнынц иумæйаг уынд, кæй фæрцы кино кæдæй-уæдæй среализаци
вæййы. Реализаци скæнынмæ хауынц – аивадон æмæ техникон элементты контроль
кинойы продукцийы, æмæ ма армдариуагкæнын нывистты рæстæг амайынмæ æмæ æмгъуыдтæ
æххæсткæнынмæ. Уый фæдласы (влечёт?) нывисæн-къорд (съёмочная команда) ахæм
хъæды сорганизаци кæнын, цæмæй йæ кино куыд уыны, афтæ сисын ын æй бантыса. Ай
домы группон лидерады фæлтæрдтæ, афтæмæй ма иу-истæуыл фокусæвæрд дарын,
стрессон ситуациты, кино исгæ-исын. Ноджы ма у æнæмæнг аивадон цæстдард кадртæ
кæнынмæ æмæ актёртæн ‘мæ нывисæн-къордæн рæстмæ бардзыртæ дæттын зонын, ома, ма
йын ирдгæнæг ныхасгæнæн миниуджытæ хъуамæ уа.



https://os.wikipedia.org/wiki/%D0%9F%D1%80%D0%B8%D0%BF%D1%8F%D1%82%D1%8C_(%D1%81%D0%B0%D1%85%D0%B0%D1%80)

Припять (укр. Прип'ять) у Украинæйы Киевы облæсты æдзæрæг сахар, йе ’мном
цæугæдоны былгæрон. Сахары бындур сæвæрдæуы 1970-æм азы 4 февралы, йæ цæрджытæ
дзы ацыдысты (эвакуацигонд æрцыдысты) 1986-æм азы 27 апрелы Чернобылы аварийы
фæстиуæгæн.

Сахар аразын байдыдтой, цæмæй дзы цæрой Чернобылы атомон электростанцæйы
кусджытæ. Уымæй Припять сси Советон Цæдисы фарæстæм «атомы сахар» (уырыс.
атомград). Электростанцæйы йеддæмæ æндæр промышленнон куыстуæттæ дæр дзы
уыдысты, æппæты зынгæдæр — радиозавод «Юпитер».

Цæрджыты фæстаг сфыстмæ гæсгæ (1985-æм азы ноябрь) сахары цардысты 47 мин 500
адæймаджы, 25 адæмы хаттæй. Æрвылаз уыдоныл-иу æфтыд 1500 адæймагæй фылдæр (аст
сæдæйы бæрц — ноггуырдтæ). Проектмæ гæсгæ сахары хъуамæ æрцæрой 75—78 мин
адæймаджы, фæлæ уыцы пълан нæ фæрæстмæ.



https://os.wikipedia.org/wiki/%D0%9F%D0%BB%D0%BE%D0%B2%D0%B4%D0%B8%D0%B2

Пловдив (болг. Пловдив) у Болгарийы хуссары сахар, Пловдивы облæст æмæ
Хуссар-Централон регионы административон центр. Æрбынат кодта Уæллаг Фракиаг
дæлвæзы, цæугæдон Марицæйы фæйнæфарс. У æфсæнвæндæгты æлхынцъ. Сахарыл цæуынц
ахсджиаг автофæндæгтæ.

Пловдив у Европæйы рагондæр сахартæй иу, уыцы ран фыццаг цæрæнрæттæ фæзындысты 6
мин азы амæй размæ (ома у Ром æмæ Афинæтæй рагондæр). Сахары фыццаг ном уыд
фракиаг — Эумолпиадæ (Эумолпиас).

Нæ эрæйы агъоммæ 342-æм азы сахар байста паддзах Македойнаг Филиппы æфсад,
паддзах æй схуыдта Филипполис. Фæстæдæр сахар бацыд Ромы империйы скондмæ,
кæцыйы уыд Фракийы провинцийы сæйраг сахар æмæ хуынди Тримонтиум (ома, «Æртæ
хохы сахар»). Уымæн æвдисæн сты уыцы рæстæджы амаддзæгты бирæнымæцон хæлддзæгтæ.

VI æнусы Пловдив славянаг знæмты дæлбар фæци æмæ 815-æм азы бацыд Фыццаг
Болгайраг паддзахады скондмæ. Уыцы афон сахар хуынди Пылдин. Фæстæдæр сахары
æлдариуæг кодтой куы болгайраг, куы та византиаг хицæуттæ. 1364-æм азы та йæ
байста Оттоманы импери.

Туркаг дæлбариуæг уæвгæйæ сахар (турк ын радтой ног ном — Фелибе, македойнаг
паддзах Филиппы номæй) сси базарады артдзæст. Ам рапарахат болгайраг ныхмæлæуд
дæр. 1878-æм азы азы Пловдив сси æрдæгхæдбар провинци Скæсæйнаг Румелийы сæйраг
сахар, цалынмæ уыцы бæстæ 1885-æм азы Болгарийы скондмæ нæ бæци растады
фæстиуæгæн, уæдмæ. Уыцы цау Болгарийы историографимæ бацыдис куыд Баиугæнд
(болг. Съединение).

Пловдив у Софияйы фæстæ бæстæйы дыккаг стырдæр индустрион æмæ культурон центр.
Лæууы ахсджиаг хъæууонхæдзарадон районы астæу. Хойраджы индустри, рог индустри,
машинæаразынад, химион индустри æмæ хуызджын металлурги сты экономикæйы сæйраг
къабæзтæ.

Пловдив у Балкайнаг æрдæгсакъадахы рæсугъддæр æмæ цымыдисагдæр сахартæй иу,
Болгарийы «культурондæр сахар». 200 бæстыхайæ фылдæр сты ЮНЕСКО-йæ хъахъхъæд
историон объекттæ.

Рагон сахары алфамбылай баззад фракиаг æмбонд. Æмбонды фæле — рагон сахары нарæг
уынгтæ, XV—XIX æнусты агъуыстытæ æд хъæдын нывæфтыдтæ.

Туркаг æлдариуæджы заманæй баззадысты дыууæ мæзджыты — «Имарет» æмæ «Джумая»,
стæй Европæйы рагондæр сахаты мæсгуытæй иу (XVI æнус).

Сахары историимæ базонгæ уæвæн ис цалдæр бынæттон музейы, уыдонæй раппалинаг
сты, 1917-æм азы кусын чи райдыдта, уыцы Этнографион музей, стæй Археологион
музей (кусы 1882-æм азæй фæстæмæ).

Уæрæсейы зындгонд у, 1954-æм азы Пловдивы Бунарджичы обауыл кæй сæвæрдтой æмæ йæ
бæрзæнд 11 метры кæмæн у, уыцы монумент «Алёшæ». Монумент сæвæрдтой, Дыккаг
дунеон хæсты рæстæг Болгарийы чи фæмарди, уыцы советон салдæтты кадæн. Монумент
Константин Ваншенкинæн радта зарæг ныффысыны идейæ — уымæй фæзынди уыцы хæсты
тыххæй уырыссаг æвзагыл популярондæр зарджытæй иу — «Алёшæ» (уырыссагау).
Зарæджы фæстаг рæнхъытæ сты ахæм: «Хохы сæр лæууы Алёшæ, Болгарийы уырыссаг
салдат». 1989-æм азы онг уыцы зарæг уыд Пловдивы гимн, ныр дæр бынæттон хистæр
цæрджытæй бирæтæ йæ зонынц.

Сахары зынгæдæр ахуырдæттæ сты Пловдивы университет, Хъæууонхæдзарадон
университет, Медицинон университет, Музыкæ, кафт æмæ аивæдты академи æмæ æндæртæ

Пловдив у болгайраг футболы ахсджиаг артдзæст, хъазынц дзы цыппар профессионалон
клубы — «Ботев» (1912-æм азæй), «Марицæ» (1921), «Локомотив» (1936) æмæ
«Спартак» (1947).

Боксæй æхсæнадæмон турнир «Странджæ»-мæ 1949-æм азæй фæстæмæ æрвылаз æрбацæуынц
боксёртæ бирæ бæстæтæй. 2007-æм азы турниры архайдтой 96 спортсмены 20 бæстæйæ.

Пловдивы сахаргæрон æрбынат кодта бæхты спорты клуб «Аркан» æмæ бæхы спорты базæ
«Хан Крум».

Сахарæй 12 км хуссар-скæсæнырдæм, Асеновградмæ фæндаджы цур æрбынат кодта
Пловдивы æхсæнадæмон аэропорт. У бæстæйы цыппæрæм ахсджиагдæр аэропорт.



https://os.wikipedia.org/wiki/%D0%9F%D0%B8%D0%B7%C3%A6%D0%B9%D1%8B_%D0%BC%C3%A6%D1%81%D1%8B%D0%B3

Пизæйы мæсыг (итал. Torre pendente di Pisa) у дзæнгæрæгджын мæсыг, у Пизæйы
сахары Санта-Мария Ассунтæйы аргъуаны ансамблы хай. Мæсыджы арæзтад фæци 1360-æм
азы. Амаддзагæн радтой «Хаугæ мæсыджы» ном. Зындгонд та сси, къулгонд кæй у æмæ
уый охыл цыма «хаугæ» кæны, уыйау кæй зыны, уый тыххæй.

Мæсыг арæзтой æртæ этапæй. Райдыдтой йæ аразын 1173-æм азы 9 августы, дыууæ
хатты дæргъвæтин рæстæгмæ куыст урæд кæй уыди, уый фыдæй куыст ныддаргъ 1360-æм
азмæ, ома агъуыст саразынæн æдæппæтæй бахъуыди 200 азы. Мæсыг у католикон
аргъуан Campo dei Miracoli-йы (диссæгты быдыр) дзæнгæрæгдон. Проекты автор бæрæг
нæу.



https://os.wikipedia.org/wiki/%D0%9D%D0%BE%D0%B3_%D0%93%D1%80%D0%B0%D0%BD%D0%B0%D0%B4%C3%A6

Ног Гранадæ (исп. Nueva Granada) уыдис Испанийы вице-къаролад Хуссар Америкæйы,
нырыккон паддзахæдтæ Венесуэлæ, Колумби, Панамæ æмæ Эквадоры зæххытæ чи иу
кодта, ахæм. Вице-къаролад фæзындис 1718-æм азы, адих æй кодтой Перуйы
вице-къароладæй. Ног административон иуæджы сæйраг сахар ссис Богота (Колумбийы
ныры сæйраг сахар).

Вице-къаролад фехæлдис 1821-æм азы, креолтæ испайнаг æлдариуæджы ныхмæ куы
сыстадысты, уæд. Йæ зæххытыл фæзындис хæдбар Стыр Колумбийы паддзахад, уый та
фæстæдæр (1831-æм азы) ныддих и цалдæр хицæн паддзахадыл (уыдонæй стырдæртæ —
Венесуэлæ æмæ Колумби).



https://os.wikipedia.org/wiki/%D0%9D%D0%B0%D1%81%D1%82%D0%B0%D0%BB%D0%B8%D1%85%D1%8A

Насталихъ, насталик дæр (араб. نستعليق‎‎ [nastaʿlīq]) у араббаг дамгъæтæ фыссыны
фæтк. Нырыккон персайнаг фыссынады уымæй арæх пайда кæнынц (традицион насхæй
уæлдай). Араббаг бæстæты уый нымад у дугивгъуыд фæткыл, хонынц æй «персайнаг
фыссынад»; Иранæй скæсæнырдæм, уæлдайдæр Индийы пысылмæттæн æмæ Пакистаны,
насталик у тæккæ пайдагонд фыссыны фæтк — ууыл цæуынц газеттæ æмæ чингуытæ.

Насталикæй фыст текст æнцон нæу дамгъæтæн фæхицæн кæнын — уымæй къуылымпы кодта
мыхуыр (литерæтæ скæнæн нæ уыд). Пакистаны газеттæ XXI æнусы онг фыстой дæсны
фысджытæ, стæй уыцы къухæй фыст газеттæ тираж кодтой. Ныр дæр Пакистаны стырдæр
газеттæй иу, «Дейли Джанг», насталикæй фыст тексттæ интернетмæ равæры нывты
хуызы.



https://os.wikipedia.org/wiki/%D0%9D%D0%B0%D1%80%D0%BA%D0%BE%D0%BC%D0%B0%D0%BD%D0%B8

Наркомани (бердзенаг дзырдтæ νάρκη /narkē/ «джых, фынæй» æмæ μᾰνία /mania/
«мондаг, тырнындзинад») у хроникон низ, кæцыйы расайы наркотиктæй пайда кæнын.
Наркоманийæн ис цалдæр фазæйы æмæ фæд-фæдыл февзæргæ синдромтæ: 1) ивд реакцийы
синдром, 2) психикон дæлбарады синдром, 3) физикон дæлбарады синдром æмæ 4)
хроникон наркотизацийы фæстиуджыты синдром.

Иугонц Нациты Организацийы иртæстмæ гæсгæ, дунейы тæккæ парахатгонд наркотикон
буаргъæд у каннабис (гæнæй конд наркотиктæ), уымæй пайда кæнынц 150 милуан
адæймаджы бæрц. Уый фæстæ рапарахат амфетамины рæнхъы стимулятортæ
(метамфетамин, амфетамин æмæ экстази), 40 милуан адæймаджы бæрц. 30 милуан
адæймагæй къаддæр пайда кæнынц кокаинæй, 15 милуанæй къаддæр — опиаттæй (героин,
морфин, опий æмæ æндæртæ), уыдоны ’хсæн 10 милуан пайда кæнынц героинæй.

Документы саргъмæ гæсгæ, Уæрæсе у Европæйы стырдæр героины базар. Наркотиктæй чи
пайда кæны, ахæм удгоймæгты нымæц у 3-4 милуаны, уыдонæй æртыккаг хай — героины
пайдагæнджытæ. Уæрæсейаг официалон статистикæмæ гæсгæ[кæцæй ист у?], 2007 азмæ
наркоманты нымæцы саргъ у 360 мин адæймаджы (диспансерты регистрацигонд чи сты).
Æцæг наркоманты нымæц уымæй æртæ хатты фылдæр у.



https://os.wikipedia.org/wiki/%D0%9D%D0%90%D0%A2%D0%9E

НАТО (англ. North Atlantic Treaty Organization; фр. Organisation du traité de
l'Atlantique Nord, OTAN) у Цæгат Атлантикæйы бадзырды организаци,
хæстон-политикон блок, фæзындис 1949-æм азы. НАТО-йы дыууæ официалон æвзаджы сты
англисаг æмæ францаг. Организацийы штаб-фатер æрбынат кодта Брюсселы (Бельги).

НАТО 1949-æм азы арæзт куы æрцыдис, уæд æй Советон Цæдис банымадта, йе
’дасдзинад ын чи халы, ахæм хъуыддагыл. 1954-æм азы Берлины АИШ, Стыр Британи,
Франц æмæ Советон Цæдисы æддаг хъуыддæгты министртæ куы æрæмбырд сты, уæд
советон минæвæрттæн загъдæуыд, НАТО æрмæст хъахъхъæнæн организаци кæй у. Уæд
Советон Цæдис бахаста ахæм фæндон, зæгъгæ, иугæр НАТО айдагъ хъахъхъæнæн
организаци у, уæд Советон Цæдис дæр уырдæм бацæуа, фæлæ уыцы хъæппæрисыл
натойæгтæ не сразы. Уæд Советон Цæдис сарæзта, йæ политикæимæ разы чи уыдис,
уыцы паддзахæдты блок — Варшавæйы бадзырд.



https://os.wikipedia.org/wiki/%D0%9C%D0%B0%D1%87%D1%83-%D0%9F%D0%B8%D0%BA%D1%87%D1%83

Координатæтæ: 13°09′47″ х. у. 72°32′44″ н. д.﻿ / ﻿13.163056° х. у. 72.545556°
н. д. (G) (O)-13.163056, -72.545556

Мачу-Пикчу (кечуа æвзагæй - «зæронд цъупп») — сахар рагон Америкæйы, лæууы
нырыккон Перуйы террриторийыл. Ноджы ма Мачу-Пикчу арæх фæхонынц «арвы сахар»
кæнæ «мигъты сахар», иуæй-иухатт ма йæ фæхонынц «инкты сæфт сахар». Ацы сахар
сарæзтæуыд куыд уæлфæдзæхст хæххон адзон инкты номдзыд хицауиуæггæнæн
Пачакутекæй, йæ импери саст куы æрцыдис уымæй æнус раздæр, ома иу 1440-æм азы,
æмæ дзы цард æнхъæвзта 1532-æм азы онг, уæд инкты империйы территоримæ
æрбабырстой испайнæгтæ. 1532-æм азы йæ цæрджытæ мистерионæй фæдæлдзæх сты.
Мачу-Пикчуйымæ æнгæстæ уæлхохон сахар Чокекирао фæцардис дæргъвæтин рæстæг дæр,
1570-æм æзтæм.

Сахар лæууы хохаг рагъы цъуппыл цæугæдон Урубамбайы 2057 метры уæлдæр, нырыккон
Перуйы территорийыл.

Йæ хуымæтæг асмæ гæсгæ Мачу-Пикчуйы бон нæу егъау сахары ролмæ претензи хæссын —
200 бæстыхайæ фылдæр ды нæй. Сæйрагдæр уыдон сты кувæндæттæ, æфтауцтæ æмæ æндæр
æхсæнадон хъуыддæгтæн арæзт бæстыхæйттæ. Сæ фылдæр хай у хорз фæлгуыстгонд
дуртæй, кæрæдзимæ æнгом тард къæйтæй. Æнхъæлынц йæ хуылфы æмæ йæ алфæмбылай кæй
цардысты иу 1200 адæймаджы бæрц, уыдон уым табу кодтой Хуры хуыцау Интийæн, стæй
зайын кодтой хъæууонхæдзарадон культурæтæ террасæтыл.

400 азæй фылдæр ацы сахар уыдис рохуаты, æмæ лæууыдис афтидæй. Ссардта йæ
америкайнаг иртасæг Йеллы университетæй, профессор Хайрем Бингхем 1911-æм азы 24
июлы. Ардæм куы æрбахæццæ, хицауадæй йын цы хъахъхъæныны бал дихгон æрцыдис æмæ
лæппу-фæндагамонæгимæ, уæд дзы рабæрæг кодта зæххкусджыты. Куыд йын радзырдтой,
афтæ цардысты уым сæрибарæй, æнæ зæрдæмæнæцæугæ æрбацæуджытæй,æнæ чиновниктæй,
æфсадмæ „бархионты“ чи фыссы, æнæ хъалон æмбырдгæнджытæй. Уый йæдтæмæ ма ам
балæууыдысты фендтæгты уарзджытæ, уыдон ам ныууагътой гранитон къултыл сæ нæмттæ
æвзалыйæ фыстæй.

Ныгуылæйнаг хайы уæлвонг кæны сæйраг кувæндон нывондкæныны алтаримæ. Йæ ныхмæ
цæрæн квартал, æнгом арæзт у дыууæуæладзыгон хæдзæрдтæй. Сæ астæуты, раст куыд
лабиринты цæуынц нарæг фæндæгтæ æмæ асинтæ, арæх æрбакæнынц куымаумæ кæнæ
дæлджинаджы сæрмæ æвæрд терассæмæ.

Испайнаг конкистадортæ не рбахæццæ сты Мачу-Пикчумæ. Ацы сахар ничи фехæлдта.
Фæлæ цы у мæ цæмæн хъуыдис уый бæлвырд бæрæггонд не рцыдис. Цæмæн бахъуыдис
амайын сахар 2450 метры бæрзæндыл, паддзахады центрæй афтæ дард æвæрд раны. Нæу
бæрæг бæлвырд йæ цæрджыты нымæц дæр æмæ йæ цæг ном дæр.



https://os.wikipedia.org/wiki/%D0%9C%D0%B0%D1%80%D0%B8%D1%85%D1%83%D0%B0%D0%BD%C3%A6

Марихуанæ (исп. marijuana, marihuana), официалон ном каннабис — гæнæй исгæ
психоактивон хос. Адæймаджы организмыл тæфагдард сты гæны цы психоактивон
буарæдтæ ис, уыдон (каннабиноидтæ), се ’ппæтæй ахадæгдæр у -
дельтæ-9-тетрагидроканнабинол. Специалисттæ дзы уæлдайнымад кæнынц гæны æртæ
хуызы: Cannabis sativa, Cannabis indica æмæ Cannabis ruderalis, фæстагы
тетрагидроканнабинолы бæрц æппæты къаддæр у.

Ис цалдæр версийы йæ номы февзæрдæн. Фыццаг фыссгæ кой, дам, ыл скодта этногрæф
Джон Г.Бурк 1894 азы, куы ’мбарын кодта Рио-Грандейы былтыл цы зайæгой mariguan
зади, уыйы. Англисаг æвзагмæ бахауди Мексикæйæ рацæугæ кусджыты фæрцы æмæ уый
тыххæй нымад у, цыма "индейæгты" æвзагæй æрбайсгæ у. Фæлæ зайæгой йæхæдæг Ног
Дунемæ Зæрондæй ласт кæй уыди, уыйадыл "мæрихуанæ" этимологон баст кæнынц
китайаг, кæнæ семиттаг бынтимæ.

Индийы цы гæн фæлхас кæнынц, уый этæлоныл нымадау у æмæ дзы хицæн кæнынц æртæ
мыггагы: бханг, гæнджа æмæ чарас. С’ æдыхдæр æмæ асламдæр у бханг, истæуы хус
æмæ карст сыфтæртæй, æппытæй æмæ хъæдтæй. Ганджа та æвзæргæ у, хæрззылд кæмæ
цæуы, ахæм сылон гæны æмдидинтæй æмæ у бхангæй дууæ-æртæ хатт хъæддыхдæр. Чарас
у - сыгъдæг писи, Æввахс Скæсæны хуыздæр зонгæ у куыд гашиш.

Анашæ — сленг-ном мæрихуанæ æмæ гашишæн. Уырыссагаудзурæг адæмы ’хсæн апарахат
ис 1970-æм æзты, продуктты стыр импортимæ Чуйы дæлвæзæй. 1986-æм азæй фæстæмæ,
Айтматов Чингизы роман "Плахæ"-йы руаджы, ныхас "анашæ" ахъуызыд литературон
æвзагмæ æмæ дзы пайда кæнын райдыдтой канд публицистикæйы нæ, фæлæ ма аивадон
литературæйы дæр.

Ганджа — тауæн-гæны æмæ ма гæнæй конд психæтропон продуктты индиаг ном. Ганджа
рауадзынæн нæгуырдзуагъд сылон æмдидинтæ æркалынц иу рæдзæгъдмæ æмæ цæ къахæй
æртъæпп-æрътæпп кæнынц, кæнæ цæ чысыл тахынæгты хуызон стухынц; стæй цæ
ныууадзынц хурмæ, атухтытæ æмæ та сæ ахустæ кæнынц, цалынмæ æнæхъæн массæ суа
раст консистенци æмæ йе ’мдидинтæ та рауадзой фаг писи, цæмæй гæны кæрæдзийыл
хæцын кæна.

Гаши́ш (перс. حشیش‎, «хаше́ша» — «хус кæрдæг, хос») — психотропон буаргъæдты
æнæхъæн рæгъы иумæйæг ном, кæдон ма хонынц "каннабиноидтæ". Сæ иу, ТГК
(делтæ-9-тетрагидроканнабинол) у сæйраг психотропон хай гæны мидæг.



https://os.wikipedia.org/wiki/%D0%9C%D0%B0%D0%BC%D1%81%D1%8B%D1%80%D0%B0%D1%82%D1%8B_%D0%94%C3%A6%D0%B1%D0%B5

Мамсыраты Хабийы фырт Дæбе (райгуырдис 1909-æм азы 9 августы, Быдыры Дæргъæвсы —
амардис 1966-æм азы 21 августы) уыдис ирон фыссæг, поэт, драматург.

Мамсыраты Дæбе райгуырдис Цæгат Ирыстоны, Быдыры Дæргъæвсы. 1919-æм азы йын
бынат æркодтой Æрыдоны семинары цур пансионаты. Уым уый ахуыр кодта йæ сæхгæныны
онг (1921). 1924-æм Дæбе адарддæр кодта йæ ахуыр хъæууон скъолайы. 1926-æм азы
та бацыдис Ирыстоны педагогон техникуммæ. Ам Мамсыры-фырт уыдис, зындгонд
педагог Гуыриаты Гагуыдз йæ сæргъы кæмæн уыдис, уыцы литературон къорды уæнг.
Техникум каст куы фæцис, уæд 1930-æм азы райдыдта кусын ахуыргæнæгæй Заманхъулы
хъæуы скъолайы. Уыциу рæстæг ма фæсаууонæ ахуыр кодта Ростовы педагогон
институты литературон факультеты. 1933-æм азы Мамсыраты Д. бацыдис Ленинграды
истори, философи æмæ литературæйы институтмæ, фæлæ æртыккаг курсы фæстæ йе
’нæниздзинады уавæры фыдæй ныууагъта йæ ахуыр æмæ раздæхтис Ирыстонмæ. Ам Дæбе
куыста газеттæ æмæ журналты редакциты, уыдис Цæгат Ирыстоны фысджыты цæдисы
сæрдар, иу рæстæг ма уый равзæрстæуыд ЦИ АССР-ы Уæлдæр Советы депутатæй.



https://os.wikipedia.org/wiki/%D0%9C%D0%B0%D0%BB%D0%B0%D0%B3%D0%B0%D1%81%D0%B8%D0%B0%D0%B3_%D0%B0%D0%B4%C3%A6%D0%BC

Малагасиæгтæ (зæронддæр термин мальгашæгтæ, францаг номæй malgâche) у
Мадагаскары Республикæйы сæйраг адæмыхатт. Æдæппæт малагасиæгты нымæц у 20
милуаны бæрц. Дзурынц малагасиаг æвзагыл, бирæтæ зонынц францаг æвзаг дæр.

Малагасиæгты равзæрды фарста у вазыгджын. Сакъадахы рагон цæрджытæ негроидтæ нæ
уыдысты. Нæ эрæйы агъоммæ X-VI æнусты Мадагаскармæ лидзын байдыдтой
индонезиæгтæ. Семæ æрбахастой монголоидон антропологон хуыз, сæхи æвзаг, сæ
сæрмагонд культурæ. Индонезиæгтæ æмæ бынæттон знæмты кæрæдзион архайдæй равзарди
нырыккон малагасиаг адæм.

Малагасиæгты къухы бафтыд цалдæр размæдзыд паддзахады саразын, уыдонæй
тыхджындæр уыдис Имеринæ, меринæйы знæмы бæстæ. Имеринæйы таманы рæстæг уыдис
XIV æнус. XVI æнусы æвæрд æрцыд Тананаривейы сахары бындур, йæ ном нысан кæны
«мины сахар», йæ алфамбылай зæххытæ Имеринæйы паддзахадмæ чи байста, уыцы æфсад
мысынæн.

XVIII æнусы æлдариуæг кодта паддзах Рамбоазаламæ. Уый æнтыстджынæй иу кодта
Мадагаскары зæххытæ æмæ знæмтæ. Уый, дам, загъта: «Нæ арæн у денджыз». Афтæ дæр
разынди: æппæт сакъадах баиу ис иу паддзахады сконды.

XIX æнусы дæргъы хæдбар малагасиаг паддзахад сарæзта йæхи индустри, фæзындысты
дзы периодикон мыхуыр æмæ æнæниздзинады хъæхъхъанынад, лæвар ахуырадон системæ.
1896-æм азы Франц йæхимæ байста æппæт сакъадах, йе ’фсад тыхджындæр уыд, стæй
знæмты кæрæдзийы ныхмæ фæхыл кодтой, æмæ уый тыххæй.

Малагасиæгты фылдæр хай кусы хъæууон хæдзарады. Кæнынц пырындзы куыст, цæуынц
кæсагдзуаны, дарынц фос (зебу).



https://os.wikipedia.org/wiki/%D0%9C%D0%B0%D0%B7%D0%B0%D1%80%D0%B8%D0%BD%D0%B8,_%D0%94%D0%B6%D1%83%D0%BB%D0%B8%D0%BE

Кардинал Мазарини (æххæст ном: Джулио Раймондо Мадзарино кæнæ Маццарино; итал.
Giulio Raimondo Maz(z)arino, йæ францаг ном: Жюль Мазарен, фр. Jules Mazarin,
1602-æм азы 14 июль − 1661-æм азы 9 мартъи) уыди политикон архайæг æмæ Францы
фыццаг министр (1642-æм азæй). Министр ссис кардинал Ришельейы амæлæты фæстæ.

Райгуырдис 1602-æм азы 14 июлы Италийы облæст Абруццийы, Пешинейы сахаргонды.
Мазарини куыста хъомысджын кънйаз Колоннамæ. Æрыгон Джулио кънйазы рекомендацимæ
гæсгæ райдыдта кусын папы курийы, цыран уый равдыста йæхи арæхсджын дипломатæй.
1630-æм азы Мазарини арвыстæуыдис Францмæ, уым базонгæ ис Ришельеимæ æмæ афтæмæй
ссис йæ агент Италийы. 1635-æм азæй уыди папæйы минæвары Ромы. Ришельейы
протекцийы фæрцы 1636-æм азы ссис кардинал.

1648-æм азы сæрды Мазарини æмæ уæздæттæ, Парижы парламент, сæудæджергæнджытæ æмæ
æрмгусджыты тох Мазиринийы ныхмæ уыдис йæ тæккæ тæмæны. Августы Парижы æппæт
уынгтæ æхгæд уыдысты баррикадæтæй. Иуæй-иу тауыстæм гæсгæ тохгæнджыты зæрды
уыдис штурмæй байсын Лувр.



https://os.wikipedia.org/wiki/%D0%9B%D0%B8%D1%81%D1%81%D0%B0%D0%B1%D0%BE%D0%BD%D1%8B_%D1%81%D1%82%D1%8B%D1%80_%D0%B7%C3%A6%D1%85%D1%85%C3%A6%D0%BD%D0%BA%D1%8A%D1%83%D1%8B%D1%81%D1%82

Лиссабоны стыр зæххæнкъуыст, зæгъгæ, афтæ хуындæуы, 1755 азы 1 ноябры райсомæй
9:20 сахатыл чи æрцыдис, уыцы фыдбæллæх. Уый ныххæлæттаг кодта Португалийы
сæйраг сахар Лиссабон, æмæ нымад у историйы тæккæ æбуалгъдæр æмæ бынгæнæгдæр
зæххæнкъуыстытæй иуыл. Уый азарæй 6 минуты дæргъы фæмардысты 100 мин адæймаджы.
Сейсмикон æнкъуыстыты фæстæ уыдис зынгсирвæзт æмæ, Лиссабон былгæрон æвæрд кæй
ис, уый фыдæй бирæ бæллæхтæ æрхæссæг цунами.

Зæххæнкъуысты фæстæ Португалийы скарз ис политикон уавæр, уыимæ ацы фыдбæллæх
кæрон скодта, XVIII æнусы ма йын чи уыдис паддзахады уыцы колониалон амбицитæн.
Ацы æбуалгъ цау ссис дзырддаг Рухсады Дуджы философтæм, æмæ афтæмæй фæахъаз ис
теодицийы концепцийы сарæзтæн. Лиссабоны зæххæнкъуыст уыдис фыццаг ахæм, зонадон
æгъдауæй иртæст чи æрцыдис. Йæ раиртæст скодта сæрæвæрæн нырыккон сейсмологийæн.

Абоны бонмæ геологтæ куыд нымайынц, афтæмæй Лиссабоны зæххæнкъуысты магнитудæ
уыдис 9 баллмæ æввахс, йæ эпицентр та уыдис Атлантикон фурды, Сан-Висентийы
сынæгæй хуссар-ныгуылæны ’рдыгæй, 200 километры æддæдæр.

Сахар зæххæнкъуысты фæстæ ногæй рацаразыны куыстытæн разамынд лæвæрдта маркиз де
Помбал.



https://os.wikipedia.org/wiki/%D0%9B%D0%B0%D1%80%D0%B8%D0%B4%D0%B6%D0%B0%D0%BD%D0%B8,_%D0%90%D0%BB%D0%B8_%D0%90%D1%80%D0%B4%D0%B0%D1%88%D0%B8%D1%80

Али Ардашир Лариджани (перс. علی اردشیر لاریجانی; райгуырд 1958-æм азы
Эн-Наджафы) у ирайнаг политикон архайæг, Пысылмон уынаффæгæнæн æмбырды
сæргълæууæг (2008 азы 28 майæ). 2005-æм азы 14 августæй 2007-æм азы 20 актябрьмæ
куыста Националон æдасдзинады Уæлдæр уынаффæдоны нымæрдарæй. Куыста ма Ираны
Уæлдæр разамонæг аятолла Хаменеийы минæварæй Уынаффæдоны. Йæ бæрны уыдысты
националон æдасдзинады сæйраг фарстаты фæдыл баныхæстæ (переговоры), уыимæ,
ядерон программæмæ чи хауы, уыдон дæр.

1994–2004 азты Али Лариджани уыди националон радиофидиуæн компани «Ираны
пысылмон республикæйы хъæлæстæ»-йы президент.



https://os.wikipedia.org/wiki/%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%8B_%D0%BE%D0%B1%D0%BB%C3%A6%D1%81%D1%82

Кюстендилы облæст (болг. Област Кюстендил) у Болгарийы Хуссар-Ныгуылæн регионы
облæст. Йæ административон центр у сахар Кюстендил.

Цæгаты облæст æмарæн у Перничы облæстимæ, скæсæны — Софияйы облæстимæ, хуссары —
Благоевграды облæстимæ, ныгуылæны та — Серби æмæ Македониимæ.

Кюстендилы сахары йеддæмæ облæсты ма ис æндæр 6 сахары — Бобов-Дол, Бобошево,
Дупницæ, Кочериново, Рилæ æмæ Сапарева-Баня. Æдæппæт цæрæнуæтты нымæц у 182.

Кюстендилы облæсты лæууы болгайраг нацийы сæйрагдæр кувæн бынæттæй иу — Рилæйы
моладзандон. 1983 азы ЮНЕСКО йæ рахуыдта дунейы культурæйы хæзна. Хæххон
моладзандоны алфамбылай цы зæххытæ и, уыдоныл 1986 азы арæзт æрцыд заповедник
«Рилы моладзандоны хæхтæ» (3676,5 га).



https://os.wikipedia.org/wiki/%D0%9A%D0%BE%D0%BD%D0%B4%D0%BE%D1%82%D1%8C%D0%B5%D1%80

Кондотьертæ (итал. condotta-йæ — бардзырд æфсæддон куыстмæ райсыны тыххæй) —
XIV—XVI æнусты Италийы æфсæддон къордты разамонджытæ, уыдысты сахар-коммунæты
кæнæ паддзахты æфсæддон æххуырстытæ. Алы къорд дæр иу æрæмбырд ис йæ разамонæджы
алфамбылай, уый сидти æмæ уæгъд кодта балы, фыста бадзырдтæ (кондоттæтæ) хæстон
операцитæ кæныныл, иста мызд (soldo — «мызд», кæс салдат) æмæ фыста æххуырст
æфсæддонтæн. Афтæ дæр-иу уыд æмæ кондотьертæ ахстой хицауиуæг сахарты, æмæ
арæзтой синьоритæ. Кондотьерты рæнхъыты уыдис тынг бирæ авантюристтæ. Арæх
кондотьертæ мызд райсты фæстæ иу аивтой иу хæцджыты лагерæй иннæмæ æмæ сæ
æххуырсæгты тыхфæлгъауын кодтой.



https://os.wikipedia.org/wiki/%D0%9A%D0%B0%D1%80%D0%BB_%D0%9C%D0%B0%D1%80%D0%BA%D1%81

Карл Генрих Маркс (нем. Karl Heinrich Marx; 5 майы 1818 азы, Трир — 14 мартъийы
1883 азы, Лондоны) — гермайнаг философ, социолог, экономист, фыссæг, поэт,
политикон журналист, æхсæнадон архайæг. Йæ бакуысттæ систы коммунистон æмæ
социалон змæлды æмæ идеологийы бындуртæ, схуынгæйæ куыд «марксизм». Ахæм куыстты
автор, куыд «Коммунистон партийы манифест» (мыхуыр уыди 1848 азы) «Капитал»
(1867 азы). Йæ кæцыдæр куысттæ ма сты йе ’мвæнд Фридрих Энгелсимæ фыст.
райгуырди Триры, Австрийы, æмæ уыди æртыккæгæм сывæллон уираг авдакъат Генрих
Марксы бинонты. Йæ мад — Генриеттæ Прессбург, уыдис с. Неймегенæй, Нидерлæндты,
раввинты мыггагæй. 1817 азы, Къарлы фыд Генрих йæхи саргъуыдта (протестантад
райста), цæмæй тæрхондоны уынаффæгæнæгы хæсад ма фесафа. Йæ ус æмæ йæ сывæлæттæ
та аргъуыд æрцыдысты 1824—1825 æзты.

«Фейербахыл тезисты» Маркс ралæууыд æнæхъæн развæды материализм æмæ идеализмы
критикæимæ. Фыццагы фæнысан кодта йæ пассивон-фæлгæсæн характер, дыккагы та
критикæ кæны адæймаджы архайд айдагъ йæ монон уагæй кæй æмбарынц. Се дыууæйы
ныхмæ дæр Маркс æвæры практикæйы, кæцымæ кæсы куыд предметон æмæ материалон
архайдмæ. Уый нымайы æхсæнадон цард «уæвгæйæ практиконыл». Æурдыгæй, философимæ
Марксæй бахæсстæуы нæуæг предметон облæст — адæмы рацарæзтон архайды сферæ. Уый
æмбарын кæны идеалон, куыд материалоны рæдæмæн гоймаджы сæры. Маркс куыд
æнхъæлы, афтæ, хъуыдытæ æмæ идеатæ сты индивид æмæ ’хсæнады лæдæрæны мидæг,
хæссынц æрмæстдæр зæххон равзæрд æмæ цын ис бæрзондорганизацигонд материйы
миниуæг. Маркс йæ хъус дары зонады сæрмагонд хаймæ, куыд сæйраг ахадæн тыхмæ,
социалистон скондады. Уый æвдыстæуы сæрибар кооперативон фæллойы системæйы
хуызы.



https://os.wikipedia.org/wiki/%D0%9A%D0%B0%D0%B7%D0%B0%D0%BD%D0%BB%D1%8B%D0%BA

Казанлык (болг. Казанлък) у Болгарийы Старæ-Загорæйы облæсты сахар, Казанлычы
хъæубæстæйы административон центр. Лæууы дыууæ ахсджиаг фæндаджы тигъыл: София —
Бургас æмæ Велико-Тырново — Стара-Загорæ. Цæрджыты нымæц у 55 196 адæймаджы.

Сахары фендтæгты ’хсæн — дунейы стырдæр æмæ хуыздæр хъахъхъæд фракиаг зæппадз
æмæ розæты музей. Казанлык нымад у болгайраг розæйы зетийы куысты артдзæстыл.

Казанлычы стырдæр куыстуæттæй иу (4000 кусджытæй фылдæр) у хæцæнгæрзтæ уадзæн
завод «Арсенал». Уадзынц дзы Калашниковы автоматтæ, уæрæсейаг лицензимæ гæсгæ.



https://os.wikipedia.org/wiki/%D0%99%D0%BE%D1%81%D1%82_%D0%93%D0%B8%D0%BF%D0%BF%D0%B5%D1%80%D1%82

Йост Гипперт (/ˈjoːst ˈgɪpʰɐt/; райгуырдис 1956-æм азы 12 мартъийы
Винц-Нидервенигэрны — ныр у Хаттинген). Йост у гермайнаг лингвист æмæ
кавказолог, Франкфурты Иоганн Вольфганг Гётейы университеты Империаг
Æвзагзонынады институы абаргæ æвзагзонынады профессор æмæ фыссæг.

1972-æм азы каст фæци Эссен-Алтэнэссены (Essen-Altenessen) Лейбницы номыл гимназ
(Leibniz-Gymnasium). 1972-æм азæй 1977-æм азмæ Марбург æмæ Берлины университеты
абаргæ æвзагзонынад, индиаг иртасын, япойнаг иртасын æмæ китайаг иртасын ахуыр
скодта. Ахуыры фæстæ 1977-æм азы йæ диссертаци мыхуыры рауагъта. Йæ темæйы
диссертаци уыдис Индоевропæйаг æвзагты инфинитивон формæ дæттыйнаги синтаксис.

1997-æм азы Гуырдзыстоны сæйраг сахар Тбилиси Сулхан Саба Орбелиани-университеты
(Sulkhan Saba Orbeliani) кадджын профессор сси.



https://os.wikipedia.org/wiki/%D0%98%D1%80%D0%BE%D0%BD_%D0%BC%D0%B8%D1%84%D0%BE%D0%BB%D0%BE%D0%B3%D0%B8

Ирон мифологийы равзæрды архайдтой скиф — сæрмæт — алайнаг æмæ бынæттон кавказаг
знæмтæ. Ирон мифологи ахуыры æмæ иртасыны хъуыддыджы сæйрагдæр гуырæн сты Нарты
кадджытæ, сфæлдыстой сæ нæ рагфыдæлтæ нæ эрæйы агъоммæ VIII — VII æнусæй-нæ
эрæйы XIII — XIV æнустæм.

Термин "нарт" æмбарын кæнынц бирæ алыхуызты. Нарты эпосы иртасджытæн сæ
иуæй-иутæ дзырд "нарт" æмбарын кæнынц дыууæ ирон дзырдæй — "нæ арт", иннæтæ та
йæ бæттынц ирайнаг "нар"-имæ (нæлгоймаг). Аннæтæ та нарты адæмы "уынынц" Къаспы
денджызы былгæрæтты цы историон знамтæ цардис, уыдон. Зынгæ ахуыргонд Абайты
Васо куыд хъуыды кæны, афтæмæй "нарт" у монгойлаг дзырд "нара" — хур, алантæ —
ирæттæ йæ æрбайстой XIII — XIV æнусы, ома, Сызгъæрин Орда Цæгат Кавказы
æлдариуæг куы кодта, уыцы заман.

Кадджыты генезисы ирайнаг компонент кæй архайдта, уымæн æвдисæн сты эпосы иу
къорд хъайтары номы. (Уæрхæг, Æхсар, Уырызмæг, Ацæмæз, Ацырухс, Уастырджи,
Уацилла æмæ æнд.) Рагкавказаг компонентмæ хауынц эпосы иннæ хъайтарты нæмттæ
(Хуыцау, Реком, Тæтæртупп, Таранджелоз, Мыкалгабыртæ, Æфсати, Сафа æмæ ин.).
Нартзонджытæ — иртасджытæ нарты эпос дих кæнынц цалдæр сæйраг циклыл: Хуры,
тæрккъæвдаты, тотемон æмæ этногонион.

Ирон мифологи тынг хъæздыг у, чырыстон дины размæйы системæйы иугонд чи ’рцыдис,
ахæм равдыстытæй, фæлгонцтæй æмæ сюжеттæй. Муртакк хуыцæуттæй бирæтæ фæстæдæр
райстой чырыстон хуыз.



https://os.wikipedia.org/wiki/%D0%98%D1%80%D0%B0%D0%BD%D1%8B_%D1%8D%D0%BA%D0%BE%D0%BD%D0%BE%D0%BC%D0%B8%D0%BA%C3%A6

Ираны экономикæ националон кондады бæрцмæ гæсгæ дунейы ахсы 15-æм бынат, æмæ
Ныгуылæн Азийы, стæй ОПЕК-ы паддзахæдты ’хсæн у тæккæ стырдæр.

2007-æм азы ÆМП-йы бæрæггæнæнтæм гæсгæ Туркæй фæразæй ис, æмæ афтæмæй ссис æгас
Пысылмон дунейы стырдæр экономикæ. 2007-æм йæ ÆМП-йы бæрцуат уыди $852,6 млрд,
ÆМП-йы рæзт та — 5,8 %.

1970-æм азты агъоммæ Иран фыццаджыдæр уыди аграрон бæстæ. 1970-æм азты райдианы
хицауды сæрдар Амир-Аббас Ховейды кабинет ныгуылæйнаг, сæйрагдæр америкаг
компаниты фæрцы кодта экономикæйы индустриализаци æмæ арæзта ирайнаг куыстад
нырыкконгæнæн мадзæлттæ. Фæлæ ирайнаг æхсæнад къластæ æмæ сословитыл цæхгæр
дихгонд кæй уыди, стæй 1978-æм азы карз политикон уавæр, кæй сæвзæрди, уый охыл
«Урс революци» нæ радта, цы йын æнхъæлдтой, ахæм фæстиуджытæ. Ираны райдыдтой,
бирæ адæм кæм архайдтой, ахæм куыстурæдтытæ, куыстады бæрæггæнæнтæ та цæхгæр
æрхаудысты. 1979-æм азы февралы-апрелы уыди дугивæн рæстæг — æппæрст æрцыд сахы
режим æмæ Пысылмон революцийы фæрцы сфидар чынди дингæнджыты тыхбар. Пысылмон
республикæйы разамынд кæй расидти, уыцы ног экономикон курсы нысæнттæ уыдысты:
Ираны экономикæ ныгуылæйнаг паддзæхæдты дæлбарадæй суæгъд кæнын æмæ бæстæгты
куыдфылдæры куыстыл бафтауын.

1990-æм азтæм, революцийы размæйы бæрæггæнæнтимæ абаргæйæ, Ираны цæрджыты нымæц
фæдывæр ис, уыимæ ирайнæгты фылдæр хай сты æнахъомтæ. Бæстæгтæ райдыдтой ивылын
хъæутæй сахартæм æмæ уый æвзæрырдæм фæбæрæг ис. XX æнусы Иран сси хæлцы
продуктты стырдæр импортертæй иу.

Рапарахат ис автомобильтæаразыны къабаз, стæй дырыс машинæаразынад. Цæмæй
куыстады къабаз тагъддæр райрæза, уымæн хицауад активонæй кæны куыстуæтты
приватизаци. 2000-æм азты нал фаг кодтой экономикæ ифтонг чи кæны, уыцы
нефтгуысты хъарутæ æмæ уый охыл сæвзæрди электроэнергийы дефицит æмæ Иран
райдыдта æлхæнын тынг бирæ бензин фæсарæнты. 2007-æм азмæ, бæстæйы цы хардзгонд
чи цыди, уыцы бензины 40% уыди æрбаласгæ. Ахæм уавæр банывыл кæнынæн хицауад
аразы алыхуызон мадзæлттæ.



https://os.wikipedia.org/wiki/%D0%98%D1%80%D0%B0%D0%BD%D1%8B_%D0%B3%D0%B5%D0%BE%D0%B3%D1%80%D0%B0%D1%84%D0%B8

Иран ис хуссар-ныгуылæн Азийы, Хæстæг æмæ Астæуккаг Скæсæны арæны фæйнæфарс.
Цæгатырдыгæй йæ былгæрон æхсы Къаспы денджыз, хуссарырдыгæй — Персы æмæ Оманы
бакæлæнтæ. Сурзæххыл Иран æмарæн у авд паддзахадимæ: Азербайджан, Сомихыстон,
Афгъанистан, Ирак, Пакистан, Туркменистан æмæ Туркимæ. Уымæй уæлдай ма паддзахад
дих кæны Къаспы денджызы акватори Уæрæсе æмæ Хъазахстанимæ, Персы бакæлæн —
Кувейт, Сауды Арави, Катар, Бахрейн æмæ Араббы Иугонд Эмираттимæ, Оманы бакæлæн
— Оманимæ.

Йæ территорийы фæзуатмæ гæсгæ Иран ахсы 17-æм бынат (1 648 000 км²). Бæстæйы
цæгаты Гилян, Мазендеран æмæ Голестаны тæрфытæ, хуссар-ныгуылæны та Хузестаны
тæрфытæ нæ нымайгæйæ, Ираны территори у денджызы æмвæзадæй 900 метрæй
бæрзонддæр.

Хусхæссаг бæстыхъæд æмæ хохджын рельефы тыххæй Иранæн нæй фаг доны ресурстæ.
Бæстæйы ис зыбыты иунæг наудзæуæн цæугæдон — Карун.

Иран хъæздыг у къахгæ хæзнатæй, уæлдайдæр æвзалыдонгуыртæй (русск.
углеводороды). Нефты æвæрæнты бæрцмæ гæсгæ Иран ахсы æртыккаг бынат, æрдзон газы
— дыккаг. Иран ма хъæздыг у æвзалы, æфсæнæрзæт, марганец æмæ цинчы æвæрæнтæй.

Ираны территорийы фылдæр хай æмбæрзт у хæхтæй. Хæхты сæйраг рагъ у Загрос. Уый
адæргъ ис цæгат-ныгуылæнæй хуссар-скæсæнмæ 1500 километрыл. Загросы ис, сæ
бæрзæнд 3000 м фылдæр кæмæн у, ахæм цалдæр цъуппы. Иу ран (Фарсы) та — 4000
метрæй уæлдæр цъуппытæ. Иннæ дынджыр къæдзæхрагъ, Эльбурс (ивддзаггæнæн нæй
Кавказы хох Эльбрусимæ!), æрбынат кодта Къаспы денджызы былгæроны дæргъмæ.
Эльбурсы ис Ираны бæрзонддæр цъупп — хуыст вулкан Демавенд (денджызы æмвæзадæй
5610 метры бæрзонддæр).

Ираны нæй стыр цæугæдæттæ, ис дзы æрмæст иунæг наудзæуæн дон — Карун. Уый гуыры
Загросы æмæ фылдæр кæлы бæстæйы хуссар-ныгуылæны, Хузестаны территорийыл.
Цæугæдонылдзог транспорт пайдагонд цæуы сæйраджыдæр сахартæ Ахваз æмæ
Хорремшехры ’хсæн, Карун цæугæдон Арвандрудмæ кæм бакæлы, уыцы 180-километрон
фадыгыл. Каруны иумæйаг дæргъ у 950 км. Иннæ ахадгæ цæугæдæттæ сты Кархе, Дез
æмæ Заянде.

Афæдзы дæргъы чи никуы басур вæййы, бæстæйы уыцы донуæттæй иу у цæхджын цад
Урмия Хуссар Азербайджаны. Æниу, йæ цæххарæхы тыххæй удæгас организмтæ дзы нæ
цæрынц. Ираны иннæ цадтæ: Бахтаган, Гавхуни, Нейриз, Паришан, Неор, Саве. Цалдæр
чысыл цады ма ис бæстæйы скæсæны — Систан æмæ Белуджистаны, Афгъанистан æмæ
Пакистанимæ цы арæн ис, уымæ хæстæг. Ираны цы цыбырнымæц æдзæхх цадтæ ис, уыдон
æрбынат кодтой Эльбурсы хохрæбын, Тæхранæй цæгатырдыгæй.

Ираны уæлиуæг кæны ариадон бæстыхъæд. Къаспы денджызы былгæроны дæргъмæ
территорийыл ис субтропикон бæстыхъæд.

Персы æмæ Оманы бакæлæнты былгæрæттæ сты æнтæф æмæ уымæл тропикон бæстыхъæды
зонæйы. Уымы зымæгон температурæ у +16...18°С, сæрдыгон — +24…30°С. Абаргæйæ дзы
афæдзмæ æруары бирæ дæлдзырæттæ (русск. осадки): хæхты фæхстыл 1000 миллиметрмæ
’ввахс, быдырбæсты — 600 миллиметры онг.



https://os.wikipedia.org/wiki/%D0%98%D1%80%D0%B0%D0%BD%D1%8B_%C3%A6%D1%84%D1%81%C3%A6%D0%BD%D0%B2%C3%A6%D0%BD%D0%B4%C3%A6%D0%B3%D1%82%C3%A6

Ираны æфсæнвæндæгтæ (перс. شركت راه آهن جمهوری اسلامی ایران) у Ираны Пысылмон
республикæйы æфсæнвæндæгты паддзахадон компани-оператор. Тæфæйдзу фыццаг
æфсæнвæндагон хахх Ираны байгом чынди 1914-æм азы сахартæ Тебриз æмæ Джульфайы
’хсæн, Уæрæсейы империйы арæнмæ хæстæг. 1916-æм азы æфсæнвæндаг фæзынди Систаны.
Трансирайнаг æфсæнвæндаг кусын райдыдта 1939-æм азы. Уый баиу кодта Къаспы
былгæроны порт Торкеман æмæ сахар Шапур (ныртæккæ — Бендер-Хомейни) Персайнаг
бакæлæны былгæрон. Уыцы фæндагыл Фыдыбæстæйы Стыр хæсты рæстæг цыди æххуыс
Советон Цæдисмæ ленд-лизмæ гæсгæ.



https://os.wikipedia.org/wiki/%D0%98%D1%80%C3%A6%D1%82%D1%82%C3%A6

Ирон адæм (ир, ирæттæ) cты адæмыхатт, сæ фылдæр хай цæры Ирыстоны (уыдонæй Цæгат
Ирыстоны 409 мин адæймаджы). Ирæттæ дзурынц ирон æвзагыл, уыдонæй се ’ппæт дæр
сты дывзагон (зонынц ма уырыссаг æвзаг, цалдæр раны та — гуырдзиаг кæнæ туркаг).

Ирон æвзаг дих кæны дыууæ диалектыл: ирон æмæ дыгурон. Уыдоныл дзурæг адæмы
хонынц ир æмæ дыгур.

Ирон адæмы истори нын куыд амоны, афтæмæй сæ рагфыдæлтæ — скифтæ, сæрмæттæ æмæ
алантæ — кодтой цæугæ цард. Фæстагмæ сæ байзæддæгтæ æрбынат кодтой Кавказы хæхты
хуссар æмæ цæгат фæрстыл. Кодтой зæххы куыст, дардтой фос, цыдысты æххуырсты æмæ
кодтой цуан дæр. Сæ царды сæм иууыл пайдайагдæр фæкастис фос дарын, уæлдайдæр та
лыстæг фос: фыстæ, сæгътæ.

Иу версимæ гæсгæ дзырд «ирон» рацыди дзырд «арийон»-æй (آریا, ārya, aryien —
«уæздан»). Фæлæ номдзыд иранист Абайты Васо ацы гипотезæимæ разы нæ уыд.

Æндæр æвзæгтæй фылдæрыл ирæтты хонынц «осетины», «ossetians». Уый рацыди,
«ოსეთი», зæгъгæ, уыцы гуырдзиаг дзырдæй [osetʰi].

Турчы цæрынц 20-36 мин ироны — XIX æнусы Османты империмæ чи ралыгъдысты, уыцы
пысылмон ирæтты байзæддæгтæ.

Венгрийы XIII æнусæй цæрынц ясаг адæм, сæ равзæрдмæ гæсгæ сты ирон. Кæд се ’ппæт
дæр нал дзурынц иронау, уыдоны ’хсæн рæзы национ хиæмбарынад, æмæ фидар кæнынц
Ирыстонимæ бастдзинæдтæ.



https://os.wikipedia.org/wiki/%D0%95%D1%82%D0%B8%D0%BC_%D0%AD%D0%BC%D0%B8%D0%BD

Етим Эмин (йе ’цæг ном у Магомед-Эмин, Севзиханы фырт (Етим тæлмац кæны куыд
«Сидзæр»); 1838-æм аз, Цилингы хъæу, ныртæккæйы Дагъистаны Курахы район —
1884-æм аз, Ялцугары хъæу, ныртæккæйы Дагъистаны Сулейман-Стальскийы район) уыди
лекъаг поэт æмæ лекъаг фысгæ литературæйы бындурæвæрæг.

Райгуырдис тæрхоны лæджы бинонты ’хсæн. Медресейы сахуыры фæстæ райдыдта кусын
йæ фыды бæсты тæрхондоны, фæлæ рæхджы йæ бахъуыди ныууадзын уыцы бынат. Етим
Эмин уыди фыццаг ахæм лекъаг, йæ мадæлон æвзагыл æмдзæвгæтæ фыссын чи райдыдта
(араббаг дамгъæтæй). Йе сфæлдыстады ис куыд граждайнаг («1877-æм азы растад»,
«Хæлæрттæн», «Дунейæн»), афтæ лирикон уацмыстæ дæр. Эмин сфидар кодта лекъаг
поэзийы ног формæтæ, уыдонимæ астуæнгон силлабикон рæнхъ æмæ рефренон рифмæ.



https://os.wikipedia.org/wiki/%D0%94%D0%B7%D1%83%D1%86%D1%86%D0%B0%D1%82%D1%8B_%D0%A5%D0%B0%D0%B4%D0%B7%D1%8B-%D0%9C%D1%83%D1%80%D0%B0%D1%82

Дзуццаты Аранбеджы фырт Хадзы-Мурат (райгуырдис 1935-æм азы 1 январы Хуссар
Ирыстоны Знауыры районы — амардис 2000-æм азы 1 июны Дзæуджыхъæуы) уыдис зынгæ
ирон поэт, литературон критик, публицист æмæ æхсæнадон архайæг.

1952-æм азы сыгъзæрин майданимæ каст фæцис Хъорнисы астæуккаг скъола æмæ ахуыр
кæнынмæ бацыдис Мæскуыйы А.М.Горькийы номыл Литературон институтмæ, каст æй
фæцис 1957-æм азы.

1970-æм азы Дзуццаты Х.-М. бахъахъхъæдта кандидатон диссертаци Гуырдзыстоны ССР
Зонæдты Академийы Ш. Руставелийы номыл гуырдзиаг литературæйы историйы институты
ахæм темæйыл: «Фыдыбæстæйы Стыр хæст ирон советон поэзийы». Диссертаци
Дзуццайы-фырт бахъахъхъæдта ирон æвзагыл.

1957 азæй 1959 азмæ куыста Хуссар Ирыстоны рауагъдады редакторæй. 1959 азæй 1972
азмæ куыста Уанеты З. Н. номыл Хуссар Ирыстоны зонад-иртасæн институты кæстæр
зонадон кусæгæй. 1972 азæй 1985 азы январьмæ та ацы институты хистæр зонадон
кусæгæй. 1985-1986 азты уыд зонад-иртасæн институты ахуыргонд нымæрдар. 1986 азы
кæрон æвзæрст æрцыдис Хуссар Ирыстоны фысджыты цæдисы бæрнон нымæрдарæй. Уый
фæстæ куыста газет «Хуссар Ирыстон»-ы редакторы хæдивæгæй стæй та – редакторæй.
1994 азы июлы мæйы газет «Хуссар Ирыстон»-ы редактор суæвгæйæ раздæхта газетæн
йæ фыццаг ном – «Хурзæрин» (1924 азы 1 январы фыццаг ирон паддзахадон газет
Хуссар Ирыстоны рацыдис ахæм номимæ).

1995 азæй 2000 азмæ ома йа царды фæстаг бонмæ куыста Республикæ Цæгат
Ирыстон—Аланийы фысджыты цæдисы журнал «Мах дуг»-ы поэзи æмæ драматургийы хайады
сæргълæууæгæй.

1961 азæй уыд Советон Цæдисы Фысджыты цæдисы уæнг. 1987 азы та йæ критикон уацты
æмбырдгонд «Рæстæг æмæ литературæйы» руаджы сси Хетæгкаты Къостайы премийы
лауреат.

Йæ фыццаг æмдзæвгæтæ мыхуыры фæзындысты цыппæрдæс азы йыл куы цыдис, уæд. Ирон
литературæйы йын ис йæхи сæрмагонд æрмдзæф, йæ поэзийы дарæнбæстагон публицистон
здæхт ирдæй кæй зыны æмæ асинтæй æмдзæвгæвæрдæй кæй фыста, уый тыххæй йæ хонынц
«ирон Маяковский».

1956-æм азы рацыдис йæ фыццаг поэтикон чиныг «Фыццаг ныхас». Уый фæстæ
фæзындысты «Романтикæ», «Рæстæджы дымгæ», «Къæвдайы кафт», «Фæдисы æртытæ»,
«Азты æфсарм», «Азæй азмæ», «Удæгасæй удæгасдæр», сабитæн фыст æмдзæвгæтæ æмæ
поэмæтæ.

Дзуццайы-фырт ирон æвзагмæ ратæлмац кодта бирæ уацмыстæ уырыссаг, белоруссаг,
сомихаг, гуырдзиаг æмæ æндæр æвзæгтæй.

2005-æм азы майы Цхинвалы сбæрæг кодтой Дзуццаты Хадзы-Мураты райгуырдыл 70 азы
сæххæсты юбилей. Юбилеймæ æрбацыдысты Хуссар Ирыстоны президент Кокойты Эдуард,
парламенты сæрдар Гасситы Знауыр æмæ бирæ æндæр официалон адæймæгтæ æмæ
культурæйы архайджытæ. Изæры амонæг уыд Паддзахадон драмон театры сæйраг
режиссёр Дзуццаты Тамерлан.



https://os.wikipedia.org/wiki/%D0%94%D0%B6%D1%8B%D0%BA%D0%BA%D0%B0%D0%B9%D1%82%D1%8B_%D0%A8%D0%B0%D0%BC%D0%B8%D0%BB

Джыккайты Федыры фырт Шамил (1940 — 2011) уыд ирон фыссæг, поэт, ирон литературæ
иртасæг, профессор æмæ æхсæнадон архайæг. Куыста ЦИПУ-йы.

Джыккайты Шамил райгуырдис Хуссар Ирыстоны Дзомагъы хъæуы 1940-æм азы. 1952-æм
азы йæ бинонтæ ралыгъдысты Цæгат Ирыстонмæ æмæ æрцардысты Камбилеевкæйы хъæуы.
Шамил каст фæци астæуккаг скъола, Цæгат Ирыстоны паддзахадон педагогон институты
филологон факультет æмæ ЦИНИИ-ы аспирантурæ. Куыста телевизион студийы. Фæстæдæр
та уыдис Цæгат Ирыстоны паддзахадон университеты ирон филологийы факультеты
декан.

Поэты æмдзæвгæты фыццаг чиныг «Æфсарм» рацыди 1964-æм азы. Уый фæстæ ма рауагъта
фондз поэтикон æмбырдгонды. Сæ сæйрагдæртæ сты «Æхсæвы æртытæ» (Ордж., 1990) æмæ
«Саст дзæнгæрæг» (Дз., 2000).

Шамил канд поэт нæу, фæлæ драматург, прозаик, литературæиртасæг æмæ тæлмацгæнæг
дæр. Йæ пьесæтæ «Хъодыгонд зæд» æмæ «Цомахъ» æвæрд æрцыдысты Ирон театры
сценæйы. Джыккайы-фырт бирæ бакуыста ирон фысджытæй иукъорды сфæлдыстадон бынтæ
бабиноныг кæныныл æмæ джиппы рауадзыныл, ныффыста Коцойты Арсены, Брытъиаты
Елбыздыхъойы, Гæдиаты Цомахъы, Барахъты Гинойы, Байаты Гаппойы, Нигеры, Плиты
Грисы, Цæрукъаты Алыксандры æмæ иннæты сфæлдыстадон портреттæ. 2002-æм азы та
рауагъта «Ирон литературæйы истори (1917—1956)». Ацы куыст автор ныффыста иронау
æмæ стыр ахъаз у канд студенттæн нæ, фæлæ скъолаты ахуыргæнджытæн дæр.

Шамил ирон æвзагмæ раивта Шекспиры «Къарол Лир», Софоклы «Эдип-паддзах», Э.
Ростаны «Сирано де Бержерак», У. Сарояны, Р. Лоуренсы, Ж. Шехадейы драмæтæ,
Байроны, Бёрнсы, Лермонтовы æмæ бирæ æндæр авторты уацмыстæ.

2011-æм азы 26 майы Джыккайты Шамилы мард ссардтой Дзæуджыхъæуы хуссары, куыд
фехъусын кодтой барадхъахъхъæнджытæ, уый амардис цæфтæй. Цæуы слест.

2012-æм азы 29 майы ЦИПУ-йы байгом кодтой Джыккайты Шамилы номыл аудитори. Уым
фыссæн фæйнæджы сæрмæ Къоста æмæ Абайты Васойы хуызистыты ’хсæн кадджын бынат
бацахста Шамилы портрет дæр. Хатæнæн йæ иннæ кæрон къулыл ирон æмæ уырыссаг
кълассикты хуызистыты бынмæ скъапыты æмæ стъолтыл Шамилы сфæлдыстад æнæхъæнæй:
чингуытæ, уацтæ, наукон куыстытæ. Къултыл — йе ’мдзæвгæтæй скъуыддзæгтæ.



https://os.wikipedia.org/wiki/%D0%94%D0%B0%D1%80%D0%B8%D0%BE,_%D0%A0%D1%83%D0%B1%D0%B5%D0%BD

Рубен Дарио (исп. Rubén Darío, æххæстæй йæ ном уыд Félix Rubén García Sarmiento;
18 январы 1867 — 6 февралы 1916) уыд Никарагуæйы поэт, зындгонд журналист æмæ
дипломат, испайнаг модернизмы бындурæвæрæг.

Уый райгуыры Метапæйы, Никарагуæйы чысыл сахары (йæ ныртæккæйы ном у
Сьюдад-Дарио), коммерсанты бинонты ’хсæн. Рубен кæсын базыдта 3-аздзыдæй,
æмдзæвгæтæ фыссын райдыдта 12-аздзыдæй (зындгонд у, 1879-æм азы кæй ныффыста,
уыцы сонет).

Уый бирæ балц кодта Централон æмæ Хуссар Америкæйы, бирæ азты дæргъы царди
Парижы.

Йæ зындгонддæр чингуытæ сты «Sinfonia en gris mayor», «Sonatina», «Cancion de
otono», «Azul», «Cantos de vida y esperanza» æмæ æндæртæ. Йæ политикон
æмдзæвгæтæ систы сандинистты пропагандæйы хотых, хуымæтæг адæм разæнгард кодтой
америкаг империализмы ныхмæ.



https://os.wikipedia.org/wiki/%D0%94%D0%B0%D0%BB%D0%BC%D0%B0%D1%86%D0%B8

Координатæтæ: 43°48′46″ ц. у. 16°13′08″ с. д.﻿ / ﻿43.812778° ц. у. 16.218889°
с. д. (G) (O)43.812778, 16.218889

Далмаци (хорв. Dalmacija, итал. Dalmazia, лат. Dalmatia) у историон бæстæ
Балканы æрдæгсакъадахы цæгат-ныгуылæны, Адриатикæйы денджызы былгæрон. Йæ фылдæр
хай хауы нырыккон Хорватийы паддзахадмæ, чысылдæр хай та — Черногоримæ.

Рагæй Далмацийы цардысты иллириаг знæмтæ — далматтæ, либурнтæ æмæ æндæртæ, стæй
уыдон йеддæмæ кельттæ æмæ фракиæгтæ.

Нæ эрæйы агъоммæ IV æнусы адриатикон былыл фæзындысты грекъаг колонитæ.
Фæстæдæр, 229-æм, 228-æм æмæ 219-æм азты бæстæмæ бырсын райдыдтой ромæгтæ.
Далмаци сси ромаг дунейы ахсджиагдæр бæстæтæй иу, суанг иуæй-иу императортæ
уыдысты далмациаг равзæрдæй — зæгъæм, Диоклетиан.

VI æнусæй Далмаци уыдис Византийы дæлбар. Византиаг хицауиуæд даргъ нæ ахæста
æмæ Далмаци байсын байдыдтой хорватæгтæ æмæ сербæгтæ.

IX æнусы далмациаг сахартæ уыдысты Хорватийы паддзахады сконды, XII æнусæй та
фесты Венгрийы дæлбар.

Дæргъватин рæстæг, 1420—1797, Далмаци (сахар Дубровничы йеддæмæ) уыдис Венецийы
республикæйы зæхх. XVI æнусы регионы мидæггаг хай байста Османты импери.

1945-æм азы Далмаци дихгонд æрцыдис Хорвати æмæ Черногорийы ’хсæн иумæйаг
федералон паддзахад Югославийы сконды.



https://os.wikipedia.org/wiki/%D0%93%D0%B8%D0%B1%D1%80%D0%B0%D0%BB%D1%82%D0%B0%D1%80%D1%8B_%D0%B4%D0%BE%D0%BD%D0%BA%D1%8A%D1%83%D0%B1%D0%B0%D0%BB

Гибралтары донкъубал (исп. Estrecho de Gibraltar, англ. the Strait of Gibraltar,
араб. مضيق جبل طارق‎‎‎‎, лат. Fretum Gaditanum) у, Пиренейты æрдæгсакъадах æмæ
Африкæйы цæгат-ныгуылæйнаг донбылты ’хсæн чи кæлы, уыцы донкъубал; бæтты
Зæххастæуы денджыз æмæ Атлантикон фурд.

Йæ хæрзвадат географион уавæры руаджы Гибралтары донкъубалæн ис стыр экономикон
æмæ стратегион ахадындзинад. Донкъубалы былтыл æрбынат кодтой Испанийы порттæ
Сеутæ, Ла-Линеа, Альхесирас, стæй Мароккойы порт Танжер. Ис ам Стыр Британийы
эксклав — Гибралтар.

2003-æм азæй фæстæмæ Испани æмæ Марокко иумæ иртасынц донкъубалы бын
æфсæнвæндаджы (æмæ/кæнæ автомобилон) тъунел саразыны фарста. Ис егъау хиды
проекттæ дæр.



https://os.wikipedia.org/wiki/%D0%93%D0%B5%D1%80%D0%B3%D0%B5%D1%82%D1%8B_%D0%B0%D1%80%D0%B3%D1%8A%D1%83%D0%B0%D0%BD

Гергеты аргъуан (гуырдз. წმინდა სამება [цъминда самеба]) — Æртæиуоны аргъуан
Гергеты хъæуы Гуырдзыстоны.

Цы ран ис, уый денджызы æмвæзадæй у 2170 метрæй бæрзонддæр. Æрбынат кодта Сæнайы
хохрæбын, Арвыкомы фæндаггæрон гуырдзиаг хъæу Гергеты, Терчы фæрсагдон Чхерийы
рахизварс, Сæнайы посёлочы хæдсæрмæ. Аргъуанмæ фистæгæй цæуын хъæуы æртæ сахаты
бæрц, ис хæдтулгæйæ дæр схизæн — уый сахаты ’рдæг ахсы.

Арæзт æрцыд XIV æнусы. Аргъуаны цур ис, астæузаманæй чи баззади, ахæм
дзæнгæрæгдон. Тбилисмæ перс куы бырстысты, уæд Гергеты рæстæгмæ æфснайд æрцыд
Сыгъдæг Нинойы дзуар.

Советон заман аргъуан уыди æхгæд. ССРЦ-ы фехæлды фæстæ аргъуан фæстæмæ радтой
Гуырдзиаг православон еклезийæн.



https://os.wikipedia.org/wiki/%D0%93%D0%B0%D0%BD%D0%B4%D0%B8,_%D0%A1%D0%BE%D0%BD%D1%8F

Соня Ганди (хинди सोनिया गाँधी; райгуырд 1946-æм азы 9 декабры Италийы сахар
Лусианæйы) — Индийы зындгонддæр политиктæй иу, Индийы националон конгрессы ныры
раздзог (1998-æм азæй), Индийы раздæры премьер-министр Раджив Гандийы идæдз ус.

Райгуырд Италийы куыд Соня Антония Майно (йæ гæххæттытæм гæсгæ Эдвиге Антония
Альбинæ Майно, итал. Edvige Antonia Albina Maino). Йæ ныййарджытæ — Антонио æмæ
Паола Майно. Соняйы фыд Дыккаг дунеон хæсты рæстæг советон уацары бахауд. Уый
фæстиуæгæн стыр нымд кодта уæрæсейаг истори æмæ культурæйæн, æмæ уый охыл йе
’ртæ чызгæн радта уырыссаг нæмттæ. Антонио фæмард 1983-æм азы, Соняйы мад æмæ йæ
дыууæ хойы ныр дæр цæрынц Италийы, Орбассанойы цур.

1965-æм азы Соня Майно æрбацыд Кембриджмæ англисаг æвзаг ахуыр кæнынмæ. Уым
базонгæ кодта йæ суинаг лæгимæ — уый ахуыр кодта Кембриджы университеты. 1968-æм
азы уыдон скодтой чындзæхсæв Нью-Делийы, уый фæстæ Соня æрцарди йæ лæджы мад
Индирæ Гандийы хæдзары. Индирæ Ганди уыд Индийы премьер-министр 1966—1977 æмæ
1980—1984 азты.

Индирæ Гандийы фæндыди, цæмæн йæ фæдыл йæ кæстæр фырт Санджая Ганди цæуа. Раджив
Ганди уæд граждайнаг авиацийы тæхæгæй куыста. 1980-æм азы та, Санджай куы
фæмард, Раджив активонæй политикон архайдыл ныллæуыд. Йæ мад куы фæмардтой
1984-æм азы, уый сси бæстæйы премьер-министр.



https://os.wikipedia.org/wiki/%D0%93%D0%B0%D0%BC%D1%81%D0%B0%D1%85%D1%83%D1%80%D0%B4%D0%B8%D0%B0,_%D0%97%D0%B2%D0%B8%D0%B0%D0%B4

Звиад Константины фырт Гамсахурдиа кӕнӕ Гамсахурдия (гуырдз. ზვიად კონსტანტინეს
ძე გამსახურდია; 31 мартъийы 1939 — 31 декабры 1993), диссидент, ахуыргонд æмæ
фыссæг, Советон Цæдисы фехæлды фæстæ Гуырдзыстоны фыццаг президент. Уыцы бынатыл
йæ раивта Эдуард Шеварднадзе.

Йæ фыд Константин Гамсахурдиа (1883-1975) уыдис XX æнусы зындгонд гуырдзиаг
фыссæг. Звиад сахуыр ис филологыл æмæ йæ профессионалон карьерæ райдыдта куыд
тæлмацгæнæг æмæ литературон критик.

1955 азы Звиад Гамсахурдиа йе ’мбал Мераб Коставаимæ бындур æрæвæрдта сусæг
къордæн æмæ йыл сæвæрдта ном Горгаслиани (афтæ хуындис рагон Гуырдзыстоны
паддзæхты тырыса). Уыцы къорд хæлиу кодта хъусынгæнинæгтæ адæймаджы барты халыны
цауты тыххæй.

1956 азы Гамсахурдиа ахст æрцыдис, советон русификацийы политикæйы ныхмæ Тбилисы
цы демонстраци уыдис, уым. 1958 азы Гамсахурдиа ногæй æрцыдис ахст
антикоммунистон литературæ æмæ прокламациты хæлиу кæныны тыххæй. Æхсæз мæйы
арвыста психиатрион рынчындоны, уым ын радтой диагноз «психопат
декомпенсациимæ».

1972 азы коррупцийы ныхмæ кампанийы рæстæджы Гамсахурдиа сси номдзыд æмæ райста
католикон дин Гуырдзыстоны православон еклезийы. Гамсахурдиа уыди адæймаджы
барты хъахъхъæныны хъæппæрисджын къорды бындурæвæрджытæй иу (1973).

1974 азы Гамсахурдиа уыдис фыццаг ахæм гуырдзиаг, Æхсæнадæмон Амнистийы (Amnesty
Internetional) уæнг чи ссис.

1976-æм азы уый сси Гуырдзыстоны Хельсинкийы къорды бындурæвæрджытæй иу. 1989-æм
азы къордæн рардæуыд æндæр ном — Гуырдзыстоны Хельсинкийы цæдис. Уыцы адæймаджы
бартыл организацийæн Гамсахурдиа уыд йæ сæрдар.

Гамсахурдиа уыд архайдмæ тынг разæнгард сусæг самиздатон рауадзджыты
организациты, кæцытæ уагътой политикон периодон газеттæ. Се ’хсæн ахæмтæ: «Окрос
сацими» («Сызгъæрин царм»), «Сакартвелос моамбе» («Гуырдзыстоны фидиуæг»),
«Сакартвело» («Гуырдзыстон») æмæ «Матиан» («Уацфыст»). Архайдта, Мæскуыйы чи
цыдис, уыцы периодон рауагъд «Ныртæккæйы цауты хроникæ»-йы (редактор Сергей
Ковалев).

Йæ фæдыл йын кæй цыдысты йæ хъуыдыты тыххæй æмæ йæ хаттæй-хатт ахæстоны кæй
кодтой, уымæ нæкæсгæйæ, Гамсахурдиа бирæ хæттыты аирвæзтис карз æфхæрдæй.
Æвæццæгæн, уый уыдис йæ мыггаджы ахадындзинад æмæ йæ политикон бастдзинады
фæрцы. Йæ амонд æй ахаста Хельсинкийы къорд Советон Цæдисы Леонид Брежневы
хицауиуæджы лæмбынæг къуылымпы куы сси, уæд.

Уæд Советон Цæдисы уыди æппæтадæмон асырд адæмон бартыл активистты. Гуырдзыстоны
хицауад, Эдуард Шеварднадзе Гуырдзыстоны коммунистон партийы фыццаг нымæрдар куы
уыди, ахæстоны бакодтой Гамсахурдиайы æмæ йе ’мбал диссиденты Мераб Коставайы.
Ацы дыууæ адæймагæн рахастой тæрхон — æртæ азы каторгæйы куыстыты æмæ æртæ азы
бæстæйы фæсарæн арвыст антисоветон архайды тыххæй.

Уыдон ахæст йæхимæ æркæсын кодта æхсæнадæмон организацитæ æмæ хицауиуæггæнджыты,
АИШ-ы Конгрессы сæргълæууæг 1976 азы рæгъмæ рахаста фæндон, цæмæй Гамсахурдиа
æмæ Коставайы лæвæрд æрцыдаид Нобелы сабырдзинады преми. Костава уыд æрвыст
Сыбырмæ, Гамсахурдиа та — Дагъистанмæ.

1979 азы июны Гамсахурдиа суæгъдæуыд ахæстæй æмæ амнисти конд, фæлæ йæ амнистийы
уавæртæ сты гуырысхойаг, уый тыххæй æмæ ахæстоны уыди йе ’мгъуыдæй æрмæст дыууе
азы. Коставa фæци ахæстоны 1987 азмæ.

Æвæццæгæн, фæуæлахиз уæвынмæ бæлгæйæ, Звиад йæ зонадон карьерæ дæр нæ уагъта.
Уый уыди Гуырдзыстон литературæйы институты, Гуырдзыстоны зонæдты академимæ чи
хауди, иртасджыты хистæр кусæг (уæнг) (1973-1977, 1985-1990), Гуырдзыстон
паддзахадон университеты профессор (1973-1975, 1985-1990), Гуырдзыстоны Фысджыты
цæдисы уæнг (1966-1977, 1985-1991), филологийы æппæт къабæзты уыдис философион
зонæдты кандидат (1973) æмæ 1991-æм азы фæстæ зонæдты доктор.

Гамсахурдиа ныффыста бирæ зынгæ литературон уацмыстæ æмæ монографитæ; уый скодта
бритайнаг, францаг æмæ америкаг литературæйæ тæлмацтæ. Уыдоны ’хсæн уыдысты:
Шекспиры куыстытæ, Т. С. Элиоты куыстытæ, Бодлеры куыстытæ.

Гамсахурдиа уыди Шота Руставелийы сфæлдыстады зынгæ иртасæг æмæ ибераг-кавказаг
культурæйы истори иртасæг.

Советон разамонæг Михаил Горбачёв йæ æргом кæныны политикæ куы райдыдта, уæд
Гамсахурдиа ахъазыд сæйраг роль дзыллон сæрибаргæнæн змæлдты аразыны
Гуырдзыстоны (1987-1990 æзты), кæцыты йемæ цыди Мераб Костава. Мераб Коставайы
рауагътой ахæстонæй 1987 азы. 1988 азы Гамсахурдиа сси Сыгъдæг Илиайы æхсæнады
(Всегрузинское общество Святого Илии Праведного) бындурæвæрджытæй иу. Уыцы
æхсæнад уыд динон æхсæнады æмæ политикон партиты комбинаци, кæцытæ систы
Гамсахурдийæн йæхи политикон змæлды бындур. Иннæ азы Советон Цæдисы хотыхджын
тыхтæ ныссæстой стыр демонстрацитæ, кæцытæ цыдысты 4-9 апрелы 1989 азы Тбилисы.
Уыцы митæ сбæлвырд кодтой сæйраг цауты уæвын Советон Цæдисы хицауиуæджы
дискредитаци бæстæйы мидæг.

Демократон реформæты размæцыд «сырæзыдис» æмæ фæкæны Гуырдзыстоны фыццаг
демократон бирæпартион æвзæрстытæм, кæцытæ уыдысты царды уагъд 1990 28 октябры
азы. Гамсахурдиайы æхсæнад, Гурдзыстоны Хельсинкийы Цæдисы баиу ис оппозицион
къордтимæ, цæмæй реформистон коалици, кæцыйыл ном уыд «Тымбыл фынг – Сæрибар
Гуырдзыстон». Коалици фæуæлахиз ис, уый тыххæй æмæ ма Гуырдзыстоны коммунистон
парти йæ 29,6% хъæлæстæ баиу кодта коалицийы 64% хъæлæстимæ. 1990 азы 14 ноябры
Звиад Гамсахурдиа хъæлæсты фылдæрæй уыд æвзæрст Гуырдзыстоны Республикæйы Сæйраг
Советы сæрдарæй.

Гуырдзыстон сарæзта референдум, цæмæй Советон Цæдисы агъоммæ сæм цы хæдбарад
уыдис, уымæ ногæй æркæсой. Уыцы референдумы схъæлæсгæнджыты 90,08% йæ хорзыл
банымадтой. Гуырдзыстоны парламент 1991-æм азы 9 апрелы райста хæдбарады
деклараци Гуырдзыстоны паддзахады ногæй рацарæзтыл 1918-1921 æзты. Уымæ
нæкæсгæйæ, уыцы декларацийыл Советон Цæдис не сразы ис, кæд æмæ бирæ фæсарæйнаг
паддзахæдтæ сразы сты, уæддæр иумæйаг аргъ нæ райста иннæ азмæ. Гамсахурдиайы
равзæрстой президентæй 26 майы 86,5% хъæлæстæй.

Президент куы сси, уæд Гамсахурдиа сæмбæлыдис бындурон экономикон æмæ политикон
зындзинæдтимæ. Уыдоны аххосæгты æхсæн банымайæн ис Гуырдзыстон æмæ Советон
Цæдисы бастдзинæдты фехæлд. Бындурон проблемæ уыди чысыл этникон къордты змæлд.
Ног паддзахады мидæг нæгуырдзиæгтæ уыдысты æппæт цæрджыты 30%. Кæд къаддæр
хайæдты къордтæ хæцыдысты Гуырдзыстоны раздæхтмæ демократимæ, фæлæ 1990 азы
октябры æвзæрстыты сæ бæрнлæгтæй уыд æрмæст 9 адæймаджы 245 депутатæй, æмæ сæ
бæрнлæгтæ нæ уыдысты гуырдзиæгтæ.

Гуырдзыстоны хæдбарады размæ дæр националон къаддæр хайæдты позици уыд дайуаг
æмæ æрбакодта æхсæнэтникон тыхдзинæдтæм Абхазийы 1989-æм азы. Гуырдзиаг
националисттæй кацыдæртæ хайджын уыдысты кампанийы девиз «Гуырдзыстон —
гуырдзиæгтæн», кæцыйыл хæцыди Гамсахурдиа дæр. Кæмæдæр афтæ касти æмæ девизы
нысаниуæг уыд æнæхъыгдаргæ æмæ йæ нысан уыд Советон Цæдисы уæлахиз æмæ гуырдзыйы
русификаци кæронмæ æрхæццæ и. Иннæтæ йæ пайда кодтой цæмæй регионты, кæцыты
къаддæр адæмыхаттытæ цардысты, сæ автономон статус аивой. Экстремисттæй ма
кæцыдæртæ домдтой къаддæр адæмты æххæст тард.

Девиз æмæ уый хуызæн гыццыл къордты æхсæн сайдтой азар æмæ хæццæдзинад. Гыццыл
къордты националисттæ дзуапп дæтгæйæ домдтой этникон цæрмыстыгъдты иугонд
уæрæсейаг арæны дæргъмæ, кæнæ æххæст хæдбарад. Иннæ Советон республикæтæ
лæууыдысты æмхуызон æхсæнэтникон зындзинæдты раз, уæлдайдæр уырыссаг гыццыл
къордтæ Латвийы, Эстони æмæ Молдавийы, æмæ ма сомихаг гыццыл къордтæ
Азербайджаны. Фæстæдæр, уыцы дыууыæ хабары æрбакодтой тохмæ. Цалынмæ уыдысты
ахастмæ гæсгæ æмбæлгæ ахæтытæ бирæ гыццыл къордты æхсæн, уый арæх пайда кодтой
бынæттон æмæ фæсарæйнаг цæстдарджытæ, æмæ сæ тыхтæ Мæскуыйы æмбаргæйæ пайда
кодтой уыцы тынгад раздæры Советон республикæты хæдбарад халынмæ.

1989-æм азы Хуссар Ирыстоны автономон облæсты ныгуыпп кодтой карз змæстытæ
гуырдзиаг æмæ ирон цæрджыты ’хсæн. Ирæттæ домдтой цæмæй Хуссар Ирыстоны сын сæ
бартæ бахъахъхъæныны тыххæй уæлдæр ном радтой, суæлдæр кæной облæст автономон
республикæйы онг ГССР-ы мидæг. Фæлæ Гамсахурдиа æмæ Гуырдзыстоны парламент,
никæй бафæрсгæйæ, æнæзакъонæй байстой облæсты ном дæр, зæгъгæ, «Мах ирæтты
гуырдзиаг цъылынæй Ручъы тъунелыл уырысырдæм асæрфдзыстæм». Тагъд рæстæджы
тугкалд дæр æруагътой Хуссар Ирыстоны зæххыл. Ирæтты сæ фылдæр фæсырдтой æрмæст
Хуссар Ирыстонæй нæ, фæлæ Гуырдзыстоны мидæггаг районтæй дæр. Уыцы миты фæстæ
Хуссар Ирыстоныл æндæр бон нæ уыд, æмæ уæд Хуссар Ирыстоны паддзахад расидта,
Хуссар Ирыстон Гуырдзыстонæй кæй ахицæн ис æмæ Цæгат Ирыстонимæ кæй иу кæны,
уый.



https://os.wikipedia.org/wiki/%D0%91%D1%83%D1%80%D0%B3%D0%B0%D1%81%D1%8B_%D0%BE%D0%B1%D0%BB%C3%A6%D1%81%D1%82

Бургасы облæст (болг. Област Бургас) у Болгарийы Хуссар-Скæсæйнаг регионы
денджызгæрон облæст, у бæстæйы тæккæ стырдæр (7 748,1 км²). Цæрынц дзы 422 458
адæймаджы.

Скæсæны облæсты арæн у Сау денджызы былгæрон, ныгуылæны сыхаг у Сливены æмæ
Ямболы облæстытæ, цæгаты — Варнæйы æмæ Шумены облæстытæ, хуссары та — Турчимæ
паддзахадон арæн.

Бургасы облæсты экономикæ размæцыдыл нымад у, уымæ хауы æппæт Болгарийы ÆМП-ы
5,22%. Бургасы ис порты комплекс — уыимæ нефты æмæ кæсæгахсджыты наулæууæнтæ —
уыцы портмæ ласынц бæстæйы импорт æмæ экспорты 74%.

Æхсæнадæмон аэропорт Бургасмæ æрбатæхынц туристтæ сæ фæллад уадзынмæ. Облæсты
денджызгæрон лæууынц бирæ курорттæ, сæ фылдæр змисджын пляжтимæ. Уыдонæй тæккæ
зындгонддæр у егъау комплекс Хурджын был (болг. Слънчев бряг). 2008 азы, фæллад
уадзынмæ Бургасы облæстмæ чи ’рбацыдысты, ахæм уæрæсейæгты нымæцмæ 38% бафтыд;
æдæппæт уыдысты 40 мин адæймаджы бæрц.

Облæсты экономикæйы сконды канд туризм æмæ транспорт рæзмæцыд не сты, фæлæ
индустри дæр. Нефтехими æмæ нефты ракуыст промышленнон кондады ахсынц 70%. Æндæр
къабæзтæ сты хæринаг æмæ сæн уадзæн индустри, текстилуафæн кондад.



https://os.wikipedia.org/wiki/%D0%91%D0%BE%D0%B3%D0%BE%D1%82%D0%B0

Богота́ (исп. Bogotá) у Колумбийы сæйраг сахар, департамент Кундинамаркæйы
административон центр æмæ бæстæйы стырдæр сахар. Цæрынц дзы 6,7 милуан
адæймаджы.

Богота лæууы Скæсæйнаг Кордильерæйы ныгуылæн фахсыл, денджызы æмвæзæй 2610 метры
уæлдæр. Сахары бындæр сæвæрдæуы 1538 азы чысыл цæугæдоны былгæрон, фæлæ уыцы дон
ныртæккæ фенæн нæй — хæтæлтæм æй бакодтой. Кæд Богота у экватормæ хæстæг, тæвд
боныхъæд дзы никуы вæййы. Хæххон сахар у, æмæ уый тыххæй йæ растæмбис
температурæ у +15 °C хъарм. Иуæй-иу хатт дзы мит дæр рауары. Æппæты ныллæгдæр
температурæ уыд -4 °C.



https://os.wikipedia.org/wiki/%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%8B_%D0%BE%D0%B1%D0%BB%C3%A6%D1%81%D1%82

Благоевграды облæст у Болгарийы дыууын аст облæстæй иу. Облæсты автомобилон код
у Е. Облæсты сконды ис географион регион Пирины Македони.

Облæст у бæстæйы хуссар-ныгуылæны. Йæ фæзуат — 6449,5 км² (бæстæйы æртыккаг
стырдæр), цæрджыты нымæц — 339 790 адæмаджы. Æмарæн у Кюстендилы облæст æмæ
Софияйы облæстимæ цæгаты, Пазарджичы облæст æмæ Смоляны облæстимæ скæсæны,
хуссары та æмарæн у Гречъы облæстытæ Централон Македони, Скæсæн Македони æмæ
Фракиимæ, ныгуылæны та — Республикæ Македониимæ).

2001 азы бæрæггæнæнтæм гæсгæ 330 адæймаджы бæрцæй болгайрæгтæ сты 84,0 %,
туркæгтæ — 9,3 %, цигайнæгтæ та — 3,6 %.



https://os.wikipedia.org/wiki/%D0%91%D0%B5%D1%82%D1%85%D0%BE%D0%B2%D0%B5%D0%BD

Лю́двиг ван Бетхо́вен (нем. Ludwig van Beethoven, [ˈluːtvɪç fan ˈbeːt.hoːfən],
(16 декабыры 1770 азы, Бонны, Вестфалийы – 26 мартъи 1827, Венæйы, Австрийы
эрцгерцогад) – немыцаг композитæр æмæ пианист, «Венаг классикон скъолайы»
минæвар. Бетховен у ныгуылæн классикон скъолайы дæгъæлон фигурæ классицизм æмæ
романтизмы периодты ‘хсæн, дунейы æппæты аргъуцаккаг æмæ арæхдæр цæгъдынмæ
'ххæстгæнæн композитортæн сæ иу. Фыста йæ рæстæджы уæвæг алы жанры дæр, уыдонмæ
бафтаугæ оперæ, музикæ драмон спектакылтæм, зæлхорон уацмыстæ. Йæ аивбаззады
алкæмæй нысанджындæртыл нымад цæуынц инструменталон сфæлдыстæдтæ: фортепианон,
хъисынфæндырон æмæ виалæнчелон сонатæтæ, фортепианойы æмæ хъисвæндыры (скрипкæ?)
концерттæ, квартеттæ, увертурæтæ, симфонитæ. Бетховены сфæлдыстат стыр тæфаг
скодта XIX æмæ XX æнусты симфонизмыл.

Людвиг ван Бетховен райгуырд 16 декабыры 1770-æм азы Бонны, аргъуыд 17 декабыры
1770-æм азы, Сыгъдæг Ремигийы католикон аргъуаны. Йæ фыд, Иоганн Бетховен
(1740-1792) уыди зарæггæнæг, тенор, галуанмæхау капеллæйы. Мад, Мариа-Магдалинæ,
чызгæй Кеверих (1748-1787), уыди галуанмæхау шеф-повæры чызг Кобленцы. Ракуырдæ
сты 1767 азы. Йæ фыдыфыд Людвиг (1712-1773), уый дæр уыцы капеллæйы зарыд
тенорæй, стæй сси капеллæгæс (капельмейстер). Уый уыди Мехеленæй, Хуссар
Нидерландты, æмæ уырдыгæй хæссы разæфтуан «ван» йæ мыггагы размæ.

Гыццыл Людвигæй йæ фыд дыккаг Моцарт саразынмæ хъавыди æмæ йæ йæхæдæг райдыдта
скрипкæ æмæ клавесиныл цæгъдын ахуыркæнын. 1778 азы Кёльны скондæуыд лæппуйы
фыццаг ралæуд. Фæлæ диссаджы-сæрæн сывæллон не сси æмæ йæ йæ фыд бафæдзæхста йæ
коллегатыл. Сæ иу æй ахуыр кодта органыл цагъдыл, иннæ та – скрипкæйыл. 1780 азы
Боннмæ æрцыди органист æмæ композитæр Кристиан Готлоб Нефе æмæ уый сси Бетховены
æцæг ахуыргæнæг. Нефе йæ ‘виппайд бамбæрста æмæ лæппумæ курдиат ис, уый. Базонгæ
йæ кодта Бахы «Рæст темпæвæрд клавиримæ» æмæ Генделы сфæлдыстадимæ, æмæ ма
хистæр æмдуггæгты: Ф.Е.Бахы, Гайдыны æмæ Моцарты. Нефейы фæрцы ма рухс федта
Бетховены фыццаг уацмыс – вариацитæ Дресслеры маршы темæйыл. Гъеуæд Людвигыл
цыди 12 азы æмæ куыста галуанмæхау органисты æххуысгæнæгæй. Бетховенты фыдыфыд
куы фæхъуыди, уæд бинонты уавæр фефзæрдæри. Людвигы бахъуыд йе скъола ныууадзын,
фæлæ латинаг æвзаг базыдта, ахуыр кодта итайлаг, францаг æмæ ма бирæ чингуытæ
дæр касти. Фæстæдæр, куы фæас ис, уæд йæ фыстæгты иуы раргом кодта: «Нæй ахæм
уацмыс, кæцы мын уыдаид фыр ахуыргонд; æппындæр мæхицæй зондджын равдисынмæ нæ
фæнд кæнын, зæгъгæ, фæлæ-иу мæ гыццылæй фæстæмæ фæндыд алы дуджы хуыздæр æмæ
куырыхондæр адæмы мидапп бамбарын». Бетховены уарзондæр фыссæгтæ уыдысты
раггрекъаг Гомер æмæ Плутарх, англисаг драмæтург Шекспир, гермайнаг поэттæ Гёте
æмæ Шиллер. Уыцы рæстæджы Людвиг райдыдта музикæ фыссын, фæлæ цæ мыхуыр кæнынмæ
нæ тагъд кодта. Бонны цытæ сфæлдыста, уыдонæн сæ фылдæр дыккагæй рагуыст
баййæфтой фæстæдæр. Йæ лæппу-карæй ма баззади æртæ саби-сонатæтæ æмæ цалдæр
зарæджы, семæ «Зæххы ‘хсæрæг». 1787 азы Венæмæ ныххæццæ ис Бетховен æмæ йын
Моцарт йæ импровизаци куы фехъуыста, уæд дзы хъæрæй сивæрзти: «Йæхиуыл алкæйдæр
сдзурын кæнын кæндзæн!», зæгъгæ.



https://os.wikipedia.org/wiki/%D0%91%D0%B5%D1%81%D0%BB%C3%A6%D0%BD

Беслæн у Цæгат Ирыстоны сахар, Рахизфарсы районы административон центр. Цæры дзы
36 мин адæймаджы, æмæ уымæ гæсгæ у Цæгат Ирыстоны æртыггаг цæрæгджындæр сахар.
Беслæн у республикæйы ахсджиаг транспортон æмæ индустрион центр.

Беслæн бындурæвæрд æрцыдис 1847 азы. Йæ бындурæвæрæг у Алыккаты Беслæн, Дæллаг
Хъобанæй ралидзæг. Раздæр ацы бынаты уыдис хъæд, йæ астæу та — обау, ныр æй
хонынц Беслæны обау.

Алыккаты Беслæны фæдыл ардæм æрбалыгъдысты: Есенатæ, Тылаттатæ, Хъаныхъуатæ.
Уыдоны фæстæ ам æрцардысты Магкотæ, Хъамбегатæ, Бæтæгатæ æмæ æнд., кæцытæ
ралыгъдысты Дæргъæвсы комæй. Хъæуы фыццаг ном уыд Алыккатыхъæу[кæцæй ист у?], йæ
бындурæвæрæджы мыггагмæ гæсгæ. Фæстæдæр хуындис Тулатово, æлдар Тылаттаты
Беслæны номæй. 1950 азы уый сси сахар, йæ ном Беслæн, афтæмæй.

2004-æм азы 1 сентябры террористтæ тыхæй бацахстой Беслæны 1-æм скъола, æмæ 1128
адæймаджы (сывæлæттæ, ахуыргæнджытæ æмæ ныййарджытæ) амынæттæй систой. 3
сентябры адæм уагъд æрцыдысты, фæлæ уыдонæй 334 фæмардысты. Беслæнæн цы цæф
уыдис уыцы теракт, уый бамбарынæн фаг у зæгъын, æппæт Фыдыбæстæйы Стыр хæсты
рæстæг Беслæнæй рацæуæджытæй 357 лæджы кæй амардис, уый.

Беслæн у Цæгат Ирыстоны ахсджиаг транспортон æлхынцъ. Сахары цур ис аэропорт
«Дзæуджыхъæу».



https://os.wikipedia.org/wiki/%D0%91%D0%B5%D0%BB%D1%83%D0%B4%D0%B6%D0%B0%D0%B3_%C3%A6%D0%B2%D0%B7%D0%B0%D0%B3

Белуджаг æвзаг (балучи, балочи) у белуджаг адæмы æвзаг. Хауы ирайнаг æвзæгтæм
(цæгат-ныгуылæйнаг къорд). Æмбæлы Пакистаны, Ираны, Афгъанистаны, Туркменийы,
Оманы æмæ Араббы Иугонд Эмиратты.

Белуджаг æвзаг дихгонд у дыууæ бындурон диалектон къордыл — ныгуылæйнаг æмæ
скæсæйнагыл. Пакистаны æмæ Афганистаны цæрæг белуджæгтæ пайда кæнынц, йæ бындуры
араббаг графикæ кæмæн ис, ахæм фыссынадæй. Белуджаг текстты тæккæ рагондæр
æвдисæйнæгтæ фыст æрцыдысты XVIII æнусы. ССР Цæдисы 1930-æм азты фæлвæрдтой
пайда кæнын латинаг алфавиты фæрцы, 1990-æм азты райдианы Туркменийы та —
кириллицæйы фæрцы.



https://os.wikipedia.org/wiki/%D0%91%D0%B0%D1%84%D1%84%D0%B8%D0%BD%D1%8B_%D0%97%C3%A6%D1%85%D1%85

Ба́ффины Зæхх (англ. Baffin Island, эск. ᕿᑭᖅᑖᓗᒃ, Qikiqtaaluk) у Канадæйы цæгатон
сакъадах, провинци Нунавуты (Канадæйы Арктикон архипелаг), регион Кикиктанийы.

Скæсæн æмæ цæгат-скæсæнырдæм Баффины Зæххæй та ис планетæйы стырдæр сакъадах —
Гренланди. Дыууæ сакъадахы сты Девисы донхуыйæн æмæ Баффины бакæлæнæй дихгонд.
Хуссарырдæм дзы у Гудзоны донкъубал, кæцы дих кæны сакъадах æмæ Квебечы
провинцийы, хуссар-ныгуылæнырдыгæй та ис Гудзоны бакæлæн æмæ Нунавуты
континенталон хай. Ныгуылæн æмæ цæгатырдыгæй Баффины Зæхх у лыстæг донхуыйæнтæй
дихтæгонд Канадæйы арктикон архипеладжы æндæр сакъадæхтимæ.

Сакъадахыл ис бирæ нуазыны цæдтæ, дыууæ дзы сты егъæуттæ — Неттиллинг (5542 км²)
æмæ Амаджуак (3115 км²). Геологион æгъдауæй, Баффины Сакъадах у Канадæйы уарты
скæсæн кърайы дарддæрдзу, ууыл цæуынц Арктикон Кардильертæ. Сакъадахы бæрзонддæр
цъупп у хох Один (2147 м), цъус ныллæгдæр — хох Асгард (2015 м). Сакъадахы
централон хай у æдзæрæнау, хæххон æмæ тызмæг. Цæрджытæ æппæтбæрцы ’ввахсмæ
цæрынц донбылтыл, иу-цалдæр зонадон экспедицийы едтæмæ, кæдоны æрдзы
æгайнагдзинад æмæ йæ йæ раиртасæн адæймаджы тæфаг минималон кæм у, уым, сайынц
сæхимæ.

Сакъадах хæссы бритайнаг бæлццон Уильям Баффины ном. Уый уыд фыццаг, чи æрфыста
сакъадахы хабар 1616-æм азы, æмæ нымад у, цыма Баффин уыди фыццаг европæйаг,
кæцы йæ байгом кодта. Фæлæ Гренландийы байгомы моментæй, йæ ныгуылæнырдыгæй, алы
картæтыл æдзух æвдыстой æндæр ’мæ ’ндæр ас æмæ нæмттимæ сакъадах.

1576-æм азы, сакъадахы хуссар хайы уæлнауæй æрхызтызты бритайнæгтæ, Мартин
Фробишеры экспедициимæ, кæцы ма байгом кодта йæ номхæссæг донкъубал. Англисæгты
фæлвæрдæй бынæттон эскимостимæ сцæдис уæвынæй ницы рауади конфликтæй дарддæр,
кæцыйы бритайнæгтæй фæхъуыди 5 лæджы æмæ аборигены уацары бакæнгæ.

Фробишеры фæстæдæр экспедицитæ 1577 æмæ 1578 æзты хастой ам сыгъзæринкъахæнтæ
скæныны нысан. Уый охыл, Фробишер-Бейы цур чысыл хъæу бындурæвæрд æрцыд, шахтæтæ
къахт æмæ сæрмагонд агъуысттæ, æрзæт æнхъæвзынмæ æмæ йæ æфснайдæй дарынмæ. Фæлæ
Англисмæ 1578 азы цы «зæрин згъæрдур» нылластой, уый йе ’взæрсты пирит куы
разынит, æуый фæстæ англисæгты ленчытæ Баффины сакъадахмæ рæстæгмæ æрурæды сты.



https://os.wikipedia.org/wiki/%D0%90%D1%80%D0%B0%D0%B2%D0%B8%D0%B9%D1%8B_%C3%A6%D1%80%D0%B4%C3%A6%D0%B3%D1%81%D0%B0%D0%BA%D1%8A%D0%B0%D0%B4%D0%B0%D1%85

Араббы æрдæгсакъадах, Арабб кæнæ Аравийы æрдæгсакъадах (араб. جزيرة العرب‎‎
Джазират ал-Араб) дæр, у егъау æрдæгсакъадах Азийы ныгуылæны — Сырх денджыз,
Индийы фурд æмæ Персы бакæлæны ’хсæн. Йæ фылдæр хай æдзæрæгран у — цæгаты Нефуд,
хуссары Руб-аль-Хали.

Æрдæгсакъадах æмæ йæ цуры сакъадæхтыл æрбынат сты Сауды Арави, Йемен, Оман,
Араббы Иугонд Эмираттæ, Бахрейн, Катар æмæ Кувейт. Регионæн ис егъау политикон
роль, уый тыххæй æмæ дзы нефты гуырæнтæ ис. Регион у базарадон æмæ банкон
системæйы ахсджиаг артдзæст.

VII æнусы Араббы сæвзæрд пысылмон дин. Йæ пехуымпар Мæхæмæты къухы бафтыд
араббаг знæмтæ баиу кæнын. Фæстæдæр Рашидуны æмæ Умаййады калифады рæстæг
араббаг æлдариуæг ахæлиу Аравийы æрдæгсакъадахы дард æдде, фæзынди егъау
пысылмон Араббаг импери — Испанийæ Индийы онг.



https://os.wikipedia.org/wiki/%D0%90%D0%BB%D0%B5%D0%BA%D1%81%D0%B8%D0%B9_II

Патриарх Алексий II (йæ æнæхъæн ном у Ридигер Михаилы фырт Алексей уырыс.
Алексей Михайлович Ридигер; райгуырдис 1929-æм азы 23 февралы Таллины — амардис
2008-æм азы 5 декабры Мæскуыйы) уыдис Уырыссаг православон еклезийы епископ,
Мæскуы æмæ Æппæт Уæрæсейы патриарх (1990-æм азæй 2008-æм азмæ).

Райгуырд рагон немыцаг уæздан мыггагæн (Ридигертæ кæнæ та Рюдигертæ, нем. von
Rüdiger). Йæ фыдæлтæ православон аргъуыд райстой XVIII æнусы. Сывæллон ма куы
уыди, фæндыди йæ сауджын суæвын. Фынддæсаздзыдæй скуыста Нарвæйы архиепископы
иподиаконæй. 1947-æм азæй ахуыр кодта Ленинграды дины академийы. Академи каст
фæуыны фæстæ куыста Эстонийы.

2008-æм азы 5 декабры патриарх Алексий йæ резиденцийы, Переделкинойы цур,
амардис йæ зæрдæйы низæй. Раздæр уымæн уыдысты цалдæр инфаркты æмæ инсульт
(2002).

Алексийы мæлæты фæстæ йæ бынатыхъахъхъæнæг сси Кирилл (Гундяев), Смоленск æмæ
Калининграды митрополит, Сыгъдæг Синоды иугæндзон уæнг. Фæстæдæр равзæрстой йæ
патриархы бынатмæ — æмæ 2009-æм азы фыццагæм февралæй у Мæскуы æмæ Æппæт
Уæрæсейы Патриарх.



https://os.wikipedia.org/wiki/%D0%90%D0%BA%D0%B0%D0%B4%D0%B5%D0%BC%D0%B8_%D0%B4%D0%B5%D0%BB%D0%BB%D0%B0_%D0%9A%D1%80%D1%83%D1%81%D0%BA%C3%A6

Академи делла Крускæ у, йе сконды италиаг æвзаджы лингвистикæ æмæ филологийы
къабазы дæснытæ æмæ эксперттæ кæмæн ис, уыцы академион уагдон Италийы. Ис дзы 15
уæнджы. Уыдонæй æппынкъаддæр æхсæз хъуамæ уой, Академийы штаб-фатер кæм ис, уыцы
Флоренцийы цæрджытæ. Академийы 15 уæнгæй фæстæмæ ма гæнæн ис æмæ дзы уа
ассоциацигонд 15 италиаг корреспонденты æмæ 15 фасарæйнаг корреспонденты.

Райдианы Академи делла Крускæ у Италийы тæккæ нымаддæр æвзагзонынадон уагдон.
Уагдон арæзт æрцыдис Флоренцийы 1583-æм азы, æмæ райдианы йын нæ уыдис официалон
статус. Йæ саразджыты нысан уыдис бахъахъхъæнын италиаг æвзаджы сæрысуангон
сыгъдæгдзинад. 1612-æм азы Академи ныммыхуыр кодта Vocabolario degli Accademici
della Crusca — италиаг æвзаджы фыццаг дзырдуат. Ацы чиныг фæцис францаг,
испайнаг, немыцаг æмæ англисаг æвзæгты фæзминаг лексикографион дæнцæг.

Академи делла Крускæ сæхгæдæуыд 1783-æм азы, 1811-æм азы та йæ Наполеон Бонапарт
ногæй байгом кодта. Уагдоны бæрны уыдис «ногæй бакусын италиаг æвзаджы
дзырдуатыл æмæ цæст дарын йæ сыгъдæгдзинадмæ». Паддзахы нысан уыдис, йæ хойæн
кæй бабар кодта, уыцы герцогад Тосканæйы æнæбарвæндæй сфидар кæнын францаг
æвзаг. 1809-æм азы 9 апрелы кæй рауагъта, йæ уыцы декретæй Наполеон ратта
тоскайнæгтæн сæхи æвзагыл дзурыны бар. Уыцы декреты фыстæуыд, зæгъгæ, «италиаг
æвзагæй Тосканæйы ис пайдагæнæн францаг æвзаджы æмрæнхъ трибуналты, нотариалон
актты æмæ приватон гæххæттыты». Декреты ма фидаргонд цыдис, йæ бæрц 500
наполеоны кæмæн уыдаид, ахæм æрвылазон преми. Лæвæрд та цыдаид «сæ куыстытæй
италиаг æвзаджы сыгъдæгдзинад бахъахъхъæнынæн тæккæ ахадгæдæр хайбавæрд чи
скæндзæн, уыцы автортæн».



https://os.wikipedia.org/wiki/%D0%90%D0%B9%D0%BD%D0%B8,_%D0%A1%D0%B0%D0%B4%D1%80%D0%B8%D0%B4%D0%B4%D0%B8%D0%BD

Айни (тадж. Айнӣ; йе ’цæг ном: Садриддин Саид-Муродзода) (1878—1954) уыди
таджикаг фыссæг, æхсæнадон архайæг, ахуыргонд.

Айни райгуырдис Бухарайы облæсты Гиждуваны районы, Соктарийы хъæуы. Йæ фыд уыди
æрмгусæг — арæзта куыройыфыд. Йæ фыдыфыд та уыди молло. Садреддиныл æхсæз азы
куы цыди, уæд æй йæ фыд радта мызджыты цур скъоламæ. Фæлæ ахуыргæнæг æнахуыргонд
кæй уыди, уый охыл фыд ракодта лæппуйы уырдыгæй æмæ йын бынат скодта хъæуы
моллойы ус чызджыты ахуыр кæнынмæ кæй дардта, уыцы скъолайы. Фæлæ уæддæр Айни
скъола каст фæуыны фæстæ нæ зыдта нæдæр кæсын, нæдæр фыссын. Кæсын-фыссын ын
бацамыдта, Бухарайы чи ахуыр кодта, уыцы Сайид-Акбар.

1889-æм азы Садриддинæн хæбузы рыны азарæй амардысты фыд, мад æмæ фыдыфсымæр.
Лæппуйы хистæр æфсымæр Мухиддин куыста моллойæ сыхаг хъæуы æмæ уый охыл
11-аздзыд Садреддин сси бинонты хистæр, йæ бæрны уыдысты кæстæр æфсымæртæ.
Æрыгон хæдзардар зылди йæ бинонтæм, куыста базары, кодта зæххы куыст.

1890-æм азы Шариф-джон-махдумы æххуысы фæрцы Садриддин афтыди Бухарамæ. Уым
лæппу ахуыр кодта медресе Мир-Арабы. Суинаг фыссæг фылдæр æргом здахта дины
чингуытæм нæ, фæлæ æмдзæвгæтæм. 1892-æм азы райдианы Шариф-джон-махдум
æрбахуыдта йæ цæрынмæ йæ хæдзармæ. Уым уазæгуаты арæх уыди, ныхас кодтой æмæ
кастысты æмдзæвгæтæ, литературæ æмæ аивадмæ хæстæг чи уыди, ахæм адæм. Уыцы
заман Садреддин йæхæдæг дæр райдыдта фыссын æмдзæвгæтæ. Уæд ын уыди алыхуызон
фæсномыгтæ. 1896-æм азы уый райста йæхицæн фæсномыг «Айни». 1905-æм азмæ Айни
сси зындгонд поэт, йæ уацмыстæ хаст æрцыдысты антологимæ. Уыцы рæстæг фыссæг
сарæзта æхсæнад «Рухсад», стæй ныффыста æнæдинон скъолатæн ахуыргæнæн чингуытæ.

Джадидтæм хæстæг кæй уыди, уый охыл 1915-æм азæй хицæуттæм фыссæг нымад уыди
гуырысхойагыл, йæ фæдыл зылдысты æмæ йæ бахъуыди хи æмбæхсын. Уымæ нæкæскæйæ,
1916-æм азы Айни æнæнхъæлæджы нысангонд æрцыд мударисы бынатмæ, Бухарайы стырдæр
мæзджыттæй иу Хиёбоны, фæлæ уый не сразы ис. 1917-æм азы 8 апрелы, Бухарайы
реформæты фæстæ, джадидтæ сарæзтой манифестаци. Хицауады бардзырдмæ гæсгæ
райдыдтой ахсын бирæ адæм. Айни дæр æрцахстæуыд. Фыссæгæн куыд «сæрибар зондыл
хæст адæймагæн» рахастæуыд ахæм тæрхон: 75 лæдзæгдзæфы æмæ, удæгасæй кæцæй ничи
рацыди, уыцы зиндан «Обхона»-мæ баппæрст. Суæгъд æй кодтой уырыссæгтæ. Йе
’фсымæртæй иу — Сироджиддины амардтой эмиры бардзырдмæ гæсгæ, иннæ æфсымæр
Мухиддин фæмарди басмачты къухæй. Садриддин Айни большевиктæм хæлардзаст уыди,
æххуыс кодта Бухарайы революцион архайдæн, фыста, популярон чи систы, ахæм
революцион зарджытæ.

1920-æм азы Айни ракуырдта ус æмæ æрцарди Самарканды. Революцийы фæстæ уый исдуг
фæкуыста скъолайы ахуыргæнæгæй, фæстæдæр та йе ’ргом æххæстæй аздахта
литературон архайдмæ. 1929-æм азы йæ равзæрстой Таджикаг ССР-ы Централон
æххæсткоммæ, 1934-æм азы та — ССР Цæдисы фысджыты цæдисы правленимæ.

Айни у таджикæгты националон сфæлдыстады антологи («Таджикаг дзырдаивады
дæнцæгтæ») саразæг. 1951-æм азæй куыста Таджикаг ССР-ы зонæдты Академийы
президентæй.



https://os.wikipedia.org/wiki/%D0%90%D0%B2%D0%B5%D1%81%D1%82%C3%A6

Авестæ (перс. اوستا, астæуперсайнаг æвзагыл Abastāg — «кодекс, уагæвæрд»,
рагперсайнаг æвзагыл Upastāka) у рагирайнаг дины литературон æвдисæйнаг
(цыртдзæвæн). У, зороастризмыл хæст чи уыди, уыцы рагон мидянæгтæ æмæ
персайнæгты, стæй ныртæккæйы парсæгтæ æмæ гебрæгты сæйраг табуйаг чиныг. Тæккæ
нымаддæр версимæ гæсгæ Авестæ ныффыстæуыд нæ эрæйы агъоммæ I миназоны. Чиныджы
текст кодификацигонд æрцыд Сасанидты заман (нæ эрæйы III—VII æнустæ).

Иу таурæгъмæ гæсгæ Авестæйы текст фесæфта Александр Македойнаг, фæстæдæр та йæ
зороастриаг дзуарылæгтæ, куыд æй бахъуыды кодтой, афтæ ногæй сарæзтой.

XVIII æнусы æмбисы францаг ахуыргонд Анкетиль Дюперрон (1731–1805) араст ис
Индимæ, цыран 1755–1761-æм азты ныффыста æмæ ратæлмац кодта, зороастриаг
дзуарылæгтæй иу йын кæй радзырдта (комуннæйы фæндоны сæрты ахизгæйæ), Авестæйы
уыцы текст. Уымæн ма йæ къухы бафтыд иуæй-иу къухфыстытæ. Ахуыргонд сæ Европæмæ
фæстæмæ цæугæйæ раласта йемæ æмæ францагмæ тæлмацæй ныммыхуыр кодта хи
комментаритимæ.



https://os.wikipedia.org/wiki/%D0%90%D0%B1%D1%85%D0%B0%D0%B7%D0%B8

Абхаз кæнæ Абхази (абх. Аҧсны, гуырдз. აფხაზეთი) у хæдбар паддзахад,
Гуырдзыстоны кæддæры автономи, ис Кавказы Цæгат-ныгуылæн хай — Сау денджызы
былыл. Йæ сæйраг сахар у Сухум.

Абхазийы хæдбардзинад базыдтой Уæрæсе (2008-æм азы 26 августы), Никарагуа
(2008-æм азы 5 сентябры), Венесуэлæ (2009-æм азы 10 сентябры) æмæ Науру (2009-æм
азы 15 декабры), стæй Хуссар Ирыстон, Приднестровье æмæ Уæлхох Карабах. 2008-æм
азæй фæстæмæ Абхази, цы территори йæхи хоны, уый контроль кæны æппæтæй.

Абхазийы ныры президент у Рауль Хaджимбæ (2014-æм азы сентябрæй). Абхазийы
президент 2011-æм азы 26 сентябрæй уыдис Александр Анкваб, Сергей Багапшы амарды
фæстæ уый æххæст кодта президенты хæстæ.

Ныгуылæнæй скæсæны ’рдæм йæ территорийы астæуккаг дæргъ у 160 километры,
хуссарæй цæгаты ’рдæм та — 54 километры. Денджызгæрæтты дæргъ у 210 километры.

Абхазийы цæрджытæ нымæц — 320 мин адæймагæй фылдæр (2001 азы зонæнтæм гæсгæ).
Цæрынц дзы абхазæгтæ, сомихæгтæ, уырыссæгтæ, гуырдзиæгтæ (сæ фылдæр мегрелтæ),
грекъæгтæ, эстойнæгтæ, немыцæгтæ, польшæйæгтæ æмæ æндæр нациты минæвæрттæ.
Сахарты цæрджыты нымæц хизы 50 процентæй фылдæрмæ. Сæ динмæ гæсгæ 60% сты
чырыстæттæ, 16% пысылмæттæ.

Хæхтæ ахсынц йæ территорийы 64% — Кавказы сæйраг къæдзæхрагъ, Бзыбь, Чхалта,
Кодоры хæхтæ. Иууыл бæрзонддæр хох у Домбай-Ульген (4046 м).

Абхазийы территорийы 55 процентæй фылдæрыл зайы хъæд (тулдз, тæрс, фатхъæд,
сабæлут, соцъи æмæ наз). Денджызгæрæтты зайынц субтропикон зайæгойтæ.

Йæ бæстыхъæд у уымæл, субтропикон, денджызгæрæтты январы астæуккаг температурæ
вæййы +4... +7 градусы, хæхты — +2... -2 градусы, июлы та +22... +24 градусы.
Къæвдатæ дзы афæдз æруары 1300–2400 миллиметры.



https://os.wikipedia.org/wiki/%C3%86%D1%80%D1%85%D0%BE%D0%BD%D0%BA%C3%A6

Æрхонкæ, раздæры ном Къардон (уырыс. Архонская, Архонка дæр) у Цæгат Ирыстоны
Горæтгæрон районы станицæ Джызæлдоны былтыл, кæддæры Орджоникидзейы районы
административон центр. Цæрынц дзы 7,8 мин адæймаджы (2005).

Станицæйы бындур сæвæрдтой Малороссиаг хъазахъхъаг полчъы хъазахъхъæгтæ 1838-æм
азы. XIX æнусы дзы куыста æмбæрзæн агуритæ уадзæн завод, цæугæдоныл цалдæр
куыройы.

Станицæйы æфсæддонты ’хсæн уыдысты Георгийы дзуары æртæ æххæст кавалеры: Сергей
Богомаз, Илларион Бондарев, Стефан Калашников. Революцийы фæстæ архонскæйæгтæ
хæцыдысты большевикты ныхмæ. 1920 азы станицæйы атаман Павел Василенко кæдæмдæр
фесæфти æмæ фæстæдæр большевикты цур скуыста. 1920 азы 18 январы хъазахъхъ
равзæрстой Григорий Кикоть куыд сæ ног атаман. Афтæмæй Кикоть сси Æрхонкæйы
фæстаг атаман. Уыцы азы 24 мартъийы сырхæфсæддонтæ байстой станицæйы.

Станицæйы цæрджытæй 70% сты уырыссæгтæ (сæ фылдæр хъазахъхъаг равзæрдæй), 27% —
ирæттæ, 3% — иннæтæ.



https://os.wikipedia.org/wiki/Masarang

Фонд Masarang (индон. Yayasan Masarang) у æнæкоммерцион организациты æхсæнадæмон
къорд, конд æрцыдис социлон æмæ экологин фарстатæ лыг кæнынмæ социалон
амалхъомады принципты бындурыл..

Фонды бындур чи сæвæрдта у нидерландаг микробиолог, эколог æмæ цæрæгойты бартæ
хъахъхъæнæг Вилли Смитс (нидерл. Willie Smits).

Къорды фыццаг организаци регистрацигонд æрцыдис Индонезийы 2001-æм азы, сакъадах
Сулавесийы цæгаты. Фæстæдæр фæзындысты нидерландаг хайад (2010-æм азы) æмæ та
Гонконгы хайад (англ. Masarang HK Society Limited, 2011).

Организацийы нысан у алыварс ардз хъахъхъæнын æмæ бынæттон цæрджыты бартæ æмæ
гæнæнтæ фæуæрæх кæнын.

2015-æм азы барæггæнæнтæм гæсгæ фонды хъæппæрисæй ныссагътой милуан бæласæй
фылдæр Сулавесийы цæгаты. Уымæй фæфылдæр уарынтæ, фæхуыздæр сты хъæууон
хæдзарады æууæлтæ, фæзындысты ног кусæн бынæттæ..

Организацийы сæйрагдæр проект сси Пальмон сæкæры завод Масаранг (англ. The
Masarang Palm Sugar Factory). Заводы цæуы сæкæры пальмæйы (лат. Arenga pinnata)
раконд. Ахæм пальмæтæ фæсæдзынц хъæдтæ сног кæныны мадзæлты рæстæг. Ахæм
пальмæйæ исынц адджынгæнæн æмæ биоартаг.

Заводы архайд у фонды æфтиаджы сæйрагдæр равзæрæн. Куыстуат архайы экологион
принциптыл, пальмæйы дон хъарм кæны хæстæг электростанцæ цы пар кæны, уымæй. Уый
фæкъаддæр кодта хъæд цæгъдыны практикæ, уый тыххæй æмæ традицион раконды пайда
кодтой сугæй.. Куыд фехъусын кæнынц, афтæ завод дæтты куыст 6 мин фермерты
мыггæгтæй фылдæрæн æмæ цæгъдынæй хъахъхъæны 200 мин кв. м. хъæд..



https://os.wikipedia.org/wiki/Juan_Valdez

Хуан Вальдес (исп. Juan Valdez) у æрымысгæ нæлгоймаджы хуызæвдыст, кæцы фæзынд
Колумбийы къофисадзæгты Националон Федерацийы рекламæты 1958-æм азæй, колумбиаг
фермеры фæлгонц æвдисгæ. Рекламон дизайнгонд æрцыд Дойл Дейн Бернбахы рекламон
агентадæй, нысанæвæрдæй, цæмæй колумбиаг къофи 100% базонæн суа æндæр бæстæты
къофиты æмхæццæгтæй. Рекламæты æмæ рекламнывты типикон зынд фæкæны йæ хæргæфс
Кончитæимæ, ног тынд къофийæ над голджытæ уæргъхæссгæ. «Вальдес», къофийæн
йæхиау, сси Колумбийы равдисæг, æмæ арæх фæзыны фæзмынд æмæ пародигондæй медиа
æмæ телеуынады.

Компани «Хуан Вальдес» уыд Карлос Санчезæй гуырæвдыст 1969-æм азæй æмæ
хъæлæсæвдыст Норман Роузæй. 2006 азы Санчез расидыд йæ куыстуагъды фæнд æмæ
Карлос Кастаньеда, зæххкусæг сахар Андтæй, Антиокийы департаменты, уыд æвзæрст
Колумбийы къофисадзæгты Националон Федерацийæ, куыд Хуан Вальдесы нæуæг
"цæсгом".



https://os.wikipedia.org/wiki/Conserve

Conserve (англ. хъахъхъæнын) — сæрмагонд индиаг компани, архайы пластикон
хауæццæгты (бырæттæ) æмбырдыл æмæ ракуыстыл. Уый йеддæмæ ма аразы æмæ уæй кæны
ахæм хомагæй конд продукци. Йæ нысаныл компани нымайы Делийы мæгуырдæр цæрджытæн
сæ цард фæхуыздæр кæнын. Компани у æхсæнадон змæлд Рæстаг базарады организацийы
уæнг.

Пластикон бырон æмбырдгæнджытæ кæнынц æнцон куыст: лыг æй кæнынц, æхсынц æй
зиангæнæг микробтæ марыны хостæй, хурмæ сæ хус кæнынц æмæ дзы аразынц алы стæвды
(бæзны) сыфтæ. Фæстæдæр дзы скæнынц алы хуызы æххуырст хъæбæр æрмæг, хонынц æй
handmade recycled plastic. 80–100 пластикон пакетæй æртын минутмæ рауайы иу сыф.

Уыцы æрмæгæй пайда кæнынц продукцийы уæрæх ассортимент аразынæн. Алыхуызон
пластикон сыфтæ куы баиу вæййынц, уæд дзы алы хатт рауайы хæдхуыз дизайн, ахорын
дæр æй нал фæхъæуы.

Цасдæр рæстæджы фæстæ компанийы базыдтой резинæ шинæтæй хомаг кæнын, кæцы у хорз
ивддзаг цармæн, хуыйын хызынтæ зæронд денимæй.

Нæ рæстæджы компани уадзы традицион хызынтæ, пæлæзтæ, зонтыктæ, гæрзтæ,
æхцаæвæрæнтæ, къахыдарæс, базтæ, фæлындæнтæ, къоппытæ æмæ чингуытæ.

Conserve-йы хызынтæ уæй кæны Европæйы цалдæр горæты дуканиты, зæгъæм, Лондоны,
АИШ-ы, уыимæ Индийы дæр.

Компани йæ кусджыты ахуыр кæны æмæ сæ квалификаци фæбæрзонд кæныныл архайы. Уый
сæрмагондæй æхсызгон у уыдонæн, уый размæ ахуырад æмæ куысты фæлтæрд кæмæ нæ
уыд.

Сæ кусджытæн компани дæтты бар йæ клиникæйы сæ æнæниздзинад фæхуыздæр кæнын,
фиды сæ кусджыты сывæллæты ахуырæн.

Афтæмæй Нью-Делийы 80 мин быронæмбырдгæнæджы мæймæ бакусынц 25 доллæры. Æппæт
сахары быронæй æмбырдгæнджыты къухты ацæуы 20 процентмæ ’ввахс. Кусджытæн сæ
фылдæр хай у æнахуыр æмæ æнæ профессионалон фæлтæрдæй, сты индиаг хъæутæй æмæ
сыхаг Бангладешæй рацæугæ.

Афтæмæй Анитæ сывæрдта йæ разы цалдæр хæсы. Иуæй — экологион, утилизаци, ракуыст
æмæ ног продукци кæнын пластикон быронæй, иннæмæй — саразын ахæм социалон
бизнес, кæцы фæхуыздæр кæндзæн мæгуыр адæмы цард. Компанийы куыст хъуæмæ хæсса
экономикон æфтиаг.

Иннæ паддзахæдты хуызæн, Делийы быроны бизнесы сæргъы лæууынц иугонд
фыдгæнджытæ. Уый тыххæй, æрмæстдæр паддзахады ахъаз бауагъта Анитæйы райдайын
бырон æмбырд кæнын.

Conserve-йы продукци уайтагъд фæцыдис Европæйы цæрджыты зæрдæмæ. Conserve-йы
сумкæтæ та райдыдтой уæй кæнын Европæйы хуыздæр дуканиты, зæгъæм, ахæм зындгонд
брендты фарсмæ, куыд Benetton. Гыццыл фæстæдæр адæмы цæстæнгас быронæй конд
сумкæтæм аивта Индийæн йæхи мидæг дæр, уым дæр цæ райдыдтой æлхæнын.



https://os.wikipedia.org/wiki/Coco_Bello

Coco Bello – уæрæсейаг фирмæ. Йæхи мидæг иу кæны хайадтæ Coco Bello Bow Ties –
дзаумæтты кондады архайæджы æмæ Coco Bello Honey – халцады продуктæ аразæджы.

Проект Coco Bello-йы скусын кодтой 2012-æм азы IT-сферæйы кусæг Гузель Санжапова
æмæ дизайнер Наталья Александорва. Æппæты фыццаг компании кодта
галстук-бабочкæты куыст. Компани уæйгæнджыты ’хсæн бæрæг бынат ахста. Уалдзæджы
2013-æм азы ноджы скусын кодта сылгоймагон хæдонты кондад дæр .

Уыцы иу рæстæг Гузель кодта крем-мыды проекты куыст, кæцыйы аразынц нæуæг
сыгъдæг мыд æнæллæугæ хæццæ кæнынæй, цалынмæ кристализаци кæнын нæ райдайы,
уæдмæ. Гузелы фыд Равиль у бындздарæны хицау Свердловскы областы, Малый Турышы
хъæуы. Ис ын 69 мыдычыргъæды. Йæ бындздарæн цы мыды бæрц дæтты, уый уыд
æрцагуырдæй фылдæр, стæй оптæлхæндытæн дæр æфтиаг нæ хаста. Ацы мыдæй Coco Bello
спайда кодта йæ продукт аразыны куысты. Социалон фарсмæ уыд стыр æргом здæхт —
проект хъуамæ ахъазаг фæуыдаид хъæуы райрæзты хъуыддаджы, кæцы уыди хауд уавæры.

Компани кæны ус-пенсионерты гагадыргътæ æмбырд кæнынмæ, стæй уыцы гагадыргътæй
крем-мыд æрцæуадзæни рæсугъдгонд. Гагадыргътæй ма ис фæнд цайы æфтауæнты куыст
кæнын райдайын .



https://os.wikipedia.org/wiki/Browse_Happy

Browse Happy, кæнæ Амондджынæй сгар, у æнæкоммерцион сайт, кæцы хæссы бæрæг
сгарæнты нæуæгдæр фæлтæрты тыххæй. Дары йæ Automattic. Цы сгарæнты тыххæй хæссы
бæрæг, уыдонмæ хауынц Google Chrome, Mozilla Firefox, Safari, Opera æмæ Internet
Explorer.

Browse Happy фæзынд 2004-æм азы августы, куыд Internet Explorer-ы ныхмæ тохгæнæг
сайт. Йæ бакæнæг уыд Web Standards Project. Йæ хæс уыд интернеты архайджыты
Internet Explorer-ы бæсты æндæр сгарæнтæй пайда кæнын сахуыр кæнын. Йæ бындур
уыд Internet Explorer-ы æдасдзинад кæй нæ уыд, уый, æмæ уый бæсты амыдта Mozilla
Firefox, Opera кæнæ Safari-йæ пайда кæнын. 2005-æм азы июны Web Standards
Project расидта Internet Explorer-ы ныхмæ тох кæнын сæ хъуыддаг кæй нал у, æмæ
радта сайт Матт Мулленуегмæ, Automattic-ы бындурæвæрæгмæ.



https://os.wikipedia.org/wiki/%D0%AD%D1%80%D0%BD%D0%B5%D1%81%D1%82%D0%BE_%D0%A7%D0%B5_%D0%93%D0%B5%D0%B2%D0%B0%D1%80%D0%B0

Эрнесто Че Гевара (исп. Ernesto Che Guevara, æххæст ном Эрнесто Гевара де ла
Сернæ Линч, исп. Ernesto Guevara de la Serna Linch; 1928 азы 14 июны, Росарио,
Аргентинæ — 1967 азы 9 октябры, Ла-Игерæ‎, Боливи) уыдис Латинаг Америкæйы
революционер, команданте, 1959-æм азы Кубæйы революцийы архайæг. Латинаг
Америкæйы йеддæмæ ма архайдта Республикæ Конгойы. Фæсномыг Че йын радтой кубæйаг
растджытæ, уымæн æмæ аргентинæгты ’хсæн ацы æвастхъæр у тынг популярон,
æрбахаудис сæм индейæгтæй гуарани, æмæ йæ интонаци æмæ контекстмæ гæсгæ, фæбæрæг
кæны куы иу, куы иннæ зæгъинаг. Арæхдæр уый амоны æмбал, æрдхорд.

Эрнесто Гевара райгуырдис 1928-æм азы 14 июны аргентинаг сахар Росариойы,
ирландиаг уидæгтæ кæмæн уыдис, уыцы архитектор Эрнесто Гевара Линчы (1900—1987)
бинонты ’хсæн. Йæ мады, доньйæ Селийæ де ла Серна ла Льосайы (1908—1965),
’рдыгæй Че Геварамæ уыдис испайнаг уидæгтæ. Йæ мадæн дард бавæйгæ уыд инæлар
Хосе де ла Серна-э-Инохоса. Йæ рæстæджы уыцы инæлар Испанийæн Латинаг Америкæйы
цы цыппар вице-къаролæдтæ уыдис, уыдонæй тæккæ чысылдæрæн — Перуйæн, æвæрд
æрцыдис вице-къаролæй. Селийæ йæ хæстæджытæй бын райста провинци Мисьонесы
мате-йы («парагвайаг цай») плантаци. Кусджыты уавæр фæхуыздæргæнгæйæ — уыимæ сын
æхцайæ райдайгæйæ фидын, Чейы фыд смæстджын кодта сыхаг плантаторты, æмæ сæ
бинонтæн æндæр гæнæн нал уыд æмæ Росариомæ алыгъдысты, уыцы рæстæг Аргентинæйы
дыккаг дынджырдæр сахармæ. Уым байгом кодтой йерба-мате цай аразыны фабрикæ.
Уыцы сахары сын райгуырд фырт Эрнесто. Дунеон экономикон кризисы тыххæй сæ
бинонтæ цасдæр рæстæджы фæстæ раздæхтысты Мисьонесмæ, сæ плантацимæ.

Эрнесто йеддæмæ, уыйы гыццылæй хуыдтой Тэтэ (тæлмацæй «хъыбыл»), хæдзары ма уыд
цыппар сывæллоны: Селийæ (сси архитектор), Роберто (адвокат), Анна Марийæ
(архитектор), Хуан Мартин (проектгæнæг). Æппæт сывæллæттæ дæр райстой уæлдæр
ахуырад.

Дыууæаздзыдæй, 1930-æм азы 2 майы Тэтэйыл сæмбæлд фыццаг æхгæдриуы фæтынг — ацы
низ йæ хъыгдæрдта æнæхъæн царды дæргъы. Сывæллоны æнæниздзинад цæмæй фæхуыздæр
уа, уый тыххæй бинонтæ афтыдысты провинци Кордовæмæ, уымæн æмæ дзы ацы низы
ныхмæ æрæвæрын уыдис сыгъдæг хæххон уæлдæф. Сæ плантаци ауæйгæнгæйæ бинонтæ
балхæдтой «Виллæ Нидийæ» Альта-Гарсияйы, денджызы æмвæзадæй дыууæ мин метры
уæлдæр æвæрд раны. Фыд райдыдта кусын арæзтады подрядисæгæй, мад та йæ цæст
дардта рынчын сывæллонмæ. Фыццаг дыууæ азы Чейæн йæ бон нæ уыд низы тыххæй
скъоламæ цæуын æмæ ахуыр кодта хæдзары, алы бон дæр-иу æм уыди низы ныббырстытæ.
Уый фæстæ каст фæци фæурæдтимæ (низы тыххæй) астæуккаг скъола Альтæ-Гарсияйы.
Æртындæсаздзыдæй Эрнесто бацыд Деан-Фунесы номыл паддзахадон колледжмæ, æмæ йæ
каст фæцис 1945 азы. Уый фæстæ бацыд Буэнос-Айресы университеты медицинон
факультетмæ. Йæ фыд дон Эрнесто Гевара Линч 1969 азы февралы дзырдта:

1964-æм азы кубинаг газет «Эль Мундо»-йы уацхæссæгимæ ныхасгæнгæйæ Гевара
радзырдта, Кубæмæ лæмбынæгдæр æркаст, 11 азы йыл куы цыд, уæд. Шахмæттæ уæд йæ
зæрдæмæ тынг цыдысты, æмæ раст уыцы афон Буэнос-Айресмæ æрцыдис зындгонд
шахматист Хосе Рауль Капабланкæ.

Чейы мад æмæ фыды хæдзары уыдис цалдæр мин чиныгимæ библиотекæ. Цыппараздзыдæй
Гевара йæ мад æмæ фыды хуызæн тынг фæцахуыр ис кæсыныл, æмæ йæ царды фæстаг
бонтæм ацы зæрдæрард нæ ныууагъта. Лæппуйæ кастис алыхуызон чингуытæ:
Сальгарийы, Жюль Верны, Дюмайы, Гюгойы, Джек Лондоны, фæстæдæр — Сервантесы,
Анатоль Франсы, Лев Толстойы, Достоевскийы, Горькийы, Энгельсы, Ленины,
Кропоткины, Бакунины, Карл Марксы, Фрейды. Бакастис уыцы рæстæджы Латинаг
Америкæйы популярон чи уыдис, уыцы социалон романты авторты (Сирио Аллегри,
Хорхе Икаса, Хосе Эустасио Ривера) чингуытæ, æвдыст дзы æрцыдис индейæгты æмæ
кусджыты цард плантациты; аргентинаг авторты уацмыстæ — Хосе Эрнандесы,
Сармьентойы æмæ æндæрты.

Æрыгон Эрнесто кастис францаг æвзагыл (йæ гыццылæй æй зыдта) Сартры философон
куыстытæ («L’imagination», «Situations I» и «Situations II», «L’Être et le
Nèant», «Baudlaire», «Qu’est-ce que la litèrature?», «L’imagie») æмæ сæ иртæста.
Уарзта поэзи, йæхæдæг дæр фыста æмдзæвгæтæ. Уарзта Бодлеры, Верлены, Гарсиа
Лоркæйы, Антонио Мачадойы, Пабло Нерудайы æмдзæвгæтæ, йæ рæстæджы цæрæг
поэт-республикайнаджы Леон Фелипейы фыстытæ. Йæ мæлæты фæстæ «Боливиаг боныджы»
йеддæмæ йæ хызыны ссардæуыд къухфыст йæ уарзон æмдзæвгæтимæ. Фæстæдæр Кубæйы
мыхуыры рацыд дыууæтомон æмæ фарасттомон æмбырдгæндтæ Че Геварайы фыстæджытæй.
Тэтэ тыхджын уыдис дырыс зонæдты, фæлæ равзæрста дохтыры фæндаг. Хъазыдис
къахпортийæ бынæттон спортивон клуб «Аталайя»-йы, уыдис дыккаг командæйы хъазæг
(фыццаджы йæ бон нæ уыд архайын, уымæн æмæ йын æхгæдриуы тыххæй
рæстæгæй-рæстæгмæ хъуыдис ингаляторæй пайда кæнын). Ноджы æнувыд уыд регбийыл,
бæхылбадыны спортыл, уарзта гольф æмæ планеризм, уарзта велосипедыл цæуын (йæ
мойаг Чиниинæйæн цы къамтæ балæвар кодта уыдонæй иуыл ныффыста: «Педалы
паддзах».

1950-æм азы, студент уæвгæйæ, Эрнесто баххуырста йæхи Аргентинæйы нефтласæн
наумæ, уыимæ балæууыд сакъадахыл Тринидад æмæ Британийы Гвианæйыл. Уый фæстæ
ацыд балцы мопедыл, кæцы йын фирмæ «Микронæй» лæвæрд æрцыд рекламæ кæныны
тыххæй, йæ фæндаггон хæрдзты хай дæр ма йын сæхимæ райстой. Аргентинаг журнал
«Эль-Графикойы» цы фыстæг рацыд 1950-æм азы 5 майы, уым Че фыста:

Йæ лæппуйы рæстæджы Чейы уарзон уыдис Чинчинæ (тæлмацгондæй — «дзæнгæда»),
Кордовæйы æппæты хъæздыгдæр зæххыхицауы чызг. Чинчинæйы хойы ныхæстæм, æмæ ма
æндæр адæмы мысинæгтæм гæсгæ, Че йæ тынг уарзта, æмæ йæ хъавыдис ракурын. Хонгæ
изæртæм-иу ’рбацыд зæронд, æвзæр конд дзаумæтты, æнæфастæй, уымæй тынг дих кодта
хъæздыг мыггæгты байзæддæгтæй, кæдон дæр йæ уарзоны къух æмæ зæрдæмæ бацахсынмæ
тырныдтой, стæй хицæн кодта уæды рæстæджы æрыгон аргентинаг лæппутæ цы фæткмæ
гæсгæ дардтой уæлæдарæс, уыимæ дæр. Сæ æмахастдзинæдты бахъыгдардта Чейы фæндон
йæ цард раттын хъотырæй рынчын хуссарамерикæгты дзæбæх кæнынæн, ацы хъуыддаджы
хъуамæ ацыдаид Альберт Швейцеры фæндагыл, кæцыйы ном тынг бæрзонд æвæрд æрцыдис
Эрнестомæ.

Испанийы мидхæст расайдта стыр æхсæнадон резонанс Аргентинæйы. Чейы ныййарджытæ
лæггад кодтой Æххуысы комитæт республикон Испанийæн, сæ сыхаг æмæ æмбал та уыди
премьер-министыр Негринайы (уыди ацы бынаты Республикæйы басасты бонмæ) хæдивæг
Хуан Гонсалес Агильяр, кæцы ралыгъд Аргентинæмæ æмæ æрцард Альта-Гарсияйы.
Сывæллæтæ ахуыр кодтой иу скъолайы, стæй колледжы Кордовайы. Чейы мад Селия алы
бон сæ хæдтулгæйыл ласта сахармæ. Зындгонд республикон инæлар Хурадо, уазæгуаты
уыд Гонсалестæм, арæх-иу уыди Чейы ныййарджыты хæдзары æмæ-иу дзырдта хæсты
хабæртты тыххæй, франкистты æмæ немыцаг нацистты архайды тыххæй. Чейы фыдмæ афтæ
касти, æмæ уыдон иууылдæр Эрнестойы хъуыдытыл тынг бандæвтой.

Дыккаг дунеон хæсты рæстæг, Аргентинæйы президент Хуан Перон дипломатон
æмахастытæ дардта «Сæмæны бæстæтимæ». Чейы ныййарджытæ Перроны режимы ныхмæ
арæзт уыдысты. Афтæ Селийæйы æрцахстой Пероны ныхмæ демонстрацийы куы рацыд
Кордовæйы. Уый йеддæмæ ма йæ лæг дæр уыди уыцы къорды; сæ хæдзары арæзтой
демонстрацитæн сайæн сармадзантæ. Дзæвгар фæныфсхастдæр сты республиконтæ,
Советон Цæдис Сталинграды тохы фæуæлахиз, зæгъгæ, уый куы фехъуыстой, уæд.

Биохимийы дохтыр Альберто Гранадосимæ (æмбæлттæ йæ фæсномыгæй хуыдтой Миал), аст
мæйы дæргъы 1952-æм азы февралæй — августмæ Эрнесто Гевара балцы æрзылди Латинаг
Америкæйы бæстæтыл: Чилийыл, Перуйыл, Колумбийыл æмæ Венесуэлæйыл. Гранадос дзы
æхсæз азы хистæр уыд. Рацæугæ уыди провинци Кордовæйы хуссары цы бынат Эрнандо
и, уырдыгæй. Фæци фармацевтон факультет, архайдта хъотыр дзæбæх кæныны
проблемæйыл. Университеты ма фæци æртæ азы, уый фæстæ йын лæвæрд æрцыд биохимийы
докторы ном. 1945-æм азæй райдыдта кусын лепрозорийы, уымæй Кордовæмæ хъуыди 180
километры. 1941-æм азы базонгæ ис Эрнесто Гевараимæ, уæд йыл цыдис æртындæс азы,
йæ ’фсымæр Томасы æруаджы — уыдис Эрнестойы æмкъласон колледж Деан-Фуансы. Арæх
райдыдта цæуын Чейы ныййарджыты хæдзармæ, мæ сын сæ хъæздыг библиотекæйæ пайда
кодта. Дыууæйæ дæр тынг уарзтой кæсын, стæй цы бакастысты, ууыл ныхас кæнын æмæ
аятæмæй слымæн сты. Гранадос йе ’фсымæрттимæ арæх тезгъо кодтой хæхбæсты,
Кордовæйы алфамбылай цы быннæттæ и, уым. Мусонгтæ-иу арæзтой гом арвы бын æмæ
Чейы ныййарджытæ, хæххон уæлдæф йын феххуыс уыдзæн йæ æхгæдриуимæ тохы зæгъгæ,
арæх уагътой Геварайы семæ.

Эрнесто медикон факультеты куы ахуыр кодта, уæд йæ бинонтæ дæр Буэнос-Айресы
цардысты. Аллергийы иртасæн институты стажировкæ куы кодта, уæд æм йæ цæст
дардта аргентинаг ахуыргонд дохтыр Писани. Уыцы рæстæг йæ бинонтæм æхца нæ фаг
кодта, æмæ Эрнесто ахуыр кæныны уæлдай ма куыста библиотекæйы. Улæфыны рæстæг
Кордовамæ ’рцæугæйæ-иу бабæрæг кодта Альберто Гранадойы лепрозорийы, æххуыс йын
кодта фæлварæнтæ æвæрын, хъотыры ныхмæ ног методтæ рабæрæг кæныны охыл. Иу ахæмы
куы ’рцыд 1951-æм азы сентябры, уæд йын Гранадос йæ хъуыды схъæр кодта, цæмæй
иумæ Хуссар Амеркæйыл балцы ацæуой. Гранадосы фæндыди алыхуызон бæстæты
лепрозорийтæ сбæрæг кæнын, сæ куыстимæ лæмбынæгдæр базонгæ уæвын æмæ, гæнæн ис,
чиныг ныффыссын. Эрнесто тынг цымыдисагæй сразы ис, фæлæ ракуырдта, цæмæй
фæлæууой цалынмæ йæ радон экзаментæ фæуой, уæдмæ. Уыцы рæстæг фæстаг курсыл
ахуыр кодта. Эрнестойы ныййарджытæ цæхгæрмæ не слæууыдысты, фæлæ домæн сæвæрдтой
— цæмæй азæй фылдæр ма бафæстиат уа æмæ рауагъды экзаментæм æрыздæха.

1951-æм азы 29 декабры, тынг байдзаг кодтой Альберто Гранадойы дæрдджын мотоцикл
хъæугæ дзаумæттæй, æвæргæ мусонгæй, хъæццултæй æмæ æндæртæй. Уыдонимæ ма райстой
къамисæн æмæ дамбаца дæр, æмæ араст сты балцы. Фæндагыл бацыдысты абæрæг кæнынмæ
Чинчинæмæ — уый сын радта 15 доллæры æмæ бафæдзæхста хызгонд къаба æрласын.
Эрнесто йын балæвар кодта къæбыла æмæ йæ схуыдта «Камбэк» ома, дам, «раздæх».
Хæрзбон загътой Эрнестойы ныййарджытæн дæр. Гранадос мысыди:

Æхсæвиуат-иу бакодтой хъæды кæнæ быдыры, хæринагæн æхца куыстой æнæбары
куыстытæй: æхсадтой хæрæндæтты къустæ æмæ мигæнæнтæ, дзæбæх кодтой зæхкусджыты,
кæнæ иу фосы дохтыртæй дæр акуыстой, цалцæг кодтой радиоисæнтæ, куыстой
уаргъæвæрджытæй, уаргъхæсджытæй кæнæ матростæй. Лепрозориты-иу куы уыдысты,
уæд-иу уым сæ коллегæты фæхайджын кодтой сæ фæлтæрддзинадæй; уым-иу фæндагæй дæр
бауылæфыдысты. Гевара æмæ Альберто Гранадо нæ тарстысты низы бахæцтæй, æмæ тигъ
нæ кодтой сæхи хъотырæй рынчынтыл.

1952-æм азы 18 февралы æрбахæццæ сты Чилимæ, сахар Темукомæ. Бынæттон газет
«Диарио Аустраль» ныммыхуыр кодта уац, йæ сæргонды уыдис: «Дыууæ аргентинаг
эксперты-лепролоджы цæуынц Хуссар Америкæйыл мотоциклыл». Гранадойы мотоцикл
бынтон асасти Сантьягомæ хæстæг, уый фæстæ сæ фæндаг сарæзтой порт Вальпараисомæ
— уырдыгæй сæ фæндыди бахауын Куадзæны сакъадахы лепрозоритæм. Фæлæ бынаты куы
базыдтой, наумæ азы ’рдæг æнхъæлмæ кæсын хъæуы, уæд хорзау нал фесты æмæ сæ
фæндтæ аивтой. Дарддæр кæм фистæгæй кæм æмвæндаггонтимæ, кæм поездтыл æмæ наутыл
бахæццæ сты зды æрзæткъахæнмæ Чукикаматы, йæ хицау уыди АИШ-ы компани «Браден
коппер майнинг компани», æмæ уым бауат кодтой æхсæв халагъурты къазармæйы.
Перуйы базонгæ сты индейаг кечуайæгты æмæ аймарайæгты цардимæ, уыцы рæстæджы
зæххыты хицæутты эксплуатацийы бын уыдысты æмæ сæ хормаг гуыбынтæ коккæйысыфтæй
сайдтой. Сахар Кускойы Эрнесто сахатгай касти бынæттон библиотекæйы чингуытæ
Инкты империйы тыххæй. Цалдæр боны арвыстой рагон сахар Мачу-Пикчуйы хæлддзæгты.
Рагон кувæндоны кусартгæнæн бынаты сбадгæйæ, райдыдтой мате нуазын æмæ
дзымандытæ кæнын. Альберто Гранадо мысыди Эрнестоимæ куыд ныхас кодтой:

Мачу-Пикчуйæ араст сты хохаг хъæу Уамбомæ, фæндагыл бабæрæг кодтой перуйаг
дохтыр-коммунист Уго Песчейы лепрозорий. Уый сæм хорз фæкасти, базонгæ сæ кодта
хъотыр дзæбæх кæнынæн ног методтимæ, æмæ сын ныффыста рекомендателон фыстæг стыр
лепрозориймæ сахар Сан-Паблойы цур, Перуйы провинци Лоретойы. Сахар Пукальпæйæ
цæугæдон Укаялийыл сбадтысты науыл, æмæ бæлцæттæ араст сты порт Икитосмæ
Амазонкæйы былтыл. Икитосы бафæстиат сты, Эрнестойы æхгæдриуы ныббырст куы
æрцахста, уæд йæ госпитæлы цасдæр рæстæг бахуыссын бахъуыд, уымæ гæсгæ.
Сан-Паблойы лепрозориймæ куы бахæццæ сты, уæд Гранадос æмæ Геварайыл тынг бацин
кодтой, æмæ сæ æрбахуыдтой рынчынты дзæбæх кæнынмæ лепрозорийы лабораторимæ.
Рынчынтæ, цæмæй бæлццæты лæггад истæмæй бафидой, уый тыххæй сын сарæзтой тъиуи
(хъæдбаст), æмæ йæ схуыдтой «Мамбо-Танго» цæмæй йыл сæ фæндаджы радон бынатмæ,
Амазонкæйыл колумбиаг порт Летисимæ ныххауой.

21 июны 1952 азы, сæ дзаумæттæ тъиуийыл сæвæргæйæ. Гевара йе ’мбалимæ араст сты
дæлæмæ Амазонкæйыл Летисийы æрдæм. Къамтæ исгæйæ æмæ боныджы фысгæйæ
æнæнхъæлæджы Летицийы рæзты аивгъуыдтой æмæ сæ бахъуыди бæлæгъ æлхæнын æмæ
фæстæмæ здæхын Бразилийы зæххытыл. Фæллад æмæ гуырысхойаг хуыз кæй уыдысты, уый
тыхæй дыууæйæ дæр бахаудтой ахæстонмæ. Альберто Гранадойы ныхæстæм гæсгæ
пъæлицæйы хицау, къахпорти уарзта, æмæ зыдта Аргентинæйы уыцы хъазты сгуыхтыты
тыххæй. Уымæ гæсгæ сæ куы базыдта, аргентинæгтæ сты, уæд сæ суагъта фæлæ ахæм
домæнимæ: цæмæй бынæттон футболон клубы саргъы слæууой. Клуб районы ерысты
фæуæлахиз — æмæ сын адæм дыууæ билеты райстой, цæмæй хæдтæхæгыл Колумбийы сæйраг
сахар Боготамæ атæхой. Колумбийы уыцы рæстæг архайдта президент Лауреано Гомесы
«Виоленси», йæ мидис уыд тыхæй сæттын зæхкусджыты змæстытæ. Гевара æмæ Гранандос
та уайтагъд ахæстоны балæууыдысты, фæлæ, дзырд раттой — Колумбийæ ацæуын — æмæ
ссæрибар сты. Зонгæ студенттæй фæндаггаг райсгæйæ автобусыл араст сты сахар
Куктумæ, Венесуэлæйы арæнты цур. Уым æхсæнадæмон хидыл ахызтысты арæны сæрты æмæ
бахæццæ сты сахар Сан-Кристобалмæ Венесуэлæйы. 1952 азы 14 июлы схæццæ сты
Каракасмæ.

Альберто Гранадо баззади кусын Венесуэлæйы Каракасы лепрозорийы (мызд йын
ныффидар кодта АИШ-ы доллæртæй 800), æмæ уым базонгæ йæ мойаг — Хулияимæ. Чейы
иунæгæй хъуыди æрæздæхын Буэнос-Айресмæ. Æнæнхъæлæджы фембæлгæйæ йæ дард
бавæййаг хæстæгимæ — бæхты уæйгæнæгимæ, Эрнесто хæдтæхæгыл атахт бæхты къордимæ
Каракæсæй Майамимæ, уырдыгæй та хъуамæ Маракайбойы уылты æрыздæхтаид
Буэнос-Айресмæ. Фæлæ Майамийы Че бафæстиат мæйы бæрц. Балхæдта Чинчинæйæн
хызгонд къаба дæр, фæлæ йæхæдæг Майамийы цард æнæ ’хцайæ, йæ рæстæг æрвыста
бынæттон библиотекæйы. 1952 азы августы Эрнесто аст мæйы фæстæ æрыздæхт
Буэнос-Айресмæ. Ам йæхи райдыдта цæттæ кæнын фæлвæрæнтæм, стæй фыссын дипломон
куыст аллергийы проблемæтыл. 1953-æм азы Гевара райста дохтыр-хирургы диплом
дерматологийы. Æфсадмæ йæ нæ фæндыди, æмæ ихон доны ныббыргæйæ йæхимæ æхгæдриуы
ныббырст расайдта, æмæ æфсадмæ нæбæзгæ адæймагыл нымад æрцыдис. Медикон ахуырады
диплом йæ къухты, афтæмæй хъавыди Каракасы венесуэлаг лепрозориймæ йе ’мбал
Гранандосмæ ацæуын, фæлæ цард куыд равдыста, афтæ йæ æрдхордимæ фембæлдзысты
афтиддæр 1960 азы Кубæйы.

Эрнесто Венесуэлæмæ араст ис Боливийы сæйраг сахар Ла-Пасы уылты. Цы поездыл
рацыд, уый хуынди «æхсыры конвой» (поезд уырæдта аллы ран æмæ-иу дзы фермертæ
сывгæдтой се ’хсыры битæдтæ). 9 апрелы 1952 азы Боливийы æрцыд нымадæй 179-æм
революци, йæ архайджытæ уыдысты æрзæткъахджытæ æмæ зæхкусджытæ. Цы парти
фæуæлахиз ис, уый хуынд «Националон революционон змæлд», йæ сæргълæууæг та уыд
президент Пас Эстенсоро. Уыдон снационализаци кодтой къалайы æрзæткъахæнтæ
(бафыстой сæ раздæры хицæуттæн фæсарæйнаг компанитæн компенсацитæ), сарæзтой
милицæ зæхкусджытæй æмæ æрзæткъахджытæй, бацархайдтой аграрон реформæйыл.
Боливийы Че уыди индейæгты хæххон хъæуты, арзæткъхджыты цæрæнрæтты, æмбæлыди
хицауады архайджытимæ. Куыста информаци æмæ культурæйы феткъдаруаты, æмæ аграрон
реформæйы аразæн ведомствæйы. Бабæрæг кодта индейаг кувæндæтты хæлддзæгтæ
Тиауанакуйы, фурд Титикакæйы былтыл, систа дуне къамтæ кувæндон «Хуры дуары»-ы,
кæцыйы рагон цивилизацийы индейæгтæ куывтой хуры бардуаг Виракочемæ.

Ла-Пасы Эрнесто базонгæ ис адвокат Рикардо Рохойымæ, уый йæ хуыдта иумæ ацæуын
Гватемалæмæ, фæлæ Че сразы и цæуын афтиддæр Колумбийы онг, уымæн æмæ йæ зæрдæйы
нырма уыди Каракæсы лепрозориймæ бахауын. Рохо хæдтæхæгыл атахт Перуйы сейраг
сахар Лимæмæ, Эрнесто та автобусыл йе ’мцæуæг — аргентинаг студент Карлос
Ферерайымæ æрзылдысты Титикакæйы былтыл, æмæ æрхæццæ сты Перуйы сахар Кускомæ,
ам Эрнесто йæ фыццаг балцы рæстæг нырид уыди. Арæнгæсты бауырæды фæстæ (байстой
сын сæ чингуытæ Боливийы революцийы тыххæй) æрхæццæ сты Лимæмæ, кæм баиу сты
Рохоимæ. Лимæйы фестиат кæнын уыди тæссаг политикон уавæрты тыххæй инæлар
Одриайы сæргълæууды азты. Балцгæнджытæ — Рохо, Феррер æмæ Эрнесто автобусыл
ацыдысты Сабыр фурды былтыл Эквадормæ, æмæ йæ арæнтæм бахæццæ сты 1953 азы 26
сентябры. Гуаякилы визæтæм бацыдысты Колумбийы минæвардонмæ, фæлæ сæ консул
бацагуырдта хæдтæхæгмæ билеттæ сæм куыд уа Боготайы онг. Консулмæ тæссаг касти,
æртæ фесарæйнаджы автобуцыл æнæхъæн бæстæйы уылты цыд, уымæн æмæ Колумбийы
гыццыл раздæр æрцыд хæстон змæст, инæлар Рохас Пинилья баивта сæргълеууæг
Лауреано Гомесы. Æмбæлттæм æхца нæ уыд хæдтæхæгыл тæхынмæ, æмæ бацыдысты
бынæттон социалистон партийы архайæгмæ æмæ йын бавдыстой Сальвадор Альендейы
рекомендацион фыстæг. Уый уылты самал кодтой лæвар билеттæ «Юнайтед фрут
компани»-йы пароходмæ Гуаякилæй Панамæмæ.

Рохойы ныхæстæм хъусгæйæ, стæй мыхуыры цы уацтæ фæзындис АИШ-ы ныббырсты тыххæй
Арбенсы ныхмæ, уыдон фенгæйæ, Эрнесто араст ис Гватемалæмæ. Арбенсы хицауад
парламенты фæрцы закъон сфидар кодта, æмæ уыцы закъонмæ гæсгæ «Юнайтед фрут
компани»-йыл чи куыста уыдонæн сæ мызд æрцыдис дыууæ хатты фылдæргонд. Зæххы
хицæуттæй экспроприацигонд æрцыдис 554 мин гектары зæххытæ уыдонæй «Юнайтед фрут
компани»-йы зæххытæ 160 мин гектары. Гуякилæй Эрнесто арвыста фыстæг Гранадомæ
фыстæг: «Саби! Цæуын Гватемалæмæ. Уыйфæстæ дæм ныффысдзынæн.» Панамæйы Гевара
æмæ Феррер ныффæстиат сты се ’хца фæуды тыххæй, Рохо дарддæр араст Гватемалæмæ.
Гевара та ауæй кодта йæ чингуытæ æмæ бынæттон журналы ныффыста цалдæр уацы
Мачу-Пикчуйы тыххæй æмæ Перуйы æндæр историон диссæгты тыххæй. Сан-Хосемæ
(Коста-Рикæ) ацыд æмцæуæг уæзласæн хæдтулгæйыл, кæцы фæндагыл тропикон уарыны
тыххæй сфæлдæхт, уый фæстæ Эрнесто иу цасдæр зынтæй архайдта йæ галиу къухæй.
Сан-Хосемæ бахæццæ сты декабыры райдианты. Уым Эрнесто базонгæ и Венесуэлæйы
парти «Демократон архайд» æмæ уыцы паддзахады фидæны сæргълæууæг Ромуло
Бетанкуримæ, æмæ сæ хъуыдытæ разындысты бынтон фæйнæхуызон, æмæ ма базонгæ
фыссæг Хуан Бошимæ Доминиканæйы Республикæйæ уый дæр фæстæдæр сси бæстæйы
сæргълæууæг. Базонгæ ма ис уыцы ран кубæйæгтимæ — Батистайы ныхмæлæуджытимæ.

1953-æм азы кæрон Гевара йæ зонгæтимæ Аргентинæйæ рацыдысты Сан-Хосейæ
Сан-Сальвадормæ автобусыл, стæй æмцæуæг хæдтулгæтыл. 24 декабры бахæццæ сты
Гватемалæмæ, денджызы æмвæзадæй 1800 метрæй уæлдæр чи уыди, ахæм сæйраг сахармæ
æмном бæстæйы. Йæ къухты уыдысты рекомендацион фыстæджытæ Гватемалæйы
архайджытæм, æмæ фыстæг Лимæйæ революционер Ильдæ Гадеамæ. Эрнесто райдыдта
Ильдæйы агурын æмæ йæ ссардта пансионат «Сервантес»-ы æмæ уым йæхæдæг дæр
æрбынат кодта. Иу цæстæнгас цын разынд æмæ иухуызон бæллицтæ кæрæдзимæ
æрбахæстæг кодтой фидæны мойæгты. Фæстæдæр Ильдæ мысыди куыд æм фæкаст Гевара:

Гватæмалæйы Эрнесто фембæлд Кубæйæ эммигранттимæ, Фидель Кастройы фарс чи
лæууыди, ахæмтимæ, уым уыдысты Антонио Лопес Фернандес (Ньико), Марио Далмау,
Дарио Лопас — фидæны яхтæ «Гранма»-йыл балцы архайджытæ. Геварайы уыцы рæстæг
фæндыд дохтырæй ацæуын индейæгтæм Гватемалæйы, дарддæр районтæ цы ис, уыдонæй
иумæ — Петаны Джунглитæм. Фæлæ Гватæмалæйы хицауад йæ нæ ауагъта, фыццаг, дам,
дæ дохтыры диплом азы дæргъы сфидар кæ. Æнæнхъæлæджы куыстытæ, уацтæ газеттæм,
чингуыты уæй кæнгæ (кæдон Ильдæйы ныхæстæм гæсгæ арæхдæр уæй нæ кодта фæлæ
кæсгæ) уагътой йæ цæрынæн æхца амал кæнын. Гватæмалæйыл зилгæйæ хызынимæ, зонгæ
кодта рагон индейаг майяты культурæимæ. Архайдта фæсивæды организаци «Патриотон
куысты фæсивæд»-имæ.

1954-æм азы 17 июны æрцыди бабырст гæрзифтонг къордты Армаса Гондурасæй
Гватæмалæйы зæххытæм, байдыдтой Арбенцы хицауады фарслæуджыты фæхсттæ, сæйраг
сахары æмæ иннæ сахарты бомбардировкæтæ. Эрнесто Ильдæйы ныхæстæм гæсгæ куырдта
хицауадæй цæмæй йæ арвитой, хæст кæм цыд, уыцы районтæм, æмæ сидти хæдæфсад
саразынмæ. Уыди уæлдæфныхмæ хахъхъæныны къорды архайæг, хæцæнгарз æххуыс кодта
ласын. Марио Дальмау дзырдта: «Патриотон куысты фæсивæдимæ хъарагъул кæны арты
æмæ срæмыгъдты астæу, йæхи мæлæтдзаг тасы бын æвæры». Эрнесто Гевара бахауди
«Тæссаг коммунистты» номхъыгъдмæ, кæдон хъуамæ æрцыдаиккой мард Арбенсы æрхауды
фæстæ. Аргентинæйы минæвар йын радзырда ацы тæссаг уавæры тыххæй пансионат
«Сервантес»-ы, æмæ бахъардта цæмæй саккаг кæной минæварады æмбæхсæнæй, кæцыйæ
Эрнесто спайда кодта Арбенсы фарслæуджыты къордимæ. Уый фæстæ минæвары æххуысæй
Гватæмалæйæ ацыд æмæ поездыл араст ис Мехикомæ амбæлццон Патохоимæ (Хулио
Роберто Касерес Валье).

1954-æм азы 21 сентябры æрхæццæ сты Мехикомæ. Уым æрцардысты пуэрторикаг Хуан
Хуарбейы фатеры, Хуан та архайдта националистон партийы, ацы парти тох кодта
Пуэрто-Рикойы хæдбардзинадыл æмæ йыл хъоды æвæрд æрцыди АИШ-ы конгрессы цы
гæрæхтæ самадтой, уый тыххæй. Ацы фатеры ма цард перуйаг Лючо (Луис) де ла
Пуенте, фæстæдæр 23 сентябры æхст æрцыди антипартизайнаг «рейнджертимæ» Перуйы
хæххон районтæй иуы. Че æмæ Патохомæ алыбойнаг цæрыны мадзæлттæ нæ уыд, æмæ
парчы къамтæ исгæйæ амалиуæг кодтой. Че уыцы рæстæг мысыди афтæ:

Уыцы рæстæг Гватæмалæйæ æрцыд Ильдæ Гадеа æмæ смой кодтой. Че уæй кæнын
райдыддта рауагъдад «Фондо де культура экономика»-йы чингуытæ, бацыд æхсæвы
хъарагъулæй чингуыты равдыстмæ, раздæрау каст чингуытæ. Сахары рынчындоны йæ
конкурсмæ гæсгæ райстой куыстмæ æмæ сфидар кодтой аллергион хайадмæ. Касти
лекцитæ медицинæйæ Националон университеты, наукон куыстыты райдыдта архайын
(зæгъæм, гæдытыл опыттæ æвæрын) кардиологийы Институты æмæ францаг больницæйы
лабораторийы. 1956-æм азы 15 февралы Ильдæйæн райгуырди чызг, æмæ йæ схуыдтой
мадмæ гæсгæ — Ильдитæ. Че мексикайнаг журнал «Сьемпре»-йы корреспондентæн цы
интервью раддта 1959-æм азы сентябры, уым дзырдта:

Кубæйаг публицист æмæ Батистæйы ныхмæлæууæг (фæстæдæр сси социалистон Кубæйы
фæсарæйнаг хъуыддæгты министр) Рауль Роа мысыди йæ мексикаг фембæлд Гевараимæ:

1955-æм азы июны кæрон Мехикойы рынчындонмæ, радхæссæг дохтыр Эрнесто Геварамæ
æрбацыдысты дыууæ кубæйаджы, иу дзы разынд Ньико Лопес, Че базонгæ ис йемæ
Гватемалæйы. Уый радзырдта Эрнестойæн кубæйаг революционертæ казармæтæ
«Монкадыл» ныххауджытæ уагъд æрцыдысты сакъадах Пиносы ахæстонæй, райдыдтой
æмбырд кæнын Мехикомæ æмæ цæттæ кæнын æкспедици Кубæмæ. Цалдæр боны фæстæ Че
базонгæ Рауль Кастроимæ æмæ уый разыди йе ’мвæндон, æмæ дзы фæстæдæр загъта ахæм
ныхæстæ: «Афтæ мæм кæсы, ай иннæты хуызæн нæу. Дзуры иннæтæй хуыздæр, уымæй
уæлдай хъуыды кæны». Уыцы рæстæг Фидель уыди АИШы, æмæ кубæйаг эммигранттæй
æмбырд кодта æхца экспедицийæн. Нью-Йорчы Батистæйы ныхмæ митинджы Фидæль
загъта: «Мæ бон уын у зæгъын, 1956 азы ссæрибар уыдзыстæм кæнæ удхарæй
амæлдзыстæм».

Фидель æмæ Че фæмбæлдысты 9 июны 1955 азы Мария-Антония Гонсалесы хæдзары,
Эмпераны уынг, 49, Фиделы фарслæуджыты консперативон фатеры.Фембелды ныхас цыди
фидæны хæстон хабæрттæ Ориенты. Фидель фæстæдæр дзырдта Чейæ уыцы фембелды куыд
æм фекаст афте уыди «мæнæй бире разæвæрддæр революцион идейеты хицау. Идеологон
æмæ теоретикон хабæртты уый мæнæй бире хуыздæр æмбæрста. Мемæ баргæйæ уыд
разæвæрддер революционер». Чейен дæр Фидель диссаджы адеймаджы хуызон фекаст æмæ
райсоммæ Эрнесто æрцыд фидаргонд балы дохтырæй. Фæстæдæр Аргентинæйы æрцыд радон
хæстон æзмæст æмæ Перон йæ бынатæй рахаудта. Эммигранттæн — Пероны
ныхмæлæуджытæн фæзындис фадат аздæхын Буэнос-Айресмæ, æмæ уыцы фадатæй спайда
кодтой Рохо æмæ æндæр Мехикойы цæрæг аргентинагтæ. Фæлæ Че не сразы ис
аздæхыныл, æнувыд уыди фидæны æкспедицийыл Кубæмæ. Мексикаг Арсасио Ванегас
Арройомæ уыдис чысыл типографи æмæ уыди зонгæ Мария-Антония Гонсалесимæ. Уыцы
типографийы уагъд цыдысты «26 июлы змæлд»-ы фыстæджытæ. Уый йеддæмæ ма Арсасио
хъæбысæйхæцæг уæвгæйæ куыста архайджыты физикон цæттæдзинадыл: даргъ фистæг
балцтæй, дзю-дойæ, æххуырст æрцыдис легкоатлетикон зал. Арсасио мысыдис: «Уый
йеддæмæ ма лæппутæ хъуыстой лекцитæм географийæ, историйæ, политикон уавæры
тыххæй æмæ æндæр темæтыл. Иуæй-иу хатт-иу мæхæдæг дæр баззадтæн уыцы лекцитæм
байхъусынмæ. Леппутæ ма цыдысты хæсты тыххæй кинонывтæм кæсынмæ».

Испайнаг æфсады булкъон Альберто Байо, франкисттимæ тохы архайег æмæ чиныг «150
фарстайы партизанмæ» ныффыссæг, касти къорды хæстон цæттæдзинадмæ. Фыццаг
куырдта мыздæн 100 мины мексикаг песойы (кæнæ 8 мины АИШы доллæртæй), уый фæстæ
йæ дыууæ хатты фæкъадтæр кодта. Фæлæ йæ ахуыргæнинагты тыхтыл куы баууæндыд уæд
цæ уый дæр нал бацагуырдта фæлæ ма йæ мебелон фабрикæ ауæй кодта æмæ уыцы æхца
дæр Фиделы къордæн радта. Булкъон 26 мин америкаг доллæрæй балхæдта гасиендæ
«Санта-Роса» сæйраг сахарæй дæрддзæф уыд 35 километры, Эрасмо Риверæйæ Панчо
Вильяйы партизанæй, æмæ къорд райдыддта уым цæттæ гæнын. Че къордимæ
цæттæгæнгæйæ ахуыр кодта перевязкæтæ кæнын, дзæбæх кæнын стджыты сæстытæ, æмæ
иньекцитæ кæнын, æмæ иу ахæмы йын скодтой сæдæ уколы бæрц — иу кæнæ цалдæр уколы
аллы къорды архайегæй. Кубæйаг Карлос Бермудес мысыди Чейы:

1956 азы 22 июны мексикаг пъалици æрцахста Фидель Кастройы Мехикойы уынгтæй
иуыл. Фæстæдæр Мария-Антонияйы фатеры сарæзтой къæппæг æмæ ахстой аллы
бахизæдæы. Ранчо «Санта-Росайы» пъалици æрцахста Чейы æмæ ма цалдæр адæймаджы.
Кубæйæгты ахсты æмæ булкъон Байойы архайды тыххæй ацы хъуыддаджы мидæг фыст
æрцыд газетты. Фестæдæр рабæрæг ацы ахстыты аххосджын — разынд Венерио, къорды
архайджытæй иу. 26 июны мексикаг газет «Эксельсиор» ныммыхуыр кодта кæй
æрцахстæуыд уыдоны номхъыгъд, уыимæ Эрнесто Гевара Сернайы ном дæр, æмæ йæ
схуындæуыд «æмбæстон коммунистон агитатор» æмæ ма дзы йæ Гватемайлаг хабæртты
кой дæр цыд президент Арбенсы рæстæджы. Мария-Антония мысыди:

Ахстыты тыххæй куырдтой раздæры президент Ласаро Карденас, йæ раздæры денджызон
министр Эриберто Хара, кусджыты раздзог Ломбарде Толедано, нывгæнджытæ Альфаро
Сикейрос æмæ Диего Ривера, культурæйы архайджытæ æмæ ахуыргæндтæ. Мæй фæстæ
Мексикæйы хицауад ссæрибар кодтой Фиделы æмæ иннæ кубæйæгты, фæлæ ма ныууагътой
ахстæй Эрнесто Геварайы æмæ кубæйаг Каликсто Гарсийайы, аххосыл сын банымадтой
бæстæмæ сусæгæй кæй æрбацыдысты, уый. Ахæстонæй рацæугæ Фидель дарддæр байдыдта
экспедици цæттæ кæнын, æхца æмбырд кодта, хæцæнгарз æлхæдта. Архайджытæ цæттæ
кодтой чысыл къордтæй бæстæйы аллы рæтты. Шведаг этнографей Вернер Гринæй æлхæд
æрцыд яхтæ «Гранма» 12 мин доллæрæй. Мексикаг пъалици æрцахста Чейы уысы дæр
фæлæ уæддæр цасдæр рæстæджы фæстæ Че æмæ Ильда уагъд æрцыдысты. Че фæбадти
ахæстоны 57 боны. Палицы кусджытæ уæддæр сæ цæст дарддой æмæ иу балæбурддтой
хаттæй хатт растджыты нывондгонд фатертæм. Газæттæ фыстой Фидель кæй хъавы аленк
кæнын Кубæмæ. Франк Паис æрбаласта Сантьягомæ 8 мин доллæры æмæ хавыди сахары
растад сисын. Хъуыддтаг тæссаг кæынын райдыддта, райхъуыст хабар — къорды
архайджытæй чидæр хъавы къорды, яхтæ æмæ передатчик ауæй кæнын Кубæйы хицауадæн
15 мин доллæрæй. Фидель фæтагъд коддта йæ æмбырды хабæрттæ, кæмæй æнхъæл уыди
уæйгæнæг, уый иннæтæй ахицæн кæнын кодта æмæ порт Туспаны æмбырд кæнын райдайын
фадат радта. Франк Паисæн æрвыст æрцыд тел — «Чиныг уæй æрцыд», уый йын æвдыста
æмæ растад ныхасгонд рæстæджы кæй хъæуы саразын. Че дохтыры хызынимæ балыгъд
хæдзармæ Ильдæмæ, ахъæбыс коддта йæ фынæй чызгæн æмæ ныффыста хæрзбоны фыстæг йæ
ныйарджытæм.

1956-æм азы 25 ноябры райсомæй дыууæ сахатыл Туспаны бал сбадтис «Гранмæ»-йыл.
Пъæлицæ райста «мордидæ» (ома гæртам) æмæ йæ хъус не ’рдардта. Че, Калкисто
Гарсиа æмæ æртæ æндæр архайæджы Туспанмæ бахæццæ сты æмбæлгæ хæдтулгæйыл, бирæ
йæм фенхъæлмæгæсгæйæ. Туспаны сыл сымбæлдис Хуан Мануэль Маркес æмæ сæ акодта
яхтæйы лæууæн бынатмæ. 82 адæймаджы æд хæцæнгарз æмæ дзаумæттæ бабадтысты йедзаг
яхтæйыл, афтæмæй йæ бæрц уыд 8–12 адæймаджы ласын. Уыцы рæстæг уаргæ кодта,
денджыз уыдис змæст. «Гранма» хуыст рухсытимæ байдыдта ленк кæнын Кубæйы ’рдæм.
82 адæймагæй афтиддæр дыууæ-æртæ матросы æмæ цалдæр бадæджы удхарæй нæ мардысты
денджызон низæй. Нау уадзын райдыдта куыд æй бафиппайдтой фæстæдæр гом къранты
тыххæй, фæлæ фыртарсæй уæдддæр консервтæ донмæ калд æрцыдысты, ома дам уæз
фæкъаддæр уа. Калкисто Гарсийа фæстæдæр мысыди:

Науыл Чейы хъыгдардта æхгæдриу, фæлæ Роберто Роке Нуньес куыд дзуры, афтæмæй
иннæты хъæлдзæг кодта. Науы капитанæй æвæрд æрцыд Ладислао Ондино Пино,
штурманæй — Роберто Роке Нуньес. Штурмæн иу рæстæджы науæй рахаудта донмæ, æмæ
йæ цалдæр сахаты агуырдтой цалынмæ ссардтой, уæдмæ. Яхтæ арæх сæфта йæ фæндаг.
Хъуамæ къорд хъæу Никаромæ Сантьягойы цурмæ æрхæццæ уыдаиккой 30 ноябры. Уыцы
бон Франко Паисы фарслæуджытæ бацахстой сахары хицауады кусæн бæстыхæйттæ æмæ
ракалдысты уынгтæм фæлæ сахар сæ къухты бауыромын сæ бон нæ баци.

«Гранмæ» Кубæйы былгæрæттæм æрбахæццæ афтиддæр 1956-æм азы 2 декабры æмæ уыцы
бынат уыди Лас Колорадасы районы провинци Ориентейы, æмæ уайтагъд тæнæг раныл
сбадтис. Донмæ суагътой бæлæгъ, фæлæ уый дæр уайтагъд фæдæлдон ис. Къорд 82
адæймагæй зæхмæ цыдысты хъуыры онг донæй æхгæдæй; хус ранмæ рахæссын цын
бантыстис хæцæнгарз æмæ иу гыццыл хойраг. Кæм рахызтысты, уыцы бынатмæ æрбамбырд
сты катертæ æмæ хæдтæхджытæ Батистæйы дæлбар æфсæдтæй, къорд æхсты бынмæ
бахаудис. Къорд бирæ рæстæг цъыфдзаст былгæрон фæцыдис манграг пыхсыты. 5
декабры æхсæвæй цыдысты Сæкæры тростникы плантациты уылты, бонæй та æрбынат
кодтой бауылæфынмæ Сентралы (сæкæры завод плантацийымæ) бынат Аллегрия-де Пиойы.
Че куыд дохтыр, афтæ райдыдта, чи фæцæф, уыдоныл зилын. Боны астæу та
ныттахтысты хæдтæхджытæ къорды æрдæг фæмард иу-20 та ахст æрцыдысты. Иннæ бон чи
аирвæзт уыдон сымбырд æсты хæдзар Сьерра-Маэстрæйы. Фидæль загъта: «Знаг ныл
фæтых ис, фæлæ нæ бындзагъд ныккæнын йæ бон нæ баци. Дарддæр тох кæндзыстæм æмæ
рамбулдзыстæм ацы хæст». Гуахиротæ — кубæйаг зæхкусджытæ — зæрдæхæларæй кастысты
балы архайджытæм æмæ сæ æмбæхстой сæ хæдзæрдты. Че фыста:

Кубæйаг фыссæг-коммунист Пабло де ла Торрьенте Брау фыста, нырма, дам, XIX-æм
æнусы Сьерра-Маэстрæйы хæхты Кубæйы хæдбардзинадыл тохгæнджытæ иу кæй ссардтой
æмбæхсæн бынат. «Додой фæкæндзысты, ацы цъуппытыл чи сиса æхсаргард, уыдон.

Растæг топпимæ айнæг къæдзæхы фæстæйæ дæсы ныхмæ тох кæнынæн фаг у. Пулеметимæ
æфсæддон комы нарæджы сбадгæйæ мин адæймаджы бауромдзæн. Хæдтæхджытыл сæ ныфс ма
æвæрæд ацы цуппытыл тохæй чи цæуы, лæгæттæ бафснайдзысты растджыты.» Фидель æмæ
иннæ архайджытæ ацы бынæтимæ зонгæ не уыдысты. 1957=æм азы 22 январы
Аррайо-де—Инфернойы къорд фыццаг ныкъкъуырд радта Санчес Москæрайы каскитосты
(Батистæйы салдæттæ) балæн. 28 январы Че ныффыста фыстæг Ильдæмæ, æууæнк
адæймаджы уылты бахæццæ Сантьягомæ:

Балæн æххуысгæнæг Æутимио Герра бахаудта хицауады къухты æмæ сын сразы ис Фиделы
амарыныл. Фæлæ йæ къухы нæ бафтыд æмæ мард æрцыди. Февралы Чейы æрцахста
малярияйы ныббырст æстæй йæ хæдфæстæ æхгæдриуы ныббырст. Иу ахæмы хæст самадтой
æмæ зæхкусæг Креспо йæ фæсонтыл рахаста Чейы знагы нæмгуыты бынæй уымæн æмæ йæхи
бон цæуын нæ уыд. Че уагъд æрцыд цыдæр фермæйы иу æмбал растæгимæ чи йæм
фекастаид ахæмимæ. Сьерра-Маэстрæйы хæхты Че æхгæдриуæй рынчын уæвгæйæ иу арæх
баззад фæстæйы искæй хæдзæртты цæмæй балы цыд ма уырома. Арæх иу æй фæдтой
чиныгимæ æмæ фыссæн гæххæттимæ йæ къухы. Капитан Марсиаль Ороско мысыди:

Балы архайæг Рафаель Чао дзырдта, Че дам иу никæуыл хъæр кодта æмæ хынджылæг
ныхас дæр никуы скодта, фæлæ иу дзургæйæ хъæбæр ныхæстæй пайда кодта, æмæ иу
уыди тызмæг «куы хъуыди уæд». Нæхъæн хæсты рæстæджы Че фыста боныг, уыцы боныджы
фыстытæй спайда кодта йæ чиныджы «Революцион хæсты эпизодтæ»йы. Цасдæр рæстæджы
фæстæ балæн бастдзинад сæвæрын бантыст «26 июлы змæлд»имæ Сантьягойы æмæ
Гаванæйы. Балы æвæрæн бынатмæ хæхты иу æрбацыдысты змæлды раздзогтæ æмæ
архайджытæ Франк Паис, Армандо Харт, Вильма Эспин, Аиде Санта-Мария, Селия
Санчес, балы ифтонгдзинад дзæбæх кæнын райдтыдта. Цæмæй Батистæйы хъусингæнæг,
растджытæ дам дæрæн кæй æрцыдысты, уый мæнгдзинад равдисой, уый тыххæй Фидель
арвыста Гаванæмæ Фаустино Пересы, цæмæй фæсарæйнаг журналисты æрбаласа. Бал кæм
æрбынат коддта уырдæм 1957-æм азы 17 февралы æрбацыд Герберт Метьюз «Нью-Йорк
Таймс»ы корреспондент. Уый фембæлд Фиделимæ, æмæ къуыри фæстæ ныммыхуыр кодта
репортаж Фиделы æмæ йæ балы архайджыты къамтимæ. Уыцы репортажы фыста «Куыд мæм
кæсы афтæмæй инæлар Батистæ дзæгъæлы æнхъæлмæ кæсы Кастройы растад ныццист
кæнынмæ. Йæ бон у йæ ныфс дарын афтиддæр ууыл æмæ салдæтты колоннæтæй иу
æнæнхъæлæджы фæмбæлдзæн æрыгон фæтæгыл æмæ йæ штабыл æмæ сæ ныццæгъддзæн.»

1957-æм азы 13 мартъийы Гаванæйы студентон организаци «13 мартъийы революционрон
директорат» систа растад, бахъавыд ридиостанци, университет æмæ президенты
бæстыхайад бацахсын фæлæ йæ къухы нæ бантыст. Растджыты фылдæр æрдæг фæмард æсты
æфсад æмæ палицийымæ тохы. Мартъийы астæуты Франк Паис арвыста Кастройы балмæ
æххуыс 50 адæймагæй, сæ раздзог Хорхе Сотус — Сантьягойæ. Æрбаласта се
грузовиктыл пырындзы плантациты хицау Уберто Матос. Сотус æмæ Матос
антикоммунисттæ уыдысты æмæ фæстæдæр сын ревтрибуналæй тæрхонгонд æрцыд æмæ сæ
дзæвгар ахæстоны бадын бахъуыд. Ацы балы архайджыты фылдæр æрдæг уыдысты сахарты
цæрджытæ æмæ хæххон уавæртыл ахуыр нæ уыдысты. Уынаффæ рахастой райдайын сæ
цæттæ гæнын хæххон уавæрты цардмæ æмæ тохмæ. «Барбудосты» балмæ (ома боцоджын,
æнæдаст адæм, цæугæ царды æмæ сæм дасæнтæ кæй нæ уыд уымæ гæсгæ) цыдысты аллы
хуызон адæм, сæ политикон цæстæнгас уыди аллы хуызон, хæцæнгарз æмæ хостæ та сын
æрвыстой фæсарæнтæй кубинаг эммигранттæ.

1957-æм азы майы хъуамæ АИШ-æй Майамийæ æрбацыдаид нау «Коринти» æххуысимæ, сæ
раздзог Каликсто Санчес, афтæмæй. Цæмæй сæ рахызтæй æфсады цæст аиуварс
кодтаиккой, уый тыххæй Фидель уынаффæ рахаста ныххауын къазармæтæ хъæу Уверойы,
15 километры Сантьягойæ. Уыимæ ма уый лæвæрдта фадат Сьерра-Маэстрæйæ рахизын
провинци Ориентейы коммæ. Че архайдта уыцы тохы æмæ йæ «Революцион хæсты
эпизодты» ныффыста. 1957-æм азы 27 майы æрымбырд штаб, уым Фидель радзырдта
райсом кæй ныххаудзысты Уверойыл. Рацыдысты изæрыгон цæмæй райсоммæ бахæццæ уой.
Цыдысты аст сахаты хæххон фæндæгтыл æмæ уыцы рæстæгмæ ацыдысты 16 километры.
Арæх урæдтой сæрхизæны тыххæй тæссаг рæтты. Фæндагамонæг уыди Кальдеро, уый хорз
зыдта Уверо дæр æмæ йæ авналæнтæ дæр. Хъæдын къазармæ уыди денджызы былгæрон,
хахъхъæдтой йæ хъалагъултæ. Уынаффæ хаст æрцыдис цæмæй йыл талынджы æртæрдыгæй
æрхъула кæной æмæ уый фæстæ ныххауой. Хорхæ Сотус æмæ Гильермæ Гарсийайы къорд
ныххаудта былгæронты Пеладеромæ фæндагыл цы пост лæууыд уул, Альмейдайæн
сæвæрдтой нысан цъуппы ныхмæ цы пост уыд уый басæттын. Фидель цъуппы районы
æрынцадис, Раулы къорд та хъуамæ ныххаудтаид къазармæйыл ныхы ’рдыгæй. Чемæ та
бахаудис сæ астæу бынат. Камило Сьенфуэгос æмæ Амейхейрас талынджы фæсæфтой сæ
фæндаг æмæ раст нæ ацыдысты. Хъуыддаг æнцондæр кодта уый æмæ къазармæты
алфамбылай бирæ пыхс кæй уыдис уый, фæлæ салдæттæ уæдтæр бафиппайдтой бырсджыты
æмæ сыл æхсын байдыдтой. Крессенсио Пересы къорд ныххауды нæ архайдта уый
хъхъхъæдта Чивирикомæ фæндаг цæмæй салдæттæм æххуыс ма рбацæуа. Че фыста —
фыццаг гæрахæй къазармæты бацахстмæ ацыд 2 сахаты æмæ 45 минуты, бырсджытæ
мæрдтæй æмæ цæфтæй фесæфтой 15 адæймаджы, ныхмæлæууæг та 19 цæфтæй 14 та
мæрдтæй. Ацы уæлахиз фæфидар кодта растджыты ныфс. Фæстæдæр пырх æрцыдысты æндæр
гыццыл гарнизонтæ дæр Сьерра-Маэстрæйы бын.

«Коринти»-йæ рахызт нæ рауадис: официалон хъусынгæнинæгтæм гæсгæ мард кæнæ ахст
æрцыдысты иууылдæр ацы науæй рахизгæ революционертæ. Батиста уынаффæ рахаста
Сьерра-Маэстрæйы фахстæй иууылдæр зæхкусджыты раласын фæлæ бирæ гуахиротæ нæ
куымдтой уыцы рæттæй ацæуын, æххуыс кодтой Фиделæн æмæ цыдысты йæ балмæ.

Бынæттон зæхкусджытимæ ахастытæ алы хатт дæр лæгъз нæ уыдысты, радиойæ æмæ
аргъуанты цыдис коммунизмы ныхмæ пропогандæ. Инирия Гутьеррес мысыди балмæ
бацæуыны размæ коммунизмы тыххæй кæй хъуыста афтиддæр тæрсæнгæнæнтæ. Растджытæ
цы газæт «Эль Кубано либре» уагътой, уым фыццаг номыры Че фыста: «Коммунисттæ
сты хæцæнгарз чи райсы йæ мæгуырдзинадæй куы нал фæфæразы, æмæ уæлдай нæу кæцы
бæстæйы у». Цæмæй хуыснæгад æмæ фæллойы тыхист ма парахат кæна æмæ бынæттон
адæмимæ ахастытæ ахæм цаутæ ма хъыгдарой уый тыххæй æрцыдис конд комисси
дисциплинæ хъахъæнынæн, хæстон трибуналы бартимæ. Æрцыдис дæрæнгонд китайаг
Чанджы мæнг революцион абырджыты бал. Че фиппайдта: «Уыцы зын рæстæг хъуыди
цæрдæг кæсын революцион дисциплинæмæ æмæ уæгъд районты анархи фидар кæнын ма
уадзын».

1957-æм азы 5 июны Фидель Кастро радих кодта колоннæ æмæ йæ сæргъы сæвæрдта
Чейы, уыдис дзы 75 хæстоны (уыцы колоннæ ма хуыдтой цыппæрæм колоннæ дæр). Чейæн
лæвæрд æрцыд майоры чин. Хæстонтæ дих æрцыдысты æртæ взводыл сæ командиртæ та
уыдысты Лало Сардиньяс, Сиро Редондо (фæстæдæр фæмард æмæ йæ ном æвæрд æрцыд
æстæм колоннæйыл) æмæ Рамиро Вальдæс (æсси мидхъуыдтæгты министр æмæ Кубæйы
комунистон партийы Политбюройы уæнг). Июлы буржуазон оппозицийы минæвартæ
Батисте Фелипе пасос æмæ Рауль Чибас æрбацыдысты Сьерра-Маэстрæмæ. Фидæль йæ
къух æрæвæрдта Революцион граждайнаг фронты равзæрды тыххæй манифæсты бын, йæ
домæнтæ уыдысты Батистæйы бæсты сæвæрын æвзæрст президенты æмæ аграрон реформæ.
Че нымадта ацы буржуазон архайджыты «æнгомбаст цæгатаг бæстæимæ». 30 июлы
Сантьягойы мард æрцыдысты Франк Паис æмæ йæ ’фсымæр Хосуэ. 5 сентябры сахар
Сьенфуэгосы æрцыдис растад дæнджызон æфсæдты базæйы афицерты разамындæй, тох
кодтой Батистæйы айсыны тыххæй. Растад æрцыд пырхгонд æмæ фæци ахст растджыты
æхстытæй, фæмард дзы 600 адæймагæй фылдæр. Провинци Ориенты фæзынд хицауады
хъусынгæнинæгтæ:

Пъæлицæйæ тæрсгæйæ Батистæйы ныхмæлæуджытæ цыдысты Сьерра-Маэстрæйы хæхтæм æмæ
растджыты рæнхъытæ фылдæрæй фылдæр кодтой. Растджыты къордтæ бахæццæ сты
Эскамбрайы æмæ Сьерра-дель-Кристалы хæхтæм, Баракоайы районы дæр архайдтой
къордтæ, Революцион директораты, «26 июлы змæлд»ы æмæ хицæн коммунистты дæлбар
уыдысты. Октябыры Майамийы политиктæ буржуазон цæстæнгасимæ сарæзтой Сæрибары
цæдис, æмæ Фелипе Пасосы схуыдтой рæстæгмæ президент. Рауагътой манифест
дзыллæтæм. Фидель не сразы ис ацы «майамиаг пактимæ», АИШы ’рдæм здыхт æм
фæкасти. Фидельмæ фыстæджы Че фыста:

1957-æм азы кæронмæ растджыты æфсæдтæ сæ къухты дарддтой Сьерра-Маэстрæ, фæлæ
дæлæмæ нæ цыдысты, нæ архайдтой кæмтты. Хæринæгтæ, зæгъæм хъæдур, нартхор æмæ
пырындз æлхæдтой бынæттон зæхкусджытæй. Хостæ ластой сахартæй. Дзиза иу ист
æрцыд бирæ фос чи дардта уыдонæй. Че арæзта санитарон пункттæ, госпитæльтæ,
æрмæдзтæ, хæцæнгарз цалццæг кæнæн, дзабыртæ, хызынтæ, дзаумæттæ æмæ тамако
аразæн бынæттæ. Гектографыл райдыддтой бирæ кæнын газæт «Эль Кубано либре», йæ
ном ист уыд XIX æм æнусы Кубæйы хæтбардзинадыл чи тох кодта уыдоны газæты номæй.
Эфирмæ иу рацыдысты чысыл радиостанцийы хъусынгæнинæгтæ. Бынæттон цæрджытимæ
æнгом бастдзинад тынг æххуыс кодта, уайтагъд иу базыдтой салдæтты кæнæ сгарджыты
æрбацыды тыххæй.

Хицауады пропагандæ æрдомдта национ иудзинадмæ уымæн æмæ Кубæйы сахарты парахат
кодта растадон змæлд. 1958 азы мартъийы АИШ-ы хицауад сæвæрдта эмбарго
хæцæнгарзы æрвыстыл Батистайы æфсæдтæн, фæлæ ма уæддæр цасдæр рæстæг хæдтæхджытæ
хæцæнгарзæй æмæ артагæй ифтонг кодтой Гуантанамойы базæйыл. 1958 азы кæроны
конституцимæ гæсгæ хъуамæ уыдаиккой президенты æвзæрстытæ. Сьерра-Маэстрайы
æргом ничи дзырдта коммунизмы кæнæ социализмы тыххæй, Фидель та æргом цы
реформæты тыххæй дзырдта зæгъæм латифундитæ цæмæй мауал уой, транспорты æмæ
электрикон компаниты национализаци æмæ æндæр предприятитæ сæ зæрдæмæ цыдысты
проамерикаг политиктæн дæр.

Че гевара æнхъæлдта, «æфсымæрон» бæстæтæ йын цыфæнды æххуыс дæр ратдзысты. Фæлæ
революцион хицауады министр куы уыди, уæд фæмбæлдты ныхас кодта Китайы æмæ
Советон Цæдисы хицауадимæ хæстон æмæ экономикон æххуысы тыххæй, æмæ бафиппайдта
куыд æнхъæлдта, афтæ кæй нæу хъуыддаг. Уыцы хабæртты тыххæй загъта йæ хъуыстгонд
алжираг раныхасы. Уый уыдис раст тæрхоны ныхас социалистон бæстæты ныхмæ сæ
политикæ интернационалон кæй нæу, уый тыххæй. Фаутæ сыл сæвæрдта мæгуырдæр
бæстæтæн тыххæй кæй ивын кæнынц товартæ раст империализм дунеон базарты куыд
архайы афтæ, уыимæ ма кæй аиуварс кодтой сæхи æмæ кæй не ’ххуыс кæнынц
националон сæрибары тохы зæгъæм Конгойæн æмæ Вьетнамæн. Че хорз зыдта Энгельсы
хъуыстгонд æмбæрцад: «Цас къаддæр у экономикæйы разæнгард, уый бæрц фылдæр тыхми
хъæуы ног бæстæарæзтæн». Кæд æмæ 1950-æм æзты райдианы иу хуынджылæгæй йæ
фыстæджыты бын æрæвæрдта «Сталин II», уæддæр революцийы уæлахизы фæстæ йæ
бахъуыди амонын: «Кубæйы нæй гæнæнтæ сталинаг системæ ныффидар гæнынæн».

Фæстæдæр Че Гевара зæгъдзæн: «Революци куы фæвæййы уæд куыст революционертæ нал
фæаразынц. Фæаразынц йæ технократтæ æмæ бюрократтæ. Уыдон та —
контревволюционертæ сты».

1965-æм азы 1 апрелы «континенталон герильямæ арасты хæдразмæ Че Гевара ныффыста
фыстæджытæ йæ ныййарджытæм, йæ цотмæ æмæ Фидель Кастромæ. Фыстæг ныййарджытæм:

Че Гевара цы ран ис уый тыххæй дам-думтæ бирæ кодтой 1966—1967-æм æзты.
Мозамбичы минæвæрттæ Фрелимойы хæдбардзинады фæдыл змæлды фæхъусын кодтой Чеимæ
фæмбæлды тыххæй Дар-эс-Саламы, уым аиуварс кодтой Чейы разæвæрд æххуысы тыххæй
сæ революцион проектæн.

Раст разындысты, дам-думтæ Че Геварайы Боливийы партизанты сæргъы чи æвæрдта,
уыдон. Фидель Кастройы ныхасмæ гæсгæ боливиаг коммунисттæн æрцыдис зæхх æлхæд
базæтæн, уым Че Геварайы амындмæ гæсгæ партизантæ цæттæ кодтой. Геварайы
алфемблай Ла-Пасы цы адæм уыди уырдæм сагъд æрцыдис Хайд Тамара Бунке Бидер
(хъуыстгонд у фæсномыг «Таня»-йæ дæр), раздæр уыди Штазийы агент. Рене Барьентос
фæтарсти хабæрттæй йæ бæстæйы партизантæ кæй æрбынат кодтой, æмæ æххуыс курын
райдыдта ЦРУ-йæ. Че Геварайы ныхмæ банысан кодтой архайын барæй партизанты ныхмæ
тохгæнын ахуыр ЦРУ-йы къорд.

Геварайы партизанты къорды уыдис 50 архайæджы æмæ архайдта куыд Националон
сæрибардзинады æфсад (исп. Ejército de Liberación Nacional de Bolivia). Уыдысты
хорз ифтыгъд æмæ цалдæр ныббырсты сарæзтой регулярон æфсæдты ныхмæ район Камрийы
зын хæххон уавæрты. Фæлæ сентябры боливиаг æфсад ныппырх кодта растджыты дыууæ
къорды æмæ иу раздзоджы фæмардта. Тох тынг æнæхатыр кæд уыди уæддæр иу Че дзæбæх
кодта ахст салдæттæй цæф чи уыд уыдоны, фæстæдæр та сæ иууылдæр суадзын кодта.
Йæ фæстаг тохы рæстæг, Куебрада-дель-Юройы, Гевара фæцæф, йæ хæцæнгарзыл нæмыг
сæмбæлд æмæ нал æхста, йæ дамбацайæ суагъта иууылдæр нæмгуытæ. Цæфæй йæ куы
æрцахстой, æмæ йæ скъоламæ куы æрбакодтой (уым ЦРУ сарæзта ахст партизантæн
ахæстон) уæд дзы федта цалдæр цæф боливиаг салдаты. Гевара куырдта цæмæй сын
аххуыс кæна, фæлæ боливиаг афицер не сразы. Чейæн йæхицæн радтой аспирины
таблеткæ.

Че Геварайы æрцахсыныл архайдта ЦРУ-йы агент Феликс Родригес. Рæмудзæг схъæр
кодта боливиаг æфсæдтæн кæм ис Че Геварайы партизанты бал, æмæ йыл 1967-æм азы 8
октябыры æфсæдтæ æрхъула кодтой, Че Гевара та йæхæдæг ахст æрцыд
Куэбрада-дель-Юройы. Родригес куы базыдта Геварайы ахсты тыххæй, уæд уайтагъд
фехъусын кодта Ленглимæ ЦРУ-йы штаб-фатермæ штат Вирджинийы.

Барьентос куы базыдта Геварайы ахсты тыххæй уæд уайтагъд дæр æрдомтта цæмæй йæ
амарой. Чейы æрбакодтой æрдæгхæлддзаг скъоламæ хъæу Ла-Игерæйы цур, уым æй иу
æхсæв фæдардтой. Иннæ бон мард æрцыдис. Марæджы куыст сæххæст кодта боливиаг
æфсæдты сержант Марио Теран. Цæмæй официалон верси (ома Че Геварайы æнæ тæрхонæй
нæ, фæлæ тохы мидæг амардтой) дызæрдыгхуыз ма зына, уый тыххæй салдаттæн Феликс
Родригес нысан радта афтæ æхсын цæмæй зына, Гевара æмæхстыты рæстæг кæй фæмард.
Геварайыл уыдис бирæ цæфтæ йæ къæхтыл, фæлæ йæ цæсгом æнæвнæлд хъуамæ баззадаид.
Че Геварайæн уыдис фадат цалдæр ныхасы зæгъын мæлæты размæ; дзурынц, загъта йæ
марæгæн: «Зонын æй ам мæн амарыны тыххæй дæ. Æхсгæ тæрсаг, афдиддæр адæймаджы
амардзынæ». Йæ мард баст æрцыдис вертолётыл æмæ сыхаг хъæу Валлеграндæмæ ласт
æрцыдис прессæйæн æвдисынмæ.

1997-æм азы адæймаджы мард æрцыд ист хæдтæхджыты стæхæн бынаты Валлеграндæйы
цурæй, рабæрæг дзы кодтой Че Геварайы мард, æмæ æрвыст æрцыдис Кубæмæ. 1997-æм
азы 17 октябры Геварайы æмæ æхсæз æндæр Боливийы хæсты архайæджы мардтæ уыдысты
хæстон кадимæ ныгæд барæй арæзт мавзолейы сахар Санта-Кларæйы, йæ рæстæджы кæм
рамбылдта тохы.

Æппæт дунейыл зындгонд Чейы дыууæхуызон портрет анфас, сси революцион романтикон
змæлды символ, фæлæ ныр бирæтæм гæсгæ йæ раздæры мидис фæсæфта æмæ сси китч,
фæпайда дзы кæнынц революцийæ тынг дард чи сты, ахæм хабæртты дæр. Сарæзта йæ
ирландиаг нывгæнæг Джим Фицпатрик 1960-æм азы, кубæйаг къамисæг Альберто Корда
цы къам систа, уымæ гæсгæ. Чейы беретыл зыны Хосе Мартийы стъалы, уый бæрæг
кодта командантеты, лæвæрд йын æрцыдис Фидель Кастройæ командантейы номимæ.

Хъуыстгонд зарæг Hasta Siempre Comandante («Команданте кæддæриддæр»), фыст
æрцыдис Карлос Пуэблайæ бирæтæ куыд хъуыды кæнынц Че Геварайы мæлæты фæстæ нæ,
фæлæ нырма йæ царды рæстæг. Тæккæ хъуыстгонддæр у, Натали Кардон цы верси зары,
уый.

Чейы сурæт æрмæст революцион къордты нæ æндæвта, фæлæ ма йæм арæх сæ цæст
дардтой литератортæ дæр. Хулио Кортасар ныффыста радзырд «Баиудзинад», уым
фыццаг цæсгомæй цæуы радзырд партизантæ цыдæр сакъадахмæ куыд рахызтысты, уыимæ
кæд радзырды архайджыты нæмттæ хъуыдыгонд æсты уæддæр дзы базонæн ис кубæйаг
революцийы кæцыдæр архайджыты, зæгъæм Кастроты дыууæ æфсымæры. Кæй номæй цæуы
дзырд уым та æнцонæй ис базонæн Че Геварайы. Чейы боныгæй цитатæ та хаст æрцыд
эпиграфмæ.

Советон Цæдисы литератортæ дæр сæ цæст æрдардтой Че Геварамæ. Зæгъæм поэт
Дмитрий Павличко, ныр нымад цæуы Украинæйы литературæйы классикыл, ныффыста
Кубæйаг революцийы тыххæй æмдзæвгæты цикл. Иу дзы райдайы афтæ:

Хъуыстгонд æсты Евгений Долматовскийы поэмæ «Геварайы къухтæ», «Кубæйаг цикл»
Евгений Евтушенкойы. Къорд «Песняры»-мæ ис зарæг «Балладæ Че Геварайыл».



https://os.wikipedia.org/wiki/%D0%A8%D1%91%D0%B3%D1%80%D0%B5%D0%BD,_%D0%90%D0%BD%D0%B4%D1%80%D0%B5%D0%B0%D1%81

Андреaс Иоганн Шёгрен (швед. Andreas Johan Sjögren; 1794-æм азы 26 апрелы,
Нюланды губернæйы Cитиккалæйы хъæу — 1855-æм азы 18 январы, Бетъырбухы), финнаг
адæмыхаттæй, Уæрæсейы империйы æвзагзонæг, историк, этнограф, бæлццон.

1827-æм азы 19 декабрæй нымад цауы Уæрæсейы зонадон академийы
уæнг-корреспондент, 1829-æм азæй 30 сентябрæй — историйы адъюнкт, 1831-æм азы 9
мартъийæ — уырыссаг истори æмæ рaгзаманы экстрaординалон академик, 1844-æм азы 5
октябрæй — Историон-филологон хайады ординарон академик (Уæрæсейы финнаг æмæ
кавказаг адæмты филологи æмæ этнографийыл).

1835-æм азы Шёгрен æрбацыдис Кавказмæ, уым ахуыр кодта ирон æмæ гуырдзиаг
æвзæгтæ. 1844-æм азы, йæ балцы фæстиуæгæн, уырыссаг æмæ немыцаг авзæгтыл рацыдис
«Ирон грамматикæ ирон-уырыссаг æмæ уырыссаг-ирон цыбыр дзырдуатимæ» — уыцы чиныг
сси ирон æвзаджы фыццаг зонадон иртасæн. Чиныджы равзæрстæуыд ахæм грамматикон
категоритæ куыд: хауæнтæ, афоны формæтæ, мивдисæджы ифтындзæджы формæтæ æмæ афтæ
дарддæр. Шёгрен нымад цæуы ирон кириллон дамгъуаты сфæлдисæгыл. Ацы дамгъуатæй
пайдæ чындæуы цасдæр ивддзинæдтимæ абоны онг.

Шёгрены куыстытæ, кæцытæ мыхуырæй рацыдысты 1821 азæй 1854 азмæ, ранымад сты
«Императорон Зонæдты Академийы зонадон уацтæ I æмæ III хайæдты».

Дзæуджыхъæуы сахары ис Шёгрены номыл уынг. Бетъырбухы та, кæм цардис, уыцы
Академикты хæдзарыл сæвæрдæуыд номарæн фæйнæг.



https://os.wikipedia.org/wiki/%D0%A8%D1%83%D0%BC%D0%B5%D0%BD%D1%8B_%D0%BE%D0%B1%D0%BB%C3%A6%D1%81%D1%82

Шумены облæст (болг. Област Шумен) у Болгарийы Цæгат-Скæсæйнаг регионы облæст.
Йæ сæйраг сахар у Шумен.

Рагболгайраг адæм цæугæцард кодтой. Сæ рагон паддзахады фыццаг хан Кубрат куы
амардис, уыимæ йæ ханад дæр ныддихтæ. Кубраты фырттæй иу, Аспарух, ныгуылæнырдæм
ацыдис фæс-Днепрмæ æмæ, бынæттон славяйнæгты æмцæдисæй, 681-æм азы сарæзта дзы
ног болгайраг паддзахад — историографийы йæ хонынц Болгарийы Фыццаг паддзахад.
Дунайы донæфтæны ног паддзахадæн бантыстис фæуæлахиз уæвын суанг Византийыл, æмæ
уæдæй Византийы импери болгайрæгтæн фыста хъалон. Ног паддзахады сæйраг сахар
сси Плискæ — у нырыккон Болгарийы Шумены облæсты.



https://os.wikipedia.org/wiki/%D0%A7%D0%B6%D1%8D%D0%BD_%D0%A5%D1%8D

Чжэн Хэ (鄭和, 1371 — 1435) — китайаг денджызы цæуæг æмæ дипломат. Скодта авд
денджызон балцы (1405—1407, 1407—1409, 1409—1411, 1413—1415, 1417—1419,
1421—1422 æмæ 1431-1433 æзты).

XV æнусы райдайæны сахар Нанкинæй хурныгуылæнмæ араст науты уæды заманы æппæтæй
егъаудæр армадæ, йæ сæргъы адмирал Чжэн Хэ. Йæ бæрны уыди 300 науы 28 мин
матросимæ — ахæм флот уымæй фæстæмæ фондз фондзыссæдз азы дæргъы иу паддзахадмæ
дæр нал уыд. Наутæ куыд арæзтой Китайы, уый дæр стыр диссагæн баззад æнусты
дæргъы, иннæ бæстæты ахæм наутæ аразын 350 азы фæстæ базыдтой.

Чжэн Хэйы наутæй иутæн сæ дæргь уыдис æнæхъæн 100 метры, сæ фæтæн та 50-мæ
æввахс уыдысты бирæуæладзыгон, алæмæты рæсугъд фæлгонцгонд каютæтимæ. 1492 азы
Колумб цы æртæ науыл фæраст, уыдонæн се стырдæры дæргь хæццæ кодта æрмæст 30
метрмæ.

Чжэн Хэ бахæццæ Африкæмæ, алы диссæгтæ дзы æрбаласта, уыимæ жирафтæ дæр. Куыд
вæййы алы хатт дæр, афтæ та уымæ дæр хæлæггæнджытæ разынд æмæ йæ императоры
цæсты бафтыдтой. Цытæ федтой, цытæ бавзæрстой, кæуылты æмæ куыд ленк кæнын
æмбæлы дард бæстæтæм — æппæт уыцы фыстытæ йын басыгьтой.

Диссаг рауади Китайы хъуыддаг: Чжэн Хэйыл фæуæлахиз сты цыбырзонд ахуыргæндтæ.
Мах, дам, æндæр бæстæты ницы хъуыддаг ис, зæгъгæ, сæ радыдæй император нал
уагъта фурдты сæрты æндæр бæстæтæм ленк кæнын, ног наутæ аразын, чи сæм уыд,
уыдон та сæхæдæг дæрæн ныккодтой. 3500 науæй флот байсæфт тæссармæ зондыл хæст
ахуыргæндты азарæй, æмæ Китай бирæ æнусты дæргъы дунейы царды хъæрæй иппæрдæй
баззад. Уыйхыгъд размæ рацыдысты Европæ, стæй та Америкæ.



https://os.wikipedia.org/wiki/%D0%A7%D0%B0%D0%BD%D0%B1%D0%B0,_%D0%A1%D0%B0%D0%BC%D1%81%D0%BE%D0%BD

Самсон Яковы фырт Чанба (1886 азы 6 (18) июны — 1937) уыди абхазаг фыссæг æмæ
паддзахадон архайæг.

Райгуырдис Сухумы зылды Атарайы хъæуы. Ахуыр кодта Драндæйы моладзандоны
скъолайы. 1914-æм азы каст фæци Хонийы ахуыргæнджыты семинар. Цасдæр рæстæг
фæкуыста ахуыргæнæгæй.

Фыста абхазаг æмæ уырыссаг æвзæгтыл. Йæ уацмыстæ мыхуыры цæуын райдыдтой 1916-æм
азæй. Чанба æндæр æмæ æндæр азты куыста газеты редакторæй, Абхазы ССР-ы рухсады
адæмон комиссарæй, Абхазы ССР-ы ЦÆК-ы сæрдарæй.

Самсон Чанбайы ном хæссы Абхазы Паддзахадон драмæйы театр Сухумы сахары. Йæ ном
хæссынц Абхазы бирæ цæрæнрæтты уынгтæ.



https://os.wikipedia.org/wiki/%D0%A7%D0%B0%D0%BC%D0%BE%D1%80%D1%80%D0%BE,_%D0%92%D0%B8%D0%BE%D0%BB%D0%B5%D1%82%C3%A6

Виолетæ Чаморро (исп. Violeta Barrios Torres de Chamorro; райгуырд 1929 азы 18
октябры Ривасы сахары) у Никарагуæйы хистæр фæлтæры политик, 1990—1997 азты уыцы
паддзахады президент. Уый æвзæрст куы æрцыд, уымæй сси Никарагуæйы фыццаг
ус-президент æмæ Цæгат Америкæйы дыккаг (уый размæ Гаитийы ма уыди
ус-президент).

Виолетæ Чаморро у хъæздыг зæхджын никарагуæйаг мыггаджы минæвæр, йæ мыггагæй XIX
æнусы дæр цалдæр президенты æмæ дæсгай политиктæ уыд. Ахуыр кодта АИШ-ы, фæлæ йæ
фыды низы аххосæй раздæхти Никарагуæмæ 1947 азы.

Сомосæты клан хицауиуæг куы кодта, Виолеттæ Чаморро уыд оппозицион журналист.
Куыста газет «Ла-Пренсæ»-йы. Сандинисттæ куы фæуæлахиз сты, уæд дæр Чаморро разы
нæ уыд, цалынмæ йæхæдæг президент сси, уæдмæ. Зæгъæн и, æмæ нырыккон Никарагуæйы
фыццаг президент уыд, Сомосæты диктатурæ æмæ сандинистты революцион хицауады
фæстæ.

Виолетæ Чаморро сарæзта йæхи фонд (Fundación Violeta Barrios de Chamorro), уыцы
организаци æххуыс кæны ныхасы сæрибарæн, суинаг журналисттæ разæнгард кæны, тох
кæны мæгуырдзинады ныхмæ.



https://os.wikipedia.org/wiki/%D0%A6%D0%90%D0%A0

Координатæтæ: 6°58′00″ ц. у. 20°37′00″ с. д.﻿ / ﻿6.966667° ц. у. 20.616667°
с. д. (G) (O)6.966667, 20.616667

Централон Африкæйы Республикæ (ЦАР) у Централон Африкæйы паддзахад, æнæ
денджызмæ бацæуæн. Йæ сыхаг бæстæтæ сты Судан, Демократон Республикæ Конго,
Республикæ Конго, Камерун æмæ Чад. Дунейы мæгуырдæр паддзахæдтæй иу.

Паддзахады бындуæвæрæгыл нымад у Бартелеми Богандæ. Фыццаг президент уыд Давид
Дако. Дакойы йæ бынатæй рацух кодта Жан-Бедель Бокассæ, дунейы историйы
зындгонддæр диктатортæй иу. Суанг йæ фыдгулты дзидза дæр хордта. Бокассæйы
аппæрстой францаг десантæгтæ 1979 азы сентябры.



https://os.wikipedia.org/wiki/%D0%A6%C3%A6%D0%B3%D0%B0%D1%82_%D0%BA%D0%B0%D0%B2%D0%BA%D0%B0%D0%B7%D0%B0%D0%B3_%C3%A6%D0%B2%D0%B7%C3%A6%D0%B3%D1%82%C3%A6

Цæгат-кавказаг æвзæгтæ сты абхазаг-адыгъейаг æмæ нахаг-дагъистайнаг æвзæгтæ
иугæнæг къорд. Уыцы къорды æвзæгтыл дзурынц 3,5 милуан адæймаджы бæрц.

Цæгат-кавказаг къорд иуæй-иу лингвисттæ разæвæрынц уый тыххæй æмæ, ныхас кæууыл
цæуы, уыцы æвзæгты ’хсæн ис лексикон æмцаутæ. Цæгат-кавказаг иудзинады теорийыл
чи хæцы, уыдонæй зынгæдæр у Уæрæсейаг иртасæг Сергей Старостин — уыцы гипотезæ
сфидар кæнынæн уый рауагъта цæгат-кавказаг æвзæгты этимологион дзырдуат (1994).

Цæгат-кавказаг æвзæгтæ сæ равзæрдмæ гæсгæ иу къорд кæй сты, уыцы гипотезæйы
ныхмæ баззайынц бирæ лингвисттæ. Уыдон куыд хъуыды кæнынц, лексикон æмцаутæ сты,
уыцы æвзæгтæ даргъ рæстæг кæрæдзийы сыхæгтæ кæй уыдысты, æрмæст уый æвдисæг
(уыимæ уыцы æмцаутæ бындурон дзырдуаты не сты). Сæ фонетикæмæ гæсгæ дыууæ
æвзæгты къорды иухуызон бынтондæр не сты, зæгъгæ. Уыцы ахуыргæндтæ хуыздæрæн
исынц цæгакт-кавказаг æвзæгтæ дыууæ хицæн къордтыл нымайын, се ’хсæн цы
иухуызондзинæдтæ и, уыдон та сты кавказаг æвзæгты цæдисы миниуджытæ.



https://os.wikipedia.org/wiki/%D0%A6%C3%A6%D0%B3%D0%B0%D1%82_%D0%9A%D0%BE%D1%80%D0%B5%D0%B9

Координатæтæ: 39°44′56″ ц. у. 126°24′17″ с. д.﻿ / ﻿39.748889° ц. у. 126.404722°
с. д. (G) (O)39.748889, 126.404722

Корейы Адæмон-Демократон Республикæ (КАДР, кор. 조선 민주주의 인민 공화국), Цæгат Корей дæр
æй хонынц, у социалистон паддзахад Азийы. Цæрынц дзы 22 милуан адæймагæй фылдæр.
Цæгат Корейы сæйраг сахар у Пхеньян.

КАДР-ы æфсад — Корейы Адæмон æфсад — у Ази æмæ дунейы тыхджындæр æфсæдтæй иу.
Службæ дзы кæнынц 1 115 адæймаджы (2006-æм азы), уымæй у дунейы фæндзæм стырдæр
æфсад.

XX æнусы райдианæй 1945-æм азмæ Корей æнæхъæнæй уыдис Японы дæлбар. Дыккаг
дунеон хæст куы ахицæн, Корейы цæгаты ныллæуыдысты советон æфсæддонтæ, хуссары
та — америкæгтæ. Америкæйы æфсад ныр дæр лæууы хуссары, Советон Цæдисы æфсад та
ацыдис 1949-æм азы. Бæстæ дихгондæй баззадис.

1951-1953 азты Корейы цыдис æвирхъау «мидхæст». Æцæг мидхæст нæ уыд, уымæн æмæ
Хуссар Корейæн стыр æххуыс кодтой АИШ æмæ æндæр капиталистон дунейы паддзахæдтæ
(афтæ хуынд «Иугонд Нациты Организацийы тыхтæ»), Цæгат Корей дæр иунæгæй нæ
баззадис знæгты раз — уымæн стыр æххуыс цыдис Китай (суанг гæрзифтонг тыхтæй)
æмæ Советон Цæдисæй.

КАДР-ы цæрджытæн Интернетæй пайда кæнæн нæй, фæлæ уыцы паддзахады ис хицæн
компьютерон хыз Кванмён.



https://os.wikipedia.org/wiki/%D0%A6%C3%A6%D0%B3%D0%B0%D1%82_%D0%97%C3%A6%D1%85%D1%85

Цæгат Зæхх (уырыс. Северная Земля) у Уæрæсейы сакъадæхты къорд Цæгат Ихджын
фурды. Ссардтой йæ 1913-æм азы Вилькицкийы экспедицийы архайджытæ æмæ йын радтой
ном Тайвай (ихсæтджыты «Таймыр» æмæ «Вайгач»-ы нæмттæм гæсгæ). Уæды
уырнындзинадмæ гæсгæ уыдис иу стыр сакъадах. Фæстæдæр, 1914-æм азы, сакъадахæн
(архипелаг кæй у, уый нæмæ зындæуыд) радтой официалон ном — Николай II-ы Зæхх.

1926-æм азы 11 январы Николай II-ы Зæххæн радтой ног ном — Цæгат Зæхх. 1931—1933
ссардæуыдысты Цæгат Зæххы сконды чи сты, уыцы хицæн сакъадæхтæ, æмæ сын радтой
ныры нæмттæ: Пионер, Комсомолец, Большевик, Октябры Революцийы, Шмидты.
Цесаревич Алексейы сакъадахæн радтой ног ном: Чысыл Таймыр.

Цæгат Зæххы ис сакъадахон Азийы цæгатагдæр ран — Арктикон сынæг Комсомолецыл
(81°13′ ц. у.).

Æгæр карз бæстыхъæды аххосæй зайæгойтæ æмæ цæрæгойтæ сакъадæхты бирæ нæй.
Сакъадах Большевичы чысыл къордгæй хизынц хъæддæг цæгатаг сагтæ, ис дзы урс
æрсытæ дæр, полярон рувæстæ æмæ леммингтæ.



https://os.wikipedia.org/wiki/%D0%A6%C3%A6%D0%B3%C3%A6%D1%80%D0%B0%D1%82%D1%8B_%D0%9C%D0%B0%D0%BA%D1%81%D0%B8%D0%BC

Цæгæраты Максим у зынгæ фыссæг æмæ æхсæнадон кусæг. Максим райгуырдис 1916-æм
азы 27 августы Алагиры. 1941 азы каст фæцис пединститут. Уыди хæсты, сси афицер,
бирæ тугкалæн тохты равдыста лæгдзинад, хорзæхджын æрцыдис кады ордентæй.

Хæсты фæстæ куыста бæрнон бынæтты: уыди чиныгуадзæны сæйраг редактор, Ирон
театры директор, журнал «Мах дуджы» редактор, республикæйы культурæйы министр,
Фысджыты цæдисы сæрдар. Уыцы куыстытæ домдой бирæ рæстæг æмæ хъару, фæлæ уаддар
Максим анувыд æмæ æнтысджынæй лæггад кодта ирон литерæтурæйæн — хаста йæм ног
æмæ ног уацмыстæ.

Максим фыста æмдзавгæтæ, радзырдтæ, уацаутæ, романтæ. Ирон прозæйы зынгæ бынат
ахсынц йæ уацаутæ «Сау хохы фыййау» (1961-æм аз), «Нæ фехъуыстон ма зæгъ»
(1963-æм аз), «Балцы зарæг» (1965-æм аз), «Хæххон барæг» (1970-æм аз), роман
«Райсомы мигъ» (1983-æм аз). Уыдоны автор хуызджын нывты æвдисы Ирыстоны цард,
адæмы тох сæрибар æмæ амондыл, сæ хæстон сгуыхтытæ Фыдыбæстæйы Стыр хæсты, сæ
хъазуатон куыст, сæ зонды тых æмæ сæ уды рæсугъддзинад. Максимæн бантыстис
цардæгас фæлгонцтæ саразын, йæ геройтæ сты, адæмы амондыл чи тох кæны, хорз
хъуыддаг аразын сæ хæсыл чи нымайы, ахæм адæймæгтæ. Йæ уацмыстæ тæлмацгонд
æрцыдысты бирæ адæмты æвзæгтæм.



https://os.wikipedia.org/wiki/%D0%A5%D1%8A%D1%8B%D0%B7%D1%8B%D0%BB%D0%B1%D0%B0%D1%88%D1%82%C3%A6

Хъызылбаштæ, кызылбаштæ (тюркагау амоны «сырхсæр», азерб. Qızılbaş, перс. قزلباش
Qizilbāsh, тур. Kızılbaş) — XV—XVI æнусты Иран, Анатоли æмæ Азербайджаны чи
хатти, ахæм тюркаг цæугæцардгæнæг знæмты иугонд. Кæд сæ фылдæр тюркагау дзурæг
адæм уыдысты, уыдоны ’хсæн уыд æндæр адæмты минæвæрттæ дæр — талышæгтæ, лурæгтæ,
курдæгтæ æмæ æндæртæ.

Хъызылбаштæ, шииттæ уæвгæйæ, 12 шиитон имамы мысынæн дардтой, 12 рæдæнг таджы
кæуыл уыди, ахæм сарыхътæ (сырхсæртæ, зæгъгæ, дæр сæ уый охыл схуыдтой). Уыди ма
сын ахæм кæнон: дастой сæ сæртæ æмæ зачъетæ, æнæдастæй айдагъ бецыкк æмæ даргъ
рихитæ ныууадзгæйæ.

Хъызылбаштæ æрбангом сты, сæ сихты резиденци Ардебилы кæмæн уыди, уыцы суфиаг
орден сефевийы алыварс. XV æнусы дыккаг æмбисы уыдон, сæ сæргъы ардебилаг сихтæ,
афтæмæй арæзтой стигъæн бабырстытæ Гуырдзыстонмæ.

1502-æм азы хъызылбаштæ ныддæрæн кодтой паддзахад Ак-Коюнлу æмæ сфидар кодтой
Ираны сæргъы сæ сих Исмаил Сефевийы. Уыцы сих та радта знæмæн ном «шахсевантæ»
(ома «сахуарзджытæ»). Уыцы ном уыдон хæссынц ныронг. Скæсæн Ираны хъызылбашты
къорд та бахъахъхъæдта сæ раздæры ном.



https://os.wikipedia.org/wiki/%D0%A5%D1%8A%D0%B0%D1%80%D1%81%D1%8B_%D0%BE%D0%B1%D0%BB%C3%A6%D1%81%D1%82

Хъарсы облæст (уырыс. Карсская область) уыд Уæрæсейы империйы административон
иуæг Фæскавказы. Облæсты зæххытæ Уæрæсейы скондмæ бацыдысты Берлины конгрессы
уынаффæмæ гæсгæ 1878-æм азы. Облæсты фæзуат уыдис 18 646,6 кв. км.

Административон æгъдауæй облæст дихгонд уыди 4 зылдыл: Хъарсы зылд, Ардаганы
зылд, Кагызманы зылд æмæ Олтуйы зылд. Административон центр уыд Хъарс. Хъарсы
облæсты фыццаг губернатор уыд инæлар-лейтенант Виктор Франкини.

Хъарсы облæсты æрцæрын кодтой уырыссаг адæмы цалдæр дæлкъорды, уыдоны ’хсæн
малаканты. Уыдон 1921—1923 азты бахъуыдис уыцы ранæй ралидзын, сæ зæхх фæстæмæ
Турчы дæлбар кæй бахауд, æмæ уый тыххæй. Советон хицауад, Туркæй ралидзын кæмæн
фæндыди, уыцы адæмæн æнæсаст зæххыл æрцæрыны бар радта, æмæ уыдонæй бирæ
æрбацыдысты, Ростовы облæсты скæсæны цы Салы быдыр ис, уыцы ранмæ (ныры Целинайы
район). Иуæй-иу малаканты бинонтæ баззадысты Турчы æмæ фæстæдæр ралыгъдысты
АИШ-мæ (хи хъæппæрисæй) кæнæ Советон Цæдисы Стъараполы краймæ (паддзахадон
программæйы фæрцы).

1892-æм азы облæсты цардысты 201 мин адæймаджы, удонæй фылдæр уыдысты сомихæгтæ
(21,5%), туркæгтæ (24%), курдæгтæ (15%).



https://os.wikipedia.org/wiki/%D0%A5%D1%8A%D0%B0%D0%BD%D1%8B%D1%85%D1%8A%D1%83%D0%B0%D1%82%D1%8B_%D0%98%D0%BD%D0%B0%D0%BB

Хъаныхъуаты Дудары фырт Инал (райгуырдис 1850 кæнæ 1851-æм азы Цæгат Ирыстоны
Хъаныхъуатыхъæуы — амардис 1899-æм азы Хуымæллæджы кæнæ Бруты) у зындгонд ирон
фыссæг, публицист æмæ этнограф.

Хъаныхъуаты Инал райгуырдис Цæгат Ирыстоны Хъаныхъуатыхъæуы. Йæ фыд Дудар уыдис
уæздæттæй, æлдæрттæй. Инал ахуыр кодта Стъараполы гимназы. 1860-æм азы Иналы фыд
æд бинонтæ алыгъд Туркмæ, фæлæ уым адæмы цард нæ фæцыд йæ зæрдæмæ æмæ фæстæмæ
раздæхт Ирыстонмæ. Уæд та Иналæн фадат фæцис дарддæр ахуыр кæнынæн.

1872-æм азы азы августы, Инал каст фæци Стъараполы гимназ æмæ бацыд æфсæддон
скъоламæ. 1877-æм азы райста афицеры цин, архайдта 1877-1878 азты Турчы ныхмæ
хæсты æмæ уый фæстæ службæйы фæдыл 1879-æм азы афтыд Сыбырмæ. Уым æфсады йæ
службæ ныууагъта æмæ цард Владивостокы.



https://os.wikipedia.org/wiki/%D0%A5%D1%8A%D0%B0%D0%BC%D0%B1%D0%BE%D0%BB%D1%82%D1%8B_%D0%A2%D0%B0%D0%BC%D0%B5%D1%80%D0%BB%D0%B0%D0%BD

Хъамболты Таймуразы фырт Тамерлан (райгуырд 1959-æм азы) у уæрæсейаг ахуыргонд,
ЦИПУ-йы Фæсарæйнаг æвзæгты факультеты декан (1993-2007), ЦИППИ-йы ЮНЕСКО-йы
кафедрæйы сæргълæууæг (2005-æм азæй), филологон зонæдты доктор, ЦИПУ-йы
профессор, Уæрæсейы педагогон æмæ æхсæнадон зонæдты академийы æцæг уæнг.

Райгуырдис Цæгат Ирыстоны Æрæфы районы Хæзныдоны хъæуы 1959-æм азы. Каст фæци
Орджоникидзейы 21-æм скъола. Уæлдæр ахуырад райста ЦИПУ-йы Фæсарæйнаг æвзæгты
факультеты францаг хайады. Университет каст фæуыны фæстæ Хъамболы-фырт куыста
тæлмацгæнæгæй Алжиры (1981—1984-æм азты). 1992-æм азы фæци ЛПУ-йы аспирантурæ
æмæ бахъахъхъæдта диссертаци нырыккон францаг æвзаджы лексикологийыл. 2002-æм
азы бахъахъхъæдта докторы диссертаци æхсæнадон æвзагзонынадыл
(социолингвистикæйыл).

1993-æм азæй фæстæмæ уыди ЦИПУ-йы Фæсарæйнаг æвзæгты факультеты декан, уый
фæстæ, факультет йæ ном куы раивта, сси Æхсæнадæмон ахæстыты факультеты декан,
стæй ногæй сси Фæсарæйнаг æвзæгты факультеты декан æмæ уыцы бынаты куыста
2007-æм азы онг. 2005-æм азæй æмафон кусы ЦИППИ-йы ЮНЕСКО-йы кафедрæйы
сæргълæууæгæй (ныр дæр).

2009-æм азы æвзæрст æрцыдис Ирон æвзаджы ахуыргæнджыты æмæ иртасджыты
ассоциацийы президентæй.



https://os.wikipedia.org/wiki/%D0%A5%D1%8A%D0%B0%D0%BC%D0%B0

Хъама у дыууæрдыгæй цыргъ цыргъаг хæцæнгæрзты сæрмагонд хуыз. Пайда кодтой уымæй
алыхуызон адæмтæ, уыдоны ’хсæн ирон адæм дæр.

Ирон цыргъаг хæцæнгæрзты ’хсæн зынгæ бынат ахсы хъама. Фæлæ нырма бæстон бæрæг
нæу, кæцы æнусы фæзындис, уый. Хъаматæ сæ асмæ гæсгæ кæнынц æртæ дихы: егъау,
рæстæмбис æмæ чысыл хъама. Сæ арæзт æмæ хуызмæ гæсгæ дæр кæнынц æртæ дихы: æхгæд
æвзист хъама, æвзист хъама æмæ сауарæзт хъама. Æхгæд æвзист хъама хъаматæн се
’ппæтæй кадджындæр æмæ зынаргъдæр у. Уымæн æмæ йæ фистоны æддаг цъар
кæрæй-кæронмæ вæййы æвзистæй æмæ йæ уый тыххæй хонынц æхгæд æвзист хъама. Æвзист
хъамайæн йæ дæлвистоны тæлы æмæ къæдзилы тæлыйы астæу та æхгæд вæййы сау фидар
æмæ уæздан сæракæй. Йæ фистон арæзт вæййы сыкъа кæнæ та стæгæй. Сау арæзт хъама
иннæ хъаматæй вæййы егъаудæр æмæ уæззаудæр, уымæн æмæ йæ тъæпæны æфсæйнаг вæййы
иннæтæй бæзджындæр. Хъамайы тъæпæны æфсæйнаг кæд хицæн хæйттæй конд нæу, уæддæр
ын йæ арæзты хуызтæм гæсгæ ис фондз хайон номы: тъыл, тъæпæн, нукæуттæ æмæ
бырынкъ. Хъаматæ сæ фистонтæм гæсгæ кæнынц дыууæ дихы: фæзвистон хъама æмæ
сагъдвистон хъама.

Ирон нæлгоймаджы дарæсы фæлысты бындурондæр хæйттæ сты уæлдзарм худ, цухъхъа,
куырæт, бæрцытæ, кафæн, хæдбынтæ сæракæй, хъама, рон. Уыцы хæйттæй сæ иу дæр куы
нæ уа, уæд нæлгоймаджы национ дарæсы фæлыст у æвидыц æмæ йæ лæгау лæг йæ сæрмæ
нæ хаста. Уæдæ хъамайæн ис дарæсы фидыцы стыр ахадындзинад. Æнæ хъама
нæлгоймаджы нæ фыдæлтæ хуыдтой «лалымы хуызæн лæг».

Хъама уыд æхсарæууæнк æфтауæн дзаума. Уымæй ард кæй хордтой, уый тыххæй йæ
хуыдтой «æрдхæрæны дзаума» дæр. Ирон лæг ард хордта йæ комбæсты йæ хъæубæсты, йæ
мыггаджы, йæ кæнгæ æфсымæры, йæ уарзон сылгоймаджы раз. Тынг карзæй йæ ардбахæрд
чи нæ сæххæст кодтаид, уый нымад цыд фыдæлты фидар æууæнк халæгыл, комбæсты,
хъæу æмæ мыггаджы худинаггæнæгыл æмæ йын уыдон ’хсæн цæрæн нал уыд. Хъоды, кæнæ
йын кодтой марыны тæрхон дæр. Ахæм адæймагæй дзырдтой, йе ’ууæнк бахордта,
зæгъгæ. Уый-иу фæлыгъд йæ кой, йæ хъæр кæцæй нал хъуыстаид, ахæм бæстæм. Ирон
адæм ард хордтой Хуыцауæй, зæдтæй, фосæй, хорæй, сыджытæй, зынгæй. Хъамайæн ирон
адæмы ’хсæн уыдис дины нысаниуæг дæр. Дин куыд амыдта, афтæмæй, дам, хæйрæг,
дæлимон, бирæгъы дæндагæй фæстæмæ, хъамайæ тынгдæр ницæмæй тæрсы. Цæвиттон,
бæлццоныл-иу фæндагыл цæугæйæ кæм баталынг, уым-иу æрыхсæвиуат кодта. Йæ
алыварс-иу хъамайы бырынкъæй тымбыл хахх æркодта æмæ сæрибарæй фынæй кодта. Дины
амындмæ гæсгæ афтæ хъуыды кодтой, ома, йæ сæрты ницы æрбахиздзæн. Иуæй-иу
хъаматы тъæпæнтыл уыд Тутыры бонты арæзт бирæгъы нывтæ.



https://os.wikipedia.org/wiki/%D0%A5%D1%8A%D0%B0%D0%B7%D0%B0%D1%85%D1%8A%D1%85%D1%8A%D0%B0%D0%B3_%D0%B0%D0%B4%C3%A6%D0%BC

Хъазахъхъаг адæм, хъазахъхъ дæр (уырыс. казаки, козаки) у скæсæйнаг славяйнæгты
субэтникон къорд, Уæрæсейы империйы кæддæры ахджиаг номдарад æмæ сурзæххон
æфсæдты хуыз. Уыдон цæрынц Скæсæн Европæ æмæ Уæрæсейы хуссар быдырты æмæ
Хъазахстаны.

Цæгат Ирыстоны хъазахъхъаг хъæутæ (станицæтæ) баззадысты Уæрæсейы империйы
заманæй — уыдонæй фылдæр сты Мæздæджы районы. Æндæр районты зынгæдæр хъазахъхъаг
цæрæнрæттæ сты Æрхонкæ, Змейкæ æмæ Николаевскæйы станицæтæ. Сахар Æрыдон,
Æрыдоны районы административон центр, райрæзти хъазахъхъаг станицæйæ (Ардонскæй,
уырыс. Ардонская). Дзæуджыхъæуæй скæсæнырдæм цы хъазахъхъ царди (сунжæйаг
хъазахъхъæгтæ), уыдон 1920-æм азы апрелы ралидзын кодтой Украинæмæ æмæ Европæйаг
Уæрæсейы цæгатмæ, сæ бынаты æрцæрын кодтой мæхъхъæлæтты.

1897-æм азы цæрджыты сфыстмæ гæсгæ Терчы æфсады хъазахъхъæгтæ уыдысты 167 301,
уыдонæй 145 508 сæ мадæлон æвзагыл нымадтой уырыссаг æвзаг, 16329 — украинаг,
2727 — хъалмыхъхъаг, 586 — белоруссаг, 252 — тæтæйраг, 29321 — æндæр æвзæгтæ.
Уыцы фæстаг нымæцы, Ф. С. Киреевы иртасæнтæм гæсгæ, фылдæр хай уыдысты ирон
равзæрды хъазахъхъæгтæ.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD%D1%8B_%D0%9F%D0%B0%D0%B4%D0%B4%D0%B7%D0%B0%D1%85%D0%B0%D0%B4%D0%BE%D0%BD_%D0%A3%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Тыбылты Алыксандры номыл Хуссар Ирыстоны паддзахадон университет у Хуссар
Ирыстоны сæйраг университет. Университеты бæстыхай стыр зиан баййæфта 2008-æм
азы августы хæсты рæстæг.

Хуссар Ирыстоны уæлдæр ахуырад райрæзыны хъуыддаг райдыдта, ирон адæмы историйы
фыццаг педагогон институт бакæнынæй.

ХХ æнусы 20-æм азты, куыд уæды Советон Цæдисы алы рæтты, афтæ Хуссар Ирыстоны
дæр райдыдтой ирон адæмы монон царды бындурон ивддзинæдтæ, уæды барæнтæм гæсгæ
йæ куыд хуыдтой, афтæ, ома «культурон революци», принципиалон æгъдауæй ног формæ
райста скъолаты ахуыры ног системæ, райтынг ис иумæйагахуырадон скъолаты арæзтад
рæзгæ фæлтæрæн, культурон уагдæттæ, адæмæн кæсын-фыссын бацамоныны пункттæ.

Бæрзондквалификациджын кадртæ бацæттæ кæныны хъуыддаджы æнæмæнгхъæугæ уыд
облæсты адæмон хæдзарад райрæзын кæнын. Адæмон коммунистон рухсад (наркомпрос)
тагъд кодта ацы проблемæ аскъуыддзаг кæныныл, куыд «ахуырадон æмæ
адæмон-хæдзарадон пъланты иууыл ахсджиагдæр хæс», афтæ.

1931 азы 19 сентябры ауагъдæуыд Хуссар Ирыстоны адæмон ахуырады облæстон хайады
сæрмагонд рабадт, цыран большевикты Æппæтцæдисон Коммунистон партийы 1931 азы 11
ноябры уынаффæмæ гæсгæ рахаста фæндон, цæмæй Сталиниры конд æрцæуа педагогон
институт. Коллеги организацион-техникон куыстыты тыххæй равзæрста комитет
Тыбылты Алыксандры сæргълæудæй. Комитеты скондмæ бацыдысты: Адæмон ахуырады
облæстон хайадæй (Исакова А.), Централон Æххæстгæнæн Комитетæй (Битеты В.),
партион Комитетæй (Гасситы И.) æмæ совпрофцæдистæй (Гæззаты Г.).

1932 азы 1 январы Сталиниры кадджын уавæры байгом ис педагогон институты фыццаг
курс дыууæ хайадимæ: агробиологи æмæ физикон-математикон хайæдтæ. Студенттæ та
уыдысты 20 адæймаджы. Курс уыдис æртæазон. Уæлрадон уавæртæ домдтой, цæмæй
институтмæ истаиккой авд къласы ахуыр кæмæ уыд, ахæмты. 1931 азы фыццаг курсмæ
бахастæуыд 31 курдиаты.

Кæй зæгъын æй хъæуы, уæлдæр скъола бакæнæн уыд раздæр дæр, фæлæ нæ Гуырдзыстоны
меньшевикон хицауады 1917–1921 азты знагиуæгон хæст бахъыгдардта. Нæхи бынæттон
кадртæ нæм кæй нæ фаг кодтой, уымæ гæсгæ хицауады æмбæлон оргæнты бахъуыдис нæ
бæстæйы æндæр уæлдæр ахуыргæнæндæттæй специалистты æрхоныны сæр.

Цасдæр рæстæджы агропединститут архайдта Хетæгкаты Къостайы номыл паддзахадон
театры агъуысты, стæй йæ раивтой Сталиниры педагогон ахуыргæнæндоны агъуыстмæ,
уым сын рахицæн кодтой авд къласы. Институты администраци та уыд дыууæ чысыл
хатæны. Институтæн нæма уыд нæдæр кабинеттæ, нæдæр лабораторитæ. Фыццаг рауагъд
уыд 1935 азы.

Химион лаборатори æмæ 7 кабинеты тынг сарæзтой сæ къух цы предметтæ ахуыр
кодтой, уыдоны лæмбынæг биноныг кæнынæн. Бынæттон кадртæй уыцы рæстæджы штаты
куыстой 16 адæймаджы: Хетæгкаты В.А., Хъорнаты Б.Т., Коцты Н.С., Уанеты З.Н.,
Гæдиаты П.Ю., Плиты И.С., Гасситы И.Б., Нартыхты А.М., Бекъойты Д.Г., Харебаты
А.Т., Чилæхсаты Н.И; æрцæуæггæгтæй: Т.С. Панпалов, В.Г. Арутюнов, С.М. Веллер,
Д.Г. Гонашвили, А.Е. Гогуа.

Фыдыбæстæйы Стыр хæст кæй райдыдта, уый институты цардмæ бахаста ахъаззаг
ивддзинæдтæ. Педагогон институт рацарæзтой æртæазон курсытæм, ахуыры аз та-иу
райдыдта 1-æм августæй. Институты агъуысты бакодтой госпиталь, институт та
ахастой скъолайы агъуыстмæ. Сырх Æфсады рæнхъытæм сидтонты нымæц кæй фæфылдæр
ис, уымæ гæсгæ тынг фæкъаддæр хистæр курсыты студентты нымæц.

Институты уагъд цыдис политикон хъомыладон куыст, уый ссис æнæхъæн ахуыры
процессы æнæмæнгхъæугæ мадзал. Курсытæм фидаргонд агитатортæ кастысты лекцитæ
актуалон темæтыл (фашизм æмæ фашистон агрессийыл, оккупацигонд территоритыл
режимы тыххæй, фронтæн баххуыс кæныны тыххæй).

Университет стыр зиан баййæфта 2008-æм азы хæсты рæстæг, ныртæккæ ис ын дыууæ
ахуыры бæстыхайы æмæ иу ног æмдзæрæн. Æмдзæрæн у æнæмæнг хъæугæ, дард районты чи
цæры, уыдонæн — уæлдайдæр Ленингоры районæй æрбацæуæг студенттæн.

2011-æм азы сентябры райдыдта ног арæзтад — Хуссар Ирыстоны президент Кокойты
Эдуарды ныхæстæм гæсгæ, Цхинвалы уыдзæнис æппæт Кавказы хуыздæр университеты
комплекс.



https://os.wikipedia.org/wiki/%D0%A5%D1%83%D0%B0%D0%B4%D0%BE%D0%BD%D1%82%D1%8B_%D0%97%D1%83%D1%80%D0%B0%D0%B1

Хуадонты Муссæйы фырт Зураб (райгуырдис 1940-æм азы 1 сентябры, Цыколайы) у
техникон зонæдты доктор, профессор (1992), Цæгат Ирыстоны æмæ Уæрæсейы зонад æмæ
техникæйы сгуыхт кусæг, æхсæнадон архайæг.

Хуадонты Зураб райгуырдис Цæгат Ирыстоны, Цыколайы хъæуы. Скъолайы сахуыры фæстæ
бацыдис Цæгат Кавказы хæххон-металлургон институтмæ (уырыс. СКГМИ). Каст æй
фæцис 1963-æм азы.

1967–1970-æм азты Хуадоны-фырт ахуыр кодта Мæскуыйы инженерон-арæзтадон
институты. 1971-æм азы дзы бахъахъхъæдта кандидатон диссертаци. Ирыстонмæ
сыздæхгæйæ, райдыдта кусын ассистентæй Цæгат Кавказы хæххон-металлургон
институты аразыны куыстады технологийы кафедрæйы (уырыс. кафедра технологии
строительного производства). 1973-æм азы Зураб ссис доцент, 1977-æм азæй нырмæ у
кафедрæйы сæргълæууæг. 1992-æм азы йын лæвæрд æрцыдис профессоры ном.

Хуадоны-фырт у Информатизацийы æхсæнадæмон академийы æмæ Уæлдæр скъолайы зонæдты
академийы уæнг. 1995-æм азы Æрдз æмæ æхсæнады зонæдты æхсæнадæмон академи
схорзæхджын æй кодта Цытджын Пётры номыл майданæй.



https://os.wikipedia.org/wiki/%D0%A5%D0%BE%D0%B4%D0%B6%D0%B0_%D0%9D%D0%B0%D1%81%D1%80%D0%B5%D0%B4%D0%B4%D0%B8%D0%BD

Ходжа Насреддин кæнæ Молло Насреддин у скæсæйнаг фольклоры сатирикон персонаж.
Ходжайы тыххæй зындгонд сты мингай анекдоттæ Астæуккаг Ази æмæ Хæстæг Скæсæны,
йæ хабæртты кой фехъусæн ис æгас евроазиаг континенты алы рæтты, суанг Китайы
дæр.

Йæ ном зындгонд ссис анекдотты фæрцы. Фæстæдæр Ходжайыл фыст æрцыди æнæхъæн
романтæ æмæ уацаутæ (П. Миллины «Насреддин æмæ йæ бинойнаг», Гафур Гулямы «Балы
аппæй конд хæрдоджытæ» æмæ æнд.). Уырыссагау чи кæсы, уыдоны ’хсæн зындгонддæр у
Леонид Соловьёвы дилоги «Ходжа Насреддины тыххæй уацау» (йе сконды ис дыууæ
романы — «Сабырад халæг» æмæ «Зæрдæскъæфт принц»). Ацы чиныг тæлмацгонд æрцыд
дунейы дæсгай æвзæгтæм, æмæ нымад у Ходжайы тыххæй фыст уацмысæй сæ хуыздæртæй
иуыл.



https://os.wikipedia.org/wiki/%D0%A5%D0%B0%D0%BB%D0%BE%D0%BD%D0%B5%D0%BD,_%D0%A2%D0%B0%D1%80%D1%8C%D1%8F

Тарья Кааринæ Халонен (фин. Tarja Kaarina Halonen; райгуырдис 1943-æм азы 24
декабры Хельсинкийы) у Финляндийы президент 2000-æм азы 1 мартъийæ 2012-æм азы 1
мартъийы онг, зындгонд политик, юрист. Уый сси Финляндийы фыццаг
президент-сылгоймаг.

Тарья Халонен райгуырд Хельсинкийы кусджыты район Каллиойы. Каст фæци
Хельсинкийы университет 1968-æм азы, райста дзы юристы диплом.

1971-æм азæй фæстæмæ у Финляндийы социал-демократон партийы уæнг. Финляндийы
парламенты депутат 1979-æм азæй. 1987—1990 азты куыста æнæниздзинад хъахъхъæныны
æмæ социалон иргъæфы министрæй, 1990—1991 — юстицийы министрæй, 1995—2000 —
фæсарæйнаг хъуыддæгты министрæй.



https://os.wikipedia.org/wiki/%D0%A5%D0%B0%D0%B7%D0%B0%D1%80%D0%B8

Хазары каганад (650―969) ― у хазайраг цæугæцардгæнджытæ кæй бындур æрæвæрдтой,
уыцы астæузаманон паддзахад.

Каганад контроль кодта Разкавказ, Дæллаг æмæ Астæуккаг Поволжье, нырыккон
Цæгат-Ныгуылæн Хъазахстан, Скæсæн Европæйы хъæдбыдыртæ æмæ æндæр рæттæ.

Хазары каганады артдзæст æрбынат кодта нырыккон Дагъистаны былгæроны (Семендер),
фæстæдæр та йæ бынат аивта нырыккон Астарханы цур чи уыди, уыцы сахар Итилмæ.
Хазайрæгты дыууæ сæйраг сахарæн сæ бынæттæ нырмæ дæр бæрæг не сты.

Каганады истори йæхимæ здахы ахуыргæндты æргом йæ уникалондзинады фæрцы: каганад
у, иудейаг дин паддзахадон кæм уыди, ахæм иунæг æнæдзуттаг паддзахад æнæхъæн
историйы дæргъы. Каганады хицауиуæггæнæг элитæйы хай (бектæ ― Буланидтæ) суанг X
æнусмæ — Каганады хæдбарады сæфты онг кодтой иудейаг дин. Хуымæтæг адæмы æхсæн
иудаизм арф нæ ныффидар.

Цымыдисаг фактæй зыны Каганады политикон сконд: динон хицауад уыди каганты
(рагон хазайраг мыггаг Ашинты байзæддæгты) къухты, фæлæ æцæг хицауиуæг кодтой
бектæ. Йæ хæдбар историйы дæргъы Каганад хицауиуæг уыди бектæ-Буланидтæй,
кагантæ та æрвыстой сæ тюркаг муртаккаг дин æмæ сæ паддзахады сын æгъдау
лæвæрдтой цыма æрдæг-Хуыцауттæн. Уæдыккон азфысджытæ, дунеон динты минæвæрттæй
уæвгæйæ, арæх-иу фиппайдтой æмæ Каганады мидæг алыхуызон конфесситы минæвæрттæ
цардысты æнæ кæрæдзиимæ знагдзинадæй. Хазары каганад у дзуттаг æхсæнад кæм
равзæрдис æмæ ныффидар, ахæм рæттæй иу. Уый минæвæрттæ Каганады сæфты фæстæ
алыгъдысты Европæмæ æмæ бацыдысты ашкеназиты кондмæ.

Астæузаманон араббаг-персайнаг, славяйнаг, бердзейнаг, гуырдзиаг, сомихаг æмæ
латинаг æвзагыл цы фыстæуыди, уыцы азфыстыты Каганад бæрæг æвдыст цæуы куыд
Скæсæйнаг Европæйы паддзахад-гегемон. Каганады æддагон политикæйы бындур уыди
сыхаг бæстæты байст: хазар кодтой стæрон бабырстæ Фæскавказ, Цæгат Кавказ,
скæсæн-славяйнаг знæмты цæдисты зæххытæм æмæ алыхуызон цæугæцардгæнæг
адæмыхæттытæм. Дæргъвæтин рæстæджы дæргъы тох кодтой арабимæ. Фæстæдæр Каганады
æддагон политикæ арæзт цыди æхсæнадæмон базарады руаджы: Каганад æрбынат кодта
сæйраг базарадон фæндæгты цур. Хазар джиппыуагътой сæхи æвзист æхца, фæлæ ацы
фарста нырма у иртасинаг.

Каганад куыд сæрибар паддзахад фесæфт 966-æм (æндæр бæрæггæнæнтæм гæсгæ —
969-æм) азы уырыссаг кънйаз Святославы балæбурды охыл. Уый фæстæ Хазары каганад
цалдæр дæсазы дæргъы уыди дæлбар, стæй куыд политикон уæвæг ахицæн ис.



https://os.wikipedia.org/wiki/%D0%A5%C3%A6%D0%BC%D1%8B%D1%86%D0%B0%D1%82%D1%8B_%D0%90%D0%BB%D0%B1%D0%B5%D0%B3

Хæмыцаты Албег (райгуырдис 1940-æм азы, Гуырдзыстоны, Десы хъæуы) у ирон поэт
æмæ журналист.

Хæмыцаты Албег райгуырдис Тырсыгомы, Десы хъæуы. Каст фæцис астæуккаг скъола æмæ
Цæгат Ирыстоны паддзахадон педагогон институты историон-филологион факультет.
Куыста Хъызлары астæуккаг скъолайы ахуыргæнæгæй, Сæрмагонд профтехучилищейы
директоры хæдивæгæй, Цæгат Ирыстоны телеуынынады хистæр редакторæй, журнал «Мах
дуджы» критикæ æмæ публицистикæйы хайады сæргълæууæгæй, СЦКП-йы Цæгат Ирыстоны
обкомы мыхуыры секторы консультантæй. Ныртæккæ у республикæйы радиойы хистæр
редактор.



https://os.wikipedia.org/wiki/%D0%A5%C3%A6%D0%B4%D0%B7%D0%B0%D1%80%D0%BC%C3%A6_%D1%84%C3%A6%D0%BD%D0%B4%D0%B0%D0%B3_(%D1%83%D1%8B%D0%BD%D0%B4%D0%B6%D1%8B_%D0%B3%D0%B0%D0%B7%D0%B5%D1%82)

Хæдзармæ фæндаг — (уырыс. «Путь домой», 2003-æм азы онг - «На дне») — уынджы
газет, 1994-æм азæй фæстæмæ цæуы Бетъырбухы, 2003-æм азы цыд журналы хуызы мæйы
дæргъы дыууæа хатты, 2008-æм азы та ногæй ахызт газетмæ.

Иуæй-иутæм гæсгæ, газеты ном нæ «æвæццæгæн æрвиты иуномон газетмæ „æнæкъласон
элементты“ тыххæй, кæцыйы XX æнусы райдиан мыхуыры уагъта мæскуыйаг
чиныгуæйгæнæг П. Максимов».

1999 азы, Соколовы ныхæстæм гæсгæ, газет уыди зианджын, йæ хæрдзтæ та йын æхгæд
цыдысты æндæр проектты руаджы. Иу номыры тираж мыхуыры лæууыд 12 500 доллары.
Автортæн гонорар нæ дæр фыстой, фæлæ уæддæр Бетъырбухы кадджын уыд «На дне»-йы
кусын. Афтæ Коммерсантъ фыста газет «На дне»-йы социалон сгуыхтдзинæдтæй сæ
иуыл:

2004 азы Хæрзгæнæджы фонд «Ночлежка»-йы президент Валерий Соколов ма рауагъта
ноджы цыппар газеты номыры, афтæмæй иуыл иумæ газет «На дне»-йы мыхуыр æрцыдис
168 номыры.

2008 азы зæрдæвæрæны мæйы 27 бон журнал фæстæмæ айста газеты хуыз. Уыцы рæстæджы
цæугæ 5 мин экземпляры уæй кодтой 12 æнæивгæ парахатгæнæджы.



https://os.wikipedia.org/wiki/%D0%A4%D1%8B%D1%86%D1%86%D0%B0%D0%B3_%D0%BC%D1%8B%D1%85%D1%83%D1%8B%D1%80%D0%B3%D0%BE%D0%BD%D0%B4_%D1%87%D0%B8%D0%BD%D1%8B%D0%B3_%D0%B8%D1%80%D0%BE%D0%BD%D0%B0%D1%83

1798 азы майы мæйы Мæскуыйы Синоды типографийы мыхуыры рацыд фыццаг чиныг ирон
æвзагыл. Йæ ном — «Цыбырæй Катехизис». Чиныджы фæрсæй-фæрстæм сты мыхуыр зæронд
уырыссаг æвзагыл «Краткий Катехизис» æмæ ирон æвзагмæ тæлмацæй «Цыбырæй
Катехизис». Чиныг арæзт у фæрстытæ æмæ дзуаппытæй мæнæ ахæм хуызы:

Ацы чиныгæй XVIII æнусы кæрон ахуыр кодтой Мæздæджы дины скъолайы ирон сабитæй
цалдæры, цæмæй сæ рацыдаид, чырыстон дины рухс ирон адæмыл зæрдиагæй чи
байтыдтаид, ахæм æнувыд кусджытæ. Уыцы рухстауæн куыст куыд æмæ цы хуызы цыди,
чи æмæ йæ кæд кодта, уыдæттæ бæстон раиртæста йæ зонадон уацты нæ зынгæ
ахуыргонд, ирон æвзаг æмæ литературæ иртасæг, ирон адæмы хæрзæджытæй сæ иу,
æнустæм хорзæй мысинаг адæймаг Æлборты Барис (Барысби). Чиныг аргæ дæр уый
скодта æвдай азы размæ (500 экземпляры!). Фыццаг бæстон ныхас чиныджы тыххæй, йæ
тæлмацгæнджыты тыххæй, йе ’взаджы æрдзыхъæды охыл, зæгъгæ, дæр уый кодта. Ам
Барысбийы зонадон сгуыхтдзинады тыххæй бирæ дзурæн ис.

Мæнæ цы зæгъы ирон адæмы фыццаг рухстауæг Æгъуызаты Иуане ирон чиныг сфæлдисыны
тыххæй: «…бафæрæзтон гуырдзиаг æвзагыл чиныджы уавæрæн йæ кæронæй гæзæмæ бакæсын
æмæ дзы базыдтон ай, æмæ мыггаг кæмæн нæй чиныг, уый хъадджын у раст æмбарынæй:
нæ зоны аккагау Хуыцауы æмæ нæ дæр йæхи». Иу дзырдæй, чиныг кæмæн нæй, уыцы адæм
нæ зонынц нæ дæр Хуыцауы, нæ дæр сæхи. Ома, Æгьуызаты Иуанейы хъуыдымæ гæсгæ
чиныг у адæмæн йæ удварны рæзт сбæрзонд кæныны хос æмæ йæ национ хиæмбарынад
райтынг кæныны фæрæз. Ацы стыр æмæ раст хъуыдыйы охыл тырныдтой нæ фыццаг
рухстауджытæ ирон чиныг сфæлдисынмæ. Ацы хъуыды царды ауадзыны фыццаг зынгæ факт
та у, 1798 азы цыбырæй «Катехизис» ирон æвзагыл мыхуырæй кæй рацыдис, уый.

Фыццаг уый, æмæ ирон æвзаджы орфографийæн фыццаг хатт арæзт цыд фæткойтæ. Уыдон
та абоны онг дæр нырма æххæст бæлвырд æмæ нывыл конд не сты, кæд не ’взагæн бирæ
ахуыргонд иртасджытæ ис, уæддæр. Гъе, æмæ цас раст уаид, ацы хъуыддаг 200 азы
размæ фыццаг хатт чи бафæлвæрдта бакæнын, уыдонæй бирæ цыдæртæ домын?..

Æцæг, текст тæлмац у уырыссаг дины чиныгæй. Дины чингуытæ та кæддæриддæр æмæ
кæмдæриддæр ивд цыдысты дзырдæй дзырдмæ. Тæлмацы принцип уыд, уырыс буквализм
кæй хонынц, уый. Ома хъуыдыйады мидæг дзырдтæн сæ бынæттæ ивыны бар нæй.
Оригиналы цы фæткыл æвæрд сты, ахæм фæтк сын хъуамæ уа тæлмацы дæр. Мæнае иу
цыбыр цæвиттон: «Чего ты за совершенное исполнение христианской должности
надеешься» — «Цæмæй ды æцæг бакæнынæй христон хъуыддагæй æнхъæл дæ». Дзырдтæ
иууылдæр ирон сты, фæлæ сæ равæрды фæтк уырыссаг у æмæ хъуыдыйад та — зын
æмбарæн. Нæ мæ уырны, æмæ чиныг аразджытæ нæ зыдтой дзырдты равæрды ирон фæтк:
«Цы ’нхъæл дæ ды христон хъуыддаг æцæг бакæнынæй». Зыдтой, фæлæ дины хъуыды,
Хуыцауы ныхас тæлмац хъуыд дзырдæй дзырдмæ — ирон æвзагæн…

Раст у, «фыдджын ысси» нæ «вочеловечился». «Фыдджын» иронау хæринаджы ном кæй у,
уый куы нæ нымайæм, уæддæр фразæйы мидис æмбардзыстæм зыгъуыммæ, ома снард. Йæ
буар фыд равæрдта. Уырыссаг тексты та дзырд уд æмæ буарыл цæуы (дух и плоть).
Афтæ «вочеловечиться» дæр «слæг и» нæ амоны. Иронау «слæг и» амоны: сырæзти,
рахъомыл, йæ лæджы кары бацыд æмæ ноджы — йæхи рахаста, æцæг лæг рацыд,
æхсæндзарды йæ арæхст, йæ зонды руаджы бæрзонд бынат æрцахста… Уырыссаг тексты
та: уд (дух) адæймаджы хуыз райста (хуызы бацыд}…

Ам дыууæ зынивæн мивдисæджы дæр сты (воплотить, вочелове-чить) æмæ сыл кæд фæтых
уа йæ курдиатæй, уæд ын — мæ сæр-астæу фæндаг! Фæлæ йæ развæлгъау зонын:
Катехизисы тæлмацæй йын чысыл рæвдздæр уыдзæн — мæнæй-ма, 200 азы фæстæ!— фæлæ
йын иттæг рæвдз у, уый зын зæгьæн у. Стæй уый йе ’гуыдзæджы аххос дæр нæ уыдзæн.
Ам бирæ цыдæртæ аразгæ сты æвзаджы историон уавæрæй. Не ’взаджы рæзты историон
уавæры тыххæй та, чи зоны, æмбæлы, Пушкины иу хъуыды нæ зæрдыл дарын. Уый загъта
XIX æнусы райдианы уырыссаг æвзаджы уавæры тыххæй: «…ученость, политика и
философия еще по-русски не изъяснялись; метафизического языка у нас вовсе не
существует. Проза наша так еще мало разработана, что даже в простой переписке мы
принуждены создавать обороты для изъяснения понятий самых обыкновенных, так что
леность наша охотнее выражается на языке чужом, коего механические формы давно
готовы и всем известны». (ПСС в десяти томах, т. УП, 1949, с. 31).

Афтæ мæм кæсы, æмæ не ’взаг абон дæр раст ахæм уавæры ис. Зонад, политикæ æмæ
философи нæма сдзырдтой нырма дæр ирон æвзагыл æмæ уæд цы радомдæуа, фыццаг ирон
чиныг чи арæзта дыууæ æнусы размæ, уыдонæй?..



https://os.wikipedia.org/wiki/%D0%A4%D1%80%D0%B0%D0%BD%D0%BA,_%D0%9B%D0%B5%D0%BE%D0%BD%D0%B3%D0%B0%D1%80%D0%B4

Леонгард Франк (нем. Leonhard Frank) у немыцаг фыссæг. Райгуырдис сахар
Вюрцбургы 1882-æм азы 4-æм сентябры. Фæзиан ис Мюнхены 1961-æм азы 18-æм
августы.

Леонард Франк райста аивадон ахуыр Мюнхены. Йæ ахуыры сæр уыди нываивад æмæ
графикæ. Суанг ма рауагъта литографиты альбом 1913-æм азы. Франк уыди
пацифизмдзаст адæймаг æмæ уый тыххæй Фыццаг дунеон хæсты нæ архайдта æмæ алыгъди
фæсарæнмæ. 1915—1918-æм азты фæцарди Швейцарийы. Уым фыссæг рауагъта, «Адæймаг
хорззæрдæ у», зæгъгæ, уыцы чиныгмæ чи бацыди, ахæм антихæстон новеллæты цикл,
æмæ 1920-æм йæ схорзæхджын кодтой Клейсты номыл премийæ. Берлинмæ раздæхыны
фæстæ Леонард Франк кодта сæрибар артисты цæрдтытæ, профессийæн та равзæрста
фыссæджы архайд. 1933-æм азы литераторы ногæй бахъуыди бафснайын йæ сæр
фæсарæнты. Франк алыгъди Францмæ. Немыцаг æфсад уырдæм куы бацыди, уæд ацыд
АИШ-мæ. Америкæйы фæцарди суанг 1950-æм азмæ. Уыцы аз фыссæг раздæхти йæ
райгуырæн бæстæм.

Экспрессионизмы тæвагæй фыссæг йе ’ргом здæхта æхсæнадон темæтæм дæр. Суанг ма
йæ фыццаг роман «Абырджытæ»-йы ирдæй райхъуысти æхсæнадон ахастыты критикæ.

Франкы пацифистон зондахаст æвдыст æрцыд, «Адæймаг хорззæрдæ у» чи хуыйæ
радзырдты æмбырдгонд, зæгъгæ (1918). Литераторы æмдугонтæн ацы чиныг сси хæсты
ныхмæ манифест. Паддзахад радзырдты æмбырдгонд уæй æмæ хæлиу кæныны бар нæ
радта, фæлæ уæддæр ацы чиныг æмæ уацау «Аххосаг»-æн аккаг аргъ счынди — фыссæг
сси Клейсты номыл премийы лауреат. Франкæн хæстæг уыди æнæкълас æхсæнады идейæ,
стæй, йæ бындур ног æгъдауджын удгоймаг кæмæн уыди, ахæм æфсымæрдзинад.

Леонард Франк у бирæ романтæ, новеллæтæ, киносценаритæ, пьесæтæ æмæ очеркты
автор. Фыссæджы уацмысты миниуджытæ сты: хæрзаив арæзт композици, «сойджын»
æвзаг, тыхджын эмоцитæй ифтыгъд уавæртæ[кæцæй ист у?].

Йæ уацмысты зындгонддæртæ сты романтæ «Буржуа» (1924), «Оксенфурты нæлгоймæгты
квартет» (1927), «Æртæ милуанæй æртæ гоймаджы» (1932), «Матильдæ» (1948),
«Йесойы ахуыргæнинæгтæ» (1949), уацау «Михаэлы æрбаздæхт» æмæ æндæртæ.



https://os.wikipedia.org/wiki/%D0%A4%D0%B5%D0%BB%D0%B8%D0%BA%D1%81_%D0%9A%D0%B8%D1%80%D0%B5%D0%B5%D0%B2

Киреев Феликс Сергейы фырт (райгуырдис 1972-æм азы 10 июны Дзæуджыхъæуы) у Цæгат
Ирыстоны зындгонд историк æмæ журналист, Дзæуджыхъæуы топонимикæйы къамисы уæнг.

1989-æм азы каст фæцис астæуккаг скъола №15. 1990-æм азы бацыдис ЦИПУ-йы
историон факультетмæ. 1996-æм азæй куыста стажёр-иртасæгæй Цæгат Ирыстоны
гумманитарон æмæ социалон иртасæнты институты.

1997-æм азæй райдыдта йæ уацтæ уадзын газетты. Фыццаг куыста газет
«Слово-Ныхас»-ы уацхæссæгæй, стæй редакци кодта газет «Терский казак» (Терчы
хъазахъхъ).

Бацæттæ кодта æртæ наукон-популярон чиныджы: «Участие терских, кубанских и
уральских казаков в наступлении 1916 года» (иннæ автортимæ), «По улицам
Владикавказа» æмæ «Герои и подвиги». Æххуыс кæны «Зæронд Дзæуджыхъæу» (Старый
Владикавказ), зæгъгæ, уыцы интернет-проектæн.



https://os.wikipedia.org/wiki/%D0%A4%D0%B0%D1%80%D1%81%D0%B8

Персайнаг (персаг) æвзаг кæнæ фарси (زبان فارسی — zabân-e fârsi) — æвзæгты
индоевропæйаг бинонты ирайнаг къабазы, дзурджыты нымæцмæ гæсгæ, тæккæ
ахсджиагдæр æвзаг; у Ираны официалон æвзаг.

Персайнаг æвзаджы варианттæ сты Афгъанистаны (дари, æндæр ном — фарси-кабули)
æмæ Таджикистаны (таджикаг æвзаг) паддзахадон æвзæгтæ. Æмбæлы ма Пакистаны.
Персайнагау дзурæг иуæй-иу этникон къордтæ ма ис Персы бакæлæны бирæ бæстæты:
Бахрейны, Иракы, Оманы, Йемены æмæ æндæрты. Персайнагау дзурджыты нымæц у 115
милуанмæ ’ввахс: Ираны — 65 млн (бæстæйы цæрджыты 90%), Таджикистаны — 7 млн,
Афгъанистаны — 34 млн, Узбекистаны цæрæг таджикæгтæ — 7 млн, стæй, дарийыл чи
дзуры, уыцы 2 млн пакистайнаджы.

Рагперсайнаг æвзаг æмбæлыди Ираны хуссар-ныгуылæны нæ эрæйы агъоммæ I æнусы, æмæ
уыди Ахменидаг паддзахады сæргълæуджыты мадæлон æвзаг. Уыцы ’взагæн пайда
чындæуыд цуркфыст (клинопись). Уæды заман ма парахат уыди, рагперсайнагæн хæстæг
чи æййафта, уыцы авестæйаг æвзаг.

Астæуперсайнаг æвзаг (æндæр ном — пехлеви) уыдис рагперсайнаджы фæдон æмæ
æмбæлыди нæ эрæйы I æнусы; уыди Сасанидты паддзахады официалон æвзаг. Араббæгтæ
Иран куы бацахстой (VII æнус), уæд ма уымæй пайда кодтой Ираны зороастрийæгтæ
æмæ Индийы цæрæг парсæгтæ. Фыссынæн пайда кодтой арамейаг графикæйы варианттæй.

Ногперсайнаг æвзаг зындгонд у IX æнусæй, æмæ фыссынæн пайда кæны цъус
бандæрхуызонгонд араббаг алфавитæй. Иран пысылмон куы ссис, уæдæй фæстæмæ,
исламыл хæст бæстæты, персайнаг нымад у дыккаг ахсджиагдæр литературон æвзагыл.
Уыцы æвзагыл сфæлдыстæуыд Ираны æстæузаманы классикон дзырдаивад (Фирдоуси,
Рудаки, Гафиз, Омар Хайам), æмæ ныронг уыцы уацмысты хъæд нымад у персайнаг
æвзаджы фæзминаг дæнцæгыл.

Персайнаг æвзагæй пайда кодтой канд Ираны нæ, фæлæ ма Хæстæг Скæсæны, Хуссар
Кавказы, Астæуккаг Азийы, Индийы.

Йæ миназыккон историйы дæргъы ногперсайнаг æвзагыл тынг бандæвта араббаг æвзаг
(классикон поэтты уацмыстыл ма уыйбæрц нæ зынди): араббагæй активонæй æфтыди
канд дзырдтæ нæ, фæлæ ахадгæ дзырдаразæг модельтæ, грамматикон бæрæггæнæнтæ,
æнæхъæн фразæтæ æмæ формулæтæ. Уæлдай бæрæгæй араббаг тæваг зыны официалон
æмæзонадон æвзаджы. Суанг ма дзæвгар сæрысуангон дзырдтæ араббаг тæваджы охыл
фæивтой сæ фонетикон сконд (зæгъæм, æвзагæн йæхи ном раздæры pârsi райста ног
хуыз: fârsi). XIX æнусы персайнаг æвзагмæ æфтын райдыдтой дзырдтæ францаг æмæ
англисаг æвзæгтæй.

1930-æм азты, сах Реза Пехлевийы националистон идеологи куы сфидар чындæуыд, уæд
арæзт æрцыд Персайнаг æвзаджы Академи. Йæ нысантæ уыдысты: ссыгъдæг кæнын
персайнаг æвзаг араббаг æмæ ныгуылæны европæйаг дзырдтæй, ногæй пайда кæнын
рагон дзырдтæй, стæй, сæрысуанджы персайнаг уидæгтæ кæмæн уыдзæн, ахæм ног
дзырдтæ хъуыды кæнын.

1941-æм азы сах йæ бынатыл йæ къух куы систа, уæд Академийы архайд æрбамынæг ис,
1970-æм азты та, бæстæйы сæргъы сахы фырт Мохаммед Реза-сах куы уыди, уæд
рæстæгмæ фæстæмæ райтынг ис. 1979-æм азы Пысылмон революцийы фæстæ «сыгъдæг
кæныны» куыст бынтон нынцади æмæ ногæй парахатæй пайда кæнын райдыдтой араббаг
æмæ европæйаг æвзæгтæй æрбайсгæ дзырдтæй.

1990-æм азы арæзт æрцыд персайнаг æвзаджы ног Академи, фæлæ ныронг мыхуыры
ницавæр æрмæджытæ ма рауагъта.

Нырыккон литературон персайнаг æвзаг классиконæй зынгæ хицæн кæны æппæт
лингвистон æмвæзæдтыл: фонетикæйы, морфологийы, синтаксисы, лексикæйы.

Ныртæккæйы æвзагон процессты ’хсæн бафиппайæн ис ахæм здæхт: литературон æмæ
хуымæтæджы ныхасы æвзæгтæ кæнынц кæрæдзимæ хæстæгдæр. Уыцы миниуæг бæрæг-бæлвырд
зыны, XX æнусы райдианæй фæстæмæ кæй ныффыстæуыд, ирайнаг фысджыты уыцы
уацмысты.

Литературон персайнаг æвзаг у Ираны официалон æвзаг æмæ скъолайы предметтæ кæуыл
ахуыр кæнынц, ахæм æвзаг. Персайнаг æвзаджы бирæ диалекттæ кæй ис, стæй сæ
фылдæр (уыдонимæ тегерайнаг диалект дæр) литературон æвзагæй дард кæй лæууынц,
уыйадыл зæгъæн ис æмæ ахуыргонд персайнæгтæн сæ фылдæр сты дывзагонтæ.

Диалекттæй уæлдай ма Ираны æмбæлынц æндæр ирайнаг (мазендерайнаг, гиляйнаг æмæ
æнд.) æмæ тюркаг (азербайджайнаг, туркеменаг, кашкайаг æмæ æнд.) æвзæгтæ. Уыцы
æвзæгтыл дзурджытæн дæр сæ фылдæр сты дывзагонтæ. Тынг арæх фæйнæхуызон
диалекттыл дзурæг æмæ кæрæдзи не ’мбарæг ирайнæгтæн литературон æвзаг ахъаз
фæвæййы лингва-франкæ-йы хуызы.

Персайнаг æвзаджы бæрæгæй зыны, индоевропæйаг æвзæгтæн характерон чи сты, уыцы
миниуджытæ:

Араббаг æвзагæй æрбафтæг дзырдтæн фылдæр хатт хъахъхъæд вæййы араббаг бирæон
нымæцы бæрæггæнæнтæ: entehâbât — ‘æвзæрстытæ’.

Уæзданы формæйы номивæг man («æз») хатгай ивд æрцæуы ахæм номивæгыл: bande
(بنده); номивæг «ânhâ» («уыдон») та ахæмыл: išân (ایشان).

Персайнаг æвзаджы нæй æлвасон номивджытæ. Уыдоны бæсты пайдагонд цæуы изафет:
medâd-e u («йæ кърандас»), кæнæ номивæгон энклитикæтæ: medâdam («мæ кърандас»).

Диалекты арæхдæр æмбæлынц, литературон [æ]-йы бæсты кæмæй пайда кæнынц, уыцы мыр
[е], стæй бæттæн мивдисæг [-ast].

Тæккæ арæхдæр æмбæлæг агъуал — æмхъæлæсонтæ [m] æмæ [n]-йы фæстæ дæргъвæтин [â]
ивд æрцæуы [u]-йыл: Irân — Irun, Tehrân — Tehrun, bârân — bârun.

Бæттæн мивдисæг ast æмæ æртыккаг цæсгомы иууон нымæцы мивдистджыты кæрон –ad
рахизы кæрон (-e)-мæ: bârân mibârad — bârun mibâre (уаргæ кæны, уары), dorost
ast — doroste (раст у, æцæг у), U javâni ast — javuniye (уый æрыгон у).

Кæрон (-e) кæнæ (-a)-йыл чи фæуд кæны, уыцы дзырдты фæстæ –ast рахизы (-ass)-мæ:
U tešne ast — U tešnass (уый фæнды дон нуазын, дойны йын у).

Ифтындзæггæнинаг бæттæн мивдисæг баиу вæййы номдаримæ æмæ райсы цæсгомон кæроны
хуыз: Man danešju hastam — danešjuyam (Æз дæн студент), ânhâ tehrâni hastand —
tehruniyand (Уыдон сты тегерайнæгтæ).

Бирæон нымæцы дыккæгæм цæсгомы мивдисæджы кæронæн дзурыны æвзаджы фæзыны кæрон
-in: Cherâ diruz telefon nakardin? (Знон мæм телефонæй цæуылнæ æрбадзырдтат?)
Æвзаджы тæккæ æмбæлагдæр фондз мивдисджытæн нырыккон афоны бындурæн (уидагæн)
дзурыны æвзаджы ис цыбыргонд формæ — иу æмхъæлæсон мыр кæнæ къайад
«хъæлæсон-æмхъæлæсон»:

goftan — g (дзурын), dâdan — d (дæттын), raftan — r (цæуын, «уходить»), šodan —
š (кæнын, «делаться, становиться»), âvardan — âr (хæссын, «приносить»). Bahâr
barf ab mišavad — bahâr barf ab miše (Уалдзæджы мит тайы), in râ âbejo miguyad —
in râ âbejo mige (Уый йæ хоны бæгæны).

Фæсæвæрд «râ» дзурыны æвзаджы райсы ахæм формæ: «ro», кæнæ фесты дзырды кæрон
«-o» (кæд хицæнгæнинаг номдар фæуд кæны æмхъæлæсоныл, уæд). Дæнцæг:

Хъыгагæн, ныридæгæн персайнаг æвзаджы академион грамматикæтæ æмæ дзырдуæттæ
арæзт нæма æрцыди. Ираны кæй фыссынц, фарсийы уыцы грамматикæтæ фæдихгæнæн ис
дыууæ типыл: иутæ сты, астæузаманæй чи цæуы, классикон поэтты æвзаджы афыст
кæныны уыцы традицитæ дарддæргæнæг чингуытæ, иннæтæ — европæйаг модельтыл чи
æнцайы, нырыккон æвзаджы ахæм афыстытæ.

Персайнаг фыссынады бындуры ис араббаг алфавит. Æдæппæтæй персайнаг фыссынады ис
32 дамгъæйы: 28 араббагæй æрбайсгæ дамгъæйы æмæ 4 — оригиналонтæ, араббаг
æвзаджы чи нæй, ахæм мыртæ æвдисынæн. Фыссыны аздæхт — рахизырдыгæй галиуырдæм.

Цалдæр дамгъæйы, гæнæн ис æмæ нысан кæны иу мыр, иу дамгъæ та — цалдæр мыры.
Нырыккон персайнаг фыссынады ма ис ахæм хицæндзинад: персайнагау фысгæйæ арæх
пайда кæнынц, насталик, зæгъгæ, уыцы фыссыны фæткæй (традицион насхæй уæлдай).
Араббаг бæстæты уый нымад у дугивгъуыд фæткыл; Иранæй скæсæнырдæм, уæлдайдæр
Пакистаны, насталик у тæккæ пайдагонд фыссыны фæтк.

Персайнаг алфавитæй ма пайда кæнынц æвзаг дарийыл фысгæйæ, 1930-æм азы онг та
уыди таджикаг æвзагæн дæр.



https://os.wikipedia.org/wiki/%D0%A4%D0%B0%D1%80%D0%B5%D1%80%D0%B0%D0%B3_%D1%81%D0%B0%D0%BA%D1%8A%D0%B0%D0%B4%C3%A6%D1%85%D1%82%C3%A6

Фареры сакъадæхтæ (Фарертæ) (фар. Føroyar, [фёрьяр] — «Фысы сакъадæхтæ»; дан.
Færøerne) у Цæгат Атлантикæйы 18 сакъадахы къорд, Норвеги, Исланди æмæ Стыр
Британийы ’хсæн. Фарертæ сты Данийы автономон регион. Хиуынаффæйад 1948 азæй.
Фарерты сæйраг сахар у Торсхавн. Архипелаг ис æнгом традицион бастдзинад
Исланди, Норвеги, Шетланды сакъадæхтæ, Оркнейы сакъадæхтæ æмæ Гренландимæ.

Ирландийы моладзæнтæ зыдтой Фареры сакъадæхты тыххæй 500-æм азмæ æввахс[кæцæй
ист у?]. 700 æмæ 800 азты астæу Шотландийæ рацæуæггæгтæ арцардысты
сакъадæхты[кæцæй ист у?]. Викингтæ куы бахæццæ сты Фареры сакъадæхтæм IX æнусы
райдайæны, уæд шотландиæгтæ сакъадæхтæй ацыдысты.

XIV æнусы кæронмæ Фареры сакъадæхтæ уыдысты Норвегийы провинци. Стæй Фарертæ
систы Данийы æмæ Норвегийы иумæйаг паддзахады территори, стæй 1815 азы Дани сси
Фарерты иунæгон бардарæг. Сакъадæхты цæрджытæ сты скандинаваг адæм; фарераг
æвзаг у рагон норвегаг æвзаджы байзæддаг.

1940 азы 11 апрелы Стыр Британийы сæйраг министр Уинстон Черчилль алыг кодта
Торсхавны порты æрæвæрын крейсер. Стыр Британи сси Фарерты æфсады бардарæг 1940
азы апрелы, Данимæ Германы интервенцийы фæстæ. Бритайнаг оккупаци фæци 1945 азы
сентябры. 8 мин бритайнаг салдаттæй фылдæр хайад истой Фарерты оккупацийы.

1946 азы сентябры сусæг хъæлæслæвæрды фæстæ Фареры сакъадæхты парламент расидти,
сакъадæхтæ Данийы скондæй кæй рацæуынц, уый. Уыцы уынаффæ бафидар кодта
парламент (12 хъæлæсы разы, 11 нæразы). Сакъадæхтæй иу — Суурой, æппæты
хуссардæр æмæ фæзуатмæ гæсгæ æртыккаг — фехъусын кодта, уый Даниимæ кæй
баззайдзæн, уый. Данийы хицауад хъæлæслæвæрд схуыдта æнæхъомыс æмæ фарераг
парламенты куыст рæстæгмæ бауромын кодта.

Фæстæдæр адæмы ног æрфарст сбарæг кодта, Данийы сконды кæй баззайын фæнды, ахæм
цæрджыты æмбисæй чысыл фылдæр уыд. Парламенты делегаци ацыд Копенгагенмæ ныхас
кæнынмæ. 1948 азы бадзырдмæ гæсгæ Фареры сакъадæхтæ райстой арæнгонд
суверенитет, йæ æддаг политикæ у Данийы бар.

1984 азы Фарертæ фехъусын кодтой сæ æнæядерон статус. Æнæуи сакъадæхтыл ис
Данийы æфсæддон базæ æмæ НАТО-йы радиолокацион комплекс.

Фарертæ сты Шенгены бадзырды уæнг. Уырдæм бацæуынæн Уæрæсейы граждæнты хъæуы
даниаг минæварады визæ исын.

Фарерты раны фæрцы архипеладжы сæйраг транспорт у денджызон. Паддзахады иунæг
аэропорт у Воар сакъадахы. Фарерты сæйраг уæлдæфон ласæг у Авиакомпани Atlantic
Airways. Æнæсцух рейстæ: Ставангер, Осло (Норвеги), Копенгаген, Ольборг, Биллунн
(Дани), Рейкьявик (Исланди), Абердин, Шетланды сакъадæхтæ (Шотланди) æмæ
Лондонмæ.

Архипелаг ис кадавар зайæгхал: арктикон зайæгойтæ, хъæддаг дидинджытæ,
кæрдæджытæ, хъуына æмæ хъуынабын.

Фареры сакъадæхтæ ма хъуыстгонд сты китдзуаны традицийæ. Урсфарс дельфинтæ æмæ
æндæр гайтæ (киттæ) марынц сæ дзидза æмæ сæ сойы тыххæй, афæдзы дæргъы 950
гриндæйы (Globicephala melaena) бæрц марынц, сæ фылдæр сæрды. Фарерæгтæ куыд
бамбарын кæнынц, китдзуан у сæ традицион царды ахсджиаг хай, цæрæгойты
хъахъхъæнджытæ та уыцы традици критикæ кæнынц куыд тугдзых æмæ нæхъæугæ.

Фарерты традицион хæринæгты бындур у фысыфыд, картоф, кæсаг æмæ гайы (киты)
дзидза. Фысыфыд у фарераг адæмы уарзондæр хæринæгтæй иу. Фарерты ис иунæг
бæгæныхсидæн Föroya Bjór (уый кусы 1888 азæй).



https://os.wikipedia.org/wiki/%D0%A4%D0%B0%D0%B4%D0%B7%D0%B0%D0%B9%D1%82%D1%8B_%D0%90%D1%80%D1%81%D0%B5%D0%BD

Фадзайты Сулейманы фырт Арсен (райгуырдис 1962-æм азы 5 сентябры, Цæгат Ирыстоны
Æрæфы районы, Цыколайы хъæуы) у нырыккон уæрæсейаг паддзахадон æмæ политикон
архайæг, спортсмен. Паддзахадон Думæйы цыппæрæм æмæ фæндзæм æрсидты депутат.
Олимпаг хъæзтыты дыууæ хатты чемпион æмæ дунейы æхсæз хатты чемпион уæгъдибар
хъæбысхæстæй.

Ахуыр кодта Цыколайы астæуккаг скъолайы. 1985-æм азы каст фæци Узбекистаны
физикон культурæйы паддзахадон институт сахар Ташкенты, 1997-æм азы та — Цæгат
Ирыстоны паддзахадон университет. 1993–1996-æм азты уыди ЦСКА-йы командæйы
сæргълæууæг æмæ Уæрæсейы уæгъдибар хъæбысхæсты иугонд командæйы сæйраг тренер.
1996-æм азæй уыди Уæрæсейы хъалонты пъæлицæйы федералон службæйы Цæгат Ирыстоны
хайады хицауы хæдивæг.

Ныртæккæ у парламенты Хæдбар паддзахæдты æмбалады (СНГ) хъуыддæгтæ æмæ
æмзæххонтимæ бастдзинæдты фæдыл комитеты сæрдары хæдивæг.



https://os.wikipedia.org/wiki/%D0%A4%C3%A6%D1%80%D0%BD%D0%B8%D0%B0%D1%82%C3%A6

Фæрниаты тыххæй ис ахæм таурæгъ: Куырттаты комы цардысты бирæ уæлдæр Дзывгъисæй
(Хилакъмæ хæстæг). Стæй дыууæ æфсымæрæн цæмæдæр сæ мыггагимæ цыдæр хыл рауад,
æмæ уырдыгæй ралыгъдысты. Фæндагыл дзы иу фæмард, æмæ иннæ та Дзывгъисæй гыццыл
уæлдæр æрцард. Уæд æм Гутнаты хистæртæ бацыдысты æмæ йæ бафарстой, чи дæ, цы дæ,
цы ми кусыс ам, зæгъгæ. Æмæ сын йæ цард радзырдта. Уæд ын Гутнатæ ахæм дзырд
радтой: райсомæй, дам, хуры аныгуылдмæ цы кæрдæг ныккæрдай, гъе уыцы зæхх дæу
фæуæд, зæгъгæ. Уый дæр кæрдын райдыдта. Æмæ ацыди кæрдгæ æмрæнхъ нæ, фæлæ уыцы
зæххæн йæ алыварс. Хур аныгуылд, æмæ ма йын дзы хæрзгыццыл баззад, фæлæ йын йæ
цæвæг райстой. Æмæ уæд йæхæдæг зæххыл бахауд, æмæ дыууæ кæроны баиу кодта.
Гутнатæн дæр сæ бон ницыуал баци, æмæ йын уыцы зæхх радтой.

Гъе уыцы Фæрнионæй рацыд, Цæгат Ирыстоны цы Фæрниатæ цæрынц, уыцы къорд сæ
мыггагæй. Ис ма Фæрниатæ Дыгурмæ дæр, æмæ Хуссар Ирыстоны дæр.



https://os.wikipedia.org/wiki/%D0%A3%D1%8B%D1%80%D1%8B%D1%81%D1%81%C3%A6%D0%B3%D1%82%C3%A6

Уырыссаг адæм (уырыс дæр; уырыс. русские) у скæсæйнаг славяйнаг адæм, сты
Уæрæсейы цæрджыты фылдæр хай (80% бæрц). Æдæппæт дунейы ис 146 милуан
уырыссаджы, уыдонæй Уæрæсейы — 116 милуаны бæрц. Уыцы нымæц кæны къаддæр.

Уырыссæгтæ ма цæрынц Украинæйы (11,35 млн), Хъазахстаны (6,23 млн), Узбекистаны
(1,65 млн), Белоруссийы (1,34 млн), Хъиргъизы (0,91 млн), Латвийы (0,9 млн),
Молдавийы (0,56 млн), Эстонийы (0,47 млн) стæй бирæ æндæр бæстæты. Æдæппæт
цæрджыты нымæцæй фылдæр хай уырыс сты Приднестровьейы (30,4 %), Латвийы
(27,7 %), Эстонийы (25,6 %), Хъазахстаны (25,1 %).

Уæрæсейы регионты ’хсæн уырыс тæккæ фылдæр хай сты Вологдæйы облæсты (96,56 %).
90% фылдæр кæм сты, ахæм регионты нымæц у 30. Националон республикæты æдæппæт
цæрджыты нымæцæй уырыс сты цæрджыты 30-50%, тæккæ къаддæр сты Дагъистан,
Мæхъхъæл æмæ Цæцæны (5 % къаддæр).

Цæгат Ирыстоны цæрынц 164 мин уырыссаджы, ома республикæйы цæрджытæй 23,1%. Сæ
фылдæр цæрынц Дзæуджыхъæу æмæ Мæздæджы районы, стæй иуæй-иу хъазахъхъаг хъæуты
дæр.



https://os.wikipedia.org/wiki/%D0%A3%D1%80%D1%82%D0%B0%D1%82%D1%8B_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD

Уыртаты Барисы фырт Константин (райгуырдис 1965-æм азы 17 июлы Таджикистаны,
Душанбейы сахары) у Цæгат Ирыстоны финансты министр. У ирон, ис æм уæлдæр
ахуыргонддзинад.

1988 азы каст фæцис Цæгат Ирыстоны Хетæгкаты Къостайы номыл паддзахадон
университет. Йæ ахуырмæ гæсгæ куысты экономикæ у йæ дæсныйад.

1994 азы йæ дæсныйад уæлдæр кодта Г. В. Плехановы номыл Уæрæсейаг экономикон
академимæ хауæг менеджертæ цæттæ кæныны Центры Мæскуыйы Дæсныйад уæлдæргæнæн
институты «Банчы хъуыддаг: валютон-экономикон операцитæ коммерцион банкты»,
зæгъгæ, уыцы программæмæ гæсгæ.

1984-1988 азты уыд Цæгат Ирыстоны паддзахадон университеты студент. 1988-1991
азты уыд ЦИПУ-йы фæскомцæдисы комитеты секретары хæдивæг, секретарь.

1994-1999 азты куыста Дзæуджыхъæуы Акционерон коммерцион банк «ОсБанк»-ы
правленийы сæрдары хæдивæгæй, сæрдарæй.

1999-2000 азты уыд Дзæуджыхъæуы Акционерон коммерцион банк «Регионы Рæзты
Банк»-ы (гом Акционерон æхсæнад) правленийы сæрдар.

2002-2004 азты куыста РЦИ-Аланийы Хицауады Сæрдары фыццаг хæдивæгæй, РЦИ-Аланийы
финансты министрæй.

2005 азы мартъийы Уыртайы-фырты базылын кодтой, футболон клуб «Аланийæн»
паддзахадон æхца кæд радта, уый тыххæй. Уыртайы-фырт, дам, клуб хъалонтæ фидынæй
йæхи къухæй суагъд кодта.



https://os.wikipedia.org/wiki/%D0%A3%D0%B1%D1%8B%D1%85%D0%B0%D0%B3_%C3%A6%D0%B2%D0%B7%D0%B0%D0%B3

Убыхаг æвзаг у, абхаз-адыгаг бинонтæм чи хауы, ахæм мыггагыскъуыд æвзаг.
Убыхагау дзырдтой убыхæгтæ, фæстаг убыхагау дзурæг адæймаг Тевфик Есенч фæзиан
Турчы 1992-æм азы.

Убыхаг æвзагыл чи дзырдта, уыцы адæмы цæрыны сæрысуангон зонæ уыди Кавказы
сауденджызон былтæ.

1860-æм азты, Кавказы хæсты фæстæ убыхæгты фылдæр хай Уæрæсейы хицауадæй
æрцыдысты æрвыст Туркмæ; Кавказы чи баззади, уыдон та батадысты уыцы регионы
æндæр бынæттон адæмты ’хсæн.

Убыхаг æвзаг хъуыстгонд у йæ уникалон фонетикæйæ — ис дзы 84 æмхъæлæсоны
(уыдонæй цыппар мыры æмбæлынц æрмæст æрбайсгæ дзырдты) æмæ дыууæ хъæлæсон мыры
(дæргъвæтин «а» æмæ цыбыр «а»).



https://os.wikipedia.org/wiki/%D0%A3%D0%B0%D1%86%D0%B8%D0%BB%D0%BB%D0%B0

Уацилла кæнæ Елиа, дыгуронау Уацелла — ирон зæдты, ирон бардуæгты æхсæн ахсы
сæрмагонд бынат. У тыллæджы, хоры æмæ адæймаджы хорздзинадæн цыдæриддæр зайы,
уыдоныл аудæг бардуаг. Куыд тыллæджы бардуаг, афтæ йæ хуыдтой Хоры Уацилла дæр.
Уымæй уæлдай ма у арвнæрыны бардуаг.

Уацилламæ куывтой суанг алантæ дæр. Ныртæккæйы рæстæджы дæр цыфæнды куывды
хистæр Уациллайы номыл рауадзы гаджидау. Уымæн ис бирæ кувæндæттæ, фæлæ сæ
сæйрагдæр ис Дæргъæвсы, Тыбауы хохы.

Уациллайы бæрæгбоны-иу йæ мæгуырдзинад ничи æвдыста. Сылгоймæгтæ-иу чъиритæ
кодтой æнæдзургæйæ, сæ комытæф куыд нæ цæуа, æмæ-иу сæ дзыхтæ истæмæй бабастой.

Кусæрттагæн-иу аргæвдыны размæ радтой цæхх. Йæ сæр ын-иу куы ралыг кодтой,
уæд-иу æй артмæ бадардтой, стæй та-иу æй фæстæмæ бæрзæйыл авæрдтой.

Адæм сæ кувинæгтæ хастой кувæндонмæ, радтой сæ-иу дзуары лæгмæ, сæхæдæг-иу
иуварс æрлæууыдысты, уый сæ-иу скуывта. Ома, дам, æнæхъуаджы кувæндонмæ куы
бацæуай, уæд дæ бакуырм кæндзæн.

Кусы дзаг ирон бæгæны-иу сæвæрдтой кувæндоны, æмæ,дам, кæд иннæ азмæ нæ
фæкъаддæр, уæд аз уыди амондджын. Дзуары лæг-иу бацыдис кувæндонмæ æмæ-иу æм
адæм æнхъæлмæ кастысты, цымæ цы хабар рахæсдзæни, зæгъгæ.

Бæрæгбон ныр дæр кæнынц. Скæнынц хъæугывдтæ, скувынц, цæмæй сын Уацилла æрхæсса
бирæ амонд.



https://os.wikipedia.org/wiki/%D0%A3%D0%B0%D0%B9%D1%82,_%D0%95%D0%BB%D0%B5%D0%BD%D0%B0

Еленæ Уайт (англ. Ellen Gould White) чызгон мыггаг — Гармон (Harmon) (райгуырдис
1827-æм азы 26 ноябры — амардис 1915-æм азы 16 июлы) уыдис Æвдæм боны
адвентистты еклезийы идейон реформатор æмæ æморганизатор.

Еленæ Гульда Уайт райгуырдис фермертæ Роберт æмæ Юникæ Гармонты бинонты ’хсæн.
Йæ ныййарджытæ сæ фыдæлтау уыдысты методистон еклезийы уæнгтæ. Йæ фыццаг азтæ
Еленæ арвыста чысыл сахар Горхеммæй цалдæр миляйы æддæдæр, штат Мены.

Еленæ æмæ йæ бинонтæ Уильям Миллеры фæдонтæ куы систы, уæд сæ методистон
еклезийæ рацух кодтой. Миллер уыдис хицæн методистон къабазы бындурæвæрæг.
Иртæста Библийы тексттæ. Апокалипсисы (Ног Фæдзæхст) æмæ Даниилы (Зæронд
Фæдзæхст) чингуытæ æмбарынгæнæн текстты цы рагзагъд скодта, уый куы нæ сæххæст
ис, уæд Еленæйæн, йæхи загъдау, уыдис Хуыцауæй раргомæдтæ æмæ цæстылуайæнтæ — йæ
цæстытыл ауадис Йесо Чырыстийы бацыд Æрвон Скинимæ, стæй йын Хуыцауæй загъдæуыд,
æнæмæнг æххæстгæнинаг кæй у сабат. Ноджы ма йын бацамындæуыд, адвентизмы
доктринæтæм бахæссинаг чи у, ахæм цалдæр ивддзинады. Уыцы цаутæ скодтой
сæрæвæрæн Еленæйы динамонæн-реформæгæнæн архайдæн.



https://os.wikipedia.org/wiki/%D0%A3%C3%A6%D1%80%C3%A6%D1%81%D0%B5%D0%B9%D1%8B_%D0%A4%D0%B5%D0%B4%D0%B5%D1%80%D0%B0%D1%86%D0%B8%D0%B9%D1%8B_%D1%81%D0%BE%D1%86%D0%B8%D0%B0%D0%BB%D0%BE%D0%BD_%D0%BA%D0%B0%D1%80%D1%82%C3%A6

Уæрæсейы Федерацийы социалон картæ – информацион-аналитикон интернет-портал,
кæцы фæлгæсы социалон тынгады бæрц Уæрæсейы регионты. У Уæрæсейы Федерацийы
Æхсæнадон палатæйы æмæ Æнæниздзинады министрады иумæйаг проект. Проекты автор у
Паддзахадон думæйы æхсæзæм æрсидты депутат, æхсæнадон архайæг Еленæ Николаева.

Сайт фæзындис 2011-æм азы. Портал скæныны хъуыды æрцыд Еленæ Николаевамэ.
Проекты сæргълæууæг сси Светланæ Заякина.

2012-æм азы проект банымадтой Уæрæсейы «социалон амалхъомады фадыджы егъаудæр
проектыл». Порталы идеон разæнгардгæнæг Еленæ Николаева та уыд хорзæхгонд преми
«Хæрзгæнæн импульс»-æй (уырыс. «Импульс добра»).

Порталæн ис цалдæр хæстæг проекты. Æппын фыццаг, уый у социалон проектты
æппæтуæрæсеон фестиваль «СоДействие», кацыйæн æххуыс кæнынц Уæрæсейы Президенты
граждайнаг æхсæнад тынгады æмæ адæймаджы бартæ хъхъхъæныны Совет, Уæрæсейы
Федерацийы фæллойы æмæ социалон хъхъхъæнынады министрад æмæ Уæрæсейы Федерацийы
Æхсæнадон палатæ. Дыккаг проект та у «Социалон форум» — æнæсаудæджерон проектты
конкурс.

2011-æм азы форрумы архайдтой Уæрæсейы Олимпиаг комитеты Президент Александр
Жуков, экономист Татьянæ Голикова, дохтыр Леонид Рошаль, уацхæссæг Максим
Шевченко.

Сайт конд уыд куыд егъау проект, кæцы хъуамæ феххуыс кодтаид социалон тынгады
Уæрæсейы Федерацийы. Æфтæ рауад æмæ интернетæй пайда чи кæны, уыдоны ’хсæн
проект баззад æнæуынгæг. Алыхуызон форумты ис ссарын хуымæтæг æдæмæй хъæнтæ.
Дзурынц, «Уæрæсейы Федерацийы социалон картæ»-йы хабæрттæ сайтмæ æфтауы удæгас
адæймаг нæ, фæлæ компьютер. Уый хорзырдæм нæ разынд сайты куыстыл. Уымæй уæлдай,
сайтæй пайда чи кæны, уыдоны мæсты кæны паддзахад портал скæнынæн цы фæрæзтæ
радих кодтой, уыдоны бæрц.



https://os.wikipedia.org/wiki/%D0%A2%D1%83%D0%BA%D0%B0%D0%B9,_%D0%93%D0%B0%D0%B1%D0%B4%D1%83%D0%BB%D0%BB%D0%B0

Габдулла Тукай (уырыс. Габдулла Мухамедгарифович Тукаев, тæт. Габдулла Тукай,
Габдулла Мөхәммәтгариф улы Тукаев) (1886-æм азы 14 апрель (26 апрель), Кушлаучы
хъæу Хъазаны губернæйы (ныртæккæ Тæтæрстаны Ары район) — 1913-æм азы 2 (15)
апрель) уыди зынгæ тæтæйраг поэт, литературон критик, публицист æмæ тæлмацгæнæг.

Тукай райгуырдис моллойы бинонты ’хсæн. Цыппар мæйы йыл куы цыдис, уæд фæзиан йæ
фыд, цыппараздзыдæй та Габдулла сси зыбыты сидзæр. 1892–1895 азты цардис, йæ
райгуырæн Кушлаучмæ æввахс хъæу Кырлайы, зæхкусæг Сагдийы хæдзары. Ам Габдулла
фæцалх ис зæххы куст кæнынмæ. Кырлай ныууагъта йæ зæрдæйы арф тæлмæнтæ. Ацы
хъæуы фидæны фыссæг базыдта цы у фыдыбæстæмæ æмæ хуымæтæг адæммæ уарзондзинад.
Йæ поэмæ «Шурале»-йы архайд цæуы раст ацы хъæуы.

Дарддæр йæ сабибонтæ Тукай æрвыста Уральсчы сахары. Ам уый цардис сæудæджергæнæг
Галиаскар Усмановы бинонты ’хсæн, цыран йæ фыдыхо куыста дæгъæлдарæй. Габдулла
ахуыр кодта, прогрессивон цæстæнгастæ кæмæн уыди, уыцы Тухватуллинты меценатты
медресейы. Уыциу рæстæг ма лæппу ахуыр кодта уырыссаг къласы.

1907-æм азы райдианы Тукай ныууагъта медресе. Райдыдта йæ «сæрибар цард». Уыцы
аз, фæззæджы Тукай æрцыдис Хъазанмæ, цæмæй йæ цард снывонд кæна сфæлдыстадæн. Ам
уый базонгæ ис литератортимæ, æмæ фæхæстæгдæр ис, газет «Аль-Ислах»-имæ
(«Реформæ») æмгуыст чи кодта, уыцы фæсивæдмæ. Уыцы азты Тукай фылдæр фыста
сатирикон-юмористон журналтæ «Яшен» («Арвæрттывд»), «Ялт-юлт»
(«Æрвгæрон-æрттывд»).

Йе ’нæниздзинады уавæр кæй фæфыддæр ис, уымæ нæ кæсгæйæ, Тукай 1911–1912 азты
фæцыди, йе сфæлдыстадыл чи сахадыдта, ахæм балцыты. 1991 азы майы райдианы уый
параходыл æрцыдис Астраханмæ. Цæугæ-цæуын фыссæг зонгæ кодта Волгæйы былгæроны
сахарты цардимæ. Астраханы уый бафысым кодта йæ хæлар поэт Сагит Рамиевмæ. Уым
ма фембæлдис азербайджайнаг фыссæг æмæ æхсæнадон архайæг Нариман Наримановимæ. А
фæстаг ахастæуыдис уырдæм, йæ райгуырæн бæсты революцион архайд кæй кодта, уый
тыххæй.

1911–1912 азты кæй ныммыхуыр кодта, уыцы æмдзæвгæтæ æмæ фæндаджы очеркты фылдæр
хай æрцыдысты фыст, йæ чысыл райгуырæн бæстæ — Хъазаны алфамбылай хъæутæ
бабæрæджы фæстæ. 1912 азы уалдзæджы Тукай сфæнд кодта ацæуын балцы ахæм
маршрутыл: Хъазан — Уфа — Бетъырбух. Уфайы уый фембæлдис фыссæг Мажит Гафуриимæ.
Ацы фембæлд арф фæд ныууагъта дыууæ литераторы цардыл. Бетъырбухы Тукай
фембæлдис, фæстæдæр зынгæ революционер чи ссис, уыцы Мулланур Вахитовимæ.

Бетъырбухы Тукай фæцис 13 боны æмæ 6 (19) майы уырдыгæй араст ис Троицкмæ, уый
фæстæ та хъазахы быдырмæ, кумыс нуазынмæ — йæ зæрдæ дардта, йæ бануазынæй йе
’нæниздзинад кæй фæфидардæр уыдзæн. Хъазанмæ раздæхтис августы райдианы.

Габдулла Тукай фæзиан ис 1913 азы 2 (15) апрелы. Хъазаны уырыссагау цæуæг
газетты куыд ныффыстæуыдис, афтæмæй «Тукайы амæлæт уыдис стыр зиан тæтæйраг
адæмæн». Тукай ныгæд æрцыдис Хъазаны Тæтæйраг уæлмæрдты.

Тæтæйраг адæмæн тынг зынаргъ у Габдулла Тукайы ном. Цæгат Ирыстоны цы тæтæйраг
культурон æхсæнад ис, уый хæссы Габдулла Тукайы ном.



https://os.wikipedia.org/wiki/%D0%A2%D0%BC%D0%B5%D0%BD%D0%B0%D1%82%C3%A6

Тменаты мыггаджы сæрæвæрæн, йæ тæккæ райдиан цæуы Тменæй (уымæн йæ мыггаг ничи
зоны). Тмен райгуырд Хохы Дæргъæвсы, уым схъомыл, сарæзта хæдзар æмæ цардис.
Рауадис дзы таурæгъты дзуринаг цуанон. Куыд фæзæгъынц, цъиуы цæст дзы нæ
ивгъуыдта, ахæм дардмæ уынаг æмæ рæстдзæвин цуанон уыдис.

Тменæн уыдис цыппар æфсымæры: Дзуц, Цæкул, Хуыгист æмæ Огой. Уыдонæй фæстагмæ
равзæрдысты ахæм мыггæгтæ: Дзуццатæ, Цæкулатæ, Хуыгистатæ, Огъуатæ æмæ йæхи
номæй та — Тменатæ. Ацы мыггæгтæ абон дæр ма æрвадиуæг кæнынц, сæхи хонынц
æфсымæртæ æмæ хотæ. Кæрæдзийæ чызджытæ нæ хæссынц, уымæн æмæ сæ уидаг иу у.

Тменаты Микъалайы фырт Дзантемыр йæ царды хуыздæр азтæ арвыста Украинæйы. У
техникон зонæдты доктор, профессор. Нефт æмæ химийы къабазы йæ ном хъуыстгонд у
канд Уæрæcейы нæ, фæлæ фæсарæнты дæр. Ныртæккæ цæры Ирыстоны, фæсивæды ’хсæн
кæны хъомыладон куыст.

Тменаты Хæчъайы фырттæ Михал æмæ Мурдзи активонæй архайдтой Фыдыбæстæйы Стыр
хæсты. Михал æрыгонæй фæмард хæсты быдыры. Мурдзи æрыгон лæппуйæ афтыд Бакумæ,
фыццаг куыста заводы, уый фæстæ райста уæлдæр ахуыргонддзинад æмæ фæстæмæ кусын
райдыдта заводы инженерæй. Бакастджын лæппу йæхи равдыста дæсны специалистæй,
хорз арæхст адæмимæ уæздан, апджын ныхас кæнынмæ, æмæ йæ чысыл фæстæдæр
Азербайджаны Республикæйы æрыгон лæппутæ æмæ чызджытæ æмхъæлæсæй сæвзæрстой
фæскомцæдисы ЦК-йы дыккаг секретарæй. Уым иуцасдæр акусыны фæстæ æрбаздæхт
заводмæ, фæлæ уæдмæ хæст райдыдта, уырдæм ацыд æмæ кæронмæ хъæбатырæй фæхæцыд.
Хæстæй паддзахадон хæрзиуджытимæ куы сыздæхт, уымæй фæстæмæ Бакуйы заводтæй иуы
фæкуыста йæ адзалы онг. Куырдан Барсæджы фырт цардис Дæргъæвсгомы (цы хъæуы
цард, уый бæрæг нæу) æмæ уыдис диссаджы куырд. Згъæрæй æгънæг кодта, зæгъгæ-иу,
дзырдтой адæм.

Тменаты Витали Харитоны фырт у историон наукæты доктор, профессор. Кусы
Хетæгкаты Къостайы номыл Цæгат Ирыстоны паддзахадон университеты æмæ Гуманитарон
социологон иртæстыты институты. Историон-археологон темæтыл йæ мидисджын
беседæтæ арæх фенæн æмæ фехъусæн ис республикæйы телеуынынады «Ирон этюдтæ»,
зæгъгæ, рубрикæйы бынмæ.

Тменаты Валодя Долæтмырзæйы фырт йæ хуыздæр азтæ арвыста Уæрæсейы. Ульяновскы
тæхджыты училище каст фæуыны фæстæ йæ йæ царды хъысмæт æрбахаста Владимиры
облæсты Ковровы сахармæ. Уым æрыгон уындджын лæппу фыццаг акуыста Дегтяревы
номыл заводы слесырæй, уый фæстæ йыл йæ бирæ хорз хъуыддæгты тыххæй
баууæндыдысты заводы фæсивæд æмæ йæ сæхицæн равзæрстой фæскомцæдисы комитеты
фыццаг секретарæй. Фæстæдæр та æвзæрст æрцыд заводы профцæдисты комитеты
сæрдарæй. Уый фæстæ та æвзæрст æрцыд партийы Ковровы горкомы фыццаг секретарæй.
Фæстæмæ æрбаздæхт заводмæ æмæ дзы фæкуыста пенсимæ ацæуыны онг. Цæры Ковровы йæ
уæздан цардæмбал Ольгæ Логиноваимæ. Ис сын цот. Йæ чызг Светланæ кусы сабиты
аивадон училищейы директорæй. У Уæрæсейы Федерацийы культурæйы сгуыхт кусæг. Ис
ын бинонтæ. Валодяйы фырт Алыксандр ныртæккæ кусы Ковровы горæты Дегтяревы номыл
заводы генералон директоры хæдивæгæй, Алыксандр у æртæ ордены кавалер æмæ
Советон Цæдисы Министрты Советы премийы лауреат.

1974 азы Тмены-фырт Ереваны æнтыстджынæй бахъахъхъæдта хъæууонхæдзарадон наукæты
докторы диссертаци. У профессор, Уæрæсейы Федерацийы æмæ Цæгат Ирыстоны наукæйы
сгуыхт кусæг. Ныффыста 180 наукон куысты, уыдоны æхсæн 15 сты монографитæ æмæ
пособитæ. Бацæттæ кодта наукæты фондз докторы æмæ 26 кандидаты. Ирбег ма у
академик дæр, Хæххон аграрон университеты Центрон методсоветы сæрдар.

Йæ чызг Зæлинæ та у экономикон наукæты кандидат, доцент. Наукон куыст кæны
Краснодары крайы Кубаны аграрон университеты. Йæ фырт Сослан кусы нæ
республикæйы Автодоры куыстуаты.

Тамерлан — номдзыд спортсмен дзюдойæ — архайдта Австралийы горæт Сиднейы Олимпаг
хъæзтыты. Ссис æвзист майданы призёр. Æрæджы Парижы ахицæн ис Европæйы чемпионат
дзюдойæ, æмæ уым та рамбылдта сыгъзæрин майдан.



https://os.wikipedia.org/wiki/%D0%A2%D0%B8%D1%85%D0%B2%D0%B8%D0%BD

Тихвин у Уæрæсейы Ленинграды облæсты сахар Бетъырбухæй скæсæнырдæм, Тихвины
районы административон центр. Сахары статус 1773-æм азæй. Тихвины цæрынц 61,2
мин адæймаджы (2007-æм азы).

Сахар лæууы цæугæдон Тихвинкæйы дыууæ былтыл. У ахсджиаг æфсæнвæндаджы æлхынцъ,
æрлæууынц дзы бирæ пассажирон поездтæ Бетъырбухæй Урал æмæ Сыбырмæ.

Тихвинмæ бирæ туристтæ фæцæуынц йæ рагон хæдзæрттæ æмæ аргъуантæ фенынмæ.
Тихвины ис лæгты моладзандон дæр (1560-æм азæй).

Тихвин цы ран лæууы, уым цы цæрæнран уыди, уый тыххæй фыццаг кой фыст æрцыд
1383-æм азы (хъæдын аргъуан дзы сарæзтой, æмæ уый тыххæй).

Сахары ис рагон æмæ ногдæр сыхтæ. Нырыккон хæдзæрттæ дзы æндæр сахарты æнгæс сты
— æфсæнбетонæй конд бирæуæладзыгон хæдзæрттæ (уыдонæй бæрзонддæры и 14
уæладзыджы).



https://os.wikipedia.org/wiki/%D0%A2%D0%B5%D0%BC%D0%B8%D1%80%D0%BA%D0%B0%D0%BD%D0%BE%D0%B2,_%D0%AE%D1%80%D0%B8%D0%B9_%D0%A5%D0%B0%D1%82%D1%83%D0%B9%D1%8B_%D1%84%D1%8B%D1%80%D1%82

Темирканов Хатуйы фырт Юрий (кæсгон-черкес. Темыркъан Юрий; 1938-æм азы 10-æм
декабрь, Налцыкк, Кæсæг-Балхъар) — у советон æмæ уæрæсейаг дирижёр, ССРЦ-ы
адæмон артист. Ссæдз азты дæргъы фылдæр у Уæрæсейы сгуыхт коллектив Бетъырбухы
филармонийы академион симфонион оркестры æнæивгæ разамонæг.

Ахуыр кодта Ленинграды консерваторийы цур музыкалон скъолайы скрипкæ æмæ альты
кълæсты, стæй та ― консерваторийы Илья Мусины оперон-симфонион дирижёрты къласы.
Консерватори каст фæуыны азы (1965) Темирканов дебют скодта Ленинграды оперæ æмæ
балеты чысыл театры Джузеппе Вердийы «Травиатæ» оперæ сæвæрынæй. Иу азы фæстæ
фыццаг бынат ахсы Дирижёрты II-аг Æппæтцæдисон конкурсы Мæскуыйы, æмæ 1968-æм
азы райдайы разамынд дæттын Ленинграды филармонийы академион-симфонион
оркестрæн. 1976-æм азæй 1988-æм азы онг Темирканов у Кировы номыл оперæ æмæ
балеты театры аивадон разамонæг æмæ сæйраг дирижёр. 1987-æм азы уыцы театры
оркестримæ уый оперæты «Борис Годунов», «Пиковая дама» и «Евгений Онегин»-ы
сарæзты уæлдай ма дæтты концерт Лондоны.

Евгений Мравинскийы мæлæты фæстæ, 1988-æм азы Темирканов сси Уæрæсейы сгуыхт
коллектив Бетъырбухы филармонийы академион симфонион оркестры аивадон разамонæг
æмæ сæйраг дирижёр. Ацы коллективимæ дирижёр кусы абоны онг.

Темирканов арæх кусы фæсарæйнаг оркестртимæ: 1980-æм азы уый Лондоны бацахста
Къаролы филармонион оркестры æрбахонгæ дирижёры бынат, æмæ 1992-æм азæй фæстæмæ
1998-æм азы онг уый уыдис уыцы оркестры сæйраг дирижёр. Темирканов кæимæ куыста,
уыцы æндæр коллективты ’хсæн сты Балтиморы симфонион оркестр, Данийы симфонион
оркестр æмæ æндæртæ.



https://os.wikipedia.org/wiki/%D0%A2%D0%B5%D0%B4%D0%B5%D1%82%D1%8B_%D0%A0%D1%8E%D1%80%D0%B8%D0%BA

Тедеты Къостайы фырт Рюрик (зындгонд у куыд Скифирон дæр; 1938–1991), зындгонд
ирон поэт, фыссæг.

Райгуырдис Хуссар Ирыстоны Къуылыхты хъæуы. Каст фæци Хъорнисы астæуккаг скъола,
Кæсæг-Балхъары паддзахадон университеты историон-филологон факультет æмæ
Мæскуыйы паддзахадон университеты аспирантурæ. Куыста уырыссаг æвзаг æмæ
литературæйы ахуыргæнæгæй, Кæсæг-Балхъары æмæ Цæгат Ирыстоны районты газетты,
Гуырдзыстоны Фысджыты цæдисы Хуссар Ирыстоны хайады референтæй, Хуссар Ирыстоны
æмæ Гуры пединститутты уырыссаг æмæ фæсарæйнаг литературæйы ахуыргæнæгæй,
чиныгуадзæн «Ирыстон»-ы редакторæй, Хуссар-Ирыстоны зонадон-иртасæг институты
хистæр зонадон кусæгæй.



https://os.wikipedia.org/wiki/%D0%A2%D0%B0%D1%85%D1%8A%D0%B0%D0%B7%D1%82%D1%8B_%D0%A4%D0%B8%D0%B4%D0%B0%D1%80

Тахъазты Мæхæмæты фырт Фидар (дыгуронау Тахъазти Мæхæмæти фурт Федар; райгуырдис
1960-æм азы 4 февралы Лескены) у зындгонд ирон ахуыргонд, филологион зонæдты
доктор, ирзонæг, ирон æвзаджы æнувыд иртасæг, бирæ зонадон куыстыты автор.

Астæуккаг скъола каст фæци 1977-æм азы, уый фæстæ службæ кодта Советон Æфсады
рæнхъыты. 1981-æм азы бацыдис Цæгат Ирыстоны паддазахадон университеты филологон
факультетмæ, райста дзы ирон æмæ уырыссаг æвзаджы ахуыргæнæджы дæсныйад. Бирæ
азты дæргъы ахуыргæнæгæй куыста Мæцутæйы, Толдзгуны, Дзæуджыхъæуы скъолаты.

Уый иртаста пысылмон дины бынат традицион ирон культурæйы, йæ кандидаты
диссертаци дæр уыимæ баст у, йæ темæ уыдис: «Пысылмон тæваг ирæтты фольклорыл»
(уырыс. Исламские мотивы в фольклоре осетин). Тахъазы-фырт ратæлмац кодта
Хъуыран дыгурон диалектмæ.



https://os.wikipedia.org/wiki/%D0%A1%D1%83%D1%80%D0%B0%D0%BC

Сурам (гуырдз. სურამი) у сахарæнгæс цæрæнран (посёлок) Гуырдзыстоны; у зындгонд
курорт.

Сурам æрбынат кодта, Гуырдзыстон ныгуылæн æмæ скæсæн хайыл чи дих кæны, уыцы
Лихы рагъы хуссарварс. Баст у районы центр Хашуримæ æфсæнвæндаджы фæрцы.
Астæузаманы (XII–XIII), стратегион Сурамы æфцæгмæ хæстæг чи уыди, уыцы
цæрæнранæй скодтой дынджыр фидар. Уыцы фидар ныронг у уыцы регионы сæйрагдæр
фенддæгтæй иу.

Уыцы фидар саразыны тыххæй таурæгъ радзырдта йæ уацмысы фыссæг Даниэл Чонкадзе
(1830–1860), фæстæдæр чиныгмæ гæсгæ режиссёр Сергей Параджанов систа киноныв
«Сурамы фидары тыххæй таурæгъ» (1984).

XII—XV æнусты Сурамы хицæуттæ уыдысты, сæхицæн мыггаг Сурамели чи райста, уыцы
ерыстаутæ. XVII—XVIII азты фидар рацарæзтæуыд æмæ пайдагонд цыди Гиви Амилварийæ
персы ныхмæ хæстæмбæлдтыты, фæстæдæр амаддзаг уыди Уæрæсейы æфсады базæ
уырысы-турчы хæсты (1768–1774-æм азты).

Гуырдзыстон Уæрæсейы империйы скондмæ бацæуыны (1801) фæстæ Сурам парахат кæнын
райдыдта куыд курорт.

Сурамы фенддæгтæй иу у Мады Майрæмы æмæ Сыгъдæг Георгийы аргъуантæ. Цæрæнраны ис
цалдæр санаторийы.

Советон заман Сурамы уыди авджы тарæйы, сæны æмæ консервгæнæн заводтæ. Посёлочы
ма амал кодтой дзæнхъадур.



https://os.wikipedia.org/wiki/%D0%A1%D1%82%D1%8B%D1%80_%D0%9D%D0%BE%D0%B2%D0%B3%D0%BE%D1%80%D0%BE%D0%B4

Стыр Новгород у уæрæсейаг сахар Новгороды облæсты, уыцы облæсты административон
центр (1944 азæй). Лæууы цæугæдон Волховы былтыл. Сахары цæрынц 216,7 мин
адæймаджы (2007).

Астæузаман Стыр Новгород уыд уырыссаг паддзахады фыццаг сæйраг сахар, стæй Киевы
фæстæ дыккаг ахджиагдæр сахар, Новгороды зæххы (уыимæ Новгороды республикæйы)
сæйраг сахар, фæстæдæр сси Мæскуыйаг кънйазады дæлбар (1478).

1611—1617 азты сахар уыд Швецийы оккупацийы. Швед æй бынтон мæгуырмæ æртæрдтой,
сæ оккупаци кæрон сахары цæрджытæй цалдæр сæдæйы фылдæр нæ баззад. Дыккаг
оккупаци уыди Фыдыбæстæйы Стыр хæсты заман — 1941 азы 15 августæй 1944 азы 20
январмæ, сахарыл уæд стыр зиан æрцыд æмæ йæ ногæй рацарæзтой.



https://os.wikipedia.org/wiki/%D0%A1%D1%82%D0%B0%D0%BD%D0%B8%D1%86%C3%A6

Станицæ кæнæ хъаллæ (уырыс. стани́ца) у хъазахъхъаг хъæуы традицион ном. Æцæг,
станицæ уыд административон иуæджы ном, уый тыххæй æмæ иу станицæмæ цалдæр
цæрæнраны хауæн уыди (станицæйы хутæртæ æмæ посёлоктæ).

Нырыккон Уæрæсейы 379 станицæйæ бирæтæ хъазахъхъаг хъæутæ нал сты. Зæгъæм,
бæстæйы тæккæ стырдæр станицæ Орджоникидзевскæйы цæрджыты фылдæр сты мæхъхъæл
æмæ цæцæн. Мæхъхъæлы Республикæ æмæ Краснодары крайы станицæтæй бирæ сты егъау,
чысылдæр сахартæй стырдæр: зæгъæм, станицæ Каневскæйы цæры 45 мин адæймаджы,
Орджоникидзевскæйы та — 60 мин адæймаджы бæрц.

Цæгат Ирыстоны станицæтæ сты Горæтгæроны районы — Æрхонкæ, Кировы районы —
Змейкæ, Дыгуры районы — Николаевскæй, стæй Мæздæджы районы цыппар — Луковскæй,
Мусхъæу, Павлодольскæй, Терскæй.



https://os.wikipedia.org/wiki/%D0%A1%D1%82%D0%B0%D0%BB%D0%B8%D0%BD%D0%B3%D1%80%D0%B0%D0%B4%D1%8B_%D0%9C%D0%B0%D0%B4%D0%BE%D0%BD%D0%BD%C3%A6

Сталинграды Мадоннæ ― ахæм ном райста немыцаг хæстон дохтыры ныв. Курт Ройбер
(26 майы 1906, Кассель — 20 тъæнджы майы 1944, Елабугæ) уыцы ныв скодта советон
географион картæйы фæстаг фарсыл æвзалыйæ, 1942 азы цыппурсы мæйы 24-25 боны
æхсæвы, æрхъулайы куы бахаудтой уæд Сталинграды хæстæмбæлд кæронмæ фæцæйхæццæ
кодта.

Уыцы рæстæгмæ немыцаг-фашистон æфсадтæ æд хицау инæлар Паулюсимæ (тъæнджы мæйы
30 боны фæстæ, инæлар-фельдмаршал). Сырх æфсады æрхъуламæ бахаудтой, ноджы ма сæ
цагъта зымæгон уазал рæстæг. Вермахты æфсæддонтæн сæ тых басаст. Мæлæтæй
фервæзын æнхъæл нал уыдысты. Салдæттæн æмæ афицертæн сæ хъару æмæ сæ ныфс уыди
саст, æмæ ма æрмæстдæр хъуыды кодтой сæ сæртæ куыд аирвæзын кæной, ууыл. Уыцы
уæззау цардæвзарæнтæ æвдыст сты нывы.

Фæстæдæр «Сталинграды Мадоннæ» радтой, кайзер Вильгельмы ном чи хæссы, уыцы
аргъуанмæ Берлины, æмæ ныр дæр уым ис.

«Сталинграды Мадоннæйы» ныв сси Германы Бундесверы хицæн санитарон батальоны
эмблемæ. 1990 азы «Сталинграды Мадоннæйыл» бафтыдтой дзуæрттæ. Дзуæрттæ йыл
бафтыдтой æртæ европайаг иерархы, кæмæн сæ горæттæ хæсты рæстæджы уыдысты тынг
хæлд. Уыдон уыдысты: Ковентрийы англиканон соборы сауджын, Берлины епископ æмæ
Вольск æмæ Саратовы архиепископ Пимен (Хмелевский).

Нывы къопи ныр дæр ис Волгограды, Сыгъдæг Никъалайы номыл Католикон аргъуаны,
æмæ йын католиктæ диссаджы кад æмæ аргъ кæнынц.



https://os.wikipedia.org/wiki/%D0%A1%D1%82%D0%B0%D0%BB%D0%B8%D0%BD

Сталин Виссарионы фырт Иосиф (æцæг мыггаг Джугашвили кæнæ Дзугаты[кæцæй ист у?])
— советон паддзахадон æмæ политикон архайæг, большевикты партийы æмæ советон
хицауады сæргълæууæг, Советон Цæдисы Хъæбатыр, Социалистон Фæллойы Хъæбатыр,
генералиссимус. Æцæгæй, 1920-ты кæронæй æмæ йæ амæлæты бонмæ уыдис иунæгон
æлдариуæггæнæг. Сталин райгуырдис 1879 азы 21 декабры Гуры сахары (Гуырдзыстон)
æмæ амардис 1953 азы 5 мартъийы Мæскуыйы.

Сталин æгас ма куы уыди, уæд йæ ном радтой цалдæр сахарæн, уыдонимæ Сталинградæн
дæр. Сталины ном цалдæр азы дæргъы хаста Цхинвал дæр (Сталинир, уæды хуссайраг
фыссынады — სტალინირ [стъалинир]).

Сталины мæлæты фæстæ ног партион раздзог сси Никитæ Хрущёв. Уый рафаудта Сталины
культ.



https://os.wikipedia.org/wiki/%D0%A1%D0%BE%D1%81%D0%BB%D0%B0%D0%BD-%D0%94%D0%B0%D1%83%D1%8B%D1%82_(%D0%A6%C3%A6%D1%80%D0%B0%D0%B7%D0%BE%D0%BD)

Сослан-Дауыт (гуырдз. დავით სოსლანი) у Тамар успаддзахы мой, Гуырдзыстоны
паддзах æмæ Гуырдзыстоны хъомыс йæ тæмæны куы уыди, уыцы заманы гуырдзиаг æфсады
разамонæг.

Иуæй-иу гуырдзиаг хроникæтæм гæсгæ, Сослан уыди Багратионты ирон къабазæй. Иннæ
таурæгътæ дзурынц, йæ мыггаг Цæразонтæ рагон аллон паддзахон мыггаг кæй уыди. У
аллон паддзах Джадароны фырт.

Вахушти Багратионимæ гæсгæ уый уыди Гиуæрги Фыццаджы фырты Деметрейы байзæддаг,
ома уыди Багратионтæй. Гиуæрги Фыццагмæ (1014-1027) уыди дыууæ фырты фæйнæ усæй
— Баграт IV æмæ Деметре. Фæстæдæр Гиуæрги æрцарди Константинополы. Ацы факттæ
раст зынынц «Гуырдзыстоны хроникæйы» (Матиане Картлиса). Деметремæ баззади
æнахъом фырт Дауыт æмæ йæ фыды мад йæ ахаста Ирыстонмæ. Уым Дауыты йæхимæ райста
Цæразонты аллон паддзах æмæ уый радта йын йæ чызг. Дауыты фырт Атон сси аллон
паддзахæй, æмæ Сослан-Дауыт уыди Атоны фыртыфырт.

1187-æм азы Тамар успаддзах ахицæн йæ фыццаг мой Юрийæ æмæ Сосланмæ смой кодта.
Сослан схъомыл гуырдзиаг паддзахы галуаны. Тамары цур уавгæйæ Сослан бирæ хæрзты
бацыди гуырдзиаг паддзахадæн. Бирæ азты уый фæтох кодта Гуырдзыстоны знæгтимæ.

1195-æм азы Ираны Азербайджаны атабег Абу-Бекр фембылды ис Шамхоры хæсты, Сослан
разамынд кæмæн лæвæрдта, уыцы æфсадæн. Гуырдзыстоныл фæкарздæр ис пысылмон
паддзахæдты разамонджыты хъыгдард. Уыдоны æхсæн уыди Румы султан Рукн-ад-дин.
Уый Гуырдзыстонмæ бабырстмæ рагæй хъавыдис. Сосланы разамындæй гуырдзиаг æфсад
абалц знæгты ныхмæ æмæ Тамар та арæны цур баззади.

1202-æм азы Басианы цур хæсты гуырдзиæгтæ фæуæлахиз сты сæ бирæнымæцон знæгтыл.
Дауыт райста уацары Рукн-ад-дины æфæсымæры.

1204-æм азы Гуырдзыстоны æфсад байста денджызы цур сахартæ: Трапезунд, Лимни,
Самсун, Синоп, Керасунт, Котиорæ æмæ Гераклей. Стæй ацы раны рæвзæрди Трапезунды
импери æмæ уый Гуырдзыстоны тæваджы бын бахауди. 1207-æм азы Сослан-Дауыт амарди
æмæ Тамар барадмæ æркодта сæ фырт Гиуæрги-Лашæйы.



https://os.wikipedia.org/wiki/%D0%A1%D0%BE%D0%BC%D0%BE%D1%81%D0%B0_%D0%9F%D0%BE%D1%80%D1%82%D0%BE%D0%BA%D0%B0%D1%80%D1%80%D0%B5%D1%80%D0%BE,_%D0%90%D0%BD%D0%B0%D1%81%D1%82%D0%B0%D1%81%D0%B8%D0%BE

Анастасио Сомоса Портокарреро (райгуырд 1951 азы) у Никарагуæйы фæстаг диктатор
Анастасио Сомоса Дебайле æмæ йæ АИШ-æй хаст ус Хоуп Портокарреройы хистæр фырт.
Сомосаты фæткмæ гæсгæ хъуамæ йæ фыды фæстæ хицауиуæг райстаид, фæлæ революци
тагъддæр æрцыдис.

Анастасио Сомоса Портокарреро зылынгонд у, кæй командæгæнæг уыд, уыцы бал
адæймаджы бартæ бирæ кæй хæлдта, ууыл. Революци куы ссыгъди, уымæн йæхи идейæ
уыд растæг адæмы сæрмæ, сахарты мидæг, бомбæтæ калын. Национ Гварди, йæ
разæнгардæй, амардта 30 мин адæймаджы бæрц.

Æндæр Сомосатимæ Анастасио дæр алыгъдис фæсарæнмæ, цардис Лондоны, Парижы,
Гватемалæйы. Æндæр Сомосатæ Никарагуæмæ раздæхын куы байдыдтой, уæд Анастасио
Сомоса Портокарреройы дæр фæндыди æрбацæуын, фæлæ ныры онг йæ фыдыбæстæ нæ
бабæрæг кодта. Уыцы пъланты тыххæй 2000-æм азы æргомæй загъта сандинистон
раздзог Даниэль Ортегæ: «Ахæм визит тæссаг у. Ис ма бирæ адæм, амарын æй кæй
фæнды». Йæ фыды амардтой 1980 азы, революцийы уæлахизæй æрмæст иу азы фæстæ.



https://os.wikipedia.org/wiki/%D0%A1%D0%BE%D0%BC%D0%BE%D1%81%C3%A6_%D0%94%D0%B5%D0%B1%D0%B0%D0%B9%D0%BB%D0%B5,_%D0%90%D0%BD%D0%B0%D1%81%D1%82%D0%B0%D1%81%D0%B8%D0%BE

Анастасио Сомоса Дебайле (исп. Anastasio Somoza Debayle; райгуырдис 1925-æм азы
5 декабры — амардтой йæ 1980-æм азы 17 сентябры) уыд Никарагуæйы 44-æм æмæ 45-æм
президент. Куыд Национ гвардийы командæгæнæг, уый уыд бæстæйы сæргъы 1967 азæй
1979 азы онг. Анастасио Сомоса Дебайле уыд Сомосаты мыггаджы фæстаг минæвар,
уыцы мыггаг Никарагуæйы æлдариуæг кодта 1936 азæй.

Йæ фыд æмæ йе ’фсымæры хуызæн, Анастасио Сомоса хицауиуæг кодта АИШ-ы экономикон
æмæ хæстон æххуысыл æнцæйгæ. Йæ гвардийы уыд 12 мин хæстоны. Историмæ бацыд куыд
дунейы тугдзыхдæр диктатортæй иу, æрмæст йæ репресситæй амардысты 180 мин
адæймаджы бæрц, уыимæ ма мингай адæм амардысты низтæ æмæ стонгæй.

1978 азы Никарагуæйы ссыгъди хицауады ныхмæ сыстад. Сомоса АИШ-мæ лæгъстæ кодта,
цæмæй æрбарвитой ын йе ’фсæд, фæлæ АИШ йæ ныуагъта иунæгæй. 1979 азы 17 июлы
сæумæраджы Анастасио Сомоса æрæмбырд кодта йæ фыд æмæ йе ’фсымары марды чырынтæ,
æрмæджы æхца æмæ хæзнатæ, йæ хæстæджыты — æмæ йæхи хæдтæхæгæй атахт АИШ-мæ.

Сандинистты революци куы фæуæлахиз, уæд Сомоса сусæгæй афтыд Парагваймæ, уымы
диктор Альфредо Стресснермæ. Уыцы ран бирæ нæ фæцарди — сандисттæ йæ ссæрдтой
æмæ амардтой Парагвайы сæйраг сахар Асунсьоны уынгтæй иуы 1980 азы 17 сентябры.
Фыццаг йæ хæдтулгæ базукæйæ фехстой, стæй хæстæгдæр бацыдысты æмæ автоматтæй
фехстой Сомосайы. Балæбурджытæй иу дзыхъмард фæци, æндæртæ фæтары сты. 2001 азы
куыд рабæрæг, Сомосайы амардтой сандистты тæрхонмæ гæсгæ Аргентинæйы Адæмы
Революцион Армийы уæнгтæ, сæ сæргъы уыд Энрике Горриаран Мерло.



https://os.wikipedia.org/wiki/%D0%A1%D0%B5%D1%84%D0%B5%D0%B2%D0%B8,_%D0%9D%D0%B0%D0%B2%D0%B2%D0%B0%D0%B1

Сейед Навваб Сефеви (перс. سید نواب صفوی) Моджтаба Мирлохи (1924—1956) — Ираны
пысылмон фундаменталист, Исламы Федаинтæ, зæгъгæ, уыцы къорды бындурæвæрæг æмæ
фæтæг. Азымджын æй кодтой сахы режимы ирайнаг политиктæ æмæ æфсæддон
службæгæнджыты амарынæй.

Моджтаба Мирлохи райгуырдис Тæхраны 1924-æм азы. Авдаздзыдæй бацыди Хаким
Низамийы номыл скъоламæ, стæй ахуыр кодта Ирачы сахар Наджафæйы, куыста
Хузестаны нефтамалгæнæн куыстуаты.

1943-æм азы балымæн ис Пысылмон революцийы фидæны идеолог Рухолла Хомейниимæ.
1946-æм азы бындур æрæвæрдта, Исламы Федаинтæ, зæгъгæ, уыцы организацийæн.
Сефевийы боевиктæ кæй амардтой, уыдоны ’хсæн сты историк æмæ фыссæг Ахмад
Касрави, политиктæ Абдулхоссейн Хаджир æмæ Хаджи-Али Размара.

1951-æм азы 3 июны, Сефевийы уæлæ сылгоймаджы дарæс уыди, афтæмæй йæ æрцахстой
пъæлицæйæгтæ. Тæрхонгæнæн процесс цыди 4 азы æмæ уыцы рæстæджы дæргъы Сефевийы
хъузæттæ арæзтой йæ фарс хæцæн акцитæ. Навваб Сефевийæн рахастæуыд фехсыны
тæрхон. Æххæстгонд æрцыд 1956-æм азы 18 январы.

Фæстаг азты Ираны паддзахадон хабархæссæг фæрæзтæ æвдисынц Сефевийы куыд, йæ
политикон цæстæнгасты охыл удхарæй чи фæмард, ахæм шахиды. Тæхраны йæ ном хæссы
централон уынгтæй иу.



https://os.wikipedia.org/wiki/%D0%A1%D0%B0%D0%BD-%D0%A1%D1%82%D0%B5%D1%84%D0%B0%D0%BD%D0%BE%D0%B9%D1%8B_%D0%B1%D0%B0%D0%B4%D0%B7%D1%8B%D1%80%D0%B4

Сан-Стефанойы бадзырд уыд фидыды бадзырд, кæцыйыл сæ къух æрфыстой Уæрæсейы æмæ
Османты империты минæвæрттæ 1878-æм азы 3 мартъийы Сан-Стефанойы цæрæнраны
Стамбулмæ ’ввахс. Ууыл фæци 1877—1878 азты уырыссаг-туркаг хæст.

Сан-Стефанойы бадзырд бæлвырд кодта Румыни, Серби æмæ Черногорийы хæдбардзинад.
Уыимæ ма Балканты фæзынд ног паддзахад — Болгари. Уæды Болгарийы территори уаид
нырыкконæй дæр дзæвгар стырдæр (кæс картæ). Бадзырдмæ гæсгæ Болгари дыууæ азы
дæргъы уыд уæрæсейаг разамынды бар, уый фæстæ та сси Туркæн хъалонтæ фидæг
автономон кънйазад.

Сан-Стефанойы фæстиуæг тынг аивта Берлины конгрессы уынаффæ (1878-æм азы июнь).
Берлины конгресс Болгарийы æмæ Черногорийы зæххытæ тынг фæчысылдæр кодта,
Болгарийы ссæрибары æууæлтæ та бынтон фендæрхуызон сты — ахастон сæрибар райста
бæстæйы æрмæст цæгатаг хай, хуссар (Скæсæн Румели) æмæ цæгат (Болгарийы
Кънйазад) баиу сты æрмæст 1885-æм азы фæззæджы. 1908-æм азы 22 сентябры, æвзонг
турчы революцийы фæдыл, Болгари расидтис йæ паддзахадон хæдбардзинады тыххæй æмæ
уыцы бонæй нырмæ у хæдбар паддзахад.



https://os.wikipedia.org/wiki/%D0%A1%D0%B0%D0%BD%D1%82%C3%A6-%D0%9A%D0%B0%D1%82%D0%B0%D1%80%D0%B8%D0%BD%C3%A6

Сантæ-Катаринæ (порт. Santa Catarina [ˈsɐ̃ta kataˈɾina]) у штат Бразилийы
хуссары. Цæрыны стандарттæ дзы сты бæстæйы бæрзонддæртæй иу. Штаты сæйраг сахар
у Флорианополис, уый лæууы Сантæ-Катаринæйы сакъадахыл. Сыхагон штаттæ сты
Риу-Гранди-ду-Сул хуссары æмæ Парана цæгаты. Штаты скæсæны арæн у Атлантикон
фурды был, ныгуылæны та — Аргентинæйы провинци Мисионес.

Сантæ-Катаринæйы цæрджытæй фылдæр сты, Португали, Герман æмæ Италийæ чи
æрбалыгъдысты, уыцы адæмы фæдонтæ. Гермайнаг тæваг Сантæ-Катаринæйы у цæстуынгæ.
Гермайнагау хуынд сахар Блуменауы æрвылаз бæрæг кæнынц Октоберфест — æмæ, дам, у
дунейы дыккаг стырдæр ахæм фестиваль.

2008-æм азы барæггæнæнтæм гæсгæ, штаты цæрынц 6,1 милуан адæймаджы (61,53 алы
квадратон километры), сæ нымæц рæзы. Сантæ-Катаринæйы цæрджытæй сæ фылдæр
(82,5%) цæрынц сахарты. Сæ расæмæ гæсгæ 86,6% сты урс, 9,4% — пардо
(«морæхуыз»), 3,6% — сау.



https://os.wikipedia.org/wiki/%D0%A1%D0%B0%D0%BD%D0%B4%D0%B8%D0%BD%D0%BE,_%D0%90%D1%83%D0%B3%D1%83%D1%81%D1%82%D0%BE_%D0%A1%D0%B5%D1%81%D0%B0%D1%80

Аугусто Сесар Сандино Кальдерон (исп. Augusto César Sandino; 1895 18 майы — 1934
21 февралы) уыд никарагуæйаг политикон архайæг, национ-сæрибаргæнæг хæсты
раздзог. Йæ фыд уыд бонджын зæхкусæг Грегорио Сандино, йæ мад та — мæгуыр кусæг
сылгоймаг.

1921 азы Аугусто Сандино Консервативон партийы зындгонд архайæджы фырт, чысыл ма
бахъуыд, амардта, уый йæ мады ралгъыста, æмæ уый тыххæй. Уый фæдыл Сандинойы
бахъуыд бæстæйæ ацæуын. Уый царди Гондурас, Гватемалæ æмæ Мексикæйы. Йæ фыды
фæндæй 1926 азы раздæхт Никарагуæмæ (уæдмæ йæ фыдракæнды ивгъуыдад фæци).

Никарагуæйы уый бацыд оппозицимæ. Æндæр растджытимæ йæ къухы бафтыд АИШ-ы æфсад
бæстæйæ ацæуын кæнын. Фæлæ фæстæдæр гадзрахатæй йæ бацæхста Анастасио Сомосæ
Гарсиæ æмæ йæ амардта.

Сандинойы ном хæста Национ сæрибаргæнæг сандинистты фронт, 45 азы фæстæ уыцы
змæлд Сомосæты диктатурæ аппæрста.



https://os.wikipedia.org/wiki/%D0%A1%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8,_%D0%9C%D0%B8%D1%85%D0%B0%D0%B8%D0%BB_%D0%9D%D0%B8%D0%BA%D0%BE%D0%BB%D0%BE%D0%B7%D1%8B_%D1%84%D1%8B%D1%80%D1%82

Михаил Саакашвили (гуырдз. მიხეილ ნიკოლოზის ძე სააკაშვილი, райгуырдис 21 декабры
1967 азы Тбилисы) у Гуырдзыстоны æртыккаг президент, Гуырдзыстоны политик æмæ
æхсæнадон архайæг. Президенты бынатмæ йæ равзæрстой 2004-æм азы Уардиты
революцийы фæстæ. Дыккаг æмгъуыдмæ æвзæрст æрцыд 2008-æм азы æмæ ацы бынаты
куыста 2013-æм азы ноябры онг.

2008-æм азы августы мæйы сфидар кодта Хуссар Ирыстонмæ бабырсты тыххæй барамынд
(кæс Хуссар Ирыстоны хæст), цхинвайлаг администрацийы дæлбар зæххыл
«конституцион фæтк фæстæмæ æрфидар кæныны» æфсонæн.

2015-æм азы 30 майы Саакашвили нысангонд æрцыдис Одессæйы облæсты паддзахадон
администрацийы сæргълæууæгæй. Уыцы бынаты куыста 2016-æм азы 7 ноябры онг.

Михаил Саакашвили райгуырдис Тбилисы 1967 азы 21 декабры. Йæ мад, Гиули
Аласания, у профессор-историк, Гуырдзыстоны астæузаманы специалист. Йæ фыды
фыдæлтæ сомихаг адæмæй рацыдысты, йæ фыд — дæсниадмæ гæсгæ у медик, ацыд æндæр
бинонтæм Михаилы райгуырды размæ. Михаилы хъомыл кодтой мад æмæ мады ног лæг —
профессор-психолог, стæй мадыфсымæр дипломат Темур Аласания дæр.

1984-æм азы Михаил Саакашвили каст фæци Калачы астæуккаг скъола № 51, райста
сыгъзæрин майдан. 1992-æм азы каст фæцис Киевы паддзахадон университеты
æхсæнадæмон ахастыты факультет.



https://os.wikipedia.org/wiki/%D0%A1%C3%A6%D0%BD%D0%B0_(%D1%85%D1%8A%C3%A6%D1%83)

Сæна (гуырдз. სტეფანწმინდა, [стъепанцъминда]; 2007-æм азы онг — Казбеги)
сахарæнгæс посёлок Гуырдзыстоны цæгаты. Йæ уылты цæуы Арвыкомы фæндаг, 2009-æм
азы ноябрæй ногæй дзы ласынц уæргътæ Фæскавказ æмæ Уæрæсейы ’хсæн. Сæна у
Хъазыбеджы (Сæнайы) районы административон центр.

Æрбынат кодта Сæнайы хохрæбын, Арвыкомы фæндаггæрон. Цæугæдон Терчы гуырæнмæ
’ввахс. Уæрæсеимæ цы арæн ис, уымæй 11 км хуссардæр.

Посёлок у туристон артдзæст. Æрвылаз дæр Сæнайы æмæ комы вæййы туристтæ
Германæй, Нидерландтæй æмæ Европæйы æндæр бæстæтæй.

Сæнамæ бацæуæны цур, трассæйæ 1–2 км æддæдæр ис, газджын суарæй дзаг чи вæййы,
ахæм æнæсæр гом бассейн.



https://os.wikipedia.org/wiki/%D0%A0%D0%BE%D1%81%D1%81%D0%B8%D0%BD%D0%B8,_%D0%94%D0%B6%D0%BE%D0%B0%D0%BA%D0%BA%D0%B8%D0%BD%D0%BE_%D0%90%D0%BD%D1%82%D0%BE%D0%BD%D0%B8%D0%BE

Джоакино Антонио Россини (итал. Gioachino Antonio Rossini; 1792—1868) уыди
италиаг композитор, динон æмæ камерон музыкæйы, стæй 39 оперæйы автор.

Россини райгуырдис 1792-æм азы 29 февралы итайлаг сахар Пезаройы. Йæ ныййарджытæ
уыдысты музыканттæ (фыд уыди трубач æмæ валторнист, мад та — зарæггæнæг). Йæ
сабибонтæй Джоакино ахуыр кодта зарын, стæй чембало æмæ скрипкæйыл цæгъдын,
касти музыкæйы теори. Рæсугъд хъæлæсы хицау уæвгæйæ сывæллон зарыди аргъуаны
хорты, оперон театры та уыди хоры дирижер æмæ аккомпаниатор. 1806–1810-æм азты
Россини ахуыр кодта музыкæ Болоньяйы музыкалон лицейы. Уым йæ ахуыргæнджытæ
уыдысты В. Каведаньи (виолончель) æмæ С. Маттеи (контрапункт).

Йæ фыццаг оперæ («Вексель на брак») композитор ныффыста 1810-æм азы. Дарддæры
азты Джоакино иудадзыг фыста оперæтæ Венецийы æмæ Миланы театртæн.

Лицей каст фæуынæй 6 азы куы рацыди (1816 аз), уæд Россини ныффыста (20 бонмæ)
йæ зындгонддæр уацмыс — оперæ «Сивильяйы хилдасæг», Бомаршейы пьесæмæ гæсгæ.

1821-æм азы Россини ракуырдта зарæггæнæг Изабеллæ Кольбаны. 1823-æм азы Лондоны
Къаролы театры директоры хуындмæ гæсгæ композитор араст ис Стыр Британимæ. Уым
ын фондзмæйон куыстæн фыстой 7000 фунт стерлингы бæрцæн мызд.

1829-æм азы Россини раздæхти Болонимæ. Фæлæ 1830-æм азы ноябры ногæй цæуы
Парижмæ.

1836–1855 азты композитор царди Болонийы æмæ Флоренцийы, разамынд лæвæрдта
Болонийы музыкалон лицейæн.

1845-æм азы фæзиан йæ фыццаг ус. Дыууæ азы фæстæ Россини ракуырдта Олимпия
Пелиссьейы. 1855-æм азы музыкант æрбынат кодта Парижы. Йæ хæдзар сси сахары
зындгонддæр музыкалон салонтæй иу. Джоакино Россини фæзиан 1868-æм азы 13 ноябры
Парижмæ хæстæг сахар Пассийы. 1887-æм азы йæ марды буар раластой Флоренцимæ æмæ
уым баныгæдтой.



https://os.wikipedia.org/wiki/%D0%A0%C3%A6%D0%BC%D0%BE%D0%BD%D0%B0%D1%82%D1%8B_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80

Рамонты Данелы фырт Александр (1943—2005) уыд дыгуронау фыссæг поэт. Рæмонты
Алыксандры райгуырæн хъæу у Сырх Дыгур. Уым каст фæци астæуккаг скъола, стæй
ахуыр кодта педагогон училищейы аивадон хайады, Цæгат Ирыстоны паддзахадон
университеты, Цæгат Кавказы хæххон-металлургон институты арæзтадон факультеты.
Куыста Сырх Дыгуры астæуккаг скъолайы ахуыргæнæгæй, Дзæуджыхъæуы 14-æм скъолайы,
«Цæгирпромарæзтад»-ы, Авджындзаумæттæгæнæн заводы, газет «Дигорæ»-йы редакцийы
æмæ æндæр рæтты.

Алыксандры поэтикон уацмыстæ джиппы уагъд цыдысты журналтæ «Мах дуг», «Ирæф»,
«Ногдзау», газеттæ «Дигорæ», «Рæстдзинад»-ы. Фыста сывæллæттæн дæр.



https://os.wikipedia.org/wiki/%D0%9F%D1%8B%D1%81%D1%8B%D0%BB%D0%BC%D0%BE%D0%BD

Пысылмон дин (Ислам дæр, араб. الإسلام‎‎) у дунеон динтæй иу. Чырыстон дин æмæ
иудаизмы иумæ пысылмон дин сты авраамон динтæ. Йæ бындурæвæрæг у Хуыцауы
пехуымпар Мæхæмæт. Пысылмон дины сыгъдæг чиныг у Хъуыран. Пысылмæттæ хъуамæ
æрвылбон фондз хатты кæной ламаз. Цæмæй пысылмон суай, уый тыххæй хъæуы зæгъын
шахадæ.

Ирæтты иу хай (уæлдайдæр дыгурæттæ) сты пысылмæттæ, фæлæ уыдоны ’хсæн бирæ сæхи
пысылмæттыл нымайынц æрмæст традицимæ гæсгæ: ламаз нæ кæнынц, мæзджытмæ нæ
цæуынц. Пысылмон хъæутæ Ирыстоны сты Зилгæ, Елхот, Цыкола, Заманхъул æмæ
æндæртæ.



https://os.wikipedia.org/wiki/%D0%9F%D1%8A%D0%B0%D0%BD%D0%BA%D1%8A%D0%B8%D1%81%D1%8B_%D0%BA%D0%BE%D0%BC

Пъанкъисы ком (гуырдз. პანკისის ხეობა) у ком Гуырдзыстоны Ахметъайы районы,
Къахеты цæгатварс, æмарæн у Цæцæн æмæ Дагъистанимæ. Æрбынат кодта Алазаны доны
гуырæнмæ хæстæг. Ацы комы дæргъ у 18 км, уæрх та — 2—3 км.

Ацы комы цæрджыты нымæц æввахсон бахыгъдмæ гæсгæ у 10000—15000 адæймаджы.
Уыдонæй сæ фылдæр сты кистæгтæ (цæцæйнæгтимæ) æмæ гуырдзиæгтæ: гуыдан,
ачъайрæгтæ æмæ æнд. Уыдонæй уæлдай ма дзы цæрынц ирæттæ (500-1000 цæрæджы), фæлæ
сæ нымæц кæны бонæй-бонмæ къаддæр.

Пъанкъисы ис бирæ хъæутæ, уыдонæй стырдæртæ сты Джохъоло, Думастур, Дуис,
Цъинубан, Пичховани, Корет, Омало, Сакъобиано, Уæллаг Дзибахеви, Астæуккаг æмæ
Дæллаг Халацъан. Сæйраг хъæу у Ахметъа (у районы центр дæр).

XIX-æм æнусы фыццаг æмбисы Цæцæны Кистæгты хъæубæстæйæ Пъанкъисмæ рагоц кодта
(диг. диал.) цæцæйнæгты иу хай. Ныртæккæ сæ хонынц кистæгтæ. Сæ нымæц Пъанкъисы
у 7000 адæймаджы. Уыдон цæрынц цалдæр хъæуы: Джохъоло, Дуис, Омало, Биркиани,
Сакъобиано, Дзибахеви æмæ, раджы гуырдзиæгтæ фылдæр кæм уыдысты, уыцы хъæутæ
(Астæуккаг æмæ Уæллаг Халацъан).

XVIII-æм æнусы кæроны Къахетмæ Хуссар Ирыстонæй æрлыгъдысты ирæттæ,
Картли-Къахеты паддзахады лекъаг æмæ солиаг абырджыты æрбабырстытæй
хъахъхъæнынмæ. Фæстæдæр (XIX-æм æнусы астæу) уыдоны иу хай алыгъдысты Пъанкъисмæ
дæр. Уыдонæн Пъанкъисы уыди, гуырдзиæгты ’хсæн кæм цардысты, ахæм цалдæр хъæуы
(Думастур, Корет).

XX-æм æнусы райдайæны (1901—1910-æм азты) Къуыдаргом, Чысангом æмæ Леуахийы
комæй ирæтты иу хай алыгъдысты Пъанкъисмæ æмæ дзы бындур æрæвæрдтой 7 хъæуæн:
Думастур, Корет, Пичховани, Къуцъахта, Аргохи, Дæллаг Халацъан æмæ Цъинубанæн.
XX-æм æнусы 80-æм азты райдайæны комы царди 2000 ирон бинонтæй фылдæр. 1990-æм
азы, З. Гамсахурдиа Гуырдзыстоны Президентæй æвзæрст куы æрцыдис, уæд ирæттæ
райдыдтой лидзын уырдыгæй Цæгат Ирыстонмæ æмæ Уæрæсейы æндæр регионтæм. Цæцæны
фыццаг хæсты фæстæ цæцæйнæгтæ Пъанкъисы куы æрцардысты, уæд ирæттæ бынтон
ацыдысты сæ хъæутæй. Æрмæст хъæутæ Пичховани æмæ Коретийы ма баззади иуæй-иу
ирон бинонтæ).



https://os.wikipedia.org/wiki/%D0%9F%D1%80%D1%83%D1%81%D1%81%D0%B8%D0%B9%D1%8B_%D0%B7%D0%BE%D0%BD%C3%A6%D0%B4%D1%82%D1%8B_%D0%B0%D0%BA%D0%B0%D0%B4%D0%B5%D0%BC%D0%B8

Пруссийы зонæдты академи (нем. Preußische Akademie der Wissenschaften) (ноджы ма
йæ хуындæуы Берлины зонæдты академи) у, 1700-æм азы 11 июлы Берлины сахары йæ
бындур кæмæн сæвæрдæуыдис, уыцы Академи. Ацы уагдон саразыны тыххæй барамынд
сфидар кодта Пруссийы курфюрст Фридрих I. Йæ сарæзтыл разæнгардæй бацархайдта,
йæ фыццаг президент чи ссис, уыцы Лейбниц. Академийы фыццаг ном уыдис
Бранденбурджы курфюрсты Зонадон æхсæнад (нем. Kurfürstlich Brandenburgische
Societät der Wissenschaften). Ном æрхъуыдыгæнæг уыдис Лейбниц. Къарол не сразы
ис Академийы архайдæн æхцайæ æввонг кæнын, фæлæ уый бæсты ратта йын къæлиндартæ
мыхуыр кæныны монополон бар Бранденбурджы.

1701-æм азы Фридрих ссис Пруссийы къарол, æмæ уымæ гæсгæ аивдæуыдис Академийы
ном — Пруссийы къаролады зонадон æхсæнад (нем. Königlich Preußische Sozietät der
Wissenschaften). Зонадон иртасæнтæ аразынæн Æхсæнадæн лæвæрд æрцыдис обсерватори
(1709), анатомион театр (1717), ботаникон дыргъдон (1718).

1744-æм азы, Фридрих II-æм уæдмæ къарол уыдис, афтæмæй уагдонæн рардæуыдис ног
ном — Къаролады зонæдты академи (нем. Königliche Akademie der Wissenschaften).
Дзæвгар фæхуыздæр ис йæ финансон уавæр, фæуæрæхдæр чындис йæ къабæзтæ, уагдонæн
рардæуыдис лаборатори. (1753). Академийы куысты архайынæн, стæй йын разамынд
дæттынæн æрбахуындæуыдис раззагкълассон ахуыргæндты. XIX æнусы Пруссийы Академи
уыдис авторитетджын зонадон уагдон.

XX æнусы, нацистты хицауиуæджы заман, Академийы кусджытæ расæмæ гæсгæ æрцыдис
«сыгъдæггонд». Хæсты фæстæ йæ бындурыл сарæзтæуыдис Германы зонæдты академи
(нем. Deutsche Akademie der Wissenschaften, 1946), 1972-æм азы та йын ногæй
аивдæуыдис йæ ном æмæ ссис ГДР-ы зонæдты академи (нем. Akademie der
Wissenschaften der DDR). Германы баиуы фæстæ уагдон хуындæуы
Берлин-Бранденбурджы зонæдты академи (1992).



https://os.wikipedia.org/wiki/%D0%9F%D0%BE%D1%80%D1%82%D0%BE%D0%BA%D0%B0%D1%80%D1%80%D0%B5%D1%80%D0%BE,_%D0%A5%D0%BE%D1%83%D0%BF

Хоуп Портокарреро Дебайле де Сомоса де Бальдокки (Hope Portocarrero Debayle de
Somoza de Baldocchi; 1929 - 1991 5 октябры) уыд Никарагуæйы «фыццаг леди»,
Анастасио Сомоса Дебайлейы ус æмæ Анастасио Сомоса Портокарреройы мад.

Хоуп Портокарреро Дебайле райгуырд Тампæйы (Флоридæ, АИШ). Йæ фыдæлты ’хсæн уыд
испайнæгтæ, францусæгтæ æмæ немыцæгтæ. Уыцы фыдæлтæй иу, Роберто Сакасæ Сарриæ,
уыд Никарагуæйы 44-æм æмæ 46-æм президент.

Йæ лæгæн ныййардта фондз сывæллоны: Анастасио, Хулио, Каролинæ, Карлæ æмæ
Робертойы. Дыккаг хатт куы смой кодта хъæздыг сальвадораг Бальдоккийæн, уымæн
дæр ныййардта фырт — Арчи.



https://os.wikipedia.org/wiki/%D0%9F%D0%BB%D0%BE%D0%B2%D0%B4%D0%B8%D0%B2%D1%8B_%D0%BE%D0%B1%D0%BB%C3%A6%D1%81%D1%82

Пловдивы облæст (болг. Област Пловдив) у Болгарийы Хуссар-Централон регионы
облæст. Йæ административон центр у сахар Пловдив (376 501 цæрæджы).

Сахар Пловдивы йедтæмæ, облæсты ма ис æндæр 17 сахары — Асеновград (55 405
цæрæджы), Баня (3626 цæрæджы), Брезово (2002 цæрæджы), Калофер (3274 цæрæджы),
Карлово (26 158 цæрæджы), Клисурæ (1317 цæрæджы), Кричим (9039 цæрæджы), Куклен
(6266 цæрæджы), Лыки (2751 цæрæджы), Первомай (15 312 цæрæджы), Перуштицæ (5354
цæрæджы), Раковски (16 287 цæрæджы), Сопот (10 011 цæрæджы), Садово (2454
цæрæджы), Стамболийски (12 333 цæрæджы), Сыединение (6098 цæрæджы), Хисаря (8013
цæрæджы). Уыимæ ма облæсты территорийыл ис 197 хъæуы.

Облæсты зæххытыл цæуынц Европæйы ахсджиаг фæндæгтæ — транспортон коридор № 4
(Европæ — Ази) æмæ транспортен коридор № 8 (Бургас — София — Тиранæ).



https://os.wikipedia.org/wiki/%D0%9F%D0%BB%D0%B0%D1%82%D0%BE%D0%BD_(%D1%84%D0%B8%D0%BB%D1%8C%D0%BC)

«Платон» (2008) у Уæрæсейы ист фильм, режиссёр Вартан Акопяны фыццаг
æххæстметражон фильм. Сæйраг ролы дзы ахъазыди Павел Воля. Фильм фыццаг хатт
æвдыст æрцыд 2008-æм азы 20-æм ноябры.

«Амонд уæйгæнæг» Платоны куыст уый мидæг ис, æмæ уый агуры Уæрæсейы тæккæ
рæсугъддæр чызджыты æмæ сæ дæтты хъæздыг лæгтæм. Йæ рæсугъддзинад æмæ зонды
фæрцы Платон алыхатт исы, цы йæ фæнды, уый. Фæлæ иу хатт уый бауарзта модæйы
дарæсы дуканийы уæйгæнæг Любæйы. Уыдоны 'хсæн æвзæры уарзт, фæлæ Платоны тæккæ
зынгæдæр клиенттæй иу, лакаг олигарх Абдул, куры Платонæй, цæмæй Любæ уыимæ
фембæла. Фильмы кæроны Любæ моймæ цæуы Абдулмæ æмæ æрцæры йæ лæджы хæдзары
Лондоны. Уый фæстæ Платон кæмдæр фесæфы.



https://os.wikipedia.org/wiki/%D0%9E%D1%81%D0%BC%D0%B0%D0%BD%D0%B0%D0%B3_%D0%B8%D0%BC%D0%BF%D0%B5%D1%80%D0%B8

Османты, Османы кæнæ Оттоманты импери (осмайнаг туркаг æвзагыл دولتْ علیّه
عثمانیّه Devlet-i Âliye-yi Osmâniyye, нырыккон туркаг æвзагыл: Osmanlı
İmparatorluğu) уыд осмайнаг султанты паддзахад 1299-æм азæй 1923-æм азы онг. Йæ
тæмæны (XVI-XVII æнусты) империйы сконды уыдысты Анатоли, Хæстæг Скæсæн, Цæгат
Африкæ, Балканы æрдæгсакъадах æмæ ма цалдæр æндæр регионы.

Фыццаг Дунеон хæсты фæстæ импери фехæлди. Йæ раздæр зæххытæ байстой Франц æмæ
Стыр Британи.

1923-æм азы 29 октябры расидтæуыд Турчы Республикæ, йæ фыццаг президент сси
хæстон хъæбатыр Мустафа Кемаль, фæстæдæр йæ мыггагæн Ататюрк (туркæгты фыд) чи
райста, уый. Йæ фынддæс азыйы президентады дæргъы Ататюрчы къухы бафтыд осмайнаг
паддзахады хæлддзæгты ног туркаг паддзахад рацаразын, ныры онг дæр уымæн стыр
цыт кæнынц Турчы.



https://os.wikipedia.org/wiki/%D0%9E%D1%80%D1%82%D0%B5%D0%B3%C3%A6,_%D0%94%D0%B0%D0%BD%D0%B8%D1%8D%D0%BB%D1%8C

Хосе Даниэль Ортега Сааведра (исп. José Daniel Ortega Saavedra) у Никарагуæйы
политик, 1979-æм азы Сандинистон революцийы фæтæгтæй иу. 1985—1990-æм азты уыди
Никарагуæйы президент. 2006-æм азы ноябры Ортегайы ногæй равзæрстой паддзахады
президентæй.

Даниэль Ортега райгуырдис 1945-æм азы Никарагуæйы чысыл сахар Ла-Либертады
интеллегентон бинонты ’хсæн. Йæ фыд Даниэль Ортега æмæ йæ мад Лидия Сааведра
уыдысты режимы ныхмæлæуджытæ, йæ мад ахæстоны дæр фæбадти, уымæн уарзоны
фæстæджытæ кæй разындысты, æмæ уый тыххæй — пъæлицæмæ гæсгæ уыдон уыдысты
шифврокæгонд политикон директивæтæ.

Астæуккаг скъола фæуыны фæстæ Даниэль барад ахуыр кодта авторитетджын
Центронамерикаг университеты сахар Манагуæйы. Революцион куыст кæнын райдыдта
фынддæс азы йыл куы цыдис, уæд. Уæд ма йæ фыццаг хатт æрцахстой Сомосæты режимы
сусæг пъæлицæйы кусджытæ (1960-æм азы ноябры). 1962-æм азы Даниэль бацыди Национ
Ссæрибары Сандинистон Фронты рæнхъытæм.

1963-æм азы декабры Ортегайы æрцахстой Гватемалæйы æмæ сдепортаци кодтой
Никарагуæмæ. 1965-æм азæй 20-аздзыд Даниэль Ортега бацыди Фронты Национ
разамынды скондмæ. 1966—1967-æм азты уыди Фронты командæгæнæг. Архайдта, 1967-æм
азы 23-æм октябры кæй саразтой, æмæ Сомосæйы «Национ гварди»-йы разамонджытæй иу
— Г. Лакайо — кæм фæмарди, уыцы теракты.

1967-æм азы 18-æм ноябры Ортега ахст æрцыд æмæ 7 азы дæргъы фæбадти ахæстон
«Типитапе»-йы карз уавæрты, уый Банк-оф-Америкæ хайады стигъджыты ’хсæн кæй уыд,
æмæ уый тыххæй. 1974-æм азы 3-æм декабры Фронты æдгæрзтæ акцийы руаджы суæгъд
æмæ араст ис Кубæмæ. 1976-æм азы æнæзакъонæй фæстæмæ æрцыди Никарагуæмæ æмæ
режим Сомосæйы ныхмæ, бæстæйы иуæй-иу районты цы тох уыди, уый сæргъы æрлæууыди.
1979-æм азы сси Наци сæндидзын кæныны хицауады (правительство Национального
возрождения) разамынддæттæг советы уæнг.

Сандинистон революци куы фæуæлахиз, уæд Ортега æрлæууыдис Нацийы рацарæзты
хицауады сæргъы. 1980-æм азæй, Советон Цæдис æмæ Кубæйы æххуысæй, хицауад
райдыдта Никарагуæйы аразын социализм. ССР Цæдисæй Даниэль Ортега райста 50
танчы (Т-54), 125 милуан доллæры. Уымæй уæлдай ма Советон Цæдис баххуыс кодта
сандинисттæн дипломатон æгъдауæй, стæй æрбарвыста 250 æфсæддон уынаффæгæнæджы.
1981-æм азы мартъийы Даниэль Ортегайы равзæрстой Фронты Разамынддæттæг советы
координаторæй. 1982-æм азы, АИШ-ы æххуысæй антисандинистон партизанты архайд кæй
фæактивондæр ис, уый охыл Ортегайы хицауад бæстæйы сфидар кодта, 1988-æм азы онг
йæ тыхы чи уыди, ахæм сæрмагонд уавæр (чрезвычайное положение).

1984-æм азы ноябры Ортега æвзæрст æрцыд Никарагуæйы президентæй æмæ 1985-æм азы
10-æм январы официалон æгъдауæй райдыдта кусын йæ ног бынаты. 1987-æм азы
Ортегайы хицауад, бæстæйы экономикон уавæр кæй фæцудыдта, уый охыл дзæвгар
фæцыбыр кодта социалон программæтæ. 1989-æм азы февралы-мартъийы, советон æххуыс
Никарагуæйæн кæй бамынæг ис, уый охыл сандинистон хицауадæн бахъуыди агуырын,
мидхæст чи баурома, ахæм мадзæлттæ, æмæ уымæн скодта къорд демократон реформæйы
æмæ 1990-æм азы февралмæ снысан кодта президентон æмæ парламентон æвзæрстытæ.
1990-æм азы 25-æм февралы цы æвзæрстытæ уыди, уым Национ оппозицийы Цæдисы
партиты блок, Виолетæ Чаморройы разамындæй, фæуæлахиз сты сандинисттыл. Чаморро
райста хъæлæсты 55%, Ортега та — 40%. Æвзæрстыты дыууæ мæйы фæстæ, 25-æм апрелы,
Даниэль Ортега суæгъд кодта йæ бынат Виолетæ Чаморройæн.

Сандинисттæ куы фæхæрд сты, уæд Ортега загъта, разы кæй баззади, «сандинистон
революци советон æмæ кубæйаг модельты механикон халдих» кæй нæ фæци, æмæ «бæстæ
сæндидзын æмæ райрæзын кæнынæн, стæй сæхсæнадонгæнинаг хæзнатæ саразынæн æмхæццæ
экономикæ æмæ политикон плюрализмæй» кæй спайда кодта.

Даниэль Ортега архайдта 1996-æм æмæ 2002-æм азты президентон æвзæрстыты фæлæ
дыууæ хатты дæр фæхæрд ис рахизонты кандидаттæн. 2002-æм азы æвзæрстагъоммæйы
кампанийы хорзыл банымадта хицæн сæрмæмулк (частная собственность) æмæ егъау
капиталмæ, æмæ расидти: «Мæ зондахаст фендæрхуызон æмæ мæ ивгъуыд мын зонды хос
фæцис. ... Команданте Ортега нал ис».

30 азæй фылдæр Ортега æмæ поэтессæ Росарио Мурильо цæрынц иумæ. Росарио кæддæр
уыди Никарагуæйы культурæйы министр. Лæг æмæ усæн ис æртæ иумæйаг сывæллоны æмæ,
Росарио æндæр лæгæй кæй ныййардта, уыцы чызг. 2005-æм азы сентябры Ортега æмæ
Мурильо дины æгъдауæй сфидар кодтой сæ ахастытæ.

Даниэль Ортега 2006-æм азы 5 ноябры Никарагуæйы президентон æвзæрстыты райста
хъæлæсты 38% æмæ сси бæстæйы президент. Йæ сæйраг ныхмæлæуджытæ уыдысты
Никарагуæйы либералон альянсы сæргълæууæг Эдуардо Монтеалегре æмæ консерватор
Хосе Рисо. Фыццаг райста хъæлæсты 29%, дыккаг — 26,2%.

2008-æм азы 2-æм сентябры Никарагуæйы президент загъта, Абхазы æмæ Хуссар
Ирыстоны хæдбардзинад кæй банымайдзæнис. 4-æм сентябры уыцы хабар æмбæлон фæткыл
фехъусын кодта Никарагуæйы мидхъуыддæгты министрад. Афтæмæй Ортега Медведевы
фæстæ сси фыццаг ахæм бæстæйы сæргълæууæг, ацы паддзахæдты хæдбардзинад чи
банымадта.



https://os.wikipedia.org/wiki/%D0%9E%D1%80%D0%B4%D0%B6%D0%BE%D0%BD%D0%B8%D0%BA%D0%B8%D0%B4%D0%B7%D0%B5,_%D0%A1%D0%B5%D1%80%D0%B3%D0%BE

Орджоникидзе Константины фырт Григол (Серго) (гуырдзиагау სერგო ორჯონიკიძე;
1886—1937) уыд зындгонд революционер. Уæзданы фырт, уый бацыд большевикты
партимæ 1903-æм азы. Кировы хæстæг лымæн уыд.

1907 азы, Бакуйы ахæстоны бандитизмы тыххæй зылынгондæй бадгæ, Орджоникидзе
базонгæ и Кобаимæ (Сталины уæды фæсномыг).

Мидхæсты рæстæг Орджоникидзе бирæ бацархайдта советон хицауад Цæгат Кавказ æмæ
Фæскавказы сфидар кæныныл. Уый уыд советон политиктæй, æнæхъæн адæмттæ æндæр
ранмæ чи фæлидзын кодта, фыццаг ахæм лæг, — 1918-æм азы йæ хъæппæрисæй Сунжæйы
хъазахъ депортацигонд æрцыдысты, сæ зæхх та радтой мæхъхъæлон адæмæн.

1926-æм азы уыдис большевистты партийы Цæгат Кавказы крайкомы сæйраг секретарь
(уыцы бынтаы уый аивта Анастас Микояны).

1937-æм азы Орджоникидзе сфæнд кодта Сталины критикæ кæнын. Фæлæ йæ критикон
ныхас нæма цæттæ уыд, афтæмæй Серго ссардæуыд мардæй. Хицæуад фехъуысын кодта,
Серго Орджоникидзе йæхи амардта, зæгъгæ, фæлæ йæ амарды æцæг аххос ничи зоны. Йæ
амарды бонмæ Серго Орджоникидзе уыдис уæззау индустрийы адæмон комиссар.

Орджоникидзейы ном дардтой Советон Цæдисы бирæ цæрæнрæттæн, уыдоны ’хсæн
Дзæуджыхъæу дæр. Нырыккон Уæрæсейы стырдæр хъæу — Мæхъхъæлы Республикæйы станицæ
Орджоникидзевская — ныр дæр хæссы революционеры ном.



https://os.wikipedia.org/wiki/%D0%9D%D1%8B%D0%BC%C3%A6%D1%86%D1%82%C3%A6

Нымæц у математикæйы бындурон объект нымайынæн æмæ барынæн. Математикæйы нымæц
сбæрæг ис рагæй æмæ йæ бæрæггæнæн уæрæхдæр кодта. Ныры бæрæггæнæнмæ гæсгæ
нымæцтæ вæййынц натуралон, æгас (æнæхъæн), лыстон (рационалон), æцæг æмæ
комплексон.

Ныры онг сæвзæрдис цалдæр нымæцфыссæн системæйы: дæсон, ромаг æмæ æнд. Фæлæ цæ
æппæты тынгдæр архайынц дæсонæй.

Ныцмæцтæй æвзарынц цалдæр æмбырды. Ныртæккæ æппæты уæрæхдæр классификацимæ гæсгæ
нымæцтæ вæййынц натуралон, æгас, лыстон, æцæг æмæ комплексон.

Æппæты арæхдæр нымæцтæ сты нымайыны нымæцтæ: иу, дыууæ, æртæ... Уыдон хонынц
натуралон нымæцтæ. Раздæр натуралон нымæцты райдиан уыдис иу, фæлæ 19-æм æнусы
иуæй иу математиктæ байдыттой нуль дæр хæссын уыцы æмбырдмæ. Ныр дæр
математикæйы кæронмæ дзырд не сты хауы нуль натуралонты æмбырдмæ, æви нæ.

Дæсон нымæцон системæйы натуралон нымæцтæ фыст цæуынц дæс цифрæйæ: 0, 1, 2, 3,
4, 5, 6, 7, 8 æмæ 9. Ацы системæйы цифрæтæ нысан кæнынц цал хатт хауы цыдæр бæрц
нымæцмæ. Алы цифрæ дæр æфтауы йæхи бæрц. Æппæты рахисдæр æфтауы иутæ, иннæтæ та
куыд галиудæр, афтæ дæс хатт фылдæр.

Натуралон нымæцтæ сты æххæст æфтауын æмæ хатткæнынмæ гæсгæ. Уый нысан кæны æмæ
цы фæнды дыууæ натуралон нымæцы суммæ дæр у натуралон.

Æгас нымæцтæ арæзт сты натуралон нымæцтæ (æд нуль) сæ негативтимæ (нулы æддæмæ)
иу кæнынæй. Натуралон нымæцы негатив у ахæм нымæц, кæцы уыцы натуралон нымæцмæ
бафтаугæйæ дæдды нуль. Уыдон фыст кæнынц натуралон нымæцмæ минус бафысгæйæ.
Зæгъæм авды негатив фыст кæны афтæ: -7. Æгас нымæцты æмбырды нысан у Z (йæ æндæр
фыссæн у Z {\displaystyle \mathbb {Z} } ). Дамгъæ Z æвзæрст æрцыд немыцаг
æвзагæй, кæм æгас у Zahl.

Рационалон нымæцтæ сты ахæм нымæцтæ, кæдон гæнæн ис сæвæрын лыст хуызы, кæм
нымæцæг у æгас нымæц æмæ нысанæг та позитивон натуралон. Лыст фыст цæуы дыууæ
нымæцæй: нымæцæг æмæ нысанæг. Се хсæн æвæрд цæуы хахх. Зæгъæм лыст m⁄n (æндæр
фыссынæй m n {\displaystyle m \over n\,} ). Уым m у нымæцæг æмæ нысан кæны ахæм
хæйтты нымæц, кæдон n (нысанæг) хатт дæттынц иу æнæхъæн цыдæр.

Дыууæ хицæн лысты гæнæн ис дарой иу рационалон нымæц. Зæгъæм 1⁄2 æмæ 2⁄4 иу сты.

Рационалон нымæцты æмбырдмæ хауынц æгас нымæцтæ дæр. Уый у умæн æмæ цы фæнды
æгас нымæц дæр ис гæнæн ныффыссын лысты хуызы. Зæгъæм лысты нымæцон у æгас нымæц
x æмæ нысанæг та 1, уæд дзы фæстæмæ уайы æгас нымæц x. Рационалонты æмбырды
нысан у Q (æндæр фыссыны Q {\displaystyle \mathbb {Q} } ).

Æцæг нымæцтæм хауынц ахæм нымæцтæ, кæдонæй ис гæнæн исты сбарын. Æцæг нымæцтæ
фылдæр фыст цæуынц дæсон системæйы, кæм дæсон хицæнгæнæн æвæрд цæуы ахæм цифрæйы
фæстæ, кæцы нымæцмæ æфтауы иутæ. Хицæнгæнæнæй рахисдæр цы цифрæтæ лæууынц, уыдон
та нымæцмæ æфтауынц галиуæрдыгæй цы цифрæ ис, уый цы бæрц æвтауы нымæцмæ, уымæй
дæс хатт цъусдæр. Уымæ гæсгæ

Алы рационалон нымæц дæр у æцæг нымæц. Фæлæ алы æцæг нымæц рационалонтæм нæ
хауы. Кæд æцæг нымæц нæй гæнæн сæвæрын лыст хуызы, уæд уыцы нымæц хонынц
иррационалон.

Комплексон нымæцтæ сты æцæг нымæцты уæрæхгонд. Цыфæнды комплексон нымæц дæр ис
гæнæн сæвæрын ахæм хуызы: a + b i {\displaystyle \,a+bi} . Уым a æмæ b сты æцæг
нымæцтæ, i та квадратон уидаг -1-æй. a {\displaystyle \,a} хонынц æцæг хай, b
{\displaystyle \,b} хонынц мæнг хай æмæ квадратон уидаг -1-æй та мæнг иуæг.
Комплексон нымæцты æмбырды нысан у C, кæнæ æндæр фыссынæй C {\displaystyle
\mathbb {C} } .

Кæд комплексон нымæцы æцæг хай у 0, уæд уыцы нымæц хонынц мæнг нымæц. Кæд та йæ
мæнг хай у 0, уæд уыцы нымæц у æцæг нымæц.



https://os.wikipedia.org/wiki/%D0%9D%D0%B8%D0%BA%D0%BE_%D0%9F%D0%B8%D1%80%D0%BE%D1%81%D0%BC%D0%B0%D0%BD%D0%B8

Пиросманишвили Асланы фырт Николай (гуырдз. ნიკო ფიროსმანაშვილი) у XX æнусы
зындгонддæр гуырдзиаг нывгæнджытæй иу. Райгуырдис 1862-æм азы Къахеты Мирзааны
хъæуы зæхкусæджы бинонты.

Нывгæнæг раджы баззадис сидзæрæй, æмæ йæ сæхимæ райста, йæ фыд мæлæты размæ кæмæ
куыста, уыцы сылгоймаг. Нико куы схъомыл, уæд хъавыдис байгом кæнын йæхи
равдыстæгтæаразæн æрмадз. Фæлæ йын уымæй ницы рауадис æмæ райдыдта кусын уромæн
кондукторæй æфсæнвæндаджы станцæйы. Уый фæстæ базар кодта дуканийы. Уалынджы ног
XX æнусы райдайæны Нико райдыдта ныв кæнын равдыстæгтæ хæрæндæттæ, дуканитæ,
трактиртæ æмæ сæндæттæн.

XX æнусы райдайæны æппæт Калачы толты сæ къултæ Никойы цъылинæгæй саразгæ
уыдысты. Йæ царды Пиросмани уыдис зыбыты иунæг æмæ йæ бирæтæ нымадтой сæлхæрыл.
Фыццаг Æппæтдунейон хæсты рæстæджы Уæрæсейы сфидар кодтой «хус зaкъон» æмæ уый
охыл Калачы бирæ хæрæндæттæ æрцыдысты æхгæд. Уыцы рæстæг Пиросмани уыди æгуыст
æмæ æнæхца.

Йæ сфæлдыстадимæ дзыллæты базонгæ кодтой 1912-æм азы мæскуыйаг нывгæнджытæ Илья
æмæ Кирилл Зданкевичтæ. Уыдон сæхæдæг йæ нывтæ фыццаг хатт федтой трактир
«Варяг»-ы къултыл æмæ сæ бафæндыди фембæлын Никоимæ йæхиимæ. Фæстæдæр, 1913-æм
азы Мæскуыйы сарæзтæуыд нывгæнджыты-неопримитивистты равдыст «Мишень». Уым æндæр
нывгæнджыты нывты ’хсæн æвдыст æрцыди, Илья Зданевич Тбилисæй кæй æрбаласта,
Никойы уыцы цалдæр нывы.

Пиросмани йæ цæргæ-цæрæнбонты фæцарди мæгуырæй æмæ амарди 1918-æм азы кæцыдæр
калакаг дæлхæдзары низ æмæ æххормагæй. Йæ ингæн кæм ис, уый бæрæг нæу.



https://os.wikipedia.org/wiki/%D0%9D%D0%B8%D0%BA%D0%B0%D1%80%D0%B0%D0%B3%D1%83%C3%A6%D0%B9%D1%8B_%D0%BA%D1%8A%D1%83%D1%85%D0%B0%D0%BC%D1%8B%D0%BD%D0%B4%D1%82%D1%8B%D1%82%D1%8B_%C3%A6%D0%B2%D0%B7%D0%B0%D0%B3

Никарагуæйы къухамындтыты æвзаг (исп. Idioma de Señas de Nicaragua, ISN) у
къухамындтыты (жестты) æвзаг, кæцы Никарагуæйы ныгуылæны сæрмагонд скъолайы
къуырма сывæлæтты ’хсæн йæхæдæг сæвзæрд, æрдзон æгъдауæй. Уыцы æвзагæн дунейы
лингвисттæ стыр цымыдис дарынц, уый тыххæй æмæ сæ уырны, ног æвзаджы фæзынд
иртасын кæй сæ къухы бафтыд, уый.

1970-ты азты агъоммæ Никарагуæйы къуырматы иудзинад нæ уыд. Къуырматæ хуымæтæджы
къухамындтытæй пайда кодтой, æнæ грамматикæ. Стæй, къуырматы скъола куы фæзынди
æмæ цалдæр сæдæ сывæллоны дзы куы ’рæмбырд сты, уæд чысылгай сæхи æвзаг сæвзарын
кодтой. Уыцы æвзаджы фыццаг æмæ арфдæр иртасæг уыд Джуди Шепард-Кегл АИШ-æй (ныр
кусы Хуссар Мэны университеты).

Никарагуæйы къухамындтыты æвзаг ссарыны агъоммæ ног æвзаджы равзæрд иртастой
пиджинтæ æмæ креолаг æвзæгты æрмæгыл, кæд креолаг æвзæгтæ æндæр æвзæгты бындурыл
фæзынынц, уæддæр. Ацы хатт та æвзаг фæзынд, уый размæ адæм бынтондæр кæм нæ
дзырдтой, уыцы ран.



https://os.wikipedia.org/wiki/%D0%9D%D0%B5%D0%B2%D0%B0%D0%B4%D0%BE-%D0%B4%D0%B5%D0%BB%D1%8C-%D0%A3%D0%B8%D0%BB%C3%A6

Невадо-дель-Уилæ (исп. Nevado del Huila) — тæккæ бæрзонддæр вулкан Колумбийы,
æвæрд у департамент Уилæйы. Вулкан фынæй уыдис 500 азæй фылдæр, æмæ сейсмикон
архайд æвдисын райдыдта 2007-æм азы. Уыцы азы 20 февралмæ регистрацигонд
æрцыдысты 7000 минæй фылдæр чысыл сейсмикон цауы. Сейсмикон тас уæллоз у
департаменттæн Уилæ, Каукæ, Калдас, Валье-дель-Каукæ.

2007-æм азы 18 апрелы вулкан райхъал ис. Скалд расайдта лæбырдтыты рацыд
цæугæдон Паезмæ, уыцы цауæй фæфылдæр доны æмвæз цæугæдон Магдаленæйы аллывæрсты.
Амæттæгтæ нæ разынд, эвакуацигонд æрцыдысты 4000 мин адæймагæй фылдæр.

Невадо-дель-Уилæ ногæй райдыдта активондзинад æвдисын 2008-æм азы мартъийы.
Бирæнымæцон вулканикон зæххæнкъуыстыты фæстæ 18 мартъийы колумбиаг хицауад
расидт «бур» тасы æмвæз, фæстæдæр æй раивтой «оранжхуызыл» 29 мартъийы, уый
дзуры ууыл æмæ сирвæзтмæ æнхъæлмæ кастысты хæстæгдæр бонты кæнæ къуыриты.
Эвакуацигонд æрцыдысты бирæ адæм. 2008-æм азы 14 апрелы 23:08 æрцыд æртхутæджы
скалд, уæд хицауад расидтис «сырх» тас æмæ æвакуаци скодта 13 000 — 15 000
адæймаджы хохы алфæмбылайæ. Тасы æмвæз та æртардæуыд фæстæмæ «оранжхуызмæ» 16
апрелы, вулканы активондзинад куы фæкъаддæр ис.

2008 -æм азы 21 ноябры 02:45 UTC æрцыдис ног сирвæзт, йæ амæттаг фесты 10
адæймагæй фылдæр, 12 000 æрцыдысты эвакуацигонд.



https://os.wikipedia.org/wiki/%D0%9D%D0%B0%D1%81

Нас адæймаг базыдта тынг раджы, суанг нæ дуджы агъоммæ. Зайы Зæххы къорийы бирæ
континентты. Уый хъæздыг у алыхуызон сæкæртæй, урсаджы элементтæй — пектинтæй,
бирæ дзы ис хъæугæ витаминтæ: А, С, Е, В1, В2, В3, урсæгтæ, ферменттæ.
Микроэлементтæ: кальций, магний, æфсæйнаг, фосфор, æрхуы, кобальт. Ахсджиаг
хæринаг сты насы æппытæ дæр. Сæ мидæг дзæвгар ис урсæгтæ, витаминтæ С, Е, А, В.

Адæмон хосгæнджытæ насы æххуыс раджы базыдтой. Пайда дзы кодтой æмæ ныр дæр
кæнынц рынчынтæн æмæ сывæллæттæн, цæмæй сæ буар низты ныхмæ фидардæр уа, уый
тыххæй. Нас хорз ахъаз у хæлц тагъддæр æмæ бæстондæр атайыны хъуыддаджы, тъæнгты
сæтцъар куы фехæлы, уæд уый ногæй йæ гаччы сбадын кæны, масты дзæкъул цыдæр низы
аххосæй куы слæмæгъ вæййы, уæд æй фæхъæддыхдæр кæны. Йæ зæрдæ æмæ тугдадзинтæ
кæмæн фæсахъат вæййынц, уымæн йæ зæнгтæ куы барæсийынц, уæд сын сæ рæсыд æрбадын
кæны. Пайдайаг хæринаг у, йæ игæр æмæ йæ уыргтæ кæмæн фæриссынц, ахæм рынчынтæн,
уæззау згъæртæй кæй буар фæхъæстæ вæййы, радиоактивон тынты азар кæй баййафы,
уыдонæн. Чи йæ базыдта, уыдон насы донæй фæдзæбæх кæнынц сæ нервыты системæ.
Уыцы доны агуывзæйыл ма иу лимоны æрдæг балæмар, бануаз æй æмæ дзы дæ хуыссæг
фæарфдæр, фæдæргъвæтиндæр уыдзæн. Нас хорзырдæм фæзыны, æгæр хæрзхуыз чи у, йæ
туджы æлхъывдад бæрзонд кæмæн у æмæ йæ гуыбын кæмæн фæхус вæййы, ахæм рынчынты
хæрдыл æй куы бафтауай, уæд.

Насæн æрдз бахай кодта рæсугъд бур дидинджытæ. Адæймаг сæ, канд нывæфтыд кæй
сты, уый тыххæй нæ зоны, фæлæ ма дзы пайда кæны низты ныхмæ дæр. Насы дидинджыты
фых донæй цыфæнды хъæдгом дæр куы æхсай, уæд уый тагъддæр байгас вæййы. Ахæм
донæй ма фæпайда кæнынц, сæкæрнизæй рынчынтæн сæ къæхты зындзæбæх хæлмæгтæ
(трофическая язва) куы фæзыны, уæд уыдоны дæр.

Уæдæ æвæджиау хорз хостæ саразынц насæн йæ æппытæй дæр. Уыдонæй иу хуыйны
тыквеол. Йæ архайд у, нæлгоймæгтыл чи фæзыны, ахæм уæззау низтæ простатит æмæ
аденомайы ныхмæ. Канд тыквеол чи нуазы, уымæн нæ, фæлæ насы æппытæ хомæй кæнæ
хусгондæй чи æхсыны, уыцы низджын нæлгоймæгтæн хорз ахъаз у сæ доныхуыпп цæмæй
æнцондæрæй рацæуа, уымæн.

Насы æппытæй ма нырыккон медицинæ пайда кæны. Адæймаг дзы фервæзы уаццаг хуыз
гуыбыны кæлмытæ — бычья цепень, свиная цепень, карликовая цепень æмæ широкий
лентец кæй хонынц, уыдонæй.

Хосæй уæлдай ма нас у адæймаджы фынджы фидауц дæр. Алчидæр æй адджынæн бахæры
куыд духовкæйы, афтæ картофимæ аджы фыхæй дæр. Уæлдай хуыздæр ад фæкæны тебæйы
мидæг сойы фыхæй дæр. Æмбал дзы нæй ирон æфсины къухæй конд лæппæг насджынтæн
дæр, ахæм чъиритæй бæркадджын æмæ рæсугъд у ирон фынг.



https://os.wikipedia.org/wiki/%D0%9C%D1%83%D1%85%D0%B0%D0%B4%D0%B7%D1%8B%D1%80%D1%82%C3%A6

Мухадзыртæ (араб. المهاجرون‎‎ «ралидзжытæ»), зæгъгæ, ахæм номæй хуындæуы,
æнæпысылмон бæстæтæй пысылмон бæстæтæм бирæйæ цы пысылмæттæ алидзы, уыдон.
Алыгъды аххосæгтæ вæййынц æндæр æмæ æндæр. Арæх пысылмæттæ ацæуынц, уымæн æмæ сæ
нæ фæфæнды цæрын, бæстæйы фылдæр хай æндæр диныл хæст адæм кæм сты, уым. Арæх ма
алыгъд вæййы хæстон архайды фæстиуæг (цæвиттон, чырыстон паддзахад пысылмон
территори куы бацахсы).

Фыццаг мухадзыртыл, традицимæ гæсгæ, нымад сты Мæхæмæт-пехуымпар æмæ йæ
фарсхæцджытæ — фыццаг пысылмæттæ. Уыдоны бахъуыдис алидзын Ясрибы сахармæ
(ныртæккæйы Мединæ), муртаччытæ сæ кæй сырдтой, уый фыдæй.

Дзырд «мухадзыр»-æн ис араббаг равзæрд, æмæ амоны — æрлидзæг, алидзæг,
цæрæнбынат ивæг (уырыс. переселенец). Йæ бындуры ис араббаг дзырд «хиджра» —
цæрæнбынат ивд (уырыс. переселение).



https://os.wikipedia.org/wiki/%D0%9C%D0%BE%D1%81%D0%B0%D1%80%D0%B0%D0%B1%D0%B0%D0%B3_%C3%A6%D0%B2%D0%B7%D0%B0%D0%B3

Мосарабаг æвзаг (исп. Мozárabe [moθ'aɾaβe]; порт. Мoçárabe [муса́раби]; равзæрди
араббагæй: مستعرب‎‎‎ [муста`риб], «сараббаг уæвæг, арабизацигонд,
дзырдæй-дзырдмæ: «араббагæй арæзт») — ибериаг-ромайнаг æвзæгтæй иу; кæддæр
æмбæлыди, араббæгтæ Пиренейы æрдæгсакъадахы цы хайыл æрфидар сты, уым.

Ацы æвзаг ныридæгæн сыскъуыди, растдæр зæгъгæйæ та батади тугхæстæг йын чи уыди,
уыцы испайнаг æмæ португайлаг æвзæгты фалдзусы.

Мосарабаг æвзаг уыди мосарабæгты мадæлон æвзаг. Мосарабæгтæ, зæгъгæ, ахæм номæй
хонынц, Пиренейы æрдæгсакъадахыл араббæгтæ сæ армы бын цы территоритæ дардтой,
уыдоныл кæддæры цæрæг чырыстон ромайнæгтæ. Уыдонæй бирæтæ, кæд æмæ чырыстæттæй
баззадысты, уæддæр райстой бирæ скæсæйнаг æгъдæуттæ, цардыуаг, зыдтой араббаг
æвзаг, суанг ма уый иуæй-иутæн сси мадæлон. Уыцы æууæлты фæстиуæгæн мосарабаг
æвзаджы сахадыдта араббаг лексикæ æмæ грамматикæйы тæваг. Мосарабæгтæ сæ
ромайнаг æвзагыл фыссынæн пайда кодтой араббаг алфавитæй.



https://os.wikipedia.org/wiki/%D0%9C%D0%BE%D1%80%D0%BE%D0%B7%D0%B8%D0%BD%D0%B8,_%D0%A4%D1%80%D0%B0%D0%BD%D1%87%D0%B5%D1%81%D0%BA%D0%BE

Франческо Морозини (итал. Francesco Morosini; 1619 26 апрелы — 1694 6 январы) —
Венецийы 108-æм дож.

Райгуырдис, Республикæйæн æртæ дожы чи радта, ахæм дзырддзæугæ венециаг бинонты.
Сæ мыггаджы цыппæрæм дож ссис Франческо. Уый бахъуыдис дож уæвын, Турчы Стыр
хæст (1676–1699) йæ тæмæны куы уыдис, уæд.

Морозини хæсты рæстæг, 1667–1669-æм азты лæвæрдта разамынд Республикæйы флотæн
Эгейы денджызы. Уыцы заман йын уыди Венецийы тыхты капитан-инæлары цин. Сакъадах
Криты Кандийыл туркæгтæ куы æрхъула сты, уæд лæг уыдис сахары хъахъхъæнджытæн
разамынддæттæг. 1669-æм азы сахар æнæбары туркæгтæн куы радтой, уæд, фæстæмæ
Венецимæ раздæхгæйæ Франческо Мрозинийы фæаххосджын кодтой тæппуддзинад æмæ
гадзрахатæй, фæлæ рæхджы бонты йæ æххæстæй сраст кодтой. 1685-æм азы Морозини
ногæй слæууыди Венецийы республикæйы флоты сæргъы. Дарддæры цалдæр азы дæргъы
уый Отто фон Кёнигсмарчы æххуысæй бацахста Морейы (уырыс. Морея) стыр зæххытæ.
Афинæтыл æрхъулайы рæстæг (1687) венециæгты артиллери ныддæрæн кодта Парфеноны
иу хай. Морозини уыцы рæстæг фæлгæсыд, цы хæзнатæ дзы баззадис, уыдон куыд
давтой, уымæ.



https://os.wikipedia.org/wiki/%D0%9C%D0%BE%D0%BD%D0%B3%D0%BE%D0%BB%D0%B8

Координатæтæ: 47°36′00″ ц. у. 103°14′00″ с. д.﻿ / ﻿47.6° ц. у. 103.233333°
с. д. (G) (O)47.6, 103.233333

Мангол, Монголи дæр (манг. Монгол Улс) у паддзахад Азийы, Уæрæсе æмæ Китайы
сыхаг.

Манголы цæрджытæй сæ фылдæр цæрынц быдыры, хизынц фос. Уыцы бæстæйы бирæ сахартæ
нæй (фен Манголы сахарты номхыгъд). Алы Манголы цæрæгæн хауы 12 стуры.
Фосдарынады кусынц мангойлæгты 42%.

XIII æнусы Мангол уыдис дунейы историйы стырдæр империйæн йæ зæрдæ. Уыцы
империйы бындур сæвæрдта мангойлаг адæмы иугæнæг Чингисхан.

Нырыккон Мангол, куыд хæдбар паддзахад, сæвзарди 1911-æм азы. Китай 1949-æм азы
онг разы нæ уыд Манголы хæдбардзинадыл.

Манголы 22 провинцийы ис (провинци та мангойлагау у аймаг). Сæйраг сахар
Улан-Батор у хицæн административон субъект.

Манголы ис цалдæр политикон партийы, уыдонæй тæккæ тыхджындæр сты Адæмон
революцион парти æмæ Демократион парти.

Æрхуы, молибдены концентрат, флюорит, кашемир, къуымбил, стуры царм сты сæйраг
экспортон товартæ. Манголы ис æфсæнæрзæт æмæ дурæвзалыйы рæдзæгъдтæ, æндæр
минералон ресурстæ.

2003 азы уавæрмæ гæсгæ сæйраг экспортон партнёртæ уыдысты: Китай — 46,7%, АИШ —
32%, Уæрæсе — 6,5%, Республикæ Корей — 5,1%.

2003 азы уавæрмæ гæсгæ сæйраг импортон партнёртæ уыдысты: Уæрæсе — 33,9%, Китай
— 19,8%, Республикæ Корей — 12,1%, Герман — 5,2%.

2004 азы уавæрмæ гæсгæ бæстæйы ис 36 аэропорты. Уыдонæй 11 аэропорттæн ис хъæбæр
стæхæн таг.



https://os.wikipedia.org/wiki/%D0%9C%D0%B5%D0%B4%D0%B2%D0%B5%D0%B4%D0%B5%D0%B2,_%D0%94%D0%BC%D0%B8%D1%82%D1%80%D0%B8%D0%B9_%D0%90%D0%BD%D0%B0%D1%82%D0%BE%D0%BB%D0%B8%D0%B9%D1%8B_%D1%84%D1%8B%D1%80%D1%82

Медведев Анатолийы фырт Дмитрий (уырыс. Дмитрий Анатольевич Медведев; райгуырдис
1965-æм азы 14 сентябры Ленинграды) у политикон æмæ паддзахадон архайæг,
юридикон зонæдты кандидат, 2008-æм азы 7 майæй — 2012-æм азы 7 майы онг уыдис
Уæрæсейы æртыккаг президент, 8 майæ та у хицауады сæрдар. Йæ кармæ гæсгæ у
Уæрæсейы тæккæ æрыгондæр сæргълæууæг (1917-æм азæй ныры онг).

Райгуырдис Ленинграды, каст фæцис скъола, университеты райста юристы дæсныйад.
Куыста сахары администрацийы æмæ кастис лекцитæ Бетъырбухы паддзахадон
университеты юридикон факультеты. 1999-æм азæй фæстæмæ кусы Мæскуыйы.

Медведев у уырыссаг. Йæ фыдæлтæ, мады мыггагæй æмæ фыды мыггагæй дæр, уыдысты
Курсчы губернæйы зæхкусджытæ. Йæ фыд — Афанасийы фырт Анатолий (1926—2004) —
Ленсоветы номыл Ленинграды технологион институты профессор. Йæ мад — Вениамины
чызг Юлия (р. 1939) — филолог, ахуыргæнæгæй куыста Герцены номыл Педагогон
институты, фæстæдæр та — куыд музейы экскурсиамонæг.

2008 азы 26 августы Дмитрий Медведев бафыста дыууæ барамынды: «Республикæ Абхаз
банымайыны тыххæй» æмæ «Республикæ Хуссар Ирыстон банымайыны тыххæй». Уыцы
бармындтытæм гæсгæ Уæрæсейы Федераци уыцы дыууæ республикæйы базыдта куыд
«суверенон æмæ хæдбар паддзахад».

Дмитрий Медведев активонæй пайда кæны интернетæй. Ис ын видеоблог. Кæд йæхæдæг
комментаритæм дзуапп нæ дæтты, йæ администрацийы кусджытæ комментаритæ кæсынц
æмæ интернеты пайдагæнджытæ ныридæгæн иуæй-иу хатт Медведевы блогмæ бахæссынц сæ
хъæстытæ.



https://os.wikipedia.org/wiki/%D0%9C%D0%B0%D1%85%D1%8A%D0%BE%D1%82%D1%8B_%D0%90%D1%86%C3%A6%D0%BC%C3%A6%D0%B7

Махъоты Владимиры фырт Ацæмæз (райгуырдис Беслæны 1957-æм азы) у композитор,
Цæгат Ирыстоны аивæдты сгуыхт кусæг, Республикæ Цæгат Ирыстон — Аланийы
Композиторты цæдисы сæрдар, Цæгат Ирыстоны паддзахадон филармонийы директор.

Схъомыл ис Беслæны, йæ мад куыста уыцы сахары 1-æм скъолайы уырыссаг æвзаг æмæ
литературæйы ахуыргæнæгæй.

Махъоты Ацæмæз ахуыр кодта Ленинграды æмæ Ереваны консерваториты. 1986-æм азæй
дæс азы дæргъы куыста Цæгат Ирыстоны драмон театры, 1996-æм азы фæстæ уыдис уыцы
театрæн йæ аивадон разамонæг.

Махъойы-фырт ныффыста цыппар симфонийы, оперæ «Алантæ», концерт «Азы хроникæ»,
балет «Планетæты парад», æртæ мюзиклы, сæдæ зарджытæй фылдæр æмæ æндæр музыкалон
уацмыстæ.

Беслæны бæллах куы ’рцыди, уый 50 боны фыста ног симфони, «Мæ фыдыбæстæ Беслæн»,
зæгъгæ. Уыцы симфони фыццаг хатт хъуыстгонд уыди Дзæуджыхъæуы 2005-æм азы.
Симфонийы хъуысынц сылгоймаджы хъæлæс æмæ Цæлыккаты Феликсы æмдзæвгæтæ.



https://os.wikipedia.org/wiki/%D0%9C%D0%B0%D1%80%D1%85%D0%BE

Мархо — иронау афтæ хонынц, авд къуырийы чи ахæссы æмæ Комахсæны хæдфæстæ чи
райдайы, уыцы Стыр комбæттæнтæ.

Ирон адæмы цардæвæрд, иртасджытæй бирæтæ куыд зæгъынц, афтæмæй комбæттæнтæ
уыдысты, ирон адæм, зæгъæн ис, æмæ биноныгæй кæй æххæст кодтой, чырыстон дины
уыцы хæрз чысыл хай.

«Чырыстон ирæттæй бирæтæ, — фыста Тыхостаты Иналыхъ, — аргъуаны тыххæй бæлвырд
ницы зыдтой, æрмæст дины догматтæ (сæйраг уавæртæ) нæ, фæлæ иу чырыстон куывд
дæр нæ зыдтой æмæ не ’мбæрстой чырыстон бæрæгбæтты нысаниуæг, афтæмæй уæддæр
æнувыдæй æххæст кодтой чырыстон комдарæнты домæнтæ».



https://os.wikipedia.org/wiki/%D0%9C%D0%B0%D1%80%D0%BA%D0%BE_%D0%9F%D0%BE%D0%BB%D0%BE

Ма́рко По́ло (итал. Marco Polo; 15 сентябры 1254 азы, Венеци — 8 январы 1324
азы, уый дæр уым) — италиаг сæудæджер æмæ бæлццон, йæ балцы истори Азийыл,
равдыста зындгонд «Чиныг дунейы алыхуызондзинадыл». Уыцы чиныджы иуæй-иу уацты
æцæгдзинад кæд дызæрдыггаг уыдысты йæ фæзындæй фæстæмæ, уæддæр у хъæздыг
гуырæнау астæузаманты географийæн æмæ этнографийæн, Сомих, Иран, Китай, Мангол,
Инди, Индонези æмæ æндæр бæстæты историйæн. Ацы чиныг XIV—XVI æнусты стыр тæваг
скодта денджыздзутыл, картографтыл, фыссæгтыл. Растæй та Христофор Колумбы науыл
уыди, йæ Инди агуырды фурдбалцы; æмæ иртасджыты хынцыдмæ гæсгæ дзы Колумб иу-70
бæрæджы фæнысан кодта.

Æнхъæлдæуы, æмæ Марко Поло райгуырдис венециаг сæудæджер Николо Полойы хæдзары.
Бинонтæ кодтой зæрингуырдон æмæ хæлцхъацæнты уæййаг. Маркойы райгуырды æвдисæнад
кæй æрбайсæфт, йæ райгуырды фæткон верси гуырысхойаг сси XIX æнусы хорватаг
иртасджытæй. Сæ ныхасмæ гæсгæ, Полоты бинонты фæзынд Венецийы хауы XIII æнусы
дыккаг æмбисмæ, кæд æмæ, дам, суанг 1430 азмæ Полотæн уыди хæдзар Корчулæйы,
ныры Хорватийы.

Уый сбæлвырдгæнæн ис титулон сыфы къам фенгæйæ. Мæнæ йæ текст: „Das ist der edel
Ritter. Marcho polo von Venedig...“ (ома «Ай у уæздан хотыхдар. Марк полаг фон
Венедиг»). Æцæгæй дæр уыди ахæм бæлццон Бенедикт Полаг (Польшæйаг?). Полойы
агъоммæ ма цыди Джованни Плано де Карпиниимæ Манголты империмæ æмæ ныууагъта
цыбыргонд хроникæ «Кæстæр æфсымæрты балц тæтæрмæ».



https://os.wikipedia.org/wiki/%D0%9C%D0%B0%D1%80%D0%B3%D1%8A

Маргъ, бирæон нымæц: мæргътæ (лат. Aves) у рагъыстæгджын цæрæгойты хъармтуг
айкæфтауæгты кълас, сæ минæвæрттæ хицæн кæнынц уымæй, æмæ сæ буар вæййы базыртæй
конд æмæ сæ раззаг уæнгтæ сты ивд тæхыны фæрæзтæм — базыртæм (кæцы мæргъты
хуызтæ нæ зонынц тæхын, уыдон сты æнæ райхæлгæ базыртæ).

Зæххыл абоны онг ис 9792 алыхуызон мæргътæ (2007 азы рардтæм гæсгæ), Уæрæсейы сæ
ис — 657 ахстонгæнæг хуызы, фæлæ иууыл-иумæ та дзы нысангонд сты 789 хуызы, се
’хсæн 125, кæдонæн с’ ахстонгæнæн æвдыст нæу, æмæ 7 та быныскъуыд хуызы. Мæргътæ
сты цыппарвадонты уæлкъласы æппæты æндæрхуызондæр къорд. Мæргътæ бынат кæнынц
Зæххы къорийы алы экосистемæйы дæр Арктикæйæ Антарктикæмæ.

Ныхас «маргъ» цæуы ирайнаг *mrga-мæ, нысан кæны "маргъ". Абар. перс. murγ,
(диал.) marγ "маргъ", пехл. murγ "маргъ"; перс. murγābī, курд. mirāwī "бабыз"
(доны маргъ), бел. murg, murγ; афгъ. marγa marγə "маргъ", пам.сгл. mərγōk,
marγōk "сырддонцъиу".



https://os.wikipedia.org/wiki/%D0%9C%D0%B0%D0%BC%D1%81%D1%8B%D1%80%D0%B0%D1%82%D1%8B_%D0%A2%D0%B5%D0%BC%D1%8B%D1%80%D0%B1%D0%BE%D0%BB%D0%B0%D1%82

Мамсыраты Осмæны фырт Темырболат (райгуырдис 1845-æм азы, Мамсыратыхъæуы —
амардис 1899-æм азы, Турчы, Батманташы) уыдис фыццаг ирон поэт.

Темырболат райгуырдис æлдар Мамсыраты Осмæны бинонты ’хсæн. Осмæн йæхæдæг уыди
дæргъæвсаг. 1818-æм азы йын инæлар Ермоловы дзырдæй зæххы хай радтой Джызæлдоны
был, æмæ йæ дæлбар адæмимæ ралыгъд уырдæм. Хъæу схуыдтой Осмæны номæй.

Фыссæг æмæ литературæиртасæг Гæдиаты Цомахъ Темырболаты райгуырды азыл нымадта
1845. Филолог Æлборты Барысбимæ гæсгæ та поэт райгуырди 1843 азы. Фылдæр
филологтæм хуыздæр фæкасти дыккаг датæ. Афтæмæй та Цомахъ растдæр уыди. Уый
сбæрæг кæнынæн ахъаз фæцис историон зонæдты кандидат Берозты Батырадзы уац.
Батырадз фыста: «XIX æнусы 50-æм азты архивæй ист гæххæттытæм гæсгæ
сбæлвырдгæнæн ис æлдар Мамсыраты Осмæны бинонты азхыгъдтæ. Уыцы гæххæттытæм
гæсгæ 1859 азы Темырболатыл сæххæст 14 азы («Мах дуг», 1971, № 2).

1850 азты Кавказы хæстон хицауады уынаффæмæ гæсгæ хъæу хæлд æрцыд, æмæ Мамсыраты
бинонтæ ралыгъдысты Брутмæ. 1857 азы Темырболат йæ мадыфсымæр инæлар Къуындыхаты
Муссæйы æххуысæй бацыди Бетъырбухы кадетты астæуккаг скъоламæ æмæ йæ каст фæци,
корнеты цин райста, афтæмæй. Уæдæй 1865 азмæ, ома Туркмæ ацæуыны онг, уыди
Чугуевы сахары (ныртæккæ ацы цæрæнран ис Украинæйы, Харьковы облæсты районтæй
иуы центр) бæхджын æфсады полчъы.

Паддзахы инæлар Куындыхаты Муссæ (Темырболаты фыдыфсымæр) агитацийы руаджы Цæгат
Кавказы хæххон адæмты (ир, цæцæн, мæхъхъæл, кæсæджы) сардыдта сæ райгуырæн уæзæг
ныууадзыныл æмæ «се ’мдингæнæг æфсымæртæм» Туркмæ алидзыныл. Уыцы алидзæг
адæмимæ Туркмæ уыдис Мамсыраты Темырболат дæр.

Октябры революцийы размæ Темырболаты æмдзæвгæтæ Туркæй хæццæ кодтой йæ райгуырæн
Ирыстонмæ. Иу æмдзæвгæ дзы — «Сагъæстæ» — сси адæмон зарæг, фыццаг хатт æй
мыхуыры рауагъта акад. Миллер Всеволод («Осетинские этюды», ч. I, М., 1881, стр.
105). Ахуыргонд ирæттæй бирæтæ æнхъæлдтой, йæ автор инæлар Къуындыхаты Муссæ кæй
у. Фæлæ 1922 азы Дзæуджыхъæумæ æрцыд Муссæйы фырт, Советон Уæрæсеимæ цæдис
скæныны фæдыл Турчы миссийы сæрдар Къуындыхаты Бечыр (Бекир-Бей-Сами) æмæ
загъта, зæгъгæ, «Сагъæстæ» у йæ фыды хойы лæппу Мамсыраты Темырболаты фыст.
Бечыр йемæ æрласта Темырболаты иннæ æмдзæвгæтæй цалдæр. Мыхуыр уыдысты французаг
дамгъæтæй. Хъаныхъуаты Иналыхъ сæ уырдыгæй рафыста æмæ дзы иу копи радта Æлборты
Барысбийæн. Фæстæдæр Барысби ныффыста чиныг Темырболаты тыххæй æмæ йын ныммыхуыр
кодта йе ’мдзæвгæтæ дæр иронау æмæ уырыссаг æвзагыл дæлрæнхъон тæлмацæй («Первый
осетинский поэт Темирболат Османович Мамсуров». Владикавказ, 1926). Къопийы
фыццаг фарсыл фыст ис: «Ирон зарджытæ. Ныффыста Мамсыраты Темырболат. Турчы,
Анатолийы, Батманташ, 1868—1898 азты».

Æлборты Барысбийы фæстæ Темырболаты æмдзæвгæтæ Мамсыраты Темырболаты æмдзæвгæтæ
фыццаг хатт хицæн чиныгæй рацыдысты уырыссагау — Хуссар Иры чиныгуадзæны (1946).
Сæ тæлмацгæнæг уыдис Е. Гегелашвили, разныхасы автор — Биазырты Алыксандр.

Поэты уацмыстæ сæ мадæлон æвзагыл иумæ æмбырдæй фæзындысты æрмæстдæр 1965 азы —
уæд дæр Цхинвалы. Чиныг бацæттæ кодта, разныхас æмæ йын фиппаинæгтæ ныффыста
Джусойты Нафи. («Ирон зарджытæ», Цхинвал, 1965).

Раст уыцы азты сæ бæстæн, сæ адæмæн сæ сомыйы ныхæстæ кодтой нæ иннæ дыууæ
разагъды лæджы — Къоста æмæ Секъа дæр. Темырболаты, Къостайы æмæ Секъайы поэзийы
хæстæгдзинады тыххæй фыстой Нафи («История осетинской литературы». Том 1.
Тбилиси, 1980) æмæ Дзуццаты Хадзы-Мурат («Хетæгкаты Къостайы реализмы тыххæй».
Тбилиси, 1979). Къоста зыдтаид Темырболаты æмдзæвгæтæй цыдæртæ, зæгъы
Хадзы-Мурат, уымæн æмæ йын йæ уацмысты уынæм фыццаг ирон поэтæй реминисценцитæ.
Зæгъæм, Темырболатмæ: «Къæрдтæ, дихтæ баистæм»—Къостамæ: «Иугай ныйистæм»;
Темырболатмæ: «Сæфы, сæфы нæ фæстаг» — Къостамæ: «Цы уыдзæн нæ фидæн, нæ фæстаг»
æмæ а.д. Ахæм параллельтæ кæны Нафи дæр Темырболат, Къоста æмæ Секъайы хицæн
уацмысты ’хсæн. Чи зоны, æнгæс рæнхъытæ нæ фыццаг поэттæм сæхи ’гъдауæй
райгуырдысты. Ууыл гуырысхо кæны Хадзы-Мурат дæр: «Сæ дыууæйы дæр (Темырболат
æмæ Къостайы. — X.К., Хъ.Æ.) сдзурын кодта адæмы трагикон уавæр, уымæ гæсгæ сæ
поэзийы сæйраг лейтмотив у хъарæг, сæ дыууæ дæр риссынц æмæ кæрзынц адæмы уæззау
рис æмæ æвидийгæ хъизæмарæй».



https://os.wikipedia.org/wiki/%D0%9C%D0%B0%D0%BB%D0%B8%D1%82%D1%8B_%D0%92%D0%B0%D1%81%D0%BE

Малийы-фырт райгуырдис 1938-æм азы 14 февралы Мустыздæхы хъæуы (Цæгат Ирыстон)
зындгонд ирон поэт Малиты Геуæргийы бинонты. Астæуккаг скъола каст фæци
райгуырæн хъæуы, уый фæстæ ахуыр кодта Цæгат Ирыстоны педагогон институты
литературон факультеты (1957–1961). Ахуыры фæстæ куыста газет «Рæстдзинад»-ы
литературон кусæгæй, телеуынынады студийы редакторæй. 1969–1970-æм азты
Малийы-фырт ахуыр кодта Уæлдæр литературон курсыты Мæскуыйы.

Курсытæ каст фæуыны фæстæ Васо раивта цалдæр куысты бынаты — уыди рауагъдад
«Ир»-ы хистæр редактор, фæстæдæр — Республикæйы чиныгуарджыты æхсæнады сæрдар.

1987-æм азы Малийы-фырт æвзæрст æрцыд Цæгат Ирыстоны фысджыты цæдисы сæрдарæй.
1991-æм азæй Малиты Васо у журнал «Ирæф»-ы сæйраг редактор.

Васойы литературон курдиат раргом ис, скъоладзау ма куы уыд, уæд. Йæ фыццаг
æмдзæвгæ рухс федта 1955-æм азы газет «Рæстдзинад»-ы. Уæдæй фæстæмæ йæ радзырдтæ
æмæ æмдзæвгæтæ мыхуыргонд цыдысты республикæйы газетты, журнал «Мах дуг»-ы,
литературон альманах «Северная Осетия»-йы; йæ цалдæр æмдзæвгæйы бацыдысты æрыгон
ирыстойнаг поэтты æмбырдгондмæ («Фат æмæ æрдын»). 1965-æм азы фыссæджы новеллæтæ
æмæ уацау рацыдысты хицæн чиныгæй («Мæйрухс æхсæв»). Йæ новеллæты Васо тырны
алыхуызон адæймæгты хъæсмæттæ раргом кæнынмæ, адæймаджы рæсугъддзинад æмæ хъару
равдисынмæ. Чиныгмæ хаст чи æрцыди, йæ уыцы уацау «Кæйдæр тетрадæй»-ы автор
сфæлдыста йæ æрыгон æмдугонты сурæттæ.



https://os.wikipedia.org/wiki/%D0%9C%D0%B0%D0%BA%D1%80%D0%BE%D1%8D%D0%BA%D0%BE%D0%BD%D0%BE%D0%BC%D0%B8%D0%BA%C3%A6

Макроэкономикæ (гр. μακρός «даргъ, стыр», οἶκος «хæдзар» æмæ νόμος «закъон») —
зонад, кæцы ахуыр кæны бæстæйы экономикæйы куыст æмткæй (кæнæ йæ иу хай, фадыг),
ахæм иумæйаг процесс æмæ фæзынд, куыд инфляци, æгуыстдзинад, бюджеты дефицит,
экономикон рæзт, экономикæйы паддзахадон уаг æмæ афтæ дарддæр.

Макроэкономикæ пайда кæны ахæм æмбарынæдтæй, куыд ИМП (иумæйаг мидпродукт,
уырыс. валовой внутренний продукт), ИНП (иумæйаг националон продукт, уырыс.
валовой национальный продукт), æмдзыгуыр бафарст (совокупный спрос), æмдзыгуыр
æнхъарæн (совокупное предложение), фиддоны баланс (платёжный баланс), æхцайы
массæ, инфляци, æгуыстдзинад, æхцайы, товары æмæ фæллойы базар (рынок денег,
товаров и труда), агрегатон æвдисæгтæй пайда кæнгæйæ.

Фыццаг хатт термин «макроэкономикæ»-йæ архайдта Рагнар Фриш 14 августы 1933-æм
азы. Макроэкономикæйы теорийы бындурæвæрæгыл нымайынц Джон Мейнард Кейнсы.



https://os.wikipedia.org/wiki/%D0%9C%D0%B0%D0%B7%D1%83%D1%80%D0%BA%C3%A6

Кафты ном равзæрдис Мазовийы цæрджытæй — мазуртæй, кæцытæн фæзынд ацы кафт.
Музыкалон бæрц у 3/4 кæнæ 3/8, темп у рог. Арæх æмæ цырд акценттæ, кæцытæ
рацæуынц дыккаг кæнæ æртыккаг такты хаймæ. XVII-æм æнусы мазуркæ бафтыд
польшæйаг зæхкусджыты кæфтыты нымæцмæ. XIX-æм æнусы рапарахат у куыд балон кафт
Европæйы бæстыты.

Æцæгæй, ном «мазуркæ» пайда кæны æртæ адæмон польшæйаг кафты нысанкæнынмæ. Сæ
фыццаг у мазур. Оберек у мазуры хуыз алы дыккаг такты æртыккаг хайыл акцентимæ.
Куявяк у лирикон музыкæ, йæ æртæхайынад у вальсы хайынадмæ ’ввахс; у мæты кæнæ
мысæны кафт.

Мазуркæ ахсы зынгæ бынат польшæйаг музыкалон культурæйы аразынады процессы.
Мазуркæ классикон музыкæйы æндæртæй фылдæр баст у Ф. Шопены номимæ, кæцы
ныффыста 60 мазуркæйы фылдæр.

Уырыссаг музыкæйы бæрæг сты уыцы композитортæ, мазуркæтæ кæцытæ фыстой: Михаил
Глинка, Пётр Чайковский, Анатолий Лядов, Александр Скрябин, Александр Глазунов.

Композитор Пуни балет «Конёк-горбунок»-æн музыкæ куы фыста, уæд фæстаг архайды
йæхи мазуркæйæн пайда кодта зарæг «Жил-был у бабушки серенький козлик»-æй.



https://os.wikipedia.org/wiki/%D0%9C%C3%A6%D0%B7%C3%A6%D1%80%C3%A6%D1%83

Мæзæрæу кæнæ мæзæрæг, бæхы мизг (тархун, тъархуна, эстрагон дæр æй хонынц, лат.
Artemisia dracunculus) у популярон цæхæрадоны кæрдæг, скъæлдзойы хуыз.

Адæмон хосгæнджытæ дзы рагæй дзæбæх кæнынц, йæ игæр æмæ йæ зæрдæ кæмæн
фæриссынц, уæлдайдæр та игæры циррозæй чи барæсыйы æмæ йæ зæнгтæ дондыппыр кæмæн
свæййынц, ахæм рынчынтæн. Уымæн, æмæ хорз æххуыс у буарæй уæлдай дон федде
кæнынæн. Амонынц ма йæ, йæ гуыбыны кæлмытæ кæмæн ис, йæ туджы арæзт нывыл кæмæн
нал у æмæ хæлын кæмæн райдыдта (малокровие), витаминтæ хъуаг чи баййафы,
ахæмтæн. Йæ гаччы сбадын кæны тъæнгты æмæ ахсæны донгуырæнты куыст; уыимæ —
хæринаджы тайынад дæр.



https://os.wikipedia.org/wiki/%D0%9B%D0%B8_%D0%A5%D1%83%D0%BD%D1%87%D0%B6%D0%B0%D0%BD

Ли Хунчжан (райгуырдис 1823 азы 15 февралы — амардис 1901 азы 7 ноябры) уыдис
Китайы Цины империйы тыхджындæр æмæ дзырддзæугæдæр чиновниктæй иу.

Фыццаг хатт Ли Хунчжан басгуыхтис тайпинты растад ныссæндыны рæстæджы æмæ
1867-æм азы йæ снысан чындæуыд провинцитæ Цзянсу æмæ Анхойы бынатбæрнонæй.
1868-æм азы йын бантыстис ныссæндын няньцзюнты растад, æмæ уый тыххæй йын лæвæрд
æрцыдис бур кофтæ, мæлхъы сис æмæ суинаг паддзахы хъомылгæнæджы кадджын ном.

XIX æнусы фæстаг цалдæр дæс азы дæргъы, тыхст рынчын уæвгæйæ, Ли лæвæрдта
разамынд Китайы æддагон политикæйæн. Ли Хунчжан уыдис, Китай Японимæ цы
Симонсекы фидыды бадзырд (1895), стæй Уæрæсейы империимæ цы Цæдисон бадзырд
(1896) сфидар кодтой, уыдоныл йæ къух æрфыссæг.

1900-æм азы Ли уыдис, Ихэтуаны растады фæстæ Китай фæсарæйнаг бæстæтимæ цы
баныхæстæ арæзта, уыдоны сæргъы.



https://os.wikipedia.org/wiki/%D0%9B%D0%B5%D0%BF%D1%80%D0%BE%D0%B7%D0%BE%D1%80%D0%B8

Лепрозори (leprosus — хъотырæй рынчын, хъотырджын рагон грекъ. λεπρη — хъотыр) —
хъотырджынты кæм дзæбæх кæнынц, ахæм сæрмагонд бынат, йæ куыст у хъотырæй
рынчынты рабæрæг кæнын, адæмæй ахицæн кæнын æмæ сæ дзæбæх кæнын. Лепрозоритæ
арæзт æрцæуынц хъæууон бынæтты. Лепрозорийы мидæг вæййы стационар, амбулатори
æмæ эпидемиологион хæйттæ. Рынчынтæн лæвæрд æрцæуынц цæрæнбынæттæ, вæййы сын
зæххыл кусыны æмæ æрмгуыст кæныны фадæттæ. Йæ низмæ гæсгæ рынчын арвиты ам
цалдæр мæйæ — бирæ азтæм. Лепрозорийы кусджытæ дæр фæцæрынц лепрозорийы рынчынты
цæрæнбынæттæй дих кæнынц бæлæстæй æмæ æндæр исты ахæмтæй.

Иуæй-иу бæстæты (зæгъæм, Бразилийы, Индийы æмæ æнд.) рынчынты сæ бæрцы тыххæй
лепрозоритæм не ’рвитынц фæлæ сæ дзæбæх кæнынц æнæуый рынчындæтты.



https://os.wikipedia.org/wiki/%D0%9B%D0%B5%D0%BE%D0%BD_(%D0%9D%D0%B8%D0%BA%D0%B0%D1%80%D0%B0%D0%B3%D1%83%C3%A6)

Леон (исп. León кæнæ исп. Santiago de los Caballeros de León) у стыр Никарагуæйы
сахар, йæ сæйраг сахар (1839-1855), Леоны департаменты административон центр.
Леоны цæры 145 000 адæймаджы (2005).

Леоны бындур сæвæрдта 1524 азы Франсиско Эрнандес де Кордобæ нырыккон сахары
бынатæй чысыл æддæдæр. Фæлæ уыцы сахар йæ цæрджытæ ныууагътой, уымæ хæстæг цы
вулкан уыд, уый 1610 азы куы ракалдта, уæд. Зæронд Леоны хæлдтытæ (исп. León
Viejo) у ЮНЕСКО-йы хъахъхъæд объект.

Леоны 1956 азы 21 сентябры кадджын изæры рæстæг æрыгон поэт Ригоберто Лопес
Перес йæ дамбацайæ фехста Никарагуæйы уæды диктатор Анастасио Сомосæ Гарсиæйы.
Сомосæ аст боны фæстæдæр цæфтæй фæмард Панамæйы.



https://os.wikipedia.org/wiki/%D0%9B%D0%B5%D0%BD%D0%B8%D0%BD%D0%B3%D1%80%D0%B0%D0%B4

Бетъырбух, нырыккон мыхуыры арæхдæр Санкт-Петербург, (уырыс. Санкт-Петербург) у
Уæрæсейы Империйы кæддæры сæйраг сахар, Нева Финнаг бакæлæнмæ кæм æфты, уыцы
ран. Абон дæр Уæрæсейы мидæг Бетъырбух тынг ахадгæ сахар у, бæстæйы дыккаг
стырдæр. Бетъырбух у, йæ цæрджыты нымæц иу милуанæй фылдæр кæмæн у, дунейы ахæм
цæгатагдæр сахар. Цæрынц дзы 5 милуан адæймагæй фылдæр.

Бетъырбух хæссы Хъæбатыр сахары кадджын ном, йе сконды ис æртæ Хæстон намысы
сахары (Кронштадт, Колпино, Ломоносов).

1703-æм азы 27 майы паддзах Пётр I указмæ гæсгæ Пётр æмæ Павлы гæнахæн йæ бындур
сæвæрдтой Невайы дельтæйы. Уыцы цау нымад у Бетъырбухы бындурæвæрды боныл.

Бетъырбух ахсы зынгæ бынат нырыккон ирон культурæйы. Ам ахуыр кодтой Хетæгкаты
Къоста, Брытъиаты Елбыздыхъо, Абайты Васо æмæ бирæ æндæртæ. Ам XX æнусы райдиан
мыхуырæй цыдис фыццаг ирон журналтæй иу — «Хуры тын», зæгъгæ (йæ редактор уыди
Брытъиаты Е.).

Ныр дæр Бетъырбухы бирæ ирæттæ цæрынц. Ис дзы Цæгат Ирыстоны минæварад æмæ ирон
æхсæнад дæр.



https://os.wikipedia.org/wiki/%D0%9B%D0%B0%D0%BF%D0%BB%D0%B0%D0%BD%D0%B4%D0%B8%D0%B9%D1%8B_%D1%85%C3%A6%D1%81%D1%82

Лапландийы хæст (фин. Lapin sota), зæгъгæ, афтæ хуыйны Финлянди æмæ Германы
'хсæн 1944-æм азы сентябрæй 1945-æм азы апрелы онг цы тох цыдис, уый. Ахæм ном
ын радтой уый тыххæй æмæ хæст цыдис Финляндийы тæккæ цæгаты чи ис, уыцы провинци
Лапландийы.

Раджы, 1943-æм азы, Германы хицауад, Финлянди Советон Цæдисимæ бафидауыны ныхмæ
йæхи цæттæ кæнын райдыдта. Герман пълантæ арæзта йæ тыхтæ цæгатырдæм аиуварс
кæнын, цæмæй уыдон хъæздыг никелы гуырæнтæ бахъахъхъæной. Немыцæгтæй, уацармæ чи
бахаудтой, уыдоны тыхтæй фæхуыздæр кодтой Норвегийæ Финляндийы цæгатмæ цы
фæндæгтæ цæуынц, уыдон. Уацайрæгтæй сæ фылдæр уыдысты Хуссар Европæйæ, ласт
æрцыдысты Лапландимæ рог сæрдыгон дарæсы, æмæ уый тыххæй уыдонæй тынг бирæ
фæмардысты. Гъе уæдæ Герман йæхи хорз бацæттæ кодта, Советон Цæдис Финляндимæ
куы бафидыдтой, уыцы цаумæ. Советон Цæдис Финляндийæ бадомдта, йæ территори
немыцаг салдæттæй куыд расыгъдæг кæна, уый. Финляндийы хæстон лæгтæн уый æнцон
хъуыддаг нæ рауади, уый тыххæй æмæ советон хицауад æмрæстæджы домдта Финляндийы
æфсады фылдæр хай демобилизаци скæнын.

Финнаг инæлар Хйалмар Сииласвуо, йе 'фсад разæнгард кæнгæйæ, дæрæн кодта
немыцæгты æмæ 1944-æм азы кæронмæ расырдта фашистты Финляндийы цæгаты фылдæр
бынæттæй. Фæлæ немыцаг командыгæнæг инæлар Лотар Рендулик уæддæр йæ фæстæ
ныууагъта æрмæст «сыгъд зæхх». Бынæттон адæм кæм цардысты, уыцы хæдзæрттæй
æртыккаг хай æрцыдис хæлд, провинцийы сæйраг сахар Рованиеми та бынтондæр пырх
æрцыдис. Регионæй хуссармæ ралыгъдысты 100 мин адæймаджы бæрц.

Дыккаг дунеон хæст куы фæци, уæд инæлар Рендулик тæрхондонмæ бахаудта, æмæ йын
цæдисонтæ рахастой карз тæрхон: йæ хæстон фыдракæндты аххосæй ахæстоны фæбадти
ссæдз азы дæргъы.



https://os.wikipedia.org/wiki/%D0%9B%D0%B0%D0%BB%D0%B5%D0%BB%D0%B8

Лалели у Стамбулы европæйаг хайы сыхтæй иу, Фатихы районы. Зындгонд у куыд егъау
базар, кæцыйы Уæрæсейы æмæ æндæр раздæры советон республикæты уæйгæнджытæ
æлхæнынц дарæс æмæ æндæр товартæ. Бынæттон уæйгæнджытæй бирæтæ дзурынц
уырыссагау кæнæ, уырыссагау чи дзуры, ахæм кусджыты æххуырсынц (сæ фылдæр
Украинæ æмæ Молдавийæ). Уынгты ис бирæ фыстытæ æмæ рекламæтæ уырыссаг æвзагыл.

Лалелийы ис бирæ чысылдæр æртæстъалыджын уазæгдзæрæнтæ. Цыбыр туры цы туристтæ
æрбацæуынц Стамбулмæ (Болгарийы курорттæй æмæ æндæр рæттæй), уыдоны дæр æрцæрын
кæнынц-иу Лалелийы уазæгдзæрæнты.



https://os.wikipedia.org/wiki/%D0%9A%D1%8A%D1%83%D0%BC%D0%B1%D1%83%D0%BB

Цæхæра кæнæ дзæхæра, æндæр вариант у къуымбыл, дыгуронау къумбул (лат. Beta
vulgaris) у адæмы уарзондæр хæринæгтæй иу. Аргъ та йын уымæн кæнынц, æмæ хъæздыг
у урсæгтæ, æвзалыдон æмæ аскорбины туагадæй. Бирæ дзы ис æнæмæнгхъæугæ минералон
цæххытæ: калий, кальций, натрий, фосфор, марганец, æфсæйнаг, йод, кобальт.

Амонынц æй, йæ туджы æлхъывдад бæрзонд кæмæн у, йæ нервыты аххосæй мæстыгæр чи
у, йæ рæуджытæ сахъат кæмæн сты, уыдонæн. Дзæбæх дзы кæнынц сæкæрниз, тынг нард
рынчынтæ. Базеды низæй чи сæйы, уымæн йæ, уартæнгæс рæзынæг (уырыс. щитовидная
железа) кæй хонынц, уый активон куыст фæсабырдæр кæны. Цæхæра æнæмæнгхъæугæ
хæринаг у, йæ гуыбын кæмæн фæхус вæййы, уымæн.

Æхсæрдæсæм æнусы йæ нæ рагфыдæлтæ бердзенты бæстæйæ куы æрбаластой, уæдæй абонмæ
дзы адæм пайда кæнынц, куыд хæрзад халсарæй. Хæрынц æй доны, духовкæйы фыхæй.
Кæнынц дзы борщ æмæ туагдзæхдон (уырыс. окрошка). Цæхджын æй кæнынц хибарæй,
фæлæ цывзыйы цъæрттимæ та у уæлдай хæрзаддæр. Нæ разагъды бæркадкъух æфсинтæ йын
йæ сыфтæй чъиритæ куы ракæнынц, уыдонæн та дзы æмбал нæй.

Сырх цæхæрамæ ма ис иу диссаджы миниуæг. Дохтыртæ йæ амонынц къуыдилы (уырыс.
рак) кæмæн ис, уыцы рынчынтæн дзæбæх кæнынæн æмæ сæ не ’руадзынмæ.



https://os.wikipedia.org/wiki/%D0%9A%D1%8A%D0%B0%D0%B1%D1%83%D1%81%D0%BA%D0%B0

Къабуска (лат. Brassica oleracea) у популярон халсары хуыз. Уæрæсейы дзы зайы
цалдæр хуызы, уыдонимæ: кольраби, пекинаг сыфджын, хуызджын, савойаг, брюсселаг,
брокколи, сырх æмæ урс къабуска. Сæ арæзтмæ, сæ адмæ гæсгæ дæр уыдон сты
фæйнæхуызон. Зæхкусæджы цæхæрадоны дзы хуыздæр æмæ арæхдæр зайы урс къабуска.
Уый у æрвылбоны хæринæгтæн сæ ахсджиагдæртæй. Цы бирæ витаминтæ дзы ис, уыдонимæ
уæлдай хуыздæрыл нымад у витамин Y (y). Уый æвдадз у ахсæны хæлмагæн. Адæймагæн
æвæджиауы пайда дæтты йæ органикон туагадтæй. Хъæздыг у минералон элементтæй
дæр, ис дзы калий, фосфор, йод, марганец, æрхуы, æфсæйнаг æмæ бирæ фитонцидтæ —
микробтæ куынæггæнæг буаргъæдтæ.

Дзæбæхгæнæг дохтырты цæстæй кæсгæйæ, къабуска нымад у диетикон продуктыл,
æнæмæнгхъæугæ витаминты æрдзон къæбицыл. Ног карст къабускайы лæмæрст донæй
дзæбæх кæнынц ахсæны хæлмаг, игæры низтæ, авитаминоз, донниз (водянка), подагрæ,
сæкæрниз. Къабускайы донæй, кæнæ та йæ фых сыфтæй зилынц цармы алыхуызон
хæлмæгтæм æмæ хъæдгæмттæм, уæлæнгай сыгъдтытæм. Радикулитæй, подагрæйæ,
сыгъдтытæй, буар кæм фæриссы, уыцы ран къабускайы сыф æнгом бастæй куы сæвæрай,
уæд цыбыр рæстæгмæ рыст фесæфы.

Къабуска у адæймаджы уарзондæр хæринæгтæй иу. Кæнынц дзы салаттæ, цæхджынтæ,
маринадтæ, хъæбынтæ; æрæвæрынц æй кæсаг æмæ дзидзаимæ, гарнирæн. Ирон æфсинты
конд къабускаджынтæ та, æвæццæгæн, æмæ хорз сфидауиккой кæцыфæнды паддзахы
фынгыл дæр.



https://os.wikipedia.org/wiki/%D0%9A%D1%83%D1%8B%D1%80%D1%82%D1%82%D0%B0%D1%82%D1%8B_%D0%BA%D0%BE%D0%BC

Куырттаты ком у Цæгат Ирыстоны Алагиры районы хай. Куырттаты ком у къæдзæхты
бæстæ.

Ис дзы тынг бæрзонд хæхтæ: Тъепле (йæ бæрзæнд у 4431 м), Сырхыбæрзонд (4148 м),
Захъхъайы хох (3709 м), Хъæриуы хох (3438 м), Тыбауы хох (2780 м) æмæ рæгътæ —
Чызджыты фæндаг, Цъæритгом, Бæхтылæппарæг, Хосæврагъ. Уыдонæн сæ бæрзæнд хæццæ
кæны 3000 метрмæ.

Комы цæуы Фыййагдон (Фыййаджы дон дæр æй хонынц), Уырдæм кæлынц Карцадон,
Джизидон, Лæцыдон, Цъæритдон, Цъæззиуыдон, Дзамарас æмæ бирæ суадæттæ.
Дзывгъисæй дæлæмæ Быдыры Дзуарыхъæуы онг Фыййагдоны фæйнæфарс зайынц бæлæстæ
(тæрс, тулдз, сусхъæд, фатхъæд, фæрв, æхсæр æмæ æндæртæ).

Куырттаты комы бынæттон хиуынаффæйады администраци у Уæллаг Фыййагдоны; уымæн цы
хъæутæ хауы, уыдонæй цæрджытæ кæм ис, сты: Уæллаг Фыййагдон, Бæрзыхъæу, Лæц,
Дæллагхъæу, Уырыхъæу, Цымыти, Хидыхъус, Хохы Дзуарыхъæу, Хæрисджын, Дзывгъис.
Æдæппæт ацы хъæуты цæры 1450 адæймаджы.

1780-æм азы бæрæггæнæнтæм гæсгæ, Куырттаты комы адæм цардысты 21 хъæуы 807
хæдзары. 1812-æм азмæ ма комы баззадис 708 хæдзары. 1884-æм азы сфыстмæ гæсгæ
комы хъæуты хæдзæрттæ æдæппæтæй уыдысты 496, цардис дзы 4867 адæймаджы.

Куырттаты комæй бирæ хъæутæ федзæрæг сты. Уыдоны ’хсæн Хилакъ, Гули, Калотыхъæу,
Къадат, Къора.



https://os.wikipedia.org/wiki/%D0%9A%D1%83%D1%80%D1%83%D0%B2

Курув у Польшæйы хъæу, паддзахады хуссар-скæсæны. Лæууы цæугæдон Курувкæйы
былтыл, Люблинмæ ’ввахс.

Кæд ныртæккæ Курувы 3 мин адæймагæй фылдæр нæ цæры, уæддæр хъæуæн ис хъæздыг æмæ
цымыдисаг истори. 1431 азæй 1442 азмæ Курувæн уыдис сахары бартæ, куыстой дзы
бирæ куыстуæттæ. Уыцы рæстæг уый сси кальвинизмы Польшæйы ахадгæдæр центртæй иу.

1670-æм азы сахарыл æрцыдис æвирхъау емынæ, уый фæстæ Курув къаддæр фæцис æмæ йæ
ферох кодтой.

Польшæ дихгонд куы æрцыдис, уæд Курув бахаудис Австрийы скондмæ, фæстæдæр бацис
Польшæйы къаролады хай — Уæрæсемæ.

Курувы цæрджытæ партизантæй тох кодтой Дыккаг дунеон хæсты рæстæг, Курувы
алфамбылай цы хъæдтæ ис, уыдоны.



https://os.wikipedia.org/wiki/%D0%9A%D1%83%D0%BC%D1%80%D0%B0%D0%BD%D1%8B_%D0%BA%D1%8A%D1%83%D1%85%D1%84%D1%8B%D1%81%D1%82%D1%8B%D1%82%C3%A6

Кумраны къухфыстытæ (Мард денджызы тыхтæттæ) — 1947-æм азæй фæстæмæ Кумраны
лæгæтты цы бирæ къухфыстытæ ссардæуыд, уыдоны иумæйаг ном. Ссарæггæгты иртæстытæ
куыд равдыстой, уыцы къухфыстыты хай фыст æрцыдис Кумраны æмбалады нæ эрæйы
агъоммæ 250-æм азæй 68-æм азы онг.

Кумраны тыхтæттæй фылдæр фыст сты уираг æвзагыл (ивритыл), се ’хсæн ис арамейаг
æмæ грекъаг æвзæгтыл дæр фыстытæ. Сæйрагдæр фыссæн æрмæг у пергамент, иуæй-иу
хатт та папирус, ис æрхуыйы сыфтыл конд фыстытæ дæр. Сæ аппмæ гæсгæ тексттæ дих
кæнынц æртæ къордыл: Библийы тексттæ (29% бæрц), апокрифтæ æмæ псевдоэпиграфтæ,
Кумраны æмбалады литературæ.



https://os.wikipedia.org/wiki/%D0%9A%D0%BE%D1%86%D0%BE%D0%B9%D1%82%D1%8B_%D0%90%D1%80%D1%81%D0%B5%D0%BD

Коцойты Бибойы фырт Арсен (Габоци), зындгонд ирон фыссæг. Райгуырдис 1872-æм азы
16 январы Джызæлы, амардис Дзæуджыхъæуы 1944-æм азы 4 февралы.

Фараст азы йыл куы цыди, уæд æй радтой хъæуы райдайæн скъоламæ. Ам разынд хорз
чиныгдон, æмæ лæппу фæгæрз ис чингуытæ кæсыныл. Скъола каст куы фæци, уæд
бацыдис Æрыдоны семинармæ, ам тынгдæр айста йæ зæрдæмæ литературæ, уæлдайдæр
Къостайы зарджытæ. Баззад ахæм хабар дæр: фараст æмбалимæ иуахæмы Арсен фистæгæй
фæцыд Дзæуджыхъæумæ Къостайы уынынмæ.

Йæ æнæниздзинад хорз кæй нæ уыд, уый аххосæй каст нæ фæци семинар. Сыздæхтис
Джызæлмæ æмæ бавдæлдис фыссынмæ. Ардыгæй æрвыста алыхуызон уацхъуыдтæ газеттæ
«Терские ведомости», «Казбек» æмæ æндæртæм. 1895 азæй фæстæмæ йын зынын
байдыдтой мыхуыры.

Дыууиссæдз азæй фылдæр Арсены уацмыстæ мыхуыр цыдысты алыхуызон газеттæ æмæ
журналты Тбилисы (Калачы), Бетъырбухы, Цæгат æмæ Хуссар Ирыстоны, стæй æндæр
рæтты дæр, уыимæ арæх зындысты фæсномыгæй (зындгонд сты Арсены фæсномыгтæ: Арсен
Дарьяльский, Хабос, Иунæг, Габойты Габо, Ар.).

1910-æм азы уалдзæг Арсен ирон æвзагыл Тбилисы уагъта алкъуырион журнал «Æфсир»,
кæцы сси дыккаг ирон журнал. Кæд уымæй рацыд æрмæст 14 номыры, уæддæр ацы журнал
стыр ахъаз баци ирон литературæйы рæзтæн. «Æфсиры» фыццаг хатт фæзындысты Арсены
радзырдтæ ирон æвзагыл.

«Æфсир» æхгæд куы æрцыдис, уæд Арсен абалц кодта Бетъырбухмæ. Куыста дзы Ленины
газет «Правдайы» корректорæй (ома уырыссаг æвзаг афтæ хорз зыдта).

«Арсен уыд царды трагизмы нывгæнæг. Йæ радзырдтæн куыд се ’рмæг, афтæ сæ сюжетон
арæзт æмæ сæ архайджыты хъысмæттæ дæр нывæзт цæуынц трагедийы ахорæнтæй», —
фыста Коцойы фырты уацмысты тыххæй Джыккайты Шамил. Йæ цалдæр радзырдты фыссы
туг исыны æгъдауыл: цал æмæ цал фыдæбæттæ хаста уый ирон адæмæн. «Нæ фыдбылызты
фыддæр», — афтæ схуыдта Арсен ирæды («Æфсир», N4). Ирæд исыны халæн мидис фыссæг
æвдыста публицистон уацты, карикатурæты, аив радзырдты. Ирæд æмæ йæ фæстиуджытæ
цæмæ кодтой, уый нывæфтыдæй уынæм «Афтæ дæр вæййы», зæгъгæ, уыцы радзырды.

Кæд йæ радзырдты тыххæй сси номдзыд, уæддæр фыста æндæр литературон къабазты
дæр. Ныффыста иу уацау («Джанаспи»), иу роман («Кæфхъуындар», æххæстæй
мыхуыргонд никуы æрцыд) æмæ цалдæр пьесæйы.

Арсены æхсæнадон-рухсадон æмæ сфæлдыстадон куыстæн стыр аргъ скодта Советон
хицауад: фыссæг 1939 азы хорзæхджын æрцыд орден «Кады нысанæй». Йæ ном хæссынц
Дзæуджыхъæу æмæ Беслæны уынгтæ.

Коцойты Арсены уацмыстæ мыхуырæй цыдысты ирон газет æмæ журналты, стæй мæнæ уыцы
хицæн чингуытæй:



https://os.wikipedia.org/wiki/%D0%9A%D0%BE%D0%BD%D1%82%D1%80%D0%B0%D1%81

Контрас (исп. Contras, цыбыргонд исп. contrarrevolucionarios
«контрреволюционертæ»), 1980-1990 азты Даниэль Ортегæйы хицауады ныхмæ чи тох
кодтой, уыцы алыхуызон къордты иумæйаг ном. Контрасæн æххуыс кодтой фæсарæйнаг
тыхтæ, уыдоны ’хсæн АИШ, Аргентинæ æмæ Гондурасы хицауæдтæ.

Контрасы рæнхъыты уыдысты Анастасио Сомосæйы режимы кæддæры архайджытæ, стæй,
сандинистты хицауиуæгæй чи фæфыдæнхъæл, уыдон дæр.

Контрас АИШ æмæ æндæр паддзахæдтæм наркотиктæ ластой æмæ уыцы хардзæй æлхæдтой
сæхицæн хæцæнгæрзтæ. АИШ-ы уæды хицауад зылын кæнынц, уыцы практикæ кæй хорз
зыдта æмæ ууыл кæй разы уыд, уый фæдыл.



https://os.wikipedia.org/wiki/%D0%9A%D0%BE%D0%BC%D0%BF%D0%BB%D0%B5%D0%BA%D1%81%D0%BE%D0%BD_%D0%B0%D0%BD%D0%B0%D0%BB%D0%B8%D0%B7

Комплексон анализ кæнæ Комлексон ивæджы функциты теори (КИФТ) у математикон
анализы хай, кæцы иртасы комплексон нымæцты функцитæ.

Комплексон анализ у математикæйы класикон хæйттæй сæ иу. Уый фæзынд XIX-æм
æнусы. Йæ фæзынд æмæ уæрæхгонд баст у Ейлер, Гаусс, Риман, Коши, Вейерштрасс æмæ
æндæр ахуыргæндтимæ.

Комплексон нымæц z {\displaystyle z} хонынц æцæг нымæцты радæвæрд фæлыст ( x
{\displaystyle x} æмæ y {\displaystyle y} ). Фыццаг нымæц, x {\displaystyle x} ,
хонынц æцæг хай, дыггаг, y {\displaystyle y} , та мæнг хай. Уыцы нымæцтæ z
{\displaystyle z} -мæ гæсгæ нысан кæнынц афтæ: x = R e z {\displaystyle x=Rez} ,
y = I m z {\displaystyle y=Imz} .

Дыууæ кæмплексон нымæцы z 1 = ( x 1 , y 1 ) {\displaystyle z_{1}=(x_{1},y_{1})}
æмæ z 2 = ( x 2 , y 2 ) {\displaystyle z_{2}=(x_{2},y_{2})} хонынц æмиас æрмæст
еуæд, кæд x 1 = x 2 {\displaystyle x_{1}=x_{2}} æмæ y 1 = y 2 {\displaystyle
y_{1}=y_{2}} . Сæ суммæ цын хонынц комплексон нымæц z 1 + z 2 = ( x 1 + x 2 , y
1 + y 2 ) {\displaystyle z_{1}+z_{2}=(x_{1}+x_{2},y_{1}+y_{2})} . Сæ бæрон та
комплексон нымæц z 1 ⋅ z 2 = ( x 1 x 2 − y 1 y 2 , x 1 y 2 + x 2 y 1 )
{\displaystyle z_{1}\cdot z_{2}=(x_{1}x_{2}-y_{1}y_{2},x_{1}y_{2}+x_{2}y_{1})} .
Раппарын æмæ дих кæнын бæрæггонд цæуынц куыд æфтауын æмæ хатт кæныны зыгъуынмæ
операцитæ.

Комплексон нымæц z = x + i y {\displaystyle z=x+iy} -ы æмæвæрд хонынц комплексон
нымæц x − i y {\displaystyle x-iy} . Нысан æй кæнынц уæлыйæ хаххæй. Зæгъæм z
{\displaystyle z} -ы æмæвæрд фыст кæны афтæ: z ¯ {\displaystyle {\bar {z}}} .

Комплексон функцитæ сты ахæм функцитæ, кæм сæрибар æмæ баст ивæгтæ дыууæдæр сты
комплексон нымæцтæ. Комплексон анализы ацы функцитæ арæх сæттынц æцæг æмæ мæнг
хæйттыл:

Æндæр ныхæстæй f(z) функцийы хæйттæ u = u ( x , y ) {\displaystyle u=u(x,y)\,}
æмæ v = v ( x , y ) {\displaystyle v=v(x,y)} сты дыууæ параметримæ баст æцæг
функцитæ.



https://os.wikipedia.org/wiki/%D0%9A%D0%BE%D0%B2%D0%B1%D0%BE%D0%B9

Ковбой — (англ. cowboy ома cow — хъуг æмæ boy — лæппу) — ацы номæй АИШ-ы Хъæддаг
Ныгуылæны хуыдтой фосы хъомгæсты. Ковбойты дуг райдыдта 1865-æм азы, уæд
бахъуыдис тæрын, чи схъæддаг ис, ахæм тынг стыр хæдзарвосы рæгъæуттæ Техасы
территорийæ. Ацы дуг йæ кæронмæ æрцыдис-иу ссæдз азы фæстæ. Ковбойты æртыккаг
хай уыдысты негртæ, кæдон хæдбар систы граждайнаг хæсты фæстæ, æртыккаг хай
уыдысты мексикæгтæ, æртыккаг хай та Европæйæ ралидзджыты байзæддæгтæ.

Ковбойтæ скъæрдтой фос, хъахъхæдтой сæ, зæгъæм-иу сæ радардтой дард мидрайонтæй
хæстæгдæр æфсæнвæндаджы станцæмæ. Талынгæй иу хъахъхæдтой лæууæны периметртыл
æмæ иу кæрæдзиимæ бастдзинад дардтой куплетты фæрцы, афтæмæй райгуырдис ковбойаг
зарæг, ковбойаг поэзи.

Ковбойты развæдгæнджытæ уыдысты Иугонд Штатты цæрæг мексикæгтæ, уыдон дардтой
фос Техасы æхсæрдæсæм æнусæй, испайнæгты æрбафтыды рæстæгæй. Фосы фылдæр хай
уыдысты æрдæгхъæддаг Лонгхорнтæ (афтæ хуыйнынц даргъ сыкъаты фæрцы), уыдон арæх
бынтон сæрибарæй рабыр-бабыр кодтой æнæкæрон прериты. Техасы цæрджытæ цардысты
ранчоты, уыцы царды системæ æппæтæй дæр баст уыдис фосимæ, æмæ уыцы экономикон
системæйы цы æууæлтæ æмæ уавæртæ фæзындис, уыдон фæстæдæр рафæзмыдтой америкаг
ногæрцæрджытæ.

Нудæсæм æнусы райдайæны Къæдзæхджын хæхтæй Миссурийы онг территоритæ уыдысты
сæрибар хизыны зæххытæ. Фæстæдæр, граждайнаг хæст куы фæцис, уæд экономикон
уавæр баивта, ацы территоритыл чысыл зæххы куыст кæнаг хæдзарæдтæ райдыдтой ивын
фосы куыст кæныныл, æмæ стыр фосы рæгъæутты хицæуттæ сфæнд кодтой сæ фос
цæгатырдæм тæрын. Уæд бахъуыдис бирæ бæхджын хъомгæстæ, цæмæй æрæмбырд кæной
æрдæгхъæддаг фосы дзугтæ æмæ сæ дард фæндагыл атæрой, уæд фæзындис ковбойтæ.

Ред-Риверæй хуссарырдæм штат Техасы лонгхорнтæ хæтыдысты æрдæгхъæддæгтæй. Уыцы
рæттæй-иу сæ бахъуыд тæрын цæгатрыдæм Абилинмæ, Канзас. Ацы ран уыдис
æфсæнвæндагы кæройнаг фадыг, уырдыгæй фос ласт цыдис Канзас-Ситимæ æмæ Чикагомæ.

1870-æм азы кæронмæ фосы транспортировкæйы маршруттæ афтæ ныддаргъ сты, æмæ иу
фос рагацау æнæхъомылтæй райдыдтой тæрын сæрмагонд маршруттыл, цадæггай, цæмæй
иу бынатмæ ныххæццæ уыдаиккой хъомылтæй æмæ хæрзхасттæй скæсæйнаг базартæм.
Бынæттон фосы хицæуттæ бастдзинад дардтой цæгатаг фермертимæ дæр, кæдон сæхæдæг
дарддой фос Колорадойы, Небраскæйы, Дакотæйы, Вайомингы кæнæ Монтанæйы. Афтæмæй
фæзыдис ног фосхасты системæ — уый бацахста раздæры ранчоты бынат. Ахæм
сæрмагонд маршрутты сфæлдысты пионертæй иу Джесси Чизем, фыццæгтæй иу сарæзта
ахæм маршруттæ Техасæй Канзасмæ. Бизнес уыдис æфтиагджын, фос иу æлхæдтой $ 5
æмæ иу Абилины онг сæ аргъ схызтис $ 40 онг.

Гом ранчоты системæ сабыргай парахат кæны ныгуылæны. Фæлæ тынг бирæ фермæтæ кæй
фæзындис, уымæ гæсгæ фосы хицæутты бахъуыд искуыд хи фос хицæн кæнын æндæр
фосæй. Афтæмæй фæзындис гаккæвæрды системæ — алы хицауæн дæр уыд сæрмагонд гакк
— ацы символ ссис исбонады нысан. Йæ аивд кæнæ сыхалд нымад цыдис серьёзон
фыдракæндыл.

Родты иу цалынмæ сæ сæ мад нæ ныууагъта уæдмæ фæхицæн кодтой иннæ фосæй æмæ-иу
уæд æрцыдис родеойы рæстæг. Ковбойтæ иу дыгæйттæй-æртыгæйттæй райдыдтой тæрын
родты къордтæ сæрмагонд бынатмæ, уыдис тымбылæхгæд. Родты-иу бахъуыд тæрын
цалдæр боны, уымæн æмæ фосы дзугтæ кæрæдзийæ дзæвгар дард уыдысты.

Ацы реформæимæ фæзындис бирæ æнæразытæ, сбирæ сты абырджытæ, кæдон барæй хицæн
кодтой родты, æвæрдтой сыл æндæр нысæнттæ, кæнæ та иу гаккгонд куы уыдысты уæд
иу дзидза ауæй кодтой, цæрмттæ та иу бамбæхстой. Уыдоны ныхмæ фосдарджытæ
æххуырстой куыд детективты автæ æндæр фыдгæнджыты дæр. Стигъджытæ официалон
æгъдауæй тæрхонгонд нæ цыдысты, цы тæрхон иу сын рахастой æрцахсгæйæ уый иу
уайтагд бынатыл æххæстгонд æрцыдис. Æнæхъæн хæстытæ-иу бацайдагъ сты зæхкусджыты
æмæ ногæрцæуджыты æхсæн, афтæ штат Вайомингы хицауады бахъуыдис бæхджын æфсад
арвитын цæмæй тугныккалд бауыромой.



https://os.wikipedia.org/wiki/%D0%9A%D0%B8%D1%80%D0%B8%D0%BB%D0%BB%D0%B8%D1%86%C3%A6

Кириллон алфавит (кириллицæ дæр) у рагон славяйнаг алфавит, кæцы X æнусы дыккаг
æмбисы сарæзта Охриды Климент, æмæ йын радта йæ ахуыргæнæг Кириллы ном. Кирилл
æмæ Мефодий, нырыккон зонадон уырнæнмæ гæсгæ, кириллцæ нæ, фæлæ глаголицæ
сарæзтой. Кириллон алфавиты глаголицæйы тæваг дæр зыны, фæлæ йæ дамгъæтæй фылдæр
бердзенаг алфавитæй сты.

Кириллон алфавитæй фыстой славяйнаг чырыстæттæ (уæлдайдæр хуссар æмæ скæсæйнаг
дæлкъордты адæмтæ), уыимæ румынаг адæм дæр. Румынийы кириллон алфавитæй
латинагмæ рацыдысты æрмæст XIX æнусы (уыимæ æнусы астæу пайда кодтой хæццæ
алфавитæй — уыдысты дзы куыд кириллон, афтæ латинаг дамгъæтæ дæр, зæгъæм, «клоs
вine» [клос вине]).

1708—1711 азты Пётр I реформæты фæрцы славяйнаг дамгъæтæ райстой сæ нырыккон
уынд, афтæ хуынд «граждайнаг шрифт».

Рагондæр кириллон фыст, кæцыйы датæ бæлвырд у, у Болгарийы паддзах Самуилы фыст.
Уый у паддзахы хионты цыртыл конд. Фысты ис азы кой — 993. Цырт ссардтой XIX
æнусы кæрон, ныр Македонийы паддзахад кæм и, уыцы бæстæйы.

Иронау фыссынмæ стандартон кириллон (уырыссаг) шрифтæй уæлдай хъæуы æрмæст иунæг
дамгъæ — Æ. Уый тыххæй ирон равæрдтытæ сты уырыссаг клавиатурæйы бындурыл, фæлæ
дзы дамгæ Æ лæууы Э кæнæ Щ-йы бынаты. Ирон клавиатурæйæ ис фыссæн куыд иронау,
афтæ уырыссагау дæр.

Популярондæр кодировкæтæ кириллон тексттæ дарынмæ сты KOI8-R, Windows-1251 æмæ
UTF-8.



https://os.wikipedia.org/wiki/%D0%9A%D0%B8%D1%80%D0%B5%D0%B5%D0%B2,_%D0%A4%D0%B5%D0%BB%D0%B8%D0%BA%D1%81_%D0%A1%D0%B5%D1%80%D0%B3%D0%B5%D0%B9%D1%8B_%D1%84%D1%8B%D1%80%D1%82

Киреев Феликс Сергейы фырт (райгуырдис 1972-æм азы 10 июны Дзæуджыхъæуы) у Цæгат
Ирыстоны зындгонд историк æмæ журналист, Дзæуджыхъæуы топонимикæйы къамисы уæнг.

1989-æм азы каст фæцис астæуккаг скъола №15. 1990-æм азы бацыдис ЦИПУ-йы
историон факультетмæ. 1996-æм азæй куыста стажёр-иртасæгæй Цæгат Ирыстоны
гумманитарон æмæ социалон иртасæнты институты.

1997-æм азæй райдыдта йæ уацтæ уадзын газетты. Фыццаг куыста газет
«Слово-Ныхас»-ы уацхæссæгæй, стæй редакци кодта газет «Терский казак» (Терчы
хъазахъхъ).

Бацæттæ кодта æртæ наукон-популярон чиныджы: «Участие терских, кубанских и
уральских казаков в наступлении 1916 года» (иннæ автортимæ), «По улицам
Владикавказа» æмæ «Герои и подвиги». Æххуыс кæны «Зæронд Дзæуджыхъæу» (Старый
Владикавказ), зæгъгæ, уыцы интернет-проектæн.



https://os.wikipedia.org/wiki/%D0%9A%D0%B0%D1%81%D0%B8%D0%BC%D0%BE%D0%B2

Касимов у сахар Рязаны облæсты. Раздæры нæмттæ: Городец-Мещёрский. Сахар у
Касимовы районы администативон центр.

Сахары бындур сæвæрдта 1152-аг азы кънйаз Юрий Долгорукий, сахарæн радта ном
Городец-Мещёрский, зæгъгæ. Уæд уыдис Владимир-Суздалы кънйазады арæнгæсты фидар.
1376-æм азы сахар æрцыдис пырх Зæрин Ордайы лæбурдæй, фæлæ рæхджы уыцы бынаты
сывзæрд ног сахар. 1471-аг азы агъоммæ йæ ном хуындис Ног Дæллаг Сахар.

1452-аг азæй 1681-аг азы онг Касимов уыдис Касимовы ханады сæйраг сахар.
Вассалон тæтæйраг ханад куыд уырысы зæххы астæу сæвзæрди, уый тыххæй цалдæр
теоритæ ис.

XVII æнусы Касимовы уыдис æртæ хайы: Тæтæйраг слободæ, Ямская слободæ æмæ
Марфина слободæ.

Касимовы ма баззадысты мæзджыт 1467, хантæ Сах-Али (1556) æмæ Авган-Мухаммады
мавзолейтæ, чырыстон аргъуантæ.



https://os.wikipedia.org/wiki/%D0%9A%D0%B0%D1%81%D0%B0%D1%82%D1%8B_%D0%91%D0%B0%D1%82%D1%80%D0%B0%D0%B4%D0%B7

Касаты Георгийы фырт Батрадз райгуырдис 1950-æм азы Хетæгкаты Къостайы районы
Нароны хъæуы (ныртæккæ уыцы районæн ис æндæр ном æмæ хауы Мæхъхъæлы
Республикæмæ). Фæстæдæр Касаты бинонтæ ралыгъдысты Олгинскæмæ. Ам Батрадз каст
фæци астæуккаг скъола æмæ дыууæ азы æфсады фæуыны фæстæ кусын райдыдта заводы.

1973—1978 азты ахуыр кодта Цæгат Ирыстоны паддзахадон университеты филологон
факультеты. Каст æй куы фæци, уæд кусынмæ бацыдис нæ республикæйы телевизион
студимæ, стæй раивта газет «Рæстдзинад»-ы редакцимæ. Ноджы куыста ЦИПУ-йы
чиныгуадзæны, Цæгат Ирыстоны радиойы. 1993 азæй нырмæ та у республикæйы
парламенты аппараты консультант.

Батрадз литературон куыстыл фæцалх, скъоладзау ма куы уыди, уæд. 1985 азы йын
чиныгуадзæн «Ир»-ы рацыд æмдзæвгæты æмбырдгонд «Уалдзæджы хъæр», 1994 азы —
«Зилдухæнтæ», 2008 азы та — «Удцырагъ». Газет «Рæстдзинад»-ы фæзындис уыцы
фæстаг æмбырдгонды тыххæй Абайты Эдуарды рецензи.



https://os.wikipedia.org/wiki/%D0%9A%D0%B0%D1%80%D0%B0%D0%BC%D0%B8%D0%B4%D0%B0%D1%81,_%D0%90%D0%BB%D0%B8%D0%BD%C3%A6

Алинæ Карамидас (йæ дыккаг мойы мыггаг), «Нана Алинæ» дæр (англ. «Granny
Alena»; ? — 1969, Хуссар Африкæйы Республикæ) мæнгномрайсæг, йæхи хуыдта
император Николай II-ы чызг (бæлвырдæй нæ загъта, уыдонæй чи уыд, фæлæ
æнхъæлдæуы Мария). Æцæг, æндæр мæнгномрайсджыты хъауджыдæр йæ хабар никуы схъæр
кодта, æрмæст сусæгæй радзырдта сыхагон сывæллæттæм, паддзахы чызг кæй у, уый.
Йæ царды хабæрттæ ничи зыдта, ницы бæлвырдгæнæн гæххæттытæ йæм уыди, стæй
пъæлицæйæ-иу тынг тарсти.

Йæ амæлæты фæстæ, кæмæн паддзахы чызджы кой кодта, уыцы сывæллæттæй иу,
Габриэль-Луис Дюваль, «Нана Алинæйы» хъуыддаг айхъуысын кодта. Фæндыди йæ, цæмæй
сылгоймаджы стджытæй ДНК-анализ дæр скæной, фæлæ уымæл боныхъæды аххосæй
биологон æрмæг сси нæбæзгæ. Алинæ Карамидасы сæргæхц раиртасыны фæдыл
ахуыргæндтæ рахæстой хатдзæг, уый, дам, княжнæ Марияйы хуызæн у, фæлæ бæлвырд
зæгъын ницы уыд сæ бон.

Фæстæдæр, 2007-æм азы июлы æцæг Марияйы буары байзæддаг Уралы ссæрдæуы, Романовы
мыггаджы æндæр стæгдартæм ’ввæхс. Уымæн бæлвырдгæнæн разынди ДНК-анализ дæр.



https://os.wikipedia.org/wiki/%D0%9A%D0%B0%D0%BB%D0%BE%D1%82%D1%8B_%D0%A5%D0%B0%D0%B7%D0%B1%D0%B8

Калоты Алыксандры фырт Хазби (райгуырдис 1921-æм азы, Байыкомы, Захъайы —
амардис 1943 азы 8 июлы хæсты быдыры) уыдис ирон поэт, Фыдыбæстæйы Стыр хæсты
архайæг.

1938 азæй ахуыр кодта Тбилисы паддзахадон университеты уырыссаг æвзаг æмæ
литературæйы факультеты. Иу семестры фæстæ раивта Цæгат Ирыстоны педагогон
институтмæ (ныр ЦИПУ). Фæстаг курсы ахуыр куы кодта, райдыдта хæст, æмæ
Калойы-фырт 1941 азы августы ацыдис æфсадмæ. Ахуыр кодта танкистон скъолайы
Сталинграды цур, сси кæстæр лейтенант, уырдыгæй 1942 азы октябры ацыд фронтмæ
куыд танк Т-34-ы командир. Хъæбатырæй фæмардис 1943 азы 8 июлы.



https://os.wikipedia.org/wiki/%D0%98%D1%80%D0%BE%D0%BD_%D1%86%D1%8B%D1%85%D1%82

Ирон цыхт — хъуджы кæнæ фысы æхсырæй ахсын у ирон адæмы рагон куыст. Хъуыстгонд
у канд Кавказы нæ, фæлæ ма æппæт Уæрæсейы дæр (ирон цыхтæн ис паддзахадон
стандарт — ГОСТ). Йæ æргом æм æрæздæхта Бетъырбухы æфсæддон-медицинон академи
дæр, лабораторийы дзы систой анализ æмæ йын лæвæрд æрцыд бæрзонд бæрæггæнæн.

Цыхт ахсыны бар лæвæрд у сылгоймагмæ. Процесс у ахæм: æхсыр æрцæуы фæрсудзæны
уылты уагъд стæй йæм бафтауынц ахсæн. Сахатмæ æхсыр бацахсы, æмæ йæ уæд хъæуы
къухæй æрбамбырд кæнын, стæй та ныккæнын цыхтахсæн мигæнæны. Айзæрдынц йыл цæхх.
Рæстæгæй рæстæгмæ цыхт афæлдахынц иу фарсæй иннæмæ.

Цыхт бæззы куыд айдагъæй хæрынмæ, афтæ чъиритæ, дзыкка кæнынмæ дæр. Зымæгмæ
цыхтытæ хæндыджы сцæхджын кæнынц.



https://os.wikipedia.org/wiki/%D0%98%D1%80%D0%BE%D0%BD_%D1%85%C3%A6%D1%80%D0%B8%D0%BD%C3%A6%D0%B3%D1%82%C3%A6

Кухнæйы бындур æвæры фых стуры дзидза, кæцы бадæттынц цæхдонимæ, нурыдзæхдонимæ.
Дыккаг ирон хæринаджы ном хæссынц алыхуызон ирон чъиритæ.

Сæ зын географикон цæрæн бынаты тыххæй ирæттæ, уæлдайдæр хохы цæрджытæ, хæрд
кодтой муыгргонд. Ахуыр уыдысты кæрдзыныл, кæцы иу цæл кодтой ирон бæгæныимæ,
æхсыр, кæнæ хæхон донимæ. Уый йеддæмæ хор кодтой хомыс, быламыхъ, къæлуа. Ныр цæ
нал цæдтæ кæнынц.

Ирон фынджы сæрмагонд хæринагтæ æсты чъиритæ. Сæ хуылф вæййы алыхуызон —
картофæй, дзидзайæ, цыхтæй, цæхæрайы сыфтæй, къабускайæ, хъæдурæй, давонæй.
Чъиритæ аразынц дрожжæй æссадæй. Æппæты хъуыст гонд чъири у фыдджын. Фыдджын у
æнæмæнг хæринаг хонгæ бадтыты (сиахсы цыд, чындзæхсæв, гуырæнбон, куывд) зианы
йеддæмæ.

Националон нуæзтыты æхсæн æппæты уарзондæр уыдысты ронг, бæгæны, арахъхъ,
къуымæл.

Советон Цæдисы фæзынды фæстæ ирон кухнæ райста бирæ ивддзинæдтæ, йæхимæ айста
уырыссаг æмæ европæйаг хæринæгты элементтæ.



https://os.wikipedia.org/wiki/%D0%98%D1%80%D0%BE%D0%BD_%D1%84%D0%B8%D0%BB%D0%BE%D0%BB%D0%BE%D0%B3%D0%B8

Ирон филологи у, ирон æвзаг æмæ уыимæ баст культурæ (фольклор, литературæ æмæ
афтæ дарддæр) чи иртасы, ахæм зонад.

Ирон филологийы артдзæсттæ сты Цæгат Ирыстоны паддзахадон университет, Цæгат
Ирыстон паддзахадон педагогон институт, Цæгат Ирыстоны гумманитарон иртасæнты
институт, Хуссар Ирыстоны Уанеты Захары номыл зонадон-иртасæн институт æмæ
Хуссар Ирыстоны паддзахадон университет.

Ирон æвзаджы иртасæнты бындур сæвæрдтой Н. Витсена, И. А. Гюльденштедта, Я.
Рейнеггса. Ахсджиаг уацмыс у Ю. фон Клапроты чиныг «Балц Кавказ æмæ
Гуырдзыстонмæ» (1812). Клапрот сси, ирон æвзаг æмæ алайнаг æвзаджы бастдзинад
фыццаг хатт чи бафиппайдта, уыцы лæг.

1835-1836 азты Андреас Шёгрен иртæста ирон æвзаг æмæ ирон адæм цард. Йæ
иртасæнты фæстиуæг рауагъта Бетъырбухы 1844-æм азы.



https://os.wikipedia.org/wiki/%D0%98%D1%80%D0%BE%D0%BD_%C3%A6%D0%B2%D0%B7%D0%B0%D0%B3_%C3%A6%D0%BC%C3%A6_SMS

Ирон æвзагыл SMS-ты фыссынæн ис цалдæр гæнæны. Уыдонæй аивдæр æмæ растдæр у
нырыккон ирон фыссынад (ома, Википеди кæмæй пайда кæны, уый). Фæлæ ахæм SMS
ныффыссынæн хъæуы бирæ рæстæг (уый тыххæй æмæ клавиатурæтæ ивын хъæуы кириллон
алфавитæй латинагмæ æмæ фæстæмæ). Стæй кириллон алфавитæй ис ныффыссæн æрмæст 70
дамгъæйы, латинагæй та — 160-140; ома бирæ асламдæр рауайы.

Гъе, уый тыххæй равзæрди сæрмагонд латинаг фыссынад, æрмæст SMS-ты кæмæй пайда
кæнынц, ахæм. Уыцы фыссынады бындур у кæддæры ирон алфавит (1923—1938), ома
цыдæр æрымыст системæ нæу, ирон культурæйы традицитæ хорз хъахъхъæны.



https://os.wikipedia.org/wiki/%D0%98%D1%80%D0%B8%D1%81%D1%82%D0%BE%D0%BD

Ирыстон кæнæ Ир, дыгуронау Иристон, у Цæгат Ирыстон æмæ Хуссар Ирыстоны иумæйаг
ном. Ирыстонæн йæ хуссары æмæ цæгаты дæр ис, Ирыстоны иудзинадмæ чи тырны, ахæм
адæймæгтæ. Ирыстоны иумæйаг фæзуат у 11900 км².

Ном Ирыстон арæзт у ирон ныхас Ир æмæ фæсæфтуан -стон-æй (йæ ратæдзæн у
индоевропæйаг уидаг *stā- «лæууын» æмæ персайнаг æвзаджы амоны «бынат, бæстæ»).
Ныхас Ир-æн арынц цалдæр равзæрæны. Бирæ иртасджытæ дзурынц æмæ Ир рацыдис рагон
ирайнаг arya æмæ aryana-йæ. Фæлæ Абайты Васойы хъуыдымæ гæсгæ кавказаг
субстратæй ист у.

Æндæр æвзæгты фылдæрыл Ирыстон хонынц «Осетия». Уый рацыдис гуырдзиаг дзырдæй
«ოსეთი» [osetʰi], уый та нысан кæны «осæгты (ирæтты) бæстæ».



https://os.wikipedia.org/wiki/%D0%98%D1%80%D0%B0%D0%BD%D1%8B_%D0%9F%D1%8B%D1%81%D1%8B%D0%BB%D0%BC%D0%BE%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Координатæтæ: 32°29′46″ ц. у. 54°17′42″ с. д.﻿ / ﻿32.496111° ц. у. 54.295°
с. д. (G) (O)32.496111, 54.295

Иран (перс. ايران) — Ираны Пысылмон Республикæ — у Азийы паддзахад. Ираны
цæрджытæй сæ бæстæ рагæй хуыдтой Иран, фæлæ 1935-æм азы онг официалон æгъдауæй
уый хуынди Перс. Бæстæйы ном баивта сах Реза Пехлеви.

Остантæ сты административон-территориалон дихы уæлдæр æмвæзады иуæгтæ. Уыдонæй
дæлдæр æмвæзадыл сты шахрестантæ (æдæппæтæй 324 шахрестаны). Шахрестантæ та
дихгонд цæуынц районтыл (бахш) — æдæппæтæй 740 бахшы.

Дыккаг дунеон хæстмæ Иран бацыд куыд Германы цæдисон, фæлæ 1941-æм азы (25
августæй 17 сентябрмæ) Советон Цæдис æмæ Стыр Британи сæххæст кодтой иумæйаг
хæстон операци (Ирайнаг операци), æнæхъæн бæстæ байстой æмæ уæдæй хæсты кæронмæ
Иран антигитлерон коалицийы уæнгыл нымад уыди.

Ираны бацæхсын тынг ахсджиаг уыди, нефты гуырæнтæ цæмæй Германы хай нæ фæуой,
стæй Советон Цæдисмæ хæстон техникæ ласынæн фæндаг (хуссар коридор) цæмæй уа,
уымæн. Ираны хуссайраг хай хъахъхъæдтой бритайнаг хæстонтæ, цæгатаг та —
советонтæ. Операцийæн йæ советон æрдæг пълан кодта фæлтæрд хæстон офицер Фёдор
Толбухин, фæстæдæр Советон Цæдисы æмæ Болгарийы хъæбатыры ном кæмæн радтой, уый.

Иранмæ бабырсæг хæстонтæ аиуварс кодтой Ираны сах Реза Пехлеви. Фæлæ 1942-æм азы
йæ бынатмæ сбадын кодтой йæ фырт Мохаммеды.

1943-æм азы 28 ноябрæй 1 декабрмæ Тæхраны уыди «Стыр Æртæ»-йы фыццаг конференци.
Уымæ æрбацыдысты Ф. Д. Рузвельт, У. Черчилль æмæ Иосиф Сталин. Дыккаг дунеон
хæсты рæстæг дыууæ ахæм конференцийы ма уыди — Ялтæ æмæ Потсдамы. Тæхраны
конференцийы сæйрагдæр фарста уыди Ныгуылæн Европæйы фронт саразын. Уый йеддæмæ
ныхас цыди Иранæн хæдбардзинад раттыныл («Ираны тыххæй деклараци»).

Хæсты дæргъы Советон Цæдисæй оккупацигонд территорийыл уыдысты дыууæ æнæбанымад
паддзахады: Хуссар Азербайджан æмæ курдаг Мехабады Республикæ. Кæд ирайнаг æфсад
тæссаг нал уыди, уæддæр Советон Цæдис йе ’фсад Ираны цæгаты дардта 1946-æм азы
онг, Турк уыцырдæм нæ уадзыны охыл.

Ирайнæгты фылдæр хай сты пысылмæттæ. Цæрджыты 89% сты шииттæ. Иран, Ирак æмæ
Бахрейнимæ иумæ сты æртæ ахæм паддзахады, сæ цæрджыты фылдæр хай шииттæ кæм сты.
Ираны ис, шииттæн табуйаг чи сты, ахæм дыууæ сахары: Мешхед (уым æрбынат кодта
Имам Резайы мавзолей) æмæ Кум. Кум у пысылмон дины ахсджиагдæр артдзæстытæй иу.
Уым ис бирæ пысылмон семинартæ æмæ университеттæ.

Суннитæгтæ сты цæрджыты 9%. Иннæ 2% сты: бахайтæ, мандейтæ, индустæ, езидтæ,
зороастриæгтæ, уирæгтæ (иудейтæ) æмæ чырыстæттæ. А фæстаг æртæ дины нымад
æрцыдысты официалон æгъдауæй æмæ сты хъахъхъæд конституцийæ. Ацы динты
минæвæртæн Меджлисы резервгонд сты бынæттæ, кæд æмæ суннитæгтæн ахæм бартæ нæй.
Уыимæ бахайтæ Ираны цæуынц æлхъывд.

Уæрæсе у Ираны æвдæм ахсджиагдæр экономикон партнёр (2005-æм азы бæрæггæнæнтæм
гæсгæ). Уыцы аз товарты зилдух иу миллиард долларыл фæуæлдæр и.

Уæрæсейы æххуысæй Ираны арæзт æрцæуы атомон электростанцæ сахар Бушеры цур. Уый
йеддæмæ Уæрæсе Иранмæ хæстон техникæ уæй кæны: хæдтæхджытæ Су-27, МиГ-29, Ил-76.

Ираны президент Махмуд Ахмадинежад фæцырд кодта, йæ бæстæ Æмгуыстады Шанхайы
Организацимæ куыд бацæуа, ууыл баныхас. Ираны къухы ныры онг бафтыд уыцы
организацийы хъусдарæг бæстæйы статус райсын.



https://os.wikipedia.org/wiki/%D0%98%D0%BD%D1%91%D0%BD%D1%8E,_%D0%98%D1%81%D0%BC%D0%B5%D1%82

Мустафа Исмет Инёню (тур. Mustafa İsmet İnönü, 1884—1973) уыдис Турчы æфсæдты
хицау æмæ политик, Турчы дыккаг президент, Ататюркы ’мкусæг æмæ йæ раивæг.

Мустафа Исмет райгуырдис 1884-æм азы 24 сентябры Измиры, паддзахадон
службæгæнæджы бинонты ’хсæн. Каст фæци артиллерийы училище. Рагæй ссис Ататюрчы
хæстæг æмтохгæнæг. Фыццаг дунеон хæсты рæстæг уыдис Месопотамийы фронты булкъон.

Турчы Республикæйы бындурæвæрды фæстæ Мустафа Исмет ссис йæ фыццаг
премьер-министр æмæ уыцы бынаты куыста 1937-æм азы онг. Ататюрк куы амардис, уæд
Инёнюйы равзæрстæуыд Турчы президентæй æмæ уыцы бынаты уыдис 1950-æм азы онг.
Æппæт Дыккаг дунеон хæсты дæргъы йæ къухы æфтыдис йæ бæстæ нейтралон æмæ сабыр
дарын, Турк хæстмæ бацыдис æрмæст 1945-æм азы 23 февралы, Герман æмæ Японы
басаст æнæфæивгъуыйгæ куы уыдис, уæд.



https://os.wikipedia.org/wiki/%D0%97%D1%80%D1%83%D0%B4%D0%B6%D1%8B_%D0%9C%D0%B0%D0%B9%D1%80%C3%A6%D0%BC

Зруджы Майрæм кæнæ Хозиты Майрæм у чырыстон аргъуан Цæгат Ирыстоны. Арæзт у
Зруггомы доны рахиз былыл, Хидыхъус æмæ Фæзыхъæуы ’хсæн.

Куыд сбæрæг, афтæмæй аргъуан арæзт æрцыд XI æнусы. Йæ арæзты сæйраг нысан уыдис
ирон адæмы ’хсæн чырыстон дин рапарахат кæнын.

Йæ систæ амад сты фаст æмæ лыггонд бур цына дурæй, дыууæ цъарæй, астæуæй —
лыстæг цына дуры сæстытæ æмæ чъыруагъд. Йæ æддаг цъары дуртæй бирæтыл ис
нывæфтыдтæ. Агъуыст у дæргъæццон, цыппæрдигъон. Йæ дæргъ скæсæнæй ныгуылæнмæ у
13 метры æмæ 20 сантиметры; фæрсмæ та — хуссарæй цæгатмæ — 7 метры æмæ 85
сантиметры; йæ бæрзæнд — 9 метры онг. Систы фæтæн сæ амадмæ гæсгæ у алыхуызон —
70–97 сантиметры. Йæ хурыскæсæн æмæ ныгуылæн систы ис æртыгай рудзгуытæ.
Хуссарварс сисы та — 2 рудзынджы. Рудзгуыты ас æмæ бæрзæнд у алыхуызон. Сты
нарæг æмæ дæргъæлвæс. Рухс тынгдæр дæттыны тыххæй куыд мидæмæ сты уæрæхдæр.
Скæсæн æмæ ныгуылæн систы дыгай рудзгуытæ сты зæххæй 120 сантиметры бæрзæндæн.

Хуссарварс сисы ныгуылæн хайы рудзгуыты бынмæ уыдис дуар. Уый арæзт у
тулдзфæйнæгæй. Æддейæ йыл хуыд ис нывæфтыд зест стыр тымбылсæрджын зæгæлтæй.
Дуарыл ауыгъд ис æртæ цыбыр рæхысы, чи зоны, зæллаг кæныны тыххæй.

Мидæгæй къултæ амад сты рæсугъд, архитектурон тымбылгонд æмæ цæджындзгæндтимæ.
Лæгъз сæрст къултыл зынынц сырхбын ахорæнтæй арæзт Чырысти æмæ æндæр зæдты
нывтæ. Æмхуызон сты, Нузалы аргъуаны къултыл цы нывтæ ис, уыдонимæ. Цармæ хæстæг
скæсæн æмæ ныгуылæн систы ныхас арауыны тыххæй æвæрд ис фæйнæ дурыны; хуссарварс
сисы та — дыууæ.

Скæсæнырдыгæй сисы хуылфы хуссар æмæ цæгатæрдыгæй къуымты ис 4 чысыл уаты, 1–2
лæджы кæм бацæуа, ахæмтæ. Сæ бахизæнты бæрзæнд у 150 см, сæ фæтæн — 70
сантиметры. Уæттæй дыууæ æвæрд сты агъуысты пъолы æмвæз, дыууæ та — уыдоны хæд
сæрмæ сисы дыккаг æмбисы, 4 метры бæрзонддæр. Бинæгтæ рухс кæнынц рудзгуытæй. Сæ
нысан зын рахатæн у. Майрæмы агъуысты бындур хохаг сисы хуызæн амад у бынæттон
къæй æмæ дойнаг дурæй чъыримæ. Бындур зæххы ацыд дыууæ метры бæрц, йæ фæтæн та у
иу метр.

Зæгъæн ис уый, æмæ Майрæмы арæзтадæн цы диссаджы рæсугъд бынат равзæрстой, уый
æрдзон фадæттæм гæсгæ бынтон æнæаипп нæ разынд. Майрæмы быны Зруггомы дон йæхи
цавта æмæ цæвы цæгатварс къæдзæхыл. Чи зоны, фæстагмæ доны рахиз был цы стыр
дуртæ разынди, уыдон арæзтады рæстæджы зæххы бынæй сæ риутæ дардтой доны
цæвæнмæ, æмæ сыл дон фæтых уыдзæн, уый æнхъæл ничи уыдис. Фæлæ дон, азæй азмæ
йæхицæн сæрибар фæндаг агургæйæ, бахсыдта дурты рахиз фæрстæ æмæ байгом кодта
йæхицæн уæрæх фæндаг. Уый фæстæ арфæй-арфдæр къахта Майрæмы бын, слæмæгъ ын
кодта йæ бындур, бафтыдта йæ тæссаг уавæры. Иу ахæмы фæцудыдта йæ цæгатварс сис,
аскъуыдтæ ис йæ цар. Фæстæдæр аргъуаны агъуыстæй Хозитæ скодтой Майрæмы кувæндон
æмæ алы аз дæр хосгæрдæнты рæстæг, 28 августы, йæ быны кодтой стыр куывд.
Уайтагъд Зруджы æппæт цæрджытæ, уый фæстæ Туалгомы, Цæгат æмæ Хуссар Ирыстоны
хъæутæй цæуын байдыдтой Майрæмы бынмæ. Кувæндон фыццаг Зруджы цæрджытæ хуыдтой
Хозиты Майрæм, фæстæдæр Зруджы Майрæм, стæй та Зруджы зæрин Майрæм.

Куыд дзурынц, афтæмæй Зруггомы дон иу ивылды рæстæджы баирвæзт Майрæммæ хæстæг
æмæ йын йæ цæгатварс сисы астæуккаг хай йæ фундаментмæ хæстæг рафæлдæхта.

Æвæццæгæн, уый уыдаид 1889-æм азы Туалгомы æмæ Душеты уезды зæххы нынкъуыстæй
хæдзæрттæ куы ныккалдысты æмæ сын их сæ хортæ куы ныццагъта, уæд: ивылд дон
аласта Майрæмы ныв. Уый фæстæ йæ кæмдæр Мæздæджы зæххыл ссардтой. Уыйадыл цасдæр
рæстæджы фæстæ, 1897 азы, Мæздæджы арæзт æрцыдис Майрæмы номыл аргъуан-кувæндон,
æмæ уæд Зруджы бæсты уырдæм цæуын байдыдтой дард губернæтæй дæр. Дон та фæстæмæ
йæ зæронд фæндагмæ базылд æмæ уæдæй фæстæмæ уыцы нарæг уыдис фоснайæн бынат æмæ
дзы Зруджы фосдарджытæ пайда кодтой æрæджыйы онг. Фос-иу стыр дурты фæстæ донмæ
хызтысты, дон сæ ласта йæ нарæг фæндагыл æмæ сæ калдта, разæй цы стыр донзилæн
мал уыдис, уырдæм, æмæ-иу бирæ раленк-баленчы фæстæ æрбахызтысты фæстæмæ. Фаллаг
фарсмæ сын къæдзæхæй бахизæн нæ уыд.

1937-æм азы стыр къæвдаты фæстæ раивылдысты Зруггомы доны гуырæнтæ, тынгдæр та
Къомы дон, æмæ стыр зиан æрхастой диссаджы архитектурон цыртдзæвæн Зруджы зæрин
Майрæмæн.

Ивылд дон ныммур кодта, Майрæмы бынмæ йæ фæндагыл æнусты цы стыр дуртæ фæлæууыд,
уыдон æмæ сæ комы къуымты байтыдта. Йæхи базылдта Майрæммæ æмæ йын йæ цæгатварс
сисы хæлддзаг æмæ ныгуылæнырдыгæй къул æд бындуртæ рафæлдæхта æмæ сæ Зруггомы
доны амæттаг бакодта. Сидзæрæй баззадысты Майрæмы скæсæн æмæ хуссарварс цудыд
систæ. Майрæмы алыварс амад ис, дыууæ метры бæрц йæ бæрзæнд, 120 метры та йæ
дæргъ кæмæн у, ахæм дурын быру.

Быруйы хуссарварс аргъуаны дуары комкоммæ уыдис дуар кæртмæ бахизынæн. Майрæм
кувæндон куы сси, уæд дуар æхгæд æрцыдис. Уымæй цæгат-ныгуылæнæрдыгæй сисы ис
рудзынг, ауыгъд ыл уыдис чысыл дзæнгæрæг, бæрæгбоны рæстæг дзы сыгъди мыдадзын
цырæгътæ, æвæрдтой дзы мысайнæгтæ. Рудзынджы раз быруйы æмбуар амад ис, йæ сæр
къæйтæй æмбæрзт кæмæн у, ахæм ныллæг — 50 сантиметры бæрзæндæн æмæ æртæ метры
дæргъæн сис. Ам-иу æвæрдтой куывддонтæ сæ кувинæгтæ скувыны размæ.

Быруйы сæрыл кæрæй-кæронмæ æвæрд уыдысты саджы, сычъийы, галы æмæ фыры сыкъатæ.
Уыдонимæ фосы сæрты стæгдартæ. Ома Майрæмы номыл æргæвст цы нывæндтæ æрцыдис,
уыдоны сæрты къуыдыртæ æмæ сыкъатæ.

Ахъуыдыйаг у, ацы бæстыхæйттæм сæ сарæзтæй фæстæмæ цалцæг кæныны охыл æвнæлд кæй
никуы æрцыдис, уыцы хъуыддаг. Зруггомы адæм сæ ком æдзæрæгæй куы ныууагътой,
уæдæй нырмæ æнусы æрдæг рацыд, афтæмæй цæрæн хæдзæртты æмæ мæсгуыты систæн сæ
фылдæр сæ бындзарæй афæлдæхтытæ сты, фæлæ Майрæмы быруйы систæ 800 азы размæ
куыд уыдысты, уымæй бирæ нæ фендæрхуызон сты.

Майрæмы тыххæй Зруджы кадджын фыдæлтæ ныууагътой бирæ хабæрттæ. Зруггом, дам,
æхгæд уыдис хъæдæй. Майрæм дæр уыдис тар хъæды астæу. Зруггомы дон уыдис гыццыл.
Майрæмы бынты цыдис нарæг фæндагыл дыууæ къæдзæхы ’хсæнты. Майрæм сарæзтой
грекъаг дæснытæ. Йæ систы æвæрд дурынтæ, хъæдæрмæг æмæ арæзтадон дур
Гуырдзыстонæй, Дзедойы æмæ Зикъарайы æфцджытыл ластой сыфцæй кæнæ хастой
бæхуаргъæй йе та æккойæ. Бæхтæ уаргъимæ кæм нæ цыдысты, галтæ сыфцæй кæм нæ
ластой, уыцы къæдзæхты æмæ æрхыты дур лæвæрдтой къухæй къухмæ, хъæдæрмæг хастой
се уæхсчытыл.

Аргъуан куынæуал бæззыд кусынмæ æмæ дзы Майрæмы кувæндон куы сарæзтой, уæд уый
фæстæ Зруджы арæзт æрцыдис ног аргъуан, Майрæмæй 150 метры хуссарæрдæмдæр,
уæлвæндаг, Хозиты лæгъз уæзæгыл, дон æмæ зæйæ тæссаг кæм нæу, ахæм бынаты. Йæ
систæ амад сты бынæттон къæйбын дурæй чъыримæ. Æддейæ дæр æмæ мидæгæй дæр йæ
къултæ сæрст сты чъырызмæстæй æмæ урс цагъд. Уымæн дæр Майрæмы хуызæн йæ дуар ис
хуссарварс сисы ныгуылæн хайы. Йæ пъолтæ, йæ дуар æмæ хæрдмæхуыд фæйнæг уыдысты
нæзыйæ. Йæ сæр уыд дыууæрдæм фæлдæхт æмæ хъуарийæ æмбæрзт. Йæ хурыскæсæн сисы ис
дыууæ нарæг æмæ дæргъæццон рудзынджы. Йæ ныгуылæн фарсимæ иугонд уыдис
дзæнгæрæгдзæгъдæн. Цы егъау дзæнгæрæг дзы ауыгъд уыд, уымæн йæ зæлланг хъуысти
Зруггомы æппæт хъæутæм дæр.

Аргъуаны алыварс амад ис дурæй быру. Советон хицауад хæхбæстæм ног цард куы
бахаста, уæд Зруджы цæрджытæ аргъуаныл фестырзæрдæ сты, æмæ йæ дуар æхгæдæй
баззад.

1923–1924 азты Терчы облæстæй æрвыст лæгтæ раппæрстой аргъуаны дзæнгæрæг,
ныппырх æй кодтой æмæ йæ аргъуаны зынаргъ дзаумæттимæ раластой Зругæй. Фæстæдæр
комбæсты цæрджытæ аргъуаны агъуыстæй пайда кæнын байдыдтой ахуырадон-культурон
æмæ хæдзарадон хъуыддæгтæн. Уыдис дзы куы скъола, куы хъæууон клуб, куы æмбалады
къæбиц.



https://os.wikipedia.org/wiki/%D0%97%D0%BD%D0%B0%D0%BC%D0%B5%D0%BD%D1%81%D0%BA

Знаменск у Уæрæсейы сахар Астраханы облæсты цæгаты. Цæрынц дзы 32,1 мин
адæймаджы. Сахар лæууы космодром Капустин Яры цур, ракетуадзджытæй бирæ дзы
цæрынц.

Сахары ис 4 астæуккаг скъолайы, 2 гимназы, Астраханы паддзахадон университеты
филиал.

Сахар мыхуыры сыфтæм æрбафтыд, 2009-æм азы 19 июлы стыр быцæу дзы куы æрцыди,
уæд. Быцæуы чи архайдта, уыдонæй иуæй-иу загътой, адæмты ’хсæн быцæу кæй уыди,
уый — бынæттон цæцæйнаг диаспорæйы æрыгæттæ, дам, уырыссаг спортсментимæ фæхыл
сты. Милицæйы кусджыты версимæ гæсгæ, дыууæ фыдгæнæг къорды уæнгтæ сæ хæдтулгæты
фæндагыл цæугæ кæрæдзийыл сæмбæлдысты æмæ уый фæдыл фæхыл сты.



https://os.wikipedia.org/wiki/%D0%97%D0%B0%D1%80

Зар (гуырдз. ძარი — [дзари]) у хъæу Хуссар Ирыстоны Цхинвалы районы. Æрбынат
кодта Цхинвалæй цæгат-ныгуылæнырдыгæй 8 километры æддæдæр æмæ баст у сахаримæ
автофæндаджы фæрцы. Хъæу дихгонд у фæндагæй дæууæ хайыл. Хæстæгдæр хъæутæ сты:
ныгуылæнырдыгæй — Рустау, хуссарырдыгæй — Додот, хуссар-скæсæнырдыгæй —
Дампъалет.

1992-æм азы 20 майы æрцыдис, историйы Зары трагедийæ чи баззад, уыцы трагикон
цау — гуырдзиаг фыдгæнджытæ фехстой, Зары фæндагыл автобусыл чи цыди, уыцы ирон
лигъдæтты. Фæмардысты 36 адæймаджы, уыдонимæ сывæллæттæ, сылгоймæгтæ æмæ ацæргæ
адæм.



https://os.wikipedia.org/wiki/%D0%97%D0%B0%D0%BE%D0%BA%D1%81%D0%BA%D0%B8%D0%B9%D1%8B_%D0%B0%D0%B4%D0%B2%D0%B5%D0%BD%D1%82%D0%B8%D1%81%D1%82%D0%BE%D0%BD_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Заокскийы адвентистон университет у æвдæм боны адвенистты уæлдæр ахуырдон
Уæрæсейы Федерацийы. Æрбынат кодта Тулæйы облæсты посёлок Заокскийы, Мæскуыйы
облæстимæ арæнмæ хæстæг. Уый у фыццаг протестантон уæлдæр ахуырдон Советон
Цæдисы территорийыл. Университеты бындур æрæвæрдæуыд Заокскийы дины академийы
базæйыл (байгом чындис 1987-æм азы; раздæр хаста Заокскийы дины семинары ном).
Академийы цур ма сарæзтæуыд Заокскийы райдайæн чырыстон скъола, ныртæккæ у
астæуккаг æппæтахуырадон чырыстон скъола.

2003-æм азы Академийы бындурыл байгом чындис Заокскийы чырыстон
экономикон-гуманитарон институт. Уыцы бындурыл ма кусы Еленæ Уайты фæллæйттæ
иртасæн центр, стæй, йæ сæргъы М.П. Кулаков кæмæн у, уыцы Библи тæлмац кæныны
институт. Академийы цур ма ис æртæ куыстуаты: хъæууонхæдзарадон хайад «Агро
Миттлайдер», дукани «Кедрон» æмæ, тротуарон плиткæ чи аразы, уыцы «Ева&А».

Университеты ис ахæм факультеттæ: музыкалон, теологион, экономикон æмæ
фæсарæйнаг (англисаг) æвзаджы факультет. Ис ма дзы доктор Миттлайдеры методмæ
гæсгæ зæхкуысты курсытæ. Университеты ахуыр у æргъыл; ис дзы разаууонмæ æмæ
фæсаууонмæ хайæдтæ.

Университеты сæйраг аргъуаны æрвылбон вæййы аргъауæнтæ. Разамынды рекомендацимæ
гæсгæ, уыдоны архаинаг сты студенттæ сеппæт. Ацы ахуырдоны æндæр хицæнгæнæн
миниуæг у уый, æмæ дзы студенттæн кæй бабар чындæуы, арæх йæ фидæны дæсныйадимæ
баст чи нæу, ахæм кусинæгтæ. Алы студент къуыри цалдæр сахаты хъуамæ хардз кæна
уыцы кусинæгтæ сæххæст кæнынæн.



https://os.wikipedia.org/wiki/%D0%95%D0%BD%D0%B8%D1%81%D0%B5%D0%B9

Енисей (эвенк. Ионесси «стыр дон», хак. Ким, тув. Улуг-Хем, нен. Енся’ ям’) —
Сыбыры цæугæдон, дунейы стырдæр дæттæй сæ иу. Бахауы Цæгатихон фурды Карæйы
денджызмæ. Йæ дæргъ у - 3487 км.

Йæ ныры ном ыл бафидар ис эвенкаг ныхас «Ионесси» — стыр дон, зæгъгæ. Сыбырæгтæ
ма йæ Енисей-Дада дæр фæхонынц.

Дунейы стырдæр дæттæй иу: Стыр æмæ Чысыл Енисейтæ кæм баиу вæййынц, урдыгæй у —
3487 км, Чысыл Енисейы гуырæнæй — 4287 км, Стыр Енисейы гуырæнæй та — 4123 км.
Донвæндаджы дæргъ: Идэр — Селенгæ — цад Байкал — Ангара — Енисей у 5075 км. Сæ
бассейнты фæзуæттæ абаргæйæ (2580 мин км²), Енисей ахсы 2-аг бынат Уæрæсейы
цæуæгæдæтты ’хсæн (Обы фæстæ) æмæ 7-æм бынат дунейы дæтты ’хсæн. Енисейы
бассейнæн характерон у цæхгæр ассиметриад: йæ рахизбыл у 5,6 хатт бæрзонддæр йæ
галиубыл фарсæй.



https://os.wikipedia.org/wiki/%D0%94%D1%8E%D0%BC%D0%B5%D0%B7%D0%B8%D0%BB%D1%8C,_%D0%96%D0%BE%D1%80%D0%B6

Жорж Дюмезиль (фр. Georges Dumézil; райгуырдис 1898 азы 4 мартъийы — амардис
1986 азы 11 октябры) уыдис францаг мифолог æмæ лингвист.

Дюмезиль ахуыр кодта Уæлдæр нормалон скъолайы Парижы. Йæ зондахастыл бандæвта
Антуан Мейейы зонадон хъуыдытæ. Йæ диссертацийы Жорж бацархайдта равдисын,
æнæмæлæт чи дæтты, уыцы бердзенаг амбрози æмæ индиаг амритæ равзæрдысты
праиндоевропæйаг уидагæй. Йæ ахæм хъуыдытæм академион æхсæнад фауæг ахаст кæй
бадардтой, уый тыххæй Дюмезиль 1925 азы ацыдис кусын Стамбулы университеты
ахуыргæнæгæй. Уым Жорж сцымыдис ис кавказаг æвзæгтæм, райдыдта ахуыр кæнын
убыхаг æвзаг. Уыцы хъуыддаджы йын æххуыс кодтой, XIX æнусы Туркмæ алидзджыты
байзæддæгтæй ма убыхагау цы стæм адæймæгтæ дзырдтой, уыдон. Ноджы ма Дюмезиль
иртæста ирон адæмы эпос, æмæ уым ссардта диссаг параллельтæ кельтаг таурæгътимæ.
1978-æм азы Дюмезилы равзæрстæуыд Францы академийы уæнгæй. 1984-æм азы
ахуыргонды схорзæхджын кодтой Чино дель Дукайы премийæ.

Дюмезиль æмæ йе скъолайы минæвæрттæ куыд зæгъынц, афтæмæй рагон индоевропæйаг
æхсæнад арæзт уыдис æртæфункцион фæлтæрæй: зонды куыстгæнджытæй (дзуарылæгтæ,
тæрхоны лæгтæ, арфæтæгæнджытæ, хингæнджытæ æмæ афтæ дарддæр), тыхы
куыстгæнджытæй (хæстон адæм æмæ æфсæддон разамонджытæ), æмæ хæдзарадон кусджытæй
(зæхкусджытæ, фосдарджытæ æмæ афтæ дарддæр). Ирон адæм дæр индоевропæйæгты иу
хай сты, æмæ уымæ гæсгæ ацы фæд ахуыргонд уыдта нарты кадджыты: ам æхсæнадон
фæлтæртæ ралæууыдысты мыггæгты хуызы — Алæгатæ, Æхсæртæггатæ æмæ Борæтæ.
Дюмезилы хъуыдымæ гæсгæ, рагон индоевропæйæгтæм зæдтæ æмæ дауджыты дуне арæзт
уыдис æнгæс модельмæ гæсгæ. Цæвиттон, рагон ромæгтæн сæ сæйраг хуыцæуттæй
Юпитер, Марс æмæ Квирин æххæст кодтой уыцы æртæ функцийæ фæйнæ иуы, ома Юпитер —
фыццаг (зонды) функци, Марс— дыккаг (ома тыхы) функци, æмæ Квирин та — æртыккаг.
Рагон индийæгтæм — Митрæ (кæнæ Варунæ), Индрæ æмæ дыууæ Насатьяйы, рагон
славяйнæгтæм — Свантовит, Перун æмæ Велес æмæ афтæ дарддæр.



https://os.wikipedia.org/wiki/%D0%94%D1%83%D0%B4%D0%B3%C3%A6

Дудгæ кæнæ хъыцъы, дыгуронау дзодзæги (лат. Lepidium sativum; уырыс.
Кресс-салат) у цæхæрадоны популярон зайæгой, йæ сыфты бон у хæрдмæ метры фылдæр
æрзайын. Ацы хæрзад кæрдæг уарзон у алы кары адæймагæн дæр, бирæ культурæты
Европæ æмæ Азийы. Базарты тæрхæджытæй дæр уымæн нæ цух кæны сæрдæй-зымæгæй.
Хæрынмæ у фæлмæн, донджын. Хæрынц æй салаттимæ, бафтауынц æй дзидза æмæ кæсаджы
алыхуызон хæринæгтыл.

Адæмон хосгæнджытæ дудгæйæ пайда кæнынц цинга æмæ туджы низты ныхмæ. Дзæбæх дзы
кæнынц сывæллæтты низтæ золотухæ, диатез, хæлмæгтæ. Хæфгæнæг хъæдгæмттæн дзы
аразынц сæрдгæ хос царвимæ.



https://os.wikipedia.org/wiki/%D0%94%D0%BE%D0%B2%D0%BB%D0%B0%D1%82%D0%BE%D0%B2,_%D0%A1%D0%B5%D1%80%D0%B3%D0%B5%D0%B9_%D0%94%D0%BE%D0%BD%D0%B0%D1%82%D1%8B_%D1%84%D1%8B%D1%80%D1%82

Довла́тов Серге́й Дона́ты фырт (паспорты — Довла́тов-Ме́чик; 1941-æм азы 3
сентябры, Уфа, ССРЦ — 1990-æм азы 24 августы, Нью-Йорк, АИШ) — уырыссаг фыссæг
æмæ журналист.

1944-æм азæй царди уæды Ленинграды. 1959-æм азы бахауд финнаг æвзаджы хайадмæ
Ленинграды паддзахадон университеты филологон факультетмæ æмæ дзы дыууæ ’мæ
’рдæг азы фæцахуыр кодта. Хъæрмтты уыди ленинградаг поэттимæ Евгений Рейнимæ,
Анатолий Найманимæ, Иосиф Бродский æмæ фыссæг Сергей Вольфимæ, нывгæнæг
Александр Неждановимæ. Университетæй хыгъдист æрцыд йе ’нæнтыстынады тыххæй.

Стæй æртæ азы армийы, мидæфсæдты, срæстмæгæнæн колонийы хъаккæнады Республикæ
Комийы (посёлок Чиньяворык). Бродскийы мысинæгтæм гæсгæ, Довлатов æфсадæй æрцыди
«куыд Толстой Хъырымæй, уацмысты тыхтонимæ æмæ цæйдæр уыргъуыйау бакастимæ».

Сергей та бахауд ЛПУ-йы журналистикæйы факультетмæ, куыста Ленинграды науамайæн
институты студентон бирæтиражон "За кадры верфям"-ы, фысста радзырдтæ. Хуындæуыд
группæ "Горожане"-мæ, Марамзин, Ефимов, Вахтин æмæ Губины бындурамад. Верæ
Пановайы литературон нымæрдарæй дæр куыста.

1972-æм азы сентябрæй 1975-мæ царди Эстонийы. Цалынмæ Таллины пропискæ нæ
райста, уæдмæ иу-дууæ мæйы куыста агдоны æртгуызæй, афтæмæй ма газет "Советтон
Эстони"-йы нæштатон корреспондент дæр уыди. Фæстæдæр æй, Эстойнаг денджызон
науадæй мыхуыргонд газет "Эстонийы наудзог"-мæ айстон кусынмæ æмæ дзы бæрнон
нымæрдары бынаты бадт. Уыдис нæштатон æмвæллойæг горæты газет "Изæрыгон
Таллин"-ы. 1972 азы, сæрды, газет "Советтон Эстони"-мæ куыстмæ ист æрцыд
информацийы хайадмæ. Йæ "Компромисс"-чиныгмæ цы радзырдты бацыдысты, уыдоны
Довлатов йæ журналистикон практикæйы хабæрттæ кæны, "Советтон Эстонийы"
корреспондент уæвгæйæ, æмæ ма зæгъы редакцийы куыстыл, йæ коллегæ-журналистты
царды тыххæй. Йæ фыццаг чиныг "Пять углов"-ы набор ын чиныгуадзæн "Ээсти
Раамат"-ы бабын кодтой Эстонийы КГБйы бардзырдмæ гæсгæ.

1978-æм азы, æвластъы фыдахасты тыххæй æд бинонтæ Америкæмæ алыгъдысты, æмæ
æрцардысты Форест-Хилз районы, Нью-Йорчы, кæм сси сæйраг редактор æрвылкъуыри
газет "Ног америкæйæджы". Йæ редколлегийы уæнгтæ уыдысты Бориc Меттер, Александр
Генис, Пётр Вайль, балетон æмæ театралон нывисæг Нина Аловерт, поэт æмæ эссеист
Григорий Рыскин æмæ æнд. Газет тагъд сси популярон эмигрантты ’хсæн. Иу иннæйы
фæдыл цыдысты йæ прозæйы чингуытæ. 1980-ты æмбистæм ын стыр чиныгкæсон æнтыстытæ
бафтыд йæ къухмæ, мыхуырдæуыд престижон журнæлтты «Партизан Ревью» æмæ «The New
Yorker».

Эмиграцийы 12 азмæ йын рацыди дыууæдæс чиныджы АИШ æмæ Европæйы. ССРЦ-ы йæ
самиздатæй зыдтой æмæ ма Радио "Свобода"-йы авторон алæвæрдæй.

Сергей Довлатов амарди 1990 азы 24 августы Нью-Йорчы, зæрдæйы хъуагадæй. Ныгæд у
Нью-Йорчы район Квинсы, дзуттаг уæлмæрд "Маунт Хеброн"-ы цы сомихаг хай ис, ум.



https://os.wikipedia.org/wiki/%D0%94%D0%BE%D0%B1%D1%80%D0%B8%D1%87%D1%8B_%D0%BE%D0%B1%D0%BB%C3%A6%D1%81%D1%82

Добричы облæст (болг. Област Добрич) у Болгарийы Цæгат-Скæсæйнаг регионы облæст,
йæ сæйраг сахар у Добрич (раздæры Толбухин).

Облæсты скæсæйнаг арæн у Сау денджызы былгæрон, цæгаты æмарæн у Румыниимæ,
хуссары — Варнæйы æмæ Шумены облæстытимæ, ныгуылæны та — Силистрæйы облæстимæ.

Добричы облæсты ис бирæ бæзнаг зæххытæ, уый тыххæй дзы, Болгарийы æндæр
облæстытимæ абаргæйæ, зæххы куыст размæцыд у. Уæлдайдæр бирæ дзы мæнæу æмæ æндæр
хоры культурæтæ садзынц (базылд зæххы 54,7%), стæй зетиджын культурæтæ дæр
(29%).

Облæсты индустрийы сæйраг нысан у хъæууон хæдзарады продукттæ бакусын: бынæттон
куыройтæн æрвылбон уадзæн ис 200 тонны ссад, æппæт бæстæйы макъаронтæй 35%
уадзынц Добричы облæсты. Ис дзы æхсыры куыстуæттæ дæр, кæнынц цыхт, туаг æхсыр,
нæлхæ æмæ æндæр æхсыры продукттæ. Облæсты ис Болгарийы стырдæр маргъдарæн
фабрикæ.

Облæсты траспорты бастдзинадæн стыр ахъаз у порт Балчик, стæй та сыхаг
облæстыты: Варнæйы стыр денджызон порт, Силистрæйы Дунайы порт. Варнæйы
æхсæнадæмон аэропорт у Добричæй 47 километры. Облæсты зæххыл мидæг Болгарийæ
Румынимæ цæуы æфсæнвæндаг. Автомобилон фæндаг E-87 бæтты арæнгæсты пост
Дуранкулак румынаг-болгайраг арæныл арæнгæсты пост Малко-Тырновоимæ
(болгайраг-туркаг арæн Бургасы облæсты хуссары).



https://os.wikipedia.org/wiki/%D0%94%D0%B8%D0%B0%D1%81,_%D0%90%D0%B4%D0%BE%D0%BB%D1%8C%D1%84%D0%BE

Адольфо Диас (исп. Adolfo Díaz; райгуырдис 1875 кæнæ 1877-æм азы Коста-Рикæйы —
амардис 1964-æм азы Коста-Рикæйы сахар Сан-Хосейы) уыд Никарагуæйы 54-æм æмæ
61-æм президент — 1911 азы 9 майæй 1917 азы 1 январы онг æмæ 1926 азы 14 ноябрæй
1929 азы 1 январы онг. Кусын райдыдта куыд АИШ-ы компани «La Luz y Los Angeles
Mining Company»-йы нымæрдар. Уыцы компани Никарагуæйы скæсæны къахта сыгъзæрин.

Куыд АИШ-ы компанийы нымæрдар, уый, АИШ-ы интерестæй, баххуыс кодта либералон
президент Хосе Сантос Селайæ раппарынæн. Селайæ АИШ-æн тынг æнæуынон фæци, Япон
æмæ Германæн Никарагуæйы каналы саразыны пъан куы разæвардта, уæд.

Диас президент куы сси, уæд æй бахъуыди пайда кæнын АИШ-ы денджызон фистæгæфсады
æххуысæй Бенхамин Селедоны либералон сыстады ныхмæ. Диасы хицауады
хъахъхъæнынады министр Луис Менæ дæр растджыты фарсмæ рацыд. АИШ-ы денджызон
фистæгæфсад 1912 азы октябры растджыты балты ныссæста, Бенхамин Селедон та
фехстæуыд. Уыцы цауæй 70 фæстæмæ сандинисттæ радтой Селедонæн «сæрибары
сæрвæлтау хъизæмаргæнæг» æмæ «национ хъæбатыры» ном.

Америкаг æфсæддонтæ уыцы рæстæгæй фæстæмæ Никарагуæйы баззадысты дæс азмæ,
бынæттон цæрджыты тынг тыхсын кодтой. Уыцы æххуысæн Диас афтæ бузныг уыди æмæ
1914 азы бафыста Брайан-Чаморройы бадзырд — уымæ гæсгæ АИШ æнустæм райста
Никарагуæйы зæххыл дыууæ фурды ’хсæн канал аразыны эксклюзивон бар, стæй
кæмфæндыдæр йæ æфсæддон базæтæ аразыны бар. Уыцы бадзырд АИШ-ы дæр схуыдтой
стигъаг æмæ хынджылæггæнæг. Йæ президентон æмгъуыд куы фæци, Диас цалдæр азы
дæргъы АИШ-цы царди.

1926 азы уый раздæхти Никарагуæмæ æмæ та ногæй сси президент. Ног либералон
сыстад афтæ тынг фæрæстмæ æмæ гыццыл ма баззæд Манагуæ ныддарынæн. Фæлæ АИШ-ы
къухы бафтыд быцæуы фæрстæ бадзурын кæнын. Уæд либералон командæгæнджытæй иу,
Аугусто Сандино, ахæм бадзырдыл не сразы æмæ сыстад адарддæр кæнынмæ расидти.
Сандино æнтыстджынæй тох кодта хицауады æфсад æмæ АИШ-ы денджызон фистæгæфсады
ныхмæ, дæрæн кодта америкаг компаниты мулк, уымæй бирæ азты дæргъы нымад уыдис
Никарагуæ æмæ æнæхъæн Карибы регионы хъæбатыр.

Диас та, йæ дыккаг æмгъуыд куы фæцис, уæд сызгъæрин къахыныл-иу чысыл
ацархайдта, стæй ацыдис АИШ-ы цæрынмæ. Царди Нью-Йорчы, Майамийы æмæ Ног
Орлеаны, стæй ралыгъдис Коста-Рикæмæ, æмæ уым амардис 1964-æм азы.



https://os.wikipedia.org/wiki/%D0%94%D0%B7%D0%B0%D0%B1%D0%BE%D0%BB%D0%B0%D1%82%D1%8B_%D0%A5%D0%B0%D0%B7%D0%B1%D0%B8

Дзаболаты Дударыхъойы фырт Хазби (1931-æм азы 16 апрелы, Цæгат Ирыстоны Алагиры
районы Ногхъæу — амардис 1969-æм азы 28 январы) уыдис ирон поэт.

Каст фæцис йæ райгуырæн хъæуы астæуккаг скъола. 1951–1954 азты службæ кодта
Советон Æфсады, демобилизацийы фæстæ 1956-æм азы онг куыста геологон-сгарæн
къорды Садоны, 1956-æм азæй 1960-æм азы онг та уыдис Буроны æрзæткъахæны шахтёр.

1960-æм азы Дзаболы-фырт бацыдис Горькийы номыл Литературон институтмæ. Каст æй
фæцис 1965-æм азы.

Поэты уацмысты фыццаг æмбырдгонд «Хæс» рацыдис 1960-æм азы. Дзаболаты Хазби
литературæмæ куы æрбацыдис, уæдмæ йæм уыдис уæнгдыхæй фæллойгæнæджы стыр
фæлтæрддзинад, æмæ уымæн йæ фыццаг чиныджы стыр бынат бацахста фæллойы темæ,
æрзæткъахджытæ æмæ геологты куыст. Йæ дыккаг æмбырдгонд «Артдзæст» рацыдис
1963-æм азы. Йæ чиныджы сæйраг мотивтæ сты адæймаджы уды сыгъдæгдзинад, уарзт,
хæс. 1967-æм азы мыхуырæй рацыдис поэты ног чиныг «Къахуынæр».



https://os.wikipedia.org/wiki/%D0%94%D0%B7%C3%A6%D1%83%D0%B4%D0%B6%D1%8B%D1%85%D1%8A%C3%A6%D1%83%D1%8B_%C3%A6%D1%84%D1%81%C3%A6%D0%BD%D0%B2%C3%A6%D0%BD%D0%B4%D0%B0%D0%B3

Дзæуджыхъæуы æфсæнвæндаг (уырыс. Владикавказская железная дорога) уыди
æнæпаддзахадон æфсæнвæндаг, кæцыйы фылдæр хай ныртæккæ у Цæгат Кавказы
æфсæнвæндаджы сконды. Æфсæнвæндаг аразтой 1888-æм азæй 1918-æм азы онг (фæстæдæр
йæ ном ын раивтой).

Дзæуджыхъæуы æфсæнвæндаг сбаста Ростов-Доныл æмæ Владикавказ (Дзæуджыхъæу),
фæстæдæр уый бахæццæ Петровскмæ (Махачкала), Стъараполмæ, Царицынмæ (Волгоград).
Уыцы егъау æфсæнвæндагон системæйы дæргъ уыди 2511 км (1913-æм азы), уыимæ
дывæндагон фадгуытæ — 684 км, куыстой дзы 795 паровозы, 19 525 товарон вагоны
æмæ 827 пассажирон вагоны. Æфсæнвæндаджы сконды цы цыппар стыр æрмадзы куыстой,
уыдон ныр дæр кусынц — уыдонæй иу у Дзæуджыхъæуы вагæттæ цалцæггæнæн завод.

Фæндагыл нефты гуырæнтæ кæй уыдысты, уый тыххæй Дзæуджыхъæуы æфсæнвæндагыл
дурæвзалыйы бæсты паровозты артагæн нефт судзын байдыдтой.

1918-æм азы сентябры Дзæуджыхъæуы æфсæнвæндаг æрцыди национализацигонд æмæ фæци
Бастдзинады адæмон комиссарады дæлбар. Уыцы историон æфсæнвæндаджы хæххытæ
ныртæккæ сты Цæгат Кавказы æфсæнвæндаджы æмæ, цæгаты, — Волгæйы цур
æфсæнвæндаджы хай.



https://os.wikipedia.org/wiki/%D0%94%D0%B6%D1%83%D1%81%D1%81%D0%BE%D0%B9%D1%82%D1%8B_%D0%9D%D0%B0%D1%84%D0%B8

Джусойты Григорийы фырт Нафи́ (райгуырдис 1925-æм азы 27 февралы Хæрдысæры) у
ирон фыссæг, филологон зонæдты доктор. Цæры Цхинвалы, 50 азæй фылдæр кусы
Зонад-иртасæн институты.

Джусойты Нафи райгуырдис 1925-æм азы 27 февралы Къуыдаргомы, хъæу Хæрдысæры ныры
Дзауы районы.

Райдиан скъола каст фæцис хъæу Кæсагджыны, астæуккаг скъола та – Кировы 1941 азы
20 июны.

1941 азы 22 июны райдыдта Фыдыбæстæйы Стыр хæст. Джусойты Нафи ацыд барвæндæй
Сырх Æфсадмæ иу мæйы фæстæ – 24 июлы.

Советон Æфсады рæнхъытæй демобилизацигонд æрцыдис 1945 азы ноябры кæрон. 1945
азы 25 декабры куысын райдыдта Хуссар Ирыстоны Компартийы Обкоммæ кадрты куысты
фæдыл инструкторæй. Фæкуыста дзы 1947 азы мартъийы мæймæ, стæй нысангонд æрцыд
облæсты газет «Коммунист»-ы цензорæй æмæ дзы аззади растдæр дыууæ азы, стæй йæ
сфидар кодтой Гуырдзыстоны ССР Компартийы газет «Заря Востока»-йы сæрмагонд
уацхæссæгæй Хуссар Ирыстоны. Ам фæкуыста 1949 азы ноябрмæ, уый фæстæ райдыдта
ахуыр кæнын ССРЦ Зонадон Академийы Уырыссаг литературæйы институты (Пушкины
хæдзары) аспирантурæйы. Каст æй фæци 1953 азы декабры. Бахъахъхъæдта кандидатон
диссертаци (темæ: «Проблема Кавказа в русской литературе и в творчестве К.
Хетагурова») 1953 азы ноябры æмæ фæстæмæ æрыздæхт йæ райгуырæн бæстæ - Хуссар
Ирыстонмæ. 1954 азы 15 февралы йæ саккаг кодтой Хуссар Ирыстоны Зонад-Иртасæн
институты ирон фольклор æмæ литературæйы хайады сæргълæууæгæй, æмæ уæдæй абонмæ
кусы уыцы бынаты.

1968 азы декабры Джусойты Нафи бахъахъхъæдта докторы диссертации («История
осетинской литературы дореволюционного периода») Мæскуыйы Максим Горькийы номыл
дунеон литературæйы институты. 1988 азы æвзæрст æрцыдис Гуырдзыстоны Зонæдты
Академийы уæнг–уацхæссæгæй, фæлæ 1990 азы рацыдис уыцы Академийæ, Гуырдзыстон
гæрзифтонг фыдгæнджыты Хуссар Ирыстонмæ бырсыныл кæй ардыдта, уый тыххæй.

Джусойты Нафи у ССРЦ-ы фысджыты Цæдисы уæнг 1955 азæй, Литературон критикты
дунеон Ассоциацийы (МАЛК) уæнг 1970 азæй, Хетæгкаты Къостайы номыл паддзахадон
премийы лауреат 1978 азæй æмæ Цæгат Ирыстоны-Аланийы Республикæйы адæмон фыссæг
1995 азæй. 1984 азы йын йæ литературон сфæлдыстады тыххæй лæвæрд æрцыдис «Кады
нысаны» орден.

Нафи бирæ фæкуыста аивадон тæлмацы хъуыддаджы. Йæ тæлмацтæ мыхуырæй цыдысты ирон
периодикæйы æмæ хицæн чингуытæй дæр: Пушкины роман «Евгений Онегин», Тютчевы
æмдзæвгæтæ, А. Сурковы стихтæ, Туманяны, Д. Гулиайы æмæ Кулиев Хъайсыны
æмдзæвгæты чингуытæ.

Нафийæн йæхи уацмыстæ дæр ивд цыдысты бирæ адæмты æвзæгтæм. Уырыссагау йын рацыд
цыппар чиныджы, гуырдзиагау – æртæ, украинагау – дыууæ, иу – польшæйагау, иу та
хъазахаг æвзагыл.

Бирæ уацмыстæ раивта Нафи ирон театрæн: Шекспиры трагедитæ – «Макбет», «Юлий
Цезарь», «Укрощение строптивой», Шиллеры «Мария Стюарт», Ибсены «Пьер Гюнт»,
Софоклы «Царь Эдип» æмæ «Антигона», Толстойы «Удæгасæй мард», Чеховы «Дядя
Ваня», Мустай Каримы «В ночь лунного затмения», Марцини Кивичусы «Миндаугас» æмæ
æндæртæ.

Абоны бон Джусойты Нафи цæры æмæ кусы Цхинвалы, Хуссар Ирыстоны. 2005 аз Нафийы
80-азон юбилей цытджын æгъдауæй сбæрæг чындис Цхинвалы.

2005-æм азы 21 октябры Джусойты Нафи фыццаг хатт базонгæ ис ирон Википедиимæ æмæ
баххуыс кодта энциклопедийыл архайджытæн йæ мидисджын фиппаинæгтæй.



https://os.wikipedia.org/wiki/%D0%94%D0%B6%D1%83%D1%81%D0%BE%D0%B9%D1%82%D1%8B_%D0%9D%D0%B0%D1%84%D0%B8

Джусойты Григорийы фырт Нафи́ (райгуырдис 1925-æм азы 27 февралы Хæрдысæры) у
ирон фыссæг, филологон зонæдты доктор. Цæры Цхинвалы, 50 азæй фылдæр кусы
Зонад-иртасæн институты.

Джусойты Нафи райгуырдис 1925-æм азы 27 февралы Къуыдаргомы, хъæу Хæрдысæры ныры
Дзауы районы.

Райдиан скъола каст фæцис хъæу Кæсагджыны, астæуккаг скъола та – Кировы 1941 азы
20 июны.

1941 азы 22 июны райдыдта Фыдыбæстæйы Стыр хæст. Джусойты Нафи ацыд барвæндæй
Сырх Æфсадмæ иу мæйы фæстæ – 24 июлы.

Советон Æфсады рæнхъытæй демобилизацигонд æрцыдис 1945 азы ноябры кæрон. 1945
азы 25 декабры куысын райдыдта Хуссар Ирыстоны Компартийы Обкоммæ кадрты куысты
фæдыл инструкторæй. Фæкуыста дзы 1947 азы мартъийы мæймæ, стæй нысангонд æрцыд
облæсты газет «Коммунист»-ы цензорæй æмæ дзы аззади растдæр дыууæ азы, стæй йæ
сфидар кодтой Гуырдзыстоны ССР Компартийы газет «Заря Востока»-йы сæрмагонд
уацхæссæгæй Хуссар Ирыстоны. Ам фæкуыста 1949 азы ноябрмæ, уый фæстæ райдыдта
ахуыр кæнын ССРЦ Зонадон Академийы Уырыссаг литературæйы институты (Пушкины
хæдзары) аспирантурæйы. Каст æй фæци 1953 азы декабры. Бахъахъхъæдта кандидатон
диссертаци (темæ: «Проблема Кавказа в русской литературе и в творчестве К.
Хетагурова») 1953 азы ноябры æмæ фæстæмæ æрыздæхт йæ райгуырæн бæстæ - Хуссар
Ирыстонмæ. 1954 азы 15 февралы йæ саккаг кодтой Хуссар Ирыстоны Зонад-Иртасæн
институты ирон фольклор æмæ литературæйы хайады сæргълæууæгæй, æмæ уæдæй абонмæ
кусы уыцы бынаты.

1968 азы декабры Джусойты Нафи бахъахъхъæдта докторы диссертации («История
осетинской литературы дореволюционного периода») Мæскуыйы Максим Горькийы номыл
дунеон литературæйы институты. 1988 азы æвзæрст æрцыдис Гуырдзыстоны Зонæдты
Академийы уæнг–уацхæссæгæй, фæлæ 1990 азы рацыдис уыцы Академийæ, Гуырдзыстон
гæрзифтонг фыдгæнджыты Хуссар Ирыстонмæ бырсыныл кæй ардыдта, уый тыххæй.

Джусойты Нафи у ССРЦ-ы фысджыты Цæдисы уæнг 1955 азæй, Литературон критикты
дунеон Ассоциацийы (МАЛК) уæнг 1970 азæй, Хетæгкаты Къостайы номыл паддзахадон
премийы лауреат 1978 азæй æмæ Цæгат Ирыстоны-Аланийы Республикæйы адæмон фыссæг
1995 азæй. 1984 азы йын йæ литературон сфæлдыстады тыххæй лæвæрд æрцыдис «Кады
нысаны» орден.

Нафи бирæ фæкуыста аивадон тæлмацы хъуыддаджы. Йæ тæлмацтæ мыхуырæй цыдысты ирон
периодикæйы æмæ хицæн чингуытæй дæр: Пушкины роман «Евгений Онегин», Тютчевы
æмдзæвгæтæ, А. Сурковы стихтæ, Туманяны, Д. Гулиайы æмæ Кулиев Хъайсыны
æмдзæвгæты чингуытæ.

Нафийæн йæхи уацмыстæ дæр ивд цыдысты бирæ адæмты æвзæгтæм. Уырыссагау йын рацыд
цыппар чиныджы, гуырдзиагау – æртæ, украинагау – дыууæ, иу – польшæйагау, иу та
хъазахаг æвзагыл.

Бирæ уацмыстæ раивта Нафи ирон театрæн: Шекспиры трагедитæ – «Макбет», «Юлий
Цезарь», «Укрощение строптивой», Шиллеры «Мария Стюарт», Ибсены «Пьер Гюнт»,
Софоклы «Царь Эдип» æмæ «Антигона», Толстойы «Удæгасæй мард», Чеховы «Дядя
Ваня», Мустай Каримы «В ночь лунного затмения», Марцини Кивичусы «Миндаугас» æмæ
æндæртæ.

Абоны бон Джусойты Нафи цæры æмæ кусы Цхинвалы, Хуссар Ирыстоны. 2005 аз Нафийы
80-азон юбилей цытджын æгъдауæй сбæрæг чындис Цхинвалы.

2005-æм азы 21 октябры Джусойты Нафи фыццаг хатт базонгæ ис ирон Википедиимæ æмæ
баххуыс кодта энциклопедийыл архайджытæн йæ мидисджын фиппаинæгтæй.



https://os.wikipedia.org/wiki/%D0%94%D0%B6%D0%B0%D0%B2%D0%B8

Джави у сæрмагондæй ивд араббаг алфавит, кæцыйæ пайда кæнынц малайаг æвзагыл
фыссынæн. Джави у Брунейы официалон фыссынæдтæй иу, стæй дзы пайда кæнынц, дины
тыххæй куы фыссынц, Индонези, Малайзи, Филиппины æмæ Сингапуры.

Алфавит джави малайаг дунейы рагонæй зындгонд у. Ныгуылæнæй пысылмон дин куы
парахат кодта, уæд джавийы фыссынад дæр йемæ. Алфавиты мидæг ис араббаг æмæ
персиаг дамгъæтæ, стæй сæрмагонд джавийы нысæнттæ дæр — малайаг мыртæ нысан
кæнынмæ.

Рагондæр джавийыл фыст тексттæ сты 1303-æм азæй датæгонд (702 аз пысылмон
къалиндармæ гæсгæ), нырыккон латинаг фыссынад та малайæгтæн фæзынди æрмæст XIX
æнусы.



https://os.wikipedia.org/wiki/%D0%93%D0%BE%D1%80%D0%B3%D0%B0%D0%BD

Горган кæнæ Гиркани (перс. گرگان «Бирæгъы зæхх») у сахар Ираны, стæй провинци
Голестаны административон центр. Горган æрбынат кодта бæстæйы цæгаты, Къаспы
денджызы былгæрон. Уый æмæ Тæхраны æхсæн ис 400 км æввахс. Цæрджыты нымæц — 241
177 адæймаджы (2005).

Рагзаманты сахар зындгонд уыди куыд Гиркани кæнæ Хиркана; фæстæдæр хуынди
Астрабад кæнæ Астерабад (суанг 1937-æм азы онг). Стæй ма йын уыди ном Тапаристан
(кæнæ Табаристан).

1384-æм азы дæрæнгонд æрцыд Тамерланæй, фæстæдæр — XVII æнусы хъæздыг цард
кодта, фæлæ XVIII æнусы йæ хъæздыгад фæкъахыр. Уæрæсеимæ базар кæныны фæрцы
сахары уавæр райдыдта хуыздæр кæнын. Астрабады порт æрбынат кодта сахаргонд
Гязы.



https://os.wikipedia.org/wiki/%D0%93%D0%BE%D0%BB%D0%BE%D1%82%D1%8B_%D0%92%D0%BB%D0%B0%D0%B4%D0%B8%D0%BC%D0%B8%D1%80

Голоты Естъайы фырт Владимир (райгуырдис 1910 азы, Салбиеры — амардис 1975 азы
25 майы) уыдис зындгонд ирон фыссæг-публицист.

Владимир райгуырдис 1910 азы Ленингоры районы хæххон хъæу Салбиеры мæгуыр
зæхкусæг хæдзары. Йæ фыд Естъа амардис 1916 азы.

1924 азы газет «Хурзæрин» мыхуырæй цæуын куы райдыдта, уæд хъæууон зæрдæргъæвд
лæппу газетмæ фыссын райдыдта уацтæ.

1927 азы Голоты Владимир ахуыр кæнынмæ бацыдис Цхинвалы ахуыргæнджыты дыууæазон
курсытæм. Каст сæ фæцис æнтыстджынæй æмæ кусын райдыдта йæ райгуырæн хъæуы
ахуыргæнæгæй. Уыцы иу рæстæджы уацтæ фыста Мæскуыйы «Крестьянская газета»-мæ. Йæ
уацтæ афтæ цымыдисон уыдысты æмæ йæ уайтагъд газеты редакции йæхимæ ахуыдта
кусынмæ. Уыцы рæстæджы Владимир ахырмæ бацыдис журналисты уæлдæр скъоламæ.

«Крестьянская газета»-йы кусгæйæ, базонгæ ис стыр пролетарон фыссæг Максим
Горькийимæ. Уый йын йæ фыццаг радзырд «Хиисад» ныммыхуыр кодта журнал «Наши
достижения»-йы.

1935 азы журналистты уæлдæр скъола каст куы фæцис, уæд æрыздæхтис йæ райгуырæн
Ирыстонмæ. Уæдæй йæ амæлæты бонмæ куыста прессæйы. Къорд азты дæргъы уыдис газет
«Коммунист»-ы бæрнон редактор. Рауагъдады директор. Радиоралæвæрды хистæр.
Журнал «Фидиуæджы» редколлегийы уæнг. Голойы-фырт уыдис йе схъомылгæнæг партийы
æнувыд салдат 1939 азæй фæстæмæ. Æвæстиатæй кусынмæ цыдис, парти йæ кæдæм
æрвыста, уырдæм. Цалдæр азы фæкуыста Дзауы районон газет «Дзау»-ы редакторæй.

Голоты Владимир бæрнон бынæтты архайгæйæ уый æмрæстæджы кодта ахадæн
сфæлдыстадон куыст дæр. Фыста радзырдтæ, уацаутæ, аивадон очерктæ, публицистикон
уацтæ. Активонæй архайдта куыд Хуссар Ирыстоны, афтæ Цæгат Ирыстоны дæр.



https://os.wikipedia.org/wiki/%D0%93%D0%BE%D0%B4%D0%BE,_%D0%90%D0%BD%D1%82%D1%83%D0%B0%D0%BD

Антуан Годо (фр. Antoine Godeau) (райгуырдис 1605 азы 24 сентябры, Дрё — амардис
1672 азы 21 апрелы, Ванс) уыдис францаг поэт æмæ дины кусæг, уыдис Францаг
академийы фыццаг уæнгтæй иу.

Францаг æвзаджы дзырдуатыл куыстыты уæлдай Годо фыста галантон æмдзæвгæтæ.
Конрары æмбал æмæ тугхæстæг уæвгæйæ, уый арæх-иу бауайаг уыд, популярон кæм
уыдис, уыцы Рамбуйейы салонмæ. Уым ын радтой фæсном «Nain de Julie» (Юлияйы
карлик). 1636-æм азы Ришельё йæ снысан кодта Грасы епископæй, æмæ уæдæй фæстæмæ
мадригалты бæсты фыссын райдыдта псаломтæ.

Годо æгас ма уыдис, афтæ йæ ном уыдис хъуыстгонд, фæлæ францаг литературæйы
манерджын салонон поэзийы культ куы фæцис, уæд йе сфæлдыстады популярондзинад
бамынæг ис. Ныртæккæ йæ æмдзæвгæтæ цымыдисаг сты æрмæст литературæйы историктæн.
Годо æмæ йе ’мсис æмбæлтты стилыл арæхстджынæй фæхудтис цыргъзонд Сент-Эвремон
йæ уацмыс «Академистты комеди»-йы.



https://os.wikipedia.org/wiki/%D0%93%D0%B8%D1%82%D0%BB%D0%B5%D1%80%2C_%D0%90%D0%B4%D0%BE%D0%BB%D1%8C%D1%84

Адольф Гитлер (нем. Adolf Hitler, 1889-æм азы 20 апрелы, Брайнау-ам-Инн,
Австро-Венгри — 1945-æм азы 30 апрелы, Берлин, Герман) уыд Германы æфсады хицау,
Æртыккаг Рейхы фюрер. Уый райгуырди 1889 азы 20 апрелы, цæугæдон Инны бæлгæрон,
чи æрбынат кодта, уыцы гыццыл сахар Браунауы. Сахар ис Австри æмæ Германы ’хсæн
арæныл.

Йæ фыд уыд Австрийы таможнæйы кусæг Алоис Шикльгрубер (Alois Schicklgruber), йæ
мад та зæхкусæджы чызг Кларæ Пёльцль (Klara Pölzl).

Гитлеры фыдæлты тыххæй бирæ информаци нæй. Йæ фыдыфыд Иоганн Георг Гитлер
базонгæ ис зæхкусæджы чызгимæ. Йæ ном уыд Анна Мария Шикльгрубер æмæ куыста
экономкæйæ Грацы. 1837 азы Аннæйæн райгуырдис Гитлеры фыд Алоис. Алоис хаста
мыггаг Шикльгрубер 1876 азы онг, цалынмæ йæ официалон æгъдауæй нæ раивта
Гитлерыл, уый тыххæй æмæ рахъомыл ис йæ фыдыфсымæр Иоганн Непомук Гитлеры
хæдзары. Кларæ Пёльцль уыд Алоисæн йе ’ртыккаг ус, йæ лæгæй уыдис æртæ æмæ ссæдз
азы кæстæр, æмæ ныййардта йын фондз сывæллоны, уыдонæй сырæзыди æрмæст дыууæ —
Адольф æмæ йæ кæстæр хо Паулæ.

1895 азы Гитлерыл æхсæз азы куы цыдис, уæд бацыдис адæмон скъоламæ Фишльхамы
сахары. 1897 азы фæстæ йæ мад æй арвыста Ламбахмæ бенедиктон моладзадоны
скъоламæ. Фæлæ йæ уырдыгæй рацух кодтой. Уый фæстæ бинонтимæ ацыдысты
Леондингмæ, Линцы сахаргæронмæ. Уым 1900–1904 æзты Гитлер цыдис реалон скъоламæ
Линцы, 1904-1905 æзты — Штейры. Гитлерыл æхсæрдæс азы куы цыдис уæд скъола
ныууагъта.

1907 азы Гитлер ацыд Венæмæ, фæлæ бацæуæн экзаментыл Венæйы аивады академимæ
фæкъуыхцы ис.

1914 азы хæст куы райдыдта Гитлер балæвæрдта курдиат Баварийы паддзахмæ цæмæй йæ
бахæссой æфсады хыгъдмæ. Æмæ йæ арвыстой 16-æм Баварийы фистæгæфсæддон полкъмæ.
Райдианы уыдис санитар, уый фæстæ æнæхъæн хæсты дæргъы куыста бастдзинады
къабазы. Дыууæ хатты уыди цæф.

1914-æм азы декабры райста йæ фыццаг хæрзиуæг — Дыккаг къæпхæны Æфсæйнаг дзуар.
1918-æм азы 4 августы Гитлерæн балæвар кодтой Фыццаг къæпхæны Æфсæйнаг дзуар.

1919 азы Гитлер бацыдис Германы кусджыты партимæ. Дыууæ азы фæстæ Гитлер сси
уыцы партийы разамонæг æмæ йыл сæвæрдта ног ном — Германы кусджыты
национал-социалистон парти. Уыцы рæстæг дыууæ ныхасæй «НАцион-соЦИалист»
равзæрдис термин — нацизм.

Гитлер ацыди æфсадæй. Уый сарæзта, адæмы рæгъмæ 1920 азы 24 февралы кæй рахаста,
уыцы программæ. Партион æмбырдты хъахъхъæнынадæн Гитлеры партийы разамонджытæ
сарæзтой морæхæдон лæгты къорд — СА (Sturmabteilung). Иннæ организаци - СС
(Schutzstaffel), саухæдон лæгты къорд, сси Гитлеры йæхи гварди.

8 ноябры 1923 азы Гитлер æмæ Людендорф сарæзтой паддзахадон фæфæлдæхт. Фæлæ сæ
фæфæлдæхт нæ фæрæстмæ и. Гитлеры аххосджын кодтой паддзахады ныхмæ гадзрахатæй
рацæуынæй. 1924-æм азы 26 февралы йын рахастой ахастоны 5 азы фæбадыны тæрхон.
Фæлæ ахæстоны фæци æрмæст фараст мæйы. Ахæстоны ныффыста йæ зындгонд чиныг «Майн
кампф» («Мæ тох»). 1939 азы чиныг ратæлмац кодтой 11 æвзагмæ, æдæппæтæй йæ тираж
уыд 5,2 милиуан экземпляры.

1928 азы рейхстагмæ (Германы парламентмæ) æвзæрстыты нацисттæ райстой æрмæстдæр
дыууадæс бынаты, коммунисттæ та 54.

1929 азы Гитлер сарæзта альянс Альфред Хубенбергимæ. 1930 азы рейхстагмæ
æвзæрстыты Гитлеры партийæн радтой сæ хъæлæстæ æхсæз милиуан адæймагæй фылдæр
æмæ парти райста рейхстагы 107 бынаты.

1932 азы Гитлер сфæнд кодта президент суын. Фæлæ президенты бынаты баззадиc
Пауль фон Гинденбург.

5 мартъийы 1933 азы æвзæрстыты нацистты парти фæфылдæр кодтой сæ быннæты нымæц
рейхстаджы. Æмæ Гитлер райста хъæлæсты 52% æмæ сси президент.

24 мартъийы 1933 азы Рейхстаг райста уæлрадон закъон адæм æмæ рейхы
хъахъхъæнынады тыххæй. Уыцы закъоны фондз пункты ахæм мидис уыд æмæ рейхстагæн
йæ закъондæттæн бартæ аивтой, нымайгæйæ бюджетмæ цæстдард, конституцийы бараст
æмæ бадзырдты ратификаци фæсарæйнаг паддзахæдтимæ. Уыцы бартæ радтой цыппар азмæ
паддзахадон хицауадæн. Цалдæр мæйы дæр нæма рацыди афтæ иннæ партитæ æрцыдысты
æхгæд, профцæдистæ та суæгъд чынди. 1933 азы октябры Герман рацыдис Нациты
Лигæйæ.

1934 азы Гитлер баиу кодта канцлеры æмæ президентты бынæттæ æмæ сси Германы
иунæгон хицауиуæггæнæг. Уыцы азы сæрды уый сфæнд кодта бабырсын Австримæ, фæлæ
Муссолини йе ’фсæдтæ куы арвыста Австрийы арæнтæ хахъхъæнынмæ, уæд Гитлер йæ
фæнд аивта.

1934 азы 2 августы Гинденбург куы амардис, уæд Гитлер йæхицæн радта «фюрер»
(фæтæг) æмæ канцлеры ном, рейхспрезиденты пост та аивта. Æппæт æфсæддон
офицерттæ хъуамæ ард бахордтаиккой иузæрдыгдзинадæн Адольф Гитлерæн.

1935 азы Гитлер радта Гиммлерæн бардзырд цæмæй уый сарæза концентрацион лагертæ.
Сфидар чынди Нюрнберджы закъонтæ граждандзинад æмæ расæйы тыххæй, кæцытæ тобæ
кодтой дзуттæгты æмæ немыцæгты (арийæгты) æхсæн къайад æмæ дзуттæгты цух кодтой
граждандзинадæй.

1935 азы мартъийы Гитлер фехъусын кодта, 36 дивизийы кæмæн уыд, ахæм æдгæрзтæ
æфсад кæй сарæзта. Уымæй комкоммæ саст æрцыдысты Версалы бадзырды домæнтæ.

1936 азы Испанийы мидхæст куы райдыдта, уæд Гитлер æххуыс кодта испайнаг
генералæн Франсиско Франкойæн. Испанимæ æрвыст æрцыдис легион «Кондор».

1938 азы, мартъийы Гитлер сæххæст кодта «аншлюсс» Австрийæн æмæ баиу кодта
Австри Æртыккаг рейхимæ.

Уыцы аз Гитлер райдыдта Чехословакийы Судетты немыцæгты «сæрибар кæныны»
кампани. Нацисттæ Чехословакийы змæстытæ куы сарæзтой, уæд Стыр Британийы
премьер Невилль Чемберлен æмæ Францы премьер Эдуард Даладье ацыдысты Германмæ
æмæ скодтой Мюнхены бадзырд.

Ног нысанæн Гитлер равзæрста Польшæ. Ныр æй хъуыдис Польшæйы къæлидор æмæ
Данциг. Дыууæ фронтыл хæстæй аирвæзынмæ Гитлер райдыдта Мæскуыимæ баныхас.

1939 азы 23 августы нацистон Герман æмæ Советон Цæдис сæ къухтæ æрфыстой хæлар
æмæ сабырдзинады тыххæй бадзырдыл æмæ баныхас кодтой, Польшæйы кæй адих
кæндзысты, ууыл. Фæлæ Чемберлен Гитлерæн фехъуысын кодта Стыр Британи Польшæйы
раз йæ хæс кæй сæххæст кæндзæн, уый.

1 сентябры Польшæйы райдыдта хæст æмæ Польшæ æрцыдис дихгонд Германы æмæ советон
æфсæдты ’хсæн.

6 октябры Гитлер разæрæвæрдта Стыр Британийæн æмæ Францийæн саразын сæрибарыл
бадзырд — йæ «фæстаг æнхъарæн». Фæлæ уæдмæ уыд бæрæг йæ ныхасыл йын æууæндын кæй
нæй, уый. Иу мæйы фæстæ Гитлер фехъусын кодта хæсты райдайæны тыххæй.

Уый фæстæ æнæхъæн зымæгмæ 1939-1940 азты ахаста «Бадгæ хæст». Уыцы рæстæг Гитлер
æмæ йе знæгтæ ницы архайд кодтой (не предпринимали никаких действий). 1940 азы
мартъийы Гитлер æмæ йæ цæдисон Муссолини фембæлдысты Бреннеры æфцæгыл, æмæ
Гитлер раргом кодта йæ фæндтæ Муссолинийæн.

1940 азы 9 апрелы гермайнаг æфсæдтæ æрбабырсыдысты Данимæ æмæ Норвегимæ. Иу мæйы
фæстæ æххæст конд уыд «блицкриг» Бельгимæ, Нидерландтæм, Люксембург æмæ Францмæ.
Иннæ къахдзæф уыди Стыр Британийы уæлдæфон бомбардировкæ. Фæлæ британиаг
тæхджытæ æрмæст 15 августы 1940 азы æрæппæрстой 180 немыцаг хæдтæхджыты.

1941 азы 6 апрелы Гитлер бакодта йе ’фсæдтæ Грекъ æмæ Югославимæ, фæстæдæр та
арвыста Африкæйаг корпус Ливи æмæ Мысырмæ. 22 июны гермайнаг æфсæдтæ ахызтысты
советон арæн æмæ бабырсыдысты Балтиаг фронтæй Сау денджызмæ.

1941 азы 19 декабры Гитлер сæйраг къамандыгæнæг фельдмаршалы Вальтер фон
Браухичы йæ бынатæй ацух кодта æмæ йæхи къухмæ райста къамандæкæнынад æфсæддон
архайæдтыл.

29 апрелы 1945 азы Гитлер æмкъайады бацыдис йæ лымæнимæ Евæ Браун, уайтагъддæр
ныффыста политикон ныстуан. Иннæ бон Гитлер йæхи дамбацайæ амардта, Евæ Браун та
марг банызта. Сæ марды буæрттæ баппæрстой бæласдоны территорийыл цы дзыхъхъ
уыдис, уырдæм æмæ сæ басыгъдтой.



https://os.wikipedia.org/wiki/%D0%93%D0%B5%D1%80%D0%B3%D0%B8%D1%82%D1%8B_%D0%92%D0%B0%D0%BB%D0%B5%D1%80%D0%B8

Гергиты (Джерджиты) Абисалы фырт Валери у Мариинский театры сæргълæууæг, аивадон
разамонæг, Уæрæсейы адæмон артист, паддзахадон премиты лауреат, дунейы зынгæдæр
дирижёртæй иу. 2007-æм азæй фæстæмæ Гергиты Валери у Лондоны симфонион оркестры
сæйраг дирижёр.

Гергиты Валери райгуырдис 1953-æм азы 2 майы Мæскуыйы. Йæ сывæллоны бонтæ
арвыста Дзæуджыхъæуы.

Каст фæцис Ленинграды Римский-Корсаковы номыл консерватори профессор И. А.
Мусинмæ. 23-аздзыдæй рамбылдта Герберт фон Караяны номыл дирижёрты конкурс
Берлины æмæ студентæй уæвгæйæ хуынд æрцыд Кировы номыл оперон театрмæ (ныртæккæ
хуыйны Мариинский).

1977 азæй — Кировы номыл театры дирижёр. 1981-æм азæй 1985-æм азы онг куыста
Сомихы паддзахадон оркестры сæйраг дирижёрæй. 35-аздзыдæй æвзæрст æрцыд оперæйы
труппæйы аивадон разамонæгæй, 1996 азæй фæстæмæ кусы аивадон разамонæгæй æмæ
сæргълæууæгæй Мариинский театры.

Гергиты Валери абон нымад у дунейы иууыл куырдиатджындæр дирижёрыл. Уый у
УСФСР-ы сгуыхт аивадон архайæг (1983 аз); адæмон артист (1996 аз); Æхсæнадæмон
организаци "International Classical Music Awards" радтой йын ном «Афæдзы
дирижёр»; 1994 азы æмæ 1999 азы Уæрæсейы Паддзахадон премиты лауреат. Цалдæр
хатты куыд иууыл курдиатджын дирижёрæн Гергийы-фыртæн лæвæрд æрцыд сæйраг
театралон преми «Сызгъæрин маскæ». Афтæ ма йын лæвæрд æрцыд Бетъырбухы сæйраг
театралон преми «Сызгъæрин софит» иууыл хуыздæр дирижёрон куыстыты тыххæй 1997,
1998 æмæ 2000 азты. 1998 азы музыкалон культурæмæ зынгæ бахасты тыххæй Philips
Electronics Гергиты Валерийæн балæвар кодта сæрмагонд преми, æмæ йæ уый
алæвæрдта æрыгон зарæггæнджыты академийы æххуысæн. 2000 азы Гергийы-фыртæн
лæвæрд æрцыд Уæрæсейы иттæг бæрзонд хæрзиуæг — Хæлардзинады орден æмæ Сомихы
Республикæйы иттæг бæрзонд хæрзиуæг — Сыгъдæг Месроп Маштоцы орден. Афтæ ма
Гергийы-фыртæн радтой Германы хицауады хорзæх — фыццаг къæпхæны дзуар
«Сгуыхтдзинæдты тыххæй», Италийы — орден «Цытджын кавалер», Францы — орден
«Аивæдты æмæ литературæйы орден». 2002 азы лæвæрд æрцыд Уæрæсейы Президенты
преми — зынгæ сфæлдыстадон æмæ зонадон бавæрды тыххæй. 2003 азы 31 мартъийы
радтой ын цытджын ном «ЮНЕСКО-йы Сабырдзинады артист».



https://os.wikipedia.org/wiki/%D0%93%D0%B5%D0%BB%D0%B0%D1%82%D1%8B_%D0%BC%D0%BE%D0%BB%D0%B0%D0%B4%D0%B7%D0%B0%D0%BD%D0%B4%D0%BE%D0%BD

Мады Майрæмы моладзандон Гелаты (Кутаисы цур) — Гуырдзыстоны тæккæ зынгæдæр
астæузаманон моладзандон. Динон æмæ культурон царды артдзæст. XVI æнусы дыккаг
æмбисæй 1814-æм азы онг уыди католикосы резиденци. 1994-æм азы хаст æрцыд,
ЮНЕСКО-йы дæлбазыр чи ис, уыцы Дунеон хæзнадонмæ.

Моладзандоны бындур æрæвæрдта Дауыт Аразæг 1106-æм азы. Йæ амæлæты фæстæ йын ам
скодтой йæ зæппадз. Моладзандоны сæйраг аргъуан кæронмæ арæзт æрцыд 1125-æм азы,
стæй уый фæстæ ма фондз азы йæ фæлыстой, æгас Фæскавказы хуыздæрыл нымад чи у,
уыцы мозаикæйæ. Уæды заманты моладзандон уыди Гелаты академийы цæрæнран.

XIII æнусы моладзандоны ансамбльмæ бафтыдæуыд Сыгъдæг Никъала æмæ Сыгъдæг
Георгийы аргъуантæ, стæй æртææддæгуæлæ дзæнгæрæгдон.

Моладзандоны къулнывтæ арæзт цыдысты æндæр æмæ æндæр дугты — XII æнусæй XVIII
æнусмæ. Уыдонæй уæлдай цымыдисагдæр сты паддзæхты нывтæ.

Раздæр моладзандоны уыди бирæ зынаргъ иконæтæ æмæ практикон аивады дзаумæттæ,
фæлæ сæ советон заман уырдыгæй райстой æмæ байуæрстой музейтыл.



https://os.wikipedia.org/wiki/%D0%93%D0%B5%D0%B7_%D0%B4%D0%B5_%D0%91%D0%B0%D0%BB%D1%8C%D0%B7%D0%B0%D0%BA,_%D0%96%D0%B0%D0%BD-%D0%9B%D1%83%D0%B8

Жан-Луи Гез де Бальзак (фр. Jean-Louis Guez de Balzac; 1597 азы 31 май Ангулемы
— 1654 азы 18 февраль, фæзиан дæр уыцы сахары) уыди францаг фыссæг.

Гез де Бальзак уыдис Ангулемы сахары сæргълæууæджы фырт. Ахуыр кодта иезуитты
коллежы, фæстæдæр та — Лейдены университеты. Уым Гез æмхиц уыдис Теофиль де
Виоимæ. 1621æм азы араст ис Ромы сахармæ кардинал Ла Валеттимæ, куыд йæ
нымæрдар, афтæ. Раст Италийы де Бальзак райдыдта кусын йæ зындгонддæр уацмыс —
«Фыстæджытыл». 1623-æм азы Паризмæ куы раздæхтис, уæд ссис тынг зындгонд,
армдарæн ын кодта, къаролы паддзахадон уынаффæгæнæг æмæ Францы историографæй йæ
чи снысан кодта, уыцы Ришельё. Уыди мадам де Рамбуйейы салонмæ цæуаг. Де Бальзак
уыдис Францы академийы фыццаг уæнгтæй иу (1634, 28-æм къæлæтджын).

Йæ «Фыстæджыты» (фр. Lettres, сæ иу хай мыхуыргонд æрцыдис 1624-æм азы, иннæтæ —
йæ мæлæты фæстæ) фæрцы Гез де Бальзак тынг бандæвта францаг литературæйыл. Йæ
хайбавæрд национ прозæмæ ис абарæн, Малерб поэзимæ цы хай бахаста, уыимæ.

Уымæй уæлдай ма де Бальзак у къорд æндæр уацмысы автор. Уыдоны ’хсæн сты:
Людовик XIII-æмы панегирик «Паддзах» (фр. Le prince, 1631), теологион трактат
«Чырыстон Сократ» (Le Socrate chrètien, 1652), политикон трактат «Аристипп, кæнæ
Кæрты тыххæй» (Aristippe ou De la Cour; мыхуыргонд æрцыдис авторы амæлæты фæстæ,
1658-æм азы), памфлет «Чъебре» (Le Barbon, 1648), латинаг æмдзæвгæты æмбырдгонд
«Tres libri carminorum» (1650).



https://os.wikipedia.org/wiki/%D0%93%D0%B0%D1%81%D1%81%D0%B8%D1%82%D1%8B_%D0%97%D0%BD%D0%B0%D1%83%D1%8B%D1%80

Гасситы Знауыр (райгуырдис 1925-æм азы 17 мартъийы Цхинвалы) уыдис Республикæ
Хуссар Ирыстоны парламенты сæрдар (2004-2009).

Гасситы Знауыр райгуырдис Цхинвалы, революционер Гасситы Никъалайы бинонты
’хсæн; йæ сывæллоны бонтæ арвыста Мæскуыйы, суанг ма скъолайы дæр уым ахуыр
кæнын райдыдта. 1935-æм азы йæ бинонтæ раздæхтысты Цхинвалмæ. 2-æм астæуккаг
скъола каст фæцис 1942-æм азы. Ахуыр кодта Хуссар Ирыстоны педагогон институты,
райста дзы физикæ æмæ математикæйы ахуыргæнæджы дæсныйад. Фыдыбæстæйы Стыр хæсты
рæстæг, 1942-æм азæй 1944 азы онг службæ кодта æфсады.

1947-æм азæй куыста ахуыргæнæгæй. 1951-æм азæй цардис Калачы, куыста дзы
ахуыргæнæгæй, стæй ахуыр кодта политехникон институты хæххон факультеты. Уый
каст куы фæцис, уæд кусын райдыдта Къуайсайы.

Фæкуыста бирæ бæрнон бынæтты, 1991-æм азы куыста Хуссар Ирыстоны мелиорацийы
управленийы сæргълæууæгæй. Уыцы аз æй равзæрстой партийы облæстон комитеты
фыццаг секретарæй, уыимæ разамынд лæвæрдта облæсты Сæйраг Советæн. Уыдис уыцы
советы фыццаг æмæ дыккаг æрсидты депутат.



https://os.wikipedia.org/wiki/%D0%93%D0%B0%D0%BC%D1%81%D0%B0%D1%85%D1%83%D1%80%D0%B4%D0%B8%D1%8F,_%D0%97%D0%B2%D0%B8%D0%B0%D0%B4_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D1%8B_%D1%84%D1%8B%D1%80%D1%82

Звиад Константины фырт Гамсахурдиа кӕнӕ Гамсахурдия (гуырдз. ზვიად კონსტანტინეს
ძე გამსახურდია; 31 мартъийы 1939 — 31 декабры 1993), диссидент, ахуыргонд æмæ
фыссæг, Советон Цæдисы фехæлды фæстæ Гуырдзыстоны фыццаг президент. Уыцы бынатыл
йæ раивта Эдуард Шеварднадзе.

Йæ фыд Константин Гамсахурдиа (1883-1975) уыдис XX æнусы зындгонд гуырдзиаг
фыссæг. Звиад сахуыр ис филологыл æмæ йæ профессионалон карьерæ райдыдта куыд
тæлмацгæнæг æмæ литературон критик.

1955 азы Звиад Гамсахурдиа йе ’мбал Мераб Коставаимæ бындур æрæвæрдта сусæг
къордæн æмæ йыл сæвæрдта ном Горгаслиани (афтæ хуындис рагон Гуырдзыстоны
паддзæхты тырыса). Уыцы къорд хæлиу кодта хъусынгæнинæгтæ адæймаджы барты халыны
цауты тыххæй.

1956 азы Гамсахурдиа ахст æрцыдис, советон русификацийы политикæйы ныхмæ Тбилисы
цы демонстраци уыдис, уым. 1958 азы Гамсахурдиа ногæй æрцыдис ахст
антикоммунистон литературæ æмæ прокламациты хæлиу кæныны тыххæй. Æхсæз мæйы
арвыста психиатрион рынчындоны, уым ын радтой диагноз «психопат
декомпенсациимæ».

1972 азы коррупцийы ныхмæ кампанийы рæстæджы Гамсахурдиа сси номдзыд æмæ райста
католикон дин Гуырдзыстоны православон еклезийы. Гамсахурдиа уыди адæймаджы
барты хъахъхъæныны хъæппæрисджын къорды бындурæвæрджытæй иу (1973).

1974 азы Гамсахурдиа уыдис фыццаг ахæм гуырдзиаг, Æхсæнадæмон Амнистийы (Amnesty
Internetional) уæнг чи ссис.

1976-æм азы уый сси Гуырдзыстоны Хельсинкийы къорды бындурæвæрджытæй иу. 1989-æм
азы къордæн рардæуыд æндæр ном — Гуырдзыстоны Хельсинкийы цæдис. Уыцы адæймаджы
бартыл организацийæн Гамсахурдиа уыд йæ сæрдар.

Гамсахурдиа уыд архайдмæ тынг разæнгард сусæг самиздатон рауадзджыты
организациты, кæцытæ уагътой политикон периодон газеттæ. Се ’хсæн ахæмтæ: «Окрос
сацими» («Сызгъæрин царм»), «Сакартвелос моамбе» («Гуырдзыстоны фидиуæг»),
«Сакартвело» («Гуырдзыстон») æмæ «Матиан» («Уацфыст»). Архайдта, Мæскуыйы чи
цыдис, уыцы периодон рауагъд «Ныртæккæйы цауты хроникæ»-йы (редактор Сергей
Ковалев).

Йæ фæдыл йын кæй цыдысты йæ хъуыдыты тыххæй æмæ йæ хаттæй-хатт ахæстоны кæй
кодтой, уымæ нæкæсгæйæ, Гамсахурдиа бирæ хæттыты аирвæзтис карз æфхæрдæй.
Æвæццæгæн, уый уыдис йæ мыггаджы ахадындзинад æмæ йæ политикон бастдзинады
фæрцы. Йæ амонд æй ахаста Хельсинкийы къорд Советон Цæдисы Леонид Брежневы
хицауиуæджы лæмбынæг къуылымпы куы сси, уæд.

Уæд Советон Цæдисы уыди æппæтадæмон асырд адæмон бартыл активистты. Гуырдзыстоны
хицауад, Эдуард Шеварднадзе Гуырдзыстоны коммунистон партийы фыццаг нымæрдар куы
уыди, ахæстоны бакодтой Гамсахурдиайы æмæ йе ’мбал диссиденты Мераб Коставайы.
Ацы дыууæ адæймагæн рахастой тæрхон — æртæ азы каторгæйы куыстыты æмæ æртæ азы
бæстæйы фæсарæн арвыст антисоветон архайды тыххæй.

Уыдон ахæст йæхимæ æркæсын кодта æхсæнадæмон организацитæ æмæ хицауиуæггæнджыты,
АИШ-ы Конгрессы сæргълæууæг 1976 азы рæгъмæ рахаста фæндон, цæмæй Гамсахурдиа
æмæ Коставайы лæвæрд æрцыдаид Нобелы сабырдзинады преми. Костава уыд æрвыст
Сыбырмæ, Гамсахурдиа та — Дагъистанмæ.

1979 азы июны Гамсахурдиа суæгъдæуыд ахæстæй æмæ амнисти конд, фæлæ йæ амнистийы
уавæртæ сты гуырысхойаг, уый тыххæй æмæ ахæстоны уыди йе ’мгъуыдæй æрмæст дыууе
азы. Коставa фæци ахæстоны 1987 азмæ.

Æвæццæгæн, фæуæлахиз уæвынмæ бæлгæйæ, Звиад йæ зонадон карьерæ дæр нæ уагъта.
Уый уыди Гуырдзыстон литературæйы институты, Гуырдзыстоны зонæдты академимæ чи
хауди, иртасджыты хистæр кусæг (уæнг) (1973-1977, 1985-1990), Гуырдзыстон
паддзахадон университеты профессор (1973-1975, 1985-1990), Гуырдзыстоны Фысджыты
цæдисы уæнг (1966-1977, 1985-1991), филологийы æппæт къабæзты уыдис философион
зонæдты кандидат (1973) æмæ 1991-æм азы фæстæ зонæдты доктор.

Гамсахурдиа ныффыста бирæ зынгæ литературон уацмыстæ æмæ монографитæ; уый скодта
бритайнаг, францаг æмæ америкаг литературæйæ тæлмацтæ. Уыдоны ’хсæн уыдысты:
Шекспиры куыстытæ, Т. С. Элиоты куыстытæ, Бодлеры куыстытæ.

Гамсахурдиа уыди Шота Руставелийы сфæлдыстады зынгæ иртасæг æмæ ибераг-кавказаг
культурæйы истори иртасæг.

Советон разамонæг Михаил Горбачёв йæ æргом кæныны политикæ куы райдыдта, уæд
Гамсахурдиа ахъазыд сæйраг роль дзыллон сæрибаргæнæн змæлдты аразыны
Гуырдзыстоны (1987-1990 æзты), кæцыты йемæ цыди Мераб Костава. Мераб Коставайы
рауагътой ахæстонæй 1987 азы. 1988 азы Гамсахурдиа сси Сыгъдæг Илиайы æхсæнады
(Всегрузинское общество Святого Илии Праведного) бындурæвæрджытæй иу. Уыцы
æхсæнад уыд динон æхсæнады æмæ политикон партиты комбинаци, кæцытæ систы
Гамсахурдийæн йæхи политикон змæлды бындур. Иннæ азы Советон Цæдисы хотыхджын
тыхтæ ныссæстой стыр демонстрацитæ, кæцытæ цыдысты 4-9 апрелы 1989 азы Тбилисы.
Уыцы митæ сбæлвырд кодтой сæйраг цауты уæвын Советон Цæдисы хицауиуæджы
дискредитаци бæстæйы мидæг.

Демократон реформæты размæцыд «сырæзыдис» æмæ фæкæны Гуырдзыстоны фыццаг
демократон бирæпартион æвзæрстытæм, кæцытæ уыдысты царды уагъд 1990 28 октябры
азы. Гамсахурдиайы æхсæнад, Гурдзыстоны Хельсинкийы Цæдисы баиу ис оппозицион
къордтимæ, цæмæй реформистон коалици, кæцыйыл ном уыд «Тымбыл фынг – Сæрибар
Гуырдзыстон». Коалици фæуæлахиз ис, уый тыххæй æмæ ма Гуырдзыстоны коммунистон
парти йæ 29,6% хъæлæстæ баиу кодта коалицийы 64% хъæлæстимæ. 1990 азы 14 ноябры
Звиад Гамсахурдиа хъæлæсты фылдæрæй уыд æвзæрст Гуырдзыстоны Республикæйы Сæйраг
Советы сæрдарæй.

Гуырдзыстон сарæзта референдум, цæмæй Советон Цæдисы агъоммæ сæм цы хæдбарад
уыдис, уымæ ногæй æркæсой. Уыцы референдумы схъæлæсгæнджыты 90,08% йæ хорзыл
банымадтой. Гуырдзыстоны парламент 1991-æм азы 9 апрелы райста хæдбарады
деклараци Гуырдзыстоны паддзахады ногæй рацарæзтыл 1918-1921 æзты. Уымæ
нæкæсгæйæ, уыцы декларацийыл Советон Цæдис не сразы ис, кæд æмæ бирæ фæсарæйнаг
паддзахæдтæ сразы сты, уæддæр иумæйаг аргъ нæ райста иннæ азмæ. Гамсахурдиайы
равзæрстой президентæй 26 майы 86,5% хъæлæстæй.

Президент куы сси, уæд Гамсахурдиа сæмбæлыдис бындурон экономикон æмæ политикон
зындзинæдтимæ. Уыдоны аххосæгты æхсæн банымайæн ис Гуырдзыстон æмæ Советон
Цæдисы бастдзинæдты фехæлд. Бындурон проблемæ уыди чысыл этникон къордты змæлд.
Ног паддзахады мидæг нæгуырдзиæгтæ уыдысты æппæт цæрджыты 30%. Кæд къаддæр
хайæдты къордтæ хæцыдысты Гуырдзыстоны раздæхтмæ демократимæ, фæлæ 1990 азы
октябры æвзæрстыты сæ бæрнлæгтæй уыд æрмæст 9 адæймаджы 245 депутатæй, æмæ сæ
бæрнлæгтæ нæ уыдысты гуырдзиæгтæ.

Гуырдзыстоны хæдбарады размæ дæр националон къаддæр хайæдты позици уыд дайуаг
æмæ æрбакодта æхсæнэтникон тыхдзинæдтæм Абхазийы 1989-æм азы. Гуырдзиаг
националисттæй кацыдæртæ хайджын уыдысты кампанийы девиз «Гуырдзыстон —
гуырдзиæгтæн», кæцыйыл хæцыди Гамсахурдиа дæр. Кæмæдæр афтæ касти æмæ девизы
нысаниуæг уыд æнæхъыгдаргæ æмæ йæ нысан уыд Советон Цæдисы уæлахиз æмæ гуырдзыйы
русификаци кæронмæ æрхæццæ и. Иннæтæ йæ пайда кодтой цæмæй регионты, кæцыты
къаддæр адæмыхаттытæ цардысты, сæ автономон статус аивой. Экстремисттæй ма
кæцыдæртæ домдтой къаддæр адæмты æххæст тард.

Девиз æмæ уый хуызæн гыццыл къордты æхсæн сайдтой азар æмæ хæццæдзинад. Гыццыл
къордты националисттæ дзуапп дæтгæйæ домдтой этникон цæрмыстыгъдты иугонд
уæрæсейаг арæны дæргъмæ, кæнæ æххæст хæдбарад. Иннæ Советон республикæтæ
лæууыдысты æмхуызон æхсæнэтникон зындзинæдты раз, уæлдайдæр уырыссаг гыццыл
къордтæ Латвийы, Эстони æмæ Молдавийы, æмæ ма сомихаг гыццыл къордтæ
Азербайджаны. Фæстæдæр, уыцы дыууыæ хабары æрбакодтой тохмæ. Цалынмæ уыдысты
ахастмæ гæсгæ æмбæлгæ ахæтытæ бирæ гыццыл къордты æхсæн, уый арæх пайда кодтой
бынæттон æмæ фæсарæйнаг цæстдарджытæ, æмæ сæ тыхтæ Мæскуыйы æмбаргæйæ пайда
кодтой уыцы тынгад раздæры Советон республикæты хæдбарад халынмæ.

1989-æм азы Хуссар Ирыстоны автономон облæсты ныгуыпп кодтой карз змæстытæ
гуырдзиаг æмæ ирон цæрджыты ’хсæн. Ирæттæ домдтой цæмæй Хуссар Ирыстоны сын сæ
бартæ бахъахъхъæныны тыххæй уæлдæр ном радтой, суæлдæр кæной облæст автономон
республикæйы онг ГССР-ы мидæг. Фæлæ Гамсахурдиа æмæ Гуырдзыстоны парламент,
никæй бафæрсгæйæ, æнæзакъонæй байстой облæсты ном дæр, зæгъгæ, «Мах ирæтты
гуырдзиаг цъылынæй Ручъы тъунелыл уырысырдæм асæрфдзыстæм». Тагъд рæстæджы
тугкалд дæр æруагътой Хуссар Ирыстоны зæххыл. Ирæтты сæ фылдæр фæсырдтой æрмæст
Хуссар Ирыстонæй нæ, фæлæ Гуырдзыстоны мидæггаг районтæй дæр. Уыцы миты фæстæ
Хуссар Ирыстоныл æндæр бон нæ уыд, æмæ уæд Хуссар Ирыстоны паддзахад расидта,
Хуссар Ирыстон Гуырдзыстонæй кæй ахицæн ис æмæ Цæгат Ирыстонимæ кæй иу кæны,
уый.



https://os.wikipedia.org/wiki/%D0%93%D0%B0%D0%BC%D1%81%D0%B0%D1%85%D1%83%D1%80%D0%B4%D0%B8%D0%B0%2C_%D0%97%D0%B2%D0%B8%D0%B0%D0%B4

Звиад Константины фырт Гамсахурдиа кӕнӕ Гамсахурдия (гуырдз. ზვიად კონსტანტინეს
ძე გამსახურდია; 31 мартъийы 1939 — 31 декабры 1993), диссидент, ахуыргонд æмæ
фыссæг, Советон Цæдисы фехæлды фæстæ Гуырдзыстоны фыццаг президент. Уыцы бынатыл
йæ раивта Эдуард Шеварднадзе.

Йæ фыд Константин Гамсахурдиа (1883-1975) уыдис XX æнусы зындгонд гуырдзиаг
фыссæг. Звиад сахуыр ис филологыл æмæ йæ профессионалон карьерæ райдыдта куыд
тæлмацгæнæг æмæ литературон критик.

1955 азы Звиад Гамсахурдиа йе ’мбал Мераб Коставаимæ бындур æрæвæрдта сусæг
къордæн æмæ йыл сæвæрдта ном Горгаслиани (афтæ хуындис рагон Гуырдзыстоны
паддзæхты тырыса). Уыцы къорд хæлиу кодта хъусынгæнинæгтæ адæймаджы барты халыны
цауты тыххæй.

1956 азы Гамсахурдиа ахст æрцыдис, советон русификацийы политикæйы ныхмæ Тбилисы
цы демонстраци уыдис, уым. 1958 азы Гамсахурдиа ногæй æрцыдис ахст
антикоммунистон литературæ æмæ прокламациты хæлиу кæныны тыххæй. Æхсæз мæйы
арвыста психиатрион рынчындоны, уым ын радтой диагноз «психопат
декомпенсациимæ».

1972 азы коррупцийы ныхмæ кампанийы рæстæджы Гамсахурдиа сси номдзыд æмæ райста
католикон дин Гуырдзыстоны православон еклезийы. Гамсахурдиа уыди адæймаджы
барты хъахъхъæныны хъæппæрисджын къорды бындурæвæрджытæй иу (1973).

1974 азы Гамсахурдиа уыдис фыццаг ахæм гуырдзиаг, Æхсæнадæмон Амнистийы (Amnesty
Internetional) уæнг чи ссис.

1976-æм азы уый сси Гуырдзыстоны Хельсинкийы къорды бындурæвæрджытæй иу. 1989-æм
азы къордæн рардæуыд æндæр ном — Гуырдзыстоны Хельсинкийы цæдис. Уыцы адæймаджы
бартыл организацийæн Гамсахурдиа уыд йæ сæрдар.

Гамсахурдиа уыд архайдмæ тынг разæнгард сусæг самиздатон рауадзджыты
организациты, кæцытæ уагътой политикон периодон газеттæ. Се ’хсæн ахæмтæ: «Окрос
сацими» («Сызгъæрин царм»), «Сакартвелос моамбе» («Гуырдзыстоны фидиуæг»),
«Сакартвело» («Гуырдзыстон») æмæ «Матиан» («Уацфыст»). Архайдта, Мæскуыйы чи
цыдис, уыцы периодон рауагъд «Ныртæккæйы цауты хроникæ»-йы (редактор Сергей
Ковалев).

Йæ фæдыл йын кæй цыдысты йæ хъуыдыты тыххæй æмæ йæ хаттæй-хатт ахæстоны кæй
кодтой, уымæ нæкæсгæйæ, Гамсахурдиа бирæ хæттыты аирвæзтис карз æфхæрдæй.
Æвæццæгæн, уый уыдис йæ мыггаджы ахадындзинад æмæ йæ политикон бастдзинады
фæрцы. Йæ амонд æй ахаста Хельсинкийы къорд Советон Цæдисы Леонид Брежневы
хицауиуæджы лæмбынæг къуылымпы куы сси, уæд.

Уæд Советон Цæдисы уыди æппæтадæмон асырд адæмон бартыл активистты. Гуырдзыстоны
хицауад, Эдуард Шеварднадзе Гуырдзыстоны коммунистон партийы фыццаг нымæрдар куы
уыди, ахæстоны бакодтой Гамсахурдиайы æмæ йе ’мбал диссиденты Мераб Коставайы.
Ацы дыууæ адæймагæн рахастой тæрхон — æртæ азы каторгæйы куыстыты æмæ æртæ азы
бæстæйы фæсарæн арвыст антисоветон архайды тыххæй.

Уыдон ахæст йæхимæ æркæсын кодта æхсæнадæмон организацитæ æмæ хицауиуæггæнджыты,
АИШ-ы Конгрессы сæргълæууæг 1976 азы рæгъмæ рахаста фæндон, цæмæй Гамсахурдиа
æмæ Коставайы лæвæрд æрцыдаид Нобелы сабырдзинады преми. Костава уыд æрвыст
Сыбырмæ, Гамсахурдиа та — Дагъистанмæ.

1979 азы июны Гамсахурдиа суæгъдæуыд ахæстæй æмæ амнисти конд, фæлæ йæ амнистийы
уавæртæ сты гуырысхойаг, уый тыххæй æмæ ахæстоны уыди йе ’мгъуыдæй æрмæст дыууе
азы. Коставa фæци ахæстоны 1987 азмæ.

Æвæццæгæн, фæуæлахиз уæвынмæ бæлгæйæ, Звиад йæ зонадон карьерæ дæр нæ уагъта.
Уый уыди Гуырдзыстон литературæйы институты, Гуырдзыстоны зонæдты академимæ чи
хауди, иртасджыты хистæр кусæг (уæнг) (1973-1977, 1985-1990), Гуырдзыстон
паддзахадон университеты профессор (1973-1975, 1985-1990), Гуырдзыстоны Фысджыты
цæдисы уæнг (1966-1977, 1985-1991), филологийы æппæт къабæзты уыдис философион
зонæдты кандидат (1973) æмæ 1991-æм азы фæстæ зонæдты доктор.

Гамсахурдиа ныффыста бирæ зынгæ литературон уацмыстæ æмæ монографитæ; уый скодта
бритайнаг, францаг æмæ америкаг литературæйæ тæлмацтæ. Уыдоны ’хсæн уыдысты:
Шекспиры куыстытæ, Т. С. Элиоты куыстытæ, Бодлеры куыстытæ.

Гамсахурдиа уыди Шота Руставелийы сфæлдыстады зынгæ иртасæг æмæ ибераг-кавказаг
культурæйы истори иртасæг.

Советон разамонæг Михаил Горбачёв йæ æргом кæныны политикæ куы райдыдта, уæд
Гамсахурдиа ахъазыд сæйраг роль дзыллон сæрибаргæнæн змæлдты аразыны
Гуырдзыстоны (1987-1990 æзты), кæцыты йемæ цыди Мераб Костава. Мераб Коставайы
рауагътой ахæстонæй 1987 азы. 1988 азы Гамсахурдиа сси Сыгъдæг Илиайы æхсæнады
(Всегрузинское общество Святого Илии Праведного) бындурæвæрджытæй иу. Уыцы
æхсæнад уыд динон æхсæнады æмæ политикон партиты комбинаци, кæцытæ систы
Гамсахурдийæн йæхи политикон змæлды бындур. Иннæ азы Советон Цæдисы хотыхджын
тыхтæ ныссæстой стыр демонстрацитæ, кæцытæ цыдысты 4-9 апрелы 1989 азы Тбилисы.
Уыцы митæ сбæлвырд кодтой сæйраг цауты уæвын Советон Цæдисы хицауиуæджы
дискредитаци бæстæйы мидæг.

Демократон реформæты размæцыд «сырæзыдис» æмæ фæкæны Гуырдзыстоны фыццаг
демократон бирæпартион æвзæрстытæм, кæцытæ уыдысты царды уагъд 1990 28 октябры
азы. Гамсахурдиайы æхсæнад, Гурдзыстоны Хельсинкийы Цæдисы баиу ис оппозицион
къордтимæ, цæмæй реформистон коалици, кæцыйыл ном уыд «Тымбыл фынг – Сæрибар
Гуырдзыстон». Коалици фæуæлахиз ис, уый тыххæй æмæ ма Гуырдзыстоны коммунистон
парти йæ 29,6% хъæлæстæ баиу кодта коалицийы 64% хъæлæстимæ. 1990 азы 14 ноябры
Звиад Гамсахурдиа хъæлæсты фылдæрæй уыд æвзæрст Гуырдзыстоны Республикæйы Сæйраг
Советы сæрдарæй.

Гуырдзыстон сарæзта референдум, цæмæй Советон Цæдисы агъоммæ сæм цы хæдбарад
уыдис, уымæ ногæй æркæсой. Уыцы референдумы схъæлæсгæнджыты 90,08% йæ хорзыл
банымадтой. Гуырдзыстоны парламент 1991-æм азы 9 апрелы райста хæдбарады
деклараци Гуырдзыстоны паддзахады ногæй рацарæзтыл 1918-1921 æзты. Уымæ
нæкæсгæйæ, уыцы декларацийыл Советон Цæдис не сразы ис, кæд æмæ бирæ фæсарæйнаг
паддзахæдтæ сразы сты, уæддæр иумæйаг аргъ нæ райста иннæ азмæ. Гамсахурдиайы
равзæрстой президентæй 26 майы 86,5% хъæлæстæй.

Президент куы сси, уæд Гамсахурдиа сæмбæлыдис бындурон экономикон æмæ политикон
зындзинæдтимæ. Уыдоны аххосæгты æхсæн банымайæн ис Гуырдзыстон æмæ Советон
Цæдисы бастдзинæдты фехæлд. Бындурон проблемæ уыди чысыл этникон къордты змæлд.
Ног паддзахады мидæг нæгуырдзиæгтæ уыдысты æппæт цæрджыты 30%. Кæд къаддæр
хайæдты къордтæ хæцыдысты Гуырдзыстоны раздæхтмæ демократимæ, фæлæ 1990 азы
октябры æвзæрстыты сæ бæрнлæгтæй уыд æрмæст 9 адæймаджы 245 депутатæй, æмæ сæ
бæрнлæгтæ нæ уыдысты гуырдзиæгтæ.

Гуырдзыстоны хæдбарады размæ дæр националон къаддæр хайæдты позици уыд дайуаг
æмæ æрбакодта æхсæнэтникон тыхдзинæдтæм Абхазийы 1989-æм азы. Гуырдзиаг
националисттæй кацыдæртæ хайджын уыдысты кампанийы девиз «Гуырдзыстон —
гуырдзиæгтæн», кæцыйыл хæцыди Гамсахурдиа дæр. Кæмæдæр афтæ касти æмæ девизы
нысаниуæг уыд æнæхъыгдаргæ æмæ йæ нысан уыд Советон Цæдисы уæлахиз æмæ гуырдзыйы
русификаци кæронмæ æрхæццæ и. Иннæтæ йæ пайда кодтой цæмæй регионты, кæцыты
къаддæр адæмыхаттытæ цардысты, сæ автономон статус аивой. Экстремисттæй ма
кæцыдæртæ домдтой къаддæр адæмты æххæст тард.

Девиз æмæ уый хуызæн гыццыл къордты æхсæн сайдтой азар æмæ хæццæдзинад. Гыццыл
къордты националисттæ дзуапп дæтгæйæ домдтой этникон цæрмыстыгъдты иугонд
уæрæсейаг арæны дæргъмæ, кæнæ æххæст хæдбарад. Иннæ Советон республикæтæ
лæууыдысты æмхуызон æхсæнэтникон зындзинæдты раз, уæлдайдæр уырыссаг гыццыл
къордтæ Латвийы, Эстони æмæ Молдавийы, æмæ ма сомихаг гыццыл къордтæ
Азербайджаны. Фæстæдæр, уыцы дыууыæ хабары æрбакодтой тохмæ. Цалынмæ уыдысты
ахастмæ гæсгæ æмбæлгæ ахæтытæ бирæ гыццыл къордты æхсæн, уый арæх пайда кодтой
бынæттон æмæ фæсарæйнаг цæстдарджытæ, æмæ сæ тыхтæ Мæскуыйы æмбаргæйæ пайда
кодтой уыцы тынгад раздæры Советон республикæты хæдбарад халынмæ.

1989-æм азы Хуссар Ирыстоны автономон облæсты ныгуыпп кодтой карз змæстытæ
гуырдзиаг æмæ ирон цæрджыты ’хсæн. Ирæттæ домдтой цæмæй Хуссар Ирыстоны сын сæ
бартæ бахъахъхъæныны тыххæй уæлдæр ном радтой, суæлдæр кæной облæст автономон
республикæйы онг ГССР-ы мидæг. Фæлæ Гамсахурдиа æмæ Гуырдзыстоны парламент,
никæй бафæрсгæйæ, æнæзакъонæй байстой облæсты ном дæр, зæгъгæ, «Мах ирæтты
гуырдзиаг цъылынæй Ручъы тъунелыл уырысырдæм асæрфдзыстæм». Тагъд рæстæджы
тугкалд дæр æруагътой Хуссар Ирыстоны зæххыл. Ирæтты сæ фылдæр фæсырдтой æрмæст
Хуссар Ирыстонæй нæ, фæлæ Гуырдзыстоны мидæггаг районтæй дæр. Уыцы миты фæстæ
Хуссар Ирыстоныл æндæр бон нæ уыд, æмæ уæд Хуссар Ирыстоны паддзахад расидта,
Хуссар Ирыстон Гуырдзыстонæй кæй ахицæн ис æмæ Цæгат Ирыстонимæ кæй иу кæны,
уый.



https://os.wikipedia.org/wiki/%D0%93%D0%B0%D0%BB%D0%BA%D0%BE%D0%B2%D1%81%D0%BA%D0%B8%D0%B9,_%D0%94%D0%BC%D0%B8%D1%82%D1%80%D0%B8%D0%B9_%D0%95%D0%B2%D0%B3%D0%B5%D0%BD%D0%B8%D0%B9%D1%8B_%D1%84%D1%8B%D1%80%D1%82

Дмитрий Евгеньевич Галко́вский у нырыккон уырыссаг фыссæг, историк æмæ
публицист.

Райгуырдис 1960 азы 4 июны Мæскуыйы. Йæ фыд уыдис заводы инженер, мад куыста
хуыйæгæй. Дыууæ ныййарæгæн дæр сæ фыдæлтæ рацыдысты хъæууон сауджынты бинонтæй.
1977-æм азы каст фæцис 51-æм немыцаг сæрмагонд скъола. Скъола фæуыны фæстæ æртæ
азы (1977—1980) фæкуыста Лихачёвы номыл заводы джиппыуадзæн корпусты рыгтæахсæг
кусæнгæрзтæ рæвдзгæнæгæй. Уый фæстæ куыста лаборантæй Малиновскийы номыл
бронетанкон æфсæдты Академийы (1980-æм азы). Цæмæй æфсадмæ акæнынæй хызт уа, уый
тыххæй 1978-æм азы цалдæр мæйы фæхуыссыдис Кащенкойы номыл рынчындоны. Йæ царды
ацы цау нывгонд æрцыдис йæ автобиографион пьесæ «Фæрæтæй конд кас» («Каша из
топора»)

Каст фæцис Мæскуыйы паддзахадон университеты философион факультеты изæрон хайад
(1980—1986). Йæ ахуыры профилон къабаз уыдис фæсарæйнаг философийы истори.
Дипломы темæ: «Мæлæт æмæ хиамарыны мотивты анализ Платоны сфæлдыстады».

1985-æм азы скульптор Валерий Евдокимов скодта Галковскийы бронзæ бюст. Фæстæдæр
уыцы бюст æвдыст цыдис цалдæр равдысты. 1988—1989 азты куыста Александр Морозовы
«самиздатон» журнал «Параграф»-ы. 1980-æм азты цæрæнфæрæзтæ амал кодта æнæзакъон
литературæ халдих æмæ уæй кæнынæй (хæлиу кодта «самиздат»).

1990-æм азты райдианы иуцасдæр фæкуыста уырыссаг литературæйы ахуыргæнæгæй
Мæскуыйы театралон лицейы. Йæ ахуыргæнинæгтæй иу уыдиc ныртæккæйы зындгонд
актрисæ Виктория Толстоганова. 1997-æм азы Дмитрий Галковский ссис литературон
преми «Антибукер»-ы лауреат (преми нæ райста) .

Дмитрий Галковский у философион роман «Æнæкæрон къуырцдзæвæн»-ы («Бесконечный
тупик», М., 1997, 1998, 2008) автор. Уымæй уæлдай ма ныффыста радзырдтæ, пьесæтæ
æмæ публицистон уацтæ.

1996—1997 азты мыхуыры уагъта журнал «Саст хъыбыллæ» («Разбитый компас», рацыди
æртæ номыры). Сарæзта советон поэзийы антологи «Уткоречь. Антология советской
поэзии» (Псков, 2002). http://www.samisdat.com/6/6-antol.htm

2002-æм азы журнал «Новый мир» ныммыхуыр кодта киносценари «Бабызыцъиуты хæлар»
(«Друг утят»). http://magazines.russ.ru/novyi_mi/2002/8/galkovsk.html Рауагъта
дыууæ публицистон чиныджы: «Пропагандæ» (1990—1997 азты уацты æмбырдгонд, Псков,
2003) æмæ «Магнит» (2001—2004 азты уацты æмбырдгонд, Псков, 2004).

2003-æм азы байгом кодта блог LiveJournal-ы: galkovsky — блог «LiveJournal»-ы,
автор: Галковский, Дмитрий Евгенийы фырт



https://os.wikipedia.org/wiki/%D0%93%D0%B0%D0%BB%D0%B8%D0%BA%D0%B0%D1%80%D0%BD%D0%B0%D1%81%D1%8B_%D0%BC%D0%B0%D0%B2%D0%B7%D0%BE%D0%BB%D0%B5%D0%B9

Галикарнасы мавзолей у Карийы паддзахиуæггæнæг Мавсолы зæппадз. Арæзт æрцыдис йæ
ус Артемисия II-æмы бардзырдмæ гæсгæ нæ эрæйы агъоммæ IV æнусы Галикарнасы
(ныртæккæйы Турчы сахар Бодрум).

Алы ахуыргонд грекъаг дæр буц æмæ сæрыстыр уыдиc Галикарнасæй — «историйы фыд»
Геродоты райгуырæн сахарæй. Номдзыд ахуыргонд ам арвыста йе ’взонджы бонтæ, ам
тох кодта тиранийы ныхмæ, ардыгæй фæхауæггаг тиранийы аххосæй. Сахар уыди Чысыл
Азийы, денджызы былгæрон. Нæ эрæйы агъоммæ 377–352 азы дзы паддзахиуæг кодта
Мавсол. Курдиатджын дипломат дардта æххуырсгæ флот æмæ æфсад æмæ байста Чысыл
Азийы хуссар-скæсæйнаг хай æнæхъæнæй. Йæхæдæг кариаг (хеттæгты мыггагæй) уæвгæйæ
архайдта грекъаг философи парахат кæныныл. Йæ сахары сарæзта, æгас дунейы дæр
æмбал кæмæн нæй, ахæм галуантæ, кувæндæттæ.

Мавсолы амарды фæстæ паддзахы къæлæтджын бацахста йæ ус Артемисия II. Родосæгтæн
уый хъыг уыд, ома Карийы сахартæн сылгоймаг цæмæн у уынаффæгæнæг æмæ йæ ныхмæ
арвыстой сæ хæстон флот. Артемисия уый куы базыдта, уæд йæхи флот хибар ран
бамбæхста, сахары цæрджыты та фидæрттæм барвыста. Родосæгты хæстон наутæ куы
’рбахæццæ сты, уæд сыл Галикарнасы цæрджытæ сæхи цингæнæг скодтой, урс тырысатæ
сдардтой. Родосæгтæ сæ наутæ ныууагътой æмæ сахармæ бацыдысты. Уыцы рæстæг
Артемисия йе ’мбæхст бынатæй йæ флот ракодта æмæ родосæгты фæцагъта сахары фæзы.
Йæ хæстонты сбадын кодта æмæ йæ фæндаг Родосмæ адардта. Родосæгтæ сæ наутыл
лавры чъинатæ куы ауыдтой, уæд банхъæлдтой, нæ хæстонтæ тохæй уæлахизæй
æрбаздæхтысты, зæгъгæ. Артемисия сакъадах байста, йæ паддзæхты йын амардта æмæ
Родосы сæвæрын кодта цыртдзæвæн: Артемисия Родосыл цагъары гакк куыд æвæры, уый
æвдыстой дыууæ бронзæ скульптурæйы.

Артемисия йæ лæг Мавсолы тынг кæй уарзта, уый тыххæй фыстой историктæ Плиний æмæ
Геллий. Мавсол, дам, куы амард, уæд ын йæ ус скодта стыр хист. Лæджы буар
басыгътой. Йæ фæныкыл ын духи æмæ дон ныккодтой, æмæ йæ Артемисия банызта.
Валери Максим фыссы: усы фæндыд йæ лæгæн цардæгас цырт фестын. Ноджы йын саразын
кодта адæмæн æмбисонды зæппадз. Уый нымад æрцыди дунейы фæндзæм диссагыл. Дзырд
«мавзолей» дæр Мавсолы номæй равзæрд. Артемисия йæ цæргæбонтæ арвыста йæ лæгыл
хъыггæнгæйæ, мæрдтæм дæр æй хъыг батардта.

Мавзолей фæлæууыди 19 æнусы дæргъы. XIII æнусы зæххæнкъуыст æй тынг нæ
бахъыгдардта, фæлæ йæ XV æнусы фехæлдтой родосаг рыцæртæ — йæ дуртæ йын фæластой
Сыгъдæг Петры фидар аразгæйæ. XIX æнусы археологтæ ссардтой Мавзолейы
баззайæццæгтæ. Уыдон ныр æфснайд сты Британийы музейы.



https://os.wikipedia.org/wiki/%D0%93%D0%B0%D0%B1%D1%80%D0%BE%D0%B2%D0%BE%D0%B9%D1%8B_%D0%BE%D0%B1%D0%BB%C3%A6%D1%81%D1%82

Габровойы облæст (болг. Област Габрово) у Болгарийы облæст бæстæйы центры. Йæ
сконды 4 хъæубæстæйы ис: Габрово, Севлиево, Дряново æмæ Трявнæ.

Облæсты территорийы фæзуат у 2023 км², цæрджыты нымæц — 137 461. Куыстхъом
адæмæй 5,6% сты æгуыст.

Афæдзы растæмбис температурæ — 10 °C. Иуæй-иу ран хæхтæ митæй æмбæрзт баззайынц
афæдз 110 боны дæргъы. Хъæддаг æрдз у хъæздыг, уымæн цуанонтæ æрбацæуынц
Габровойы облæстмæ суанг фæсарæнтæй дæр.

Облæсты сæйраг индустрийы къабæзтæ сты арæзтад, къахæн индустри, раконды
индустри. Промышленнон артдзæст у Севлиевойы хъæубæстæ (кондады 52,5%). Хъæууон
хæдзарад облæсты нæ райтынг, уый тыххæй æмæ хæххон у, бæзнаг мæр дзы кадавар.

Ахсджиаг экономикæйы къабаз у туризм дæр. Цуан кæнынмæ æмæ историон фенддæгтæ
фенынмæ æрбацæуынц бирæ адæм.

Болгари æмæ Уæрæсейы истори тынг ахсджиаг фарс уыд Шипкæйы æфцæджы хъахъхъæнынад
(1877 азы дыккаг æмбис) — уыцы æфцæг Габровойæ 22 км хуссарырдæм у. Æрвылаз 3
мартъийы Шипкæйы æфцагыл болгайраг патриоттæ мысынц, Болагрийы хæдбардзинады
сæрвæлтау чи фæмард, уыдоны нæмттæ.

2003 азы 3 мартъийы (Сан-Стефаны бадзырдыл къух æрфыссыны бон), Болгарийы
ссæрибарыл 125 азы куы сæххæст, бæрæгбонмæ æрбацыд Уæрæсейы президент Владимир
Путин дæр, йæ болгайраг коллегæ Георгий Пырвановы хонæгæй.



https://os.wikipedia.org/wiki/%D0%93%C3%A6%D0%B7%D0%B4%C3%A6%D0%BD%D1%82%D1%8B_%D0%93%D0%B0%D0%B9%D1%82%D0%BE

Гæздæнты Бæппийы (Иваны) фырт Гайто (Георгий) (райгуырдис 1903-æм азы 23 ноябры
(6 декабры), Бетъырбухы — амардис 1971-æм азы 5 декабры, Мюнхены) уыдис ирон
равзæрды уырыссаг фыссæг-эмигрант.

Райгуырдис 1903 азы 6 декабры Бетъырбухы, хъæды хæдзарады специалисты бинонты
’хсæн. Йæ фыды профессийы тыххæй бинонтæ арæх ивтой сæ цæрæнбынат. Царды фыццаг
цыппар азы Гайто арвыста Бетъырбухы, Кабинеты уынджы (ныртæккæ Рæстдзинады уынг,
уырыс. улица Правды). Уый фæстæ бинонтæ цардысты Сыбыры, Тверы губернæйы,
Полтавæйы, Харьковы.

1919-æм азы, 16-аздзыдæй, Гæздæны-фырт бацыдис Бархионты змæлдмæ, «хæст цы у,
уый базоныны охыл» («Вечер у Клэр»). Фæстæмæдзæуæг урсыты æфсадимæ Гайто
æрæфтыдис Хъырымы, уый фæстæ Турчы. Константинополы фыст æрцыдис йæ фыццаг
радзырд («Гостиница грядущего», 1922). Болгарийы сахар Шумены Гæздæны-фырт каст
фæцис гимназ.

1923-æм азы та æрцардис Парижы. Уым Гайто арвыста йæ царды фылдæр хай.
Райдайæнты дзы куыста уаргъхæссæгæй, паровозтæ æхсæгæй, завод «Ситроен»-ы
кусæгæй. Кæд йæ эмигранты цард уыдис зын, уæддæр ын бантыстис каст фæуын
Сорбоннæйы историон-филологион факультет.

1929-æм азы мыхуырæй рацыдис йæ фыццаг роман «Вечер у Клэр». Уацмыс уайтагъд
йæхимæ æркæсын кодта куыд чиныгкæсджыты, афтæ критикты дæр. А фæстæгтæ йæ
схуыдтой, Владимир Набоковимæ иумæ, æрыгон фæлтæры тæккæ курдиатджындæр фыссæг.
Гайто йæ фыццаг уацмысты фæрцы йæхицæн хорз литературон ном скæнгæйæ, арæх сæ
мыхуыр кодта, эмиграцийы тæккæ нымаддæр журнал «Современные записки»-йы.

Фæлæ кæд йæ литературон архайд уыдис æнтыстджын æмæ нымад, уæддæр Гайто кæрдзыны
къæбæр ссарыны охыл бирæ азты дæргъы фæкуста æхсæвон таксистæй. Уыйбæрц рæстæджы
дæргъы Парижы мæгуыргурты цардæй цы федта, уый æвдыст æрцыдис йæ роман «Ночные
дороги»-йы (1941).

1953-æм азæй йæ амæлæты бонмæ Гæздæны-фырт куыста радиостанцæ «Свобода»-йы
журналистæй æмæ редакторæй. Уым Гайто амыдта уырыссаг литературæйыл дзурæг
радиолæвæрдтытæ. Гæздæнты Гайто амардис 1971-æм азы 5 декабры, Мюнхены сахары.
Ныгæд æрцыдис Сент-Женевьев де Буайы уæлмæрдты, Парижмæ хæстæг.

1932-æм азы фыссæг æмæ критик Михаил Осоргин æрбакодта Гæздæны-фырты масонон
ложæ «Цæгат стъалы»-мæ. Уым Гайто ахста къорд бынаты, 1961-æм азы та ссис йæ
Мастер.



https://os.wikipedia.org/wiki/%D0%93%C3%A6%D0%B4%D0%B8%D0%B0%D1%82%D1%8B_%D0%A1%D0%B5%D0%BA%D1%8A%D0%B0

Гæдиаты Куыцырийы фырт Секъа (райгуырдис 1855-æм азы, Æддаг Ганисы — амардис
1915-æм азы 3 августы (21 июлы), Дзæуджыхъæуы) у ирон аив прозæйы бындурæвæрæг,
у бирæ æмдзæвгæты автор.

Секъа райгуырдис Хъуды комы Ганисы хъæуы мæгуыр хæххон бинонты ’хсæн 1855-æм
азы. Секъайыл æстдæс азы куы сæххæст ис, уæд æй сæ хъæуы сауджын ахуыр кæнын
райдыдта гуырдзиагау кæсын æмæ фыссыныл, стæй диакъоны куыстыл. Æстдæсаздзыд
лæппуйæ Секъа кусын райдыдта Ганисы аргъуаны диакъонæй. Фæстæдæр уыцы куыст
кодта Цæгат Ирыстоны хъæуты дæр: Хъахъхъæдуры (1882–1885), Бæтæхъойыхъæуы
(1885), Джызæлы (1886–1908), Хохы Санибайы (1908–1910).

Секъа æдзух куыста йæхиуыл, кастис гуырдзиаг фысджыты уацмыстæ. Уый æмдзæвгæтæ
фыссын райдыдта XIX æнусы 70-тæм азты кæрон. Йæ уацмысты æвдыста ирон адæмы
рагон царды цаутæ, æфхæрд адæмы хъысмæт. Арæхстджынæй пайда кодта адæмон
сфæлдыстадæй, историон таурæгътæ æмæ æмбисæндтæй.

Революцийы агъоммæ Гæдиаты Секъайы иуæй-иу уацмыстæ мыхуыры зындысты ирон
газетты æмæ журналты: «Ирон газет»-ы (Дзæуджыхъæу, 1906 аз, №4) — «Хорз сахат»;
газет «Ног цард»-ы — «Айссæ» (Калак, 1907 аз, №17–18), «Фæдис» (№23), «Сагъæстæ»
(№46), «Хазбийы фын» (№51) æмæ æндæртæ; газет «Хабар»-ы (Дзæуджыхъæу, 1907 аз,
1-2 номыртæ) — «Санибайы хæхтæ»; журнал «Зонд»-ы (Дзæуджыхъæу, 1907 аз, №1–2) —
«Азау»; журнал «Чырыстон цард»-ы — «Чырыстийы „цъупп“» (Дзæуджыхъæу, 1911 аз,
январь, 30–31 ф.ф.), «Санибайы авд гæналы» (1911 аз, февраль, 63 ф.) æмæ дæсгай
æндæртæ. Секъайы уацмыстæй бирæтæ фæзындысты «Фæсхохаг», зæгъгæ, ахæм
фæсномыгæй.

Хицæн чиныгæй фыссæгæн йæ къухы бафтыдис æрмæстдæр иу чысыл æмбырдгонд рауадзын
(47 æмдзæвгæйы æмæ æмбисонды): «Ирон фыййау. Гæдиаты Секъайы дзымандытæ»
(Дзæуджыхъæу, Суваловы типографи, 1905 аз). Мыхуырмæ цæттæгонд уыдысты æндæр
æмбырдгæндтæ: «Ганис» (1906 аз), «Цæсты сыг» (1910) æмæ æндæртæ, фæлæ уыдонæй иу
дæр рухс нæ федта. Хицæн чиныгæй Секъайы зынгæдæр прозаикон уацмыстæ фыццаг хатт
рацыдысты 1947 азы Дзæуджыхъæуы, Ардасенты Хадзыбатыры комментаритимæ. Æппæты
æххæстдæрæй Секъайы уацмыстæ рацыдысты Орджоникидзейы чиныгуадзæн «Ир»-ы 1981,
1988 азты (бацæттæ сæ кодта, разныхас æмæ фиппаинæгтæ ныффыста Мамиаты Надинæ).

Секъайы сфæлдыстад бæстонæй æвдыст у 1991 азы чиныгуадзæн «Ир»-ы цы чиныг
фæзынди, уым дæр. Чиныгæн разныхас ныффыста Джыккайты Шамил. Уыцы рауагъдмæ
бацыдысты фыссæджы фыстæджытæ дæр.

Секъайы зындгонддæр радзырд «Азау» æххæстæй мыхуыргонд не ’рцыдис 1922 азы онг
(альманах «Малусæг», ф. 19-31), фыссæджы царды рæстæг фæзынди æрмæст уырыссагау
йæхи тæлмацы бетъырбухаг журнал «Жизнь для всех»-ы (1914 аз, апрель, №4, ф.
537–551). Радзырды райдиæн мыхуыргонд æрцыдис журнал «Зонд»-ы дыууæ номыры (1907
аз), фæлæ журнал сæхгæдтой æмæ радзырд кæронмæ рауадзын къухы нæ бафтыд.

Секъа йæ уацмысты æвдисы адæмы тырнындзинад сæрибармæ, рæстдзинадмæ, рухс
дунемæ. Хицæн адæймæгты æвзæр миниуджытæ калы хурмæ — расыгкæнын, давын, æргом
дзуры хисты ныхмæ, нымайы йæ адæмыл мæгуырдзинад æфтауæг æгъдауыл. Секъа фауы
иннæ ирон зианхæссæг æгъдæутты дæр — ирæд, тугисын, чызг скæфын æмæ æндæр
ахæмтæ.



https://os.wikipedia.org/wiki/%D0%92%D0%B8%D0%BB%D1%8C%D1%8F,_%D0%9F%D0%B0%D0%BD%D1%87%D0%BE

Хосе́ Дороте́о Ара́нго Ара́мбула (исп. José Doroteo Arango Arámbula, 1878-æм азы
5 июны — 1923-æм азы 23 июлы , фылдæр хъуыстгонд уыд куыд «Франси́ско Ви́лья»
(исп. Francisco Villa) кæнæ «Па́нчо Ви́лья» (исп. Pancho Villa) уыдис растджыты
раздзогтæй иу Мексикæйы революцийы рæстæг.

Райгуырдис мæгуыр зæхкусджыты хæдзары. 1912-æм азы Паскуаль Ороскойы
контрреволюцион растады рæстæг сæмбырд кодта бæхджынты бал, æмæ хицауады
æфсæдтимæ архайдта растад басæттыныл. Хицауы бартæ йæхимæ инæлар Уэрта куы
райста, уæд Вилья райдыдта растад хицауады ныхмæ æмæ сарæзта Цæгатон дивизи, уый
архайдта Чиуауæйы æмæ Коауилæйы. Уæртæйы режим куы æрхаудта уæд Эмилиано
Сапатаимæ цæдисы райдыдта тох Каррансы хицауадимæ, 1914-æм азы декабры йе 'фсад
бацахста Мехико, фæлæ йæ 1915-æм азы январы ныууагъта.

1916-æм азы 9 мартъийы Вилья балимæ АИШ-ы арæнтыл ахызтир æмæ ныххаудта сахар
Колумбусыл, штат Нью-Мексикойы, æмæ расайдта АИШ-ы æфсæдты ныббырст. Уый фæстæ
тох кодта Каррансы хицауадимæ æмæ АИШ-ы бабырсгæ æфсæдтимæ иумæ. АИШ-ы
æфсæддонтæн сæ бон нæ бацис æрцахсын æмæ сæ маст райсын Вильяйæ 1917-æм азы
фæстæмæ раздæхтысты.

1920-æм азы Вилья бафидыдта Мексикæйы президент Адольфо Уэртоимæ æмæ ныууагъта
революцион тох. 1923-æм азы æхст æрцыдис йæхи хæдтулгæйы сахар
Идальго-дель-Паррал штат Чиуауæйы æмæ фæмард.



https://os.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%3a%D0%9D%D1%8B%D1%85%D0%B0%D1%81

Æгас цу Ныхасмæ! Ам архайджытæ ныхас кæнынц Википедийы æгъдæуттыл, техникон
хъуыддæгтыл æмæ ног идейæтыл. Уый йеддæмæ ацы ран ис гæнæн цыфæнды æххуыс
бафæрсын, архайджытæн исты фехъусын кæнын æмæ æндæр архайджыты хъуыдытæ базонын,
æрмæст Википедиимæ баст уæд. Дæ хорзæхæй, дæ сæры дар ацы цыдæртæ:

Тагъд рæстæджы, майы дæсæм бонмæ ’ввахс, ирон хайады дæр скусдзæн æфтуан Content
Translation, уый тыххæй кæс англисагау æмæ уырыссагау. Æфтуан скусын кæнынмæ
хъуамæ бацæуай бетæмæ æмæ а. д. Content Translation стыр ахъаз уыдзæн уацтæ
æндæр æвзæгтæй иронмæ тæлмац кæнынæн. Amikeco (ныхас) 20:55, 3 майы 2015 (UTC)

Сæйраг фарсмæ ног хабæртты хуызæг бафтыдтон. Уым æвдыст цæудзысты фæстаг
къуырийы хабæрттæ. Кæд ницы хабар ис, уæд ницы разындзæн. Æнхъæл дæн ай ног
архайджыты фæзынынæн хорз у, уымæн æмæ ног кусыны фадат у. Ног архайæгæн йæ бон
уыдзæн йæ фыццаг къахцæфтæ ног хабæрттæ фыссынæй байдайа, уымæн æмæ æнцон архайд
у æмæ иу цыбыр хъуыдиад ныффыссын зын нæу.--Bouron (ныхас) 13:05, 9 январы 2013
(UTC)

Ног гаджет баиу кодтон. Уыцы гаджет æртæ кнопкæ ивыны бынатмæ æфтауы. Æ, æ æмæ
апостроф бавæрынæн. Куыд хъуыды кæнут, хъæуы уыцы гаджет алкæмæн баиу кæнын.
Мæнмæ афтæ кæсы æмæ хъæуы. Уымæн æмæ ардæм цы ног архайæг æрбацæуа, уымæн гæнæн
ис ма уа Æ фыссыны фадат. Æз афтæ хъуыды кæнын æмæ тынг стæмтæм вæййы ирон
"клавиатурæ" (равæрд/раскладка). Цалынмæ уыдон бамбарой ацы гаджет куыд хъæуы
сиу кæнын, уæдмæ цæ гæнæн ис мауал æрфæнда Википедийы архайын. Афтæ та йæ сæ бон
уыдзæн кæд фæндыдæр ахицæн кæнын.--Bouron (ныхас) 15:09, 4 январы 2013 (UTC)

Фæрсын/кæсын проблемæйыл цы хъуыды кæнут? Зæгъæм, ацы фарсыл чи зоны æмæ
ныффыссын хъуыди „пайда кæнынæн“ кæнæ та æндæр исты нейтралон формæ. Фæрсын у
хуссайраг дзырд, кæсын — цæгатаг. Amikeco (ныхас) 20:00, 21 декабры 2012 (UTC)

Архайæг:Russavia-йы хъуыдыйы фæзынд цæмæй архайджыты бафæдзæхсон, æмæ йæ æххæст
кæнын. Кæд исчи агуры Ирыстонимæ баст нывтæ, уæд цæ йæ бон у ам ссара:
http://cominf.org/photo. Уым ис бирæ сæрибар нывтæ. ВикиКъæбицмæ цæ куы æвгæна,
уæд ацы хуызæгæй спайда кæнæт.--Bouron (ныхас) 19:38, 29 ноябры 2012 (UTC)

Уыцы скрипт хъæуы батыссын архайæджы JavaScript-мæ. Куыд ам.--Bouron (ныхас)
19:11, 19 октябры 2012 (UTC)

Уæ бонтæ хорз! Аргъгонд æрмæджы проект мæ фæнды бакæнын, æмæ хайад райсут. Мæнæ
ам цæуы фыццаг куыст. Мæнмæ гæсгæ тынг ахсджиаг у.--Bouron (ныхас) 22:29, 9
октябры 2012 (UTC)

Æндæр рæдыдтытæ дæр федтон, фæлæ цæ æндæр хатт ныффысдзынæн. Ерын уал мæ фæнды
цæмæй архайджытæ ахæм рæдыдтытæ мауал уадзой.--Bouron (ныхас) 14:32, 19 сентябры
2012 (UTC)

Уӕ бонтӕ хорз! А дыууӕ бон статья ныхас фыстуацмӕ баивынмӕ хъавын. Уымӕн мӕм ис
бирӕ ӕфсӕнттӕ. Фыццаджыдӕр статья ирон ныхас нӕу, фыстуац та у. Фӕнды мӕ цӕмӕй
уӕ хъуыдытӕ зӕгъат, кӕд разы не стут. --Bouron (обсуждение) 15:19, 21 майы 2012
(UTC)

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Funds
Dissemination Committee (FDC) and FDC Ombudsperson. Questions and discussion
with the candidates for the Funds Dissemination Committee (FDC) and FDC
Ombudsperson will continue during the voting. Nominations for the Board of
Trustees will be accepted until 23:59 UTC May 5.

The Funds Dissemination Committee (FDC) makes recommendations about how to
allocate Wikimedia movement funds to eligible entities. There are five positions
on the committee being filled.

The FDC Ombudsperson receives complaints and feedback about the FDC process,
investigates complaints at the request of the Board of Trustees, and summarizes
the investigations and feedback for the Board of Trustees on an annual basis.
One position is being filled.

The voting phase lasts from 00:00 UTC May 3 to 23:59 UTC May 10. Click here to
vote. Questions and discussion with the candidates will continue during that
time. Click here to ask the FDC candidates a question. Click here to ask the FDC
Ombudsperson candidates a question. More information on the candidates and the
elections can be found on the 2015 FDC election page, the 2015 FDC Ombudsperson
election page, and the 2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 03:45, 4 May 2015 (UTC) • Translate •
Get help

Инструмент Content Translation был включен как бета-функция в Осетинской
Википедии. Чтобы переводить, включите бета-функцию и пройдите на страницу вашего
вклада или прямо на страницу перевода, выберите язык, с которого вы переводите,
и напишите название статьи, которую вы хотите перевести. Если такая статья уже
есть на вашем языке, будет показано предупреждение. Когда вы закончите писать
перевод, вы можете опубликовать её как полноценную страницу в Осетинской
Википедии. Если страница с таким же названием будет создана пока вы переводите,
вам будет предложено сохранить ваш перевод как черновик в вашем пространстве
пользователя. Количество созданных статей показано на странице статистики.

Это первая проба этого инструмента на вашем языке, и возможно, что вы обнаружите
неисправности, о которых мы ещё не знаем. Мы будем отслеживать как инструмент
используется здесь, но мы просим вас сообщать нам о найденных вами
неисправностях на странице обсуждения, или через Фабрикатор. Вы можете найти
дополнительную информацию на странице описания проекта.

Hello, Content Translation has now been enabled as an opt-in beta feature on
this Wikipedia. To start translating, enable the beta feature and go to
Special:ContentTranslation or to your contributions page and create a new
translation by selecting the source language, the article name and target
language. If the article already exists then a warning will be displayed. After
you translate the article, you can publish it directly as a new page on the
Wikipedia. In case the article gets created by another user while you were
translating, you will see an option to save the newly published translation
under your user namespace. The number of published pages can be seen on the
Content Translation stats page.

Since, this is the first time we have installed the tool on this Wikipedia,
there are chances that there may be some problems or service disruptions which
we are not yet aware of. We will be monitoring the usage to check for any
failures or issues, but please do let us know on the Content Translation talk
page or through Phabricator if you spot any problems that prevent you from using
the tool. For more information, please read about how to use the tool. You can
also view a short screencast on how to use Content Translation. My apologies for
writing this announcement only in English and Russian. Please feel free to
translate this message for wider distribution. Thank you.--Runab WMF (ныхас)
17:38, 7 майы 2015 (UTC)

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Wikimedia
Foundation Board of Trustees. Questions and discussion with the candidates for
the Board will continue during the voting.

The Wikimedia Foundation Board of Trustees is the ultimate governing authority
of the Wikimedia Foundation, a 501(c)(3) non-profit organization registered in
the United States. The Wikimedia Foundation manages many diverse projects such
as Wikipedia and Commons.

The voting phase lasts from 00:00 UTC May 17 to 23:59 UTC May 31. Click here to
vote. More information on the candidates and the elections can be found on the
2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 17:20, 17 May 2015 (UTC) • Translate •
Get help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Wikimedia
Foundation Board of Trustees. Questions and discussion with the candidates for
the Board will continue during the voting.

The Wikimedia Foundation Board of Trustees is the ultimate governing authority
of the Wikimedia Foundation, a 501(c)(3) non-profit organization registered in
the United States. The Wikimedia Foundation manages many diverse projects such
as Wikipedia and Commons.

The voting phase lasts from 00:00 UTC May 17 to 23:59 UTC May 31. Click here to
vote. More information on the candidates and the elections can be found on the
2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 17:20, 17 May 2015 (UTC) • Translate •
Get help

Как относитесь к заливке населенных пунктов РСОА в в этой Вики? В Чеченвики
заливали. Там есть база. В этой вики шаблон НП есть?--Kaiyr (ныхас) 14:26, 30
майы 2015 (UTC)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by I JethroBT (WMF) through
MediaWiki message delivery. 23:10, 18 августы 2015 (UTC)

Please help translate the statements on Meta Wiki. You can read more on the
Wikimedia blog.

My apologies for posting this message in English. Please help translate it if
you can.

Greetings! The Individual Engagement Grants program is accepting proposals until
September 29th to fund new tools, community-building processes, and other
experimental ideas that enhance the work of Wikimedia volunteers. Whether you
need a small or large amount of funds (up to $30,000 USD), Individual Engagement
Grants can support you and your team’s project development time in addition to
project expenses such as materials, travel, and rental space.

I JethroBT (WMF), Community Resources, Wikimedia Foundation. 20:52, 4 сентябры
2015 (UTC)

(Opt-out Instructions) This message was sent by I JethroBT (WMF) (talk) through
MediaWiki message delivery.

My apologies for posting this message in English. Please help translate it if
you can.

Greetings! The Individual Engagement Grants program is accepting proposals until
September 29th to fund new tools, community-building processes, and other
experimental ideas that enhance the work of Wikimedia volunteers. Whether you
need a small or large amount of funds (up to $30,000 USD), Individual Engagement
Grants can support you and your team’s project development time in addition to
project expenses such as materials, travel, and rental space.

I JethroBT (WMF), Community Resources, Wikimedia Foundation. 22:02, 4 сентябры
2015 (UTC)

(Opt-out Instructions) This message was sent by I JethroBT (WMF) (talk) through
MediaWiki message delivery.

There is still one week left to submit Individual Engagement Grant (IEG)
proposals before the September 29th deadline. If you have ideas for new tools,
community-building processes, and other experimental projects that enhance the
work of Wikimedia volunteers, start your proposal today! Please encourage others
who have great ideas to apply as well. Support is available if you want help
turning your idea into a grant request.

There is still one week left to submit Individual Engagement Grant (IEG)
proposals before the September 29th deadline. If you have ideas for new tools,
community-building processes, and other experimental projects that enhance the
work of Wikimedia volunteers, start your proposal today! Please encourage others
who have great ideas to apply as well. Support is available if you want help
turning your idea into a grant request.

Last month, we asked for community feedback on a proposal to change the
structure of WMF grant programs. Thanks to the 200+ people who participated! A
report on what we learned and changed based on this consultation is now
available.

Come read about the findings and next steps as WMF’s Community Resources team
begins to implement changes based on your feedback. Your questions and comments
are welcome on the outcomes discussion page.

The Community Advocacy team the Wikimedia Foundation has opened a consultation
on the topic of harassment on Meta. The consultation period is intended to run
for one month from today, November 16, and end on December 17. Please share your
thoughts there on harassment-related issues facing our communities and potential
solutions. (Note: this consultation is not intended to evaluate specific cases
of harassment, but rather to discuss the problem of harassment itself.)

This is a message regarding the proposed 2015 Free Bassel banner. Translations
are available.

This is to inform all Wikimedia contributors that a straw poll seeking your
involvement has just been started on Meta-Wiki.

As some of your might be aware, a small group of Wikimedia volunteers have
proposed a banner campaign informing Wikipedia readers about the urgent
situation of our fellow Wikipedian, open source software developer and Creative
Commons activist, Bassel Khartabil. An exemplary banner and an explanatory page
have now been prepared, and translated into about half a dozen languages by
volunteer translators.

We are seeking your involvement to decide if the global Wikimedia community
approves starting a banner campaign asking Wikipedia readers to call on the
Syrian government to release Bassel from prison. We understand that a campaign
like this would be unprecedented in Wikipedia's history, which is why we're
seeking the widest possible consensus among the community.

Given Bassel's urgent situation and the resulting tight schedule, we ask
everyone to get involved with the poll and the discussion to the widest possible
extent, and to promote it among your communities as soon as possible.

(Apologies for writing in English; please kindly translate this message into
your own language.)

Posted by the MediaWiki message delivery 21:47, 25 November 2015 (UTC) •
Translate • Get help

Patrick Earley (WMF) via MediaWiki message delivery (ныхас) 01:49, 5 январы 2016
(UTC)

Your input is welcome (and greatly desired) at the Meta discussion, 2016
Strategy/Community consultation.

Apologies for English, where this is posted on a non-English project. We thought
it was more important to get the consultation translated as much as possible,
and good headway has been made there in some languages. There is still much to
do, however! We created m:2016 Strategy/Translations to try to help coordinate
what needs translation and what progress is being made. :)

I hope you'll join us! Maggie Dennis via MediaWiki message delivery (ныхас)
19:06, 18 январы 2016 (UTC)

Ossetian is missing from this page:
https://meta.wikimedia.org/wiki/There_is_also_a_Wikipedia_in_your_language More
than 100 languages are now listed. Thank you, Varlaam (ныхас) 06:31, 3 февралы
2016 (UTC)

Hi people, the calls for posters, discussions and trainings for Wikimania 2016
are officially opened, you can find all the relevant links on the conference
wiki:

We are looking forward to read your ideas! --Yiyi (ныхас) 15:47, 29 февралы 2016
(UTC)

Greetings! The Individual Engagement Grants (IEG) program is accepting proposals
until April 12th to fund new tools, research, outreach efforts, and other
experiments that enhance the work of Wikimedia volunteers. Whether you need a
small or large amount of funds (up to $30,000 USD), IEGs can support you and
your team’s project development time in addition to project expenses such as
materials, travel, and rental space.

Бюллетень «Википедии на языках России», выпуск #5 (апр'16) / «Wikipedias in the
languages of Russia» newsletter, issue #5 (Apr.'16)

Hello, after six weeks of community discussion about Wikipedia to the Moon,
there are now 10 different proposals for content for the mission. Starting
today, you can vote for them on Meta-Wiki, and decide what we will work on: a
Wikipedia canon, different lists, the Moon in 300 languages, an astronomy
editathon, featured articles, articles about technology, endangered things, or
DNA-related topics. You can even vote against community involvement. Voting is
open until 24 June. Sorry that this message is again in English only, but we are
using village pumps to reach as many communities as possible, so that everyone
knows they can vote. Best, Moon team at Wikimedia Deutschland 15:31, 10 июны
2016 (UTC)

Бюллетень «Википедии на языках России», выпуск #7 (июнь'16) / «Wikipedias in the
languages of Russia» newsletter, issue #7 (June'16)

You may already have heard about Wikipedia to the Moon: A team of scientists
called the “PT Scientists” are going to send a space craft to the moon in 2017
and they want to take Wikipedia along with them. Because Wikipedia is so big, we
cannot send all of it to the moon. That is why the international
Wikipedia-community has voted to send all “Featured Articles and Featured Lists“
from all languages in Wikipedia.

“Featured Articles“ is a category in many language versions of Wikipedia that
collects the very best articles in that language. Your community does not
currently have a „Featured Articles“ category. Ideally, we want to take every
language on Wikipedia to the moon and we also want to take the best articles in
your language. That is why we would like you to tell us what the very best
articles in your language are.

Бюллетень «Википедии на языках России», выпуск #8 (сентябрь'16) / «Wikipedias in
the languages of Russia» newsletter, issue #8 (September '16)

Greetings! The Project Grants program is currently accepting proposals for
funding. There is just over a week left to submit before the October 11
deadline. If you have ideas for software, offline outreach, research, online
community organizing, or other projects that enhance the work of Wikimedia
volunteers, start your proposal today! Please encourage others who have great
ideas to apply as well. Support is available if you want help turning your idea
into a grant request.

Hello! I'm writing from the Wikimedia Foundation to invite you to give your
feedback on a proposed move from CC BY-SA 3.0 to a CC BY-SA 4.0 license across
all Wikimedia projects. The consultation will run from October 5 to November 8,
and we hope to receive a wide range of viewpoints and opinions. Please, if you
are interested, take part in the discussion on Meta-Wiki.

Apologies that this message is only in English. This message can be read and
translated in more languages here. Joe Sutherland (talk) 01:34, 6 октябры 2016
(UTC)

I apologise that this message is in English.
⧼Centralnotice-shared-help-translate⧽

Select strong passwords – eight or more characters long, and containing letters,
numbers, and punctuation. Joe Sutherland (Ныхас) / MediaWiki message delivery
(ныхас) 23:59, 13 ноябры 2016 (UTC)

Please accept my apologies - that first line should read "Help with
translations!". Joe Sutherland (WMF) (talk) / MediaWiki message delivery (ныхас)
00:11, 14 ноябры 2016 (UTC)

Здравствуйте уважаемые коллеги. В следующем году по инициативе марийских коллег
планируем организовать форум Википедий на языках народов России в Йошкар-Оле.
Аналогичные мероприятия прошли в Уфе (апрель 2015) и в Ижевске (сентябрь 2016).
Представители башкир, бурят, тыва, саха, эрзян, удмурт википедий высказались в
поддержку инициативы марийских коллег и выразили желание направить своих
представителей на форум. Организаторы хотели бы видеть как можно больше
представителей различных языковых разделов. Ведь из всех действующих Википедий
около 10 процентов приходиться на языки народов России. Приглашаем
представителей Вашей Википедии принять участие на форуме и в ближайшее время
просим высказаться в поддержку иницативы марийских коллег, а также сообщить о
вероятности участия ваших представителей (на данном этапе досточно выразить
намерение). В середине декабря организаторам необходимо объявить на Мета-Вики о
намерении провести такой форум, что позволит получить частичное финансирование
на проведение меропрития от Фонда Викимедиа (планируем просить в части оплаты
проживания участников и оплаты расходов на авиаперелеты, которые Фонд сможет
оплатить напрямую поставщику услуг). С уважением, член оргкомитета и админ
БашВики --Рөстәм Нурыев (ныхас) 12:26, 19 ноябры 2016 (UTC)

James Forrester (Product Manager, Editing department, Wikimedia Foundation)
--19:31, 14 декабры 2016 (UTC)

В прошлом году к сожалению ваша общность пропустила участвовать в состязание
Вики-весна и мы приглашаем вас принять участие в конкурсе в этом году! Если
кто-нибудь хочет стать местным организатом, пожалуйста, подпишитесь на список
рассылки на
https://lists.wikimedia.bg/mailman/listinfo/ceespring-localorganisers, добавьте
свое сообщество в мета-странице с участниками и обсудите издания конкурса на
странице обсуждения (Talk:Wikimedia CEE Spring 2017/Participants). Там вы также
найдете информацию о некоторых вещей, которых мы ожидаем от местных
организаторов. Мы с нетерпением ждем ответа в ближайшее время!

От имени международных организаторов,--Алиса Селезньова (ныхас) 19:28, 7 февралы
2017 (UTC)



https://os.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8%D0%B0%D0%B3_%D0%B8%D0%BC%D0%BF%D0%B5%D1%80%D0%B8

Византияйы импери, Византия (гр. Βασιλεία των Ῥωμαίων, «Ромы импери»); IV
æнус—1453-æм аз — Скæсæн Ромы империйы ном ныгуылæйнаг историографийы. Ном
«Византияйы импери» (сахар Византиймæ гæсгæ, уый бынаты Ромы император
Константин I Цытджын IV-æм æнусы райдайæны бындур сæвæрдта Константинополæн)
паддзахад райста ныгуылæйнаг историкты куыстыты нырид йæ сæфты фæстæ. Сæхæдæг
сæхи византиæгтæ хуыдтой ромæгтæ — грекъагау «ромейтæ», сæ паддзахад та —
«ромаг», «ромейаг» (гр. Βασιλεία των Ῥωμαίων).

Ныгуылæйнаг ратæдзæнтæ ма хонынц Византияйы импери «Романи» (англ. Romania, гр.
Ρωμανία). Йæ царды фылдæр хай ныгуылæйнаг æмдуггæгтæ йæ хуыдтой «грекъаг
импери», грекъæгты æлдариуæджы тыххæй культурæйы стæй цæрджыты нымæцы. Рагон
Уырысы дæр йæ хуыдтой «Гречъы паддзахад», йæ сæйраг сахар та — «Царьград» (ома
«паддзахы сахар»).

Византияйы империйы сæйраг сахар йæ историйы дæргъы æнæсцухгæнгæйæ уыдис
Константинополь, астæузаманы егъаудæр сахартæй иу. Тæккæ уæрæхдæр территоритæ
импери ахста император Юстиниан I-æмы рæстæджы. Уый фæстæ паддзахад цадæггай йæ
зæххытæ сæфта, варвæрон къароладты, æмæ скæсæневропæйаг знæмты ныббырстыты
фыдæй. Араббаг тыхæйбайсгæ хæстыты фæстæ импери ма ахста айдагъ Гречъы æмæ Чысыл
Азийы территоритæ. IX—XI—æм æнусты цасдæр фæтынджы фæстæ, хъуыддæгтæ раивтой
егъау сæфтытæм, бæстæйы хæлд дзуархæсджыты цæфты бын, æмæ бынсæфт сельджукты æмæ
османты ныббырстыты фыдæй.

Византияйы империйы этникон сконд уыдис тынг алыхуызон, уæлдайдæр йæ историйы
фыццаг этапы: бердзенæгтæ, сомихæгтæ, сириæгтæ, коптæгтæ, дзуттæгтæ, Чысыл Азийы
цæрæг эллинизацигонд знæмтæ, фракиæгтæ, иллириæгтæ, дакæгтæ. Территоритæ куы
фæцыбырдæр сты (VI æнусы кæронæй), уæд ма иуæй-иу адæмыхæттыты хай баззадис йæ
арæнты æддæрдыгæй — уыимæ иу ардæм æрбафтыдысты æмæ æрцардысты æндæр
адæмыхæттытæ (готæгтæ IV—V æнусты, славяйнæгтæ VI—VII æнусты, араббæгтæ VII—IX
æнусы, печенегтæ, половецæгтæ XI—XIII æнусты æмæ æнд. VI—XI æнусты Византияйы
цæрджыты сконды уыдысты этникон къордтæ, кæдонæй фæстæдæр сæвзæрыд италиаг
адæмыхатт. Византияйы экономикæйы, политикон царды æмæ культурæйы уæлиуæг кодтой
бердзенæгтæ. Византияйы паддзахадон æвзаг IV—VI æнусты латинаг, VII-æм æнусæй
æмæ империйы фæцарды кæронмæ бердзенаг.

Ромы империйæ Византия райста хицауиуæджы монархион формæ йæ саргъы
императоримæ. VII-æм æнусæй паддзахады сæргълæууæджы арæхдæр хуыдтой автократор
æмæ василевс (базилевс). дæргъвæтин рæстæджы æвæрд цыдис раздæры паддзахадон æмæ
финансон фæтклæвæрды систæмæ. Фæлæ VI-æм æнусы кæронæй райдыдтой ахъаззаг
ивддзинæдтæ. Реформæтæ тынгдæр баст уыдысты хъахъхъæнынадимæ (административон
дих фемтыл экзархатты бæсты) æмæ грекъаг культурæйы æлдариуæгимæ ( логофеты,
стратегы, друнгариы æмæ æндæр хæсæдты баконд (уырыс. ввод должностей)). X-æм
æнусæй уæрæх кæнын райдыдта феодализм, ацы процесс расайдта феодалон
аристократийы минæвæртты паддзахы бадæныл бафидардзинад. Империйы фæстаг бонмæ
не ’нцайынц бирæнымæцон растæдтытæ æмæ тох императоры троныл.

Ныгуылæн Ромы Импери сæфты фæстæ 476-æм азы, Скæсæн Ромы Импери ма дарддæр
цардис мин азы бæрц, историографийы уыцы рæстæгæй хуындис Византия.

Византияйы æлдариуæггæнæг къласы характерон миниуæг уыдис йæ бæрзонд
мобилондзинад. Адæймаджы бон уыдис бынтæй фæндаг айгæрдын хицауадмæ, зæгъæм
карьерæ скæнгæйæ æфсады æмæ бакусгæйæ хæстон кад. Афтæ зæгъæм император Михаил
II уыдис æнæахуыр æххуырст, уыимæ ма йын уыдис мæлæты тæрхон рахастæуыд,
император Лев V Сомихагæй, змæсты тыххæй æмæ йæ æфхæрд фæстæдæрмæ хаст æрцыдис
802-æм азы Ног азы бæрæгбоны тыххæй, Василий I уыд зæхкусæг, уый фæстæ та бæхты
æууæрдæг зынгæ стыр хицаумæ. Роман I Лакапин дæр уыдис зæхкусджытæй рацæуæг,
Михаил IV император суыны размæ уыдис æхцатæ ивæг, йæ иу æфсымæры хуызон.

Кæд Византия æфсад райста Ромы империйæ, уæддæр йæ арæзт хæстæг уыдис эллинон
паддзахæдты фалангон системæмæ. Византияйы царды кæронмæ æфсад ссис сæйрагдæр
æххуырст, æмæ хицæн кодта ныллæг хæстхъомдзинадæй.

Фæлæ деталты уыдис куыстгонд хæстон фæтклæвæрды æмæ ифтонгкæныны систæмæ,
мыхуыргонд цыдысты куыстытæ стратеги æмæ тактикæйыл, уæрæх пайдагонд цыдис
алыхуызон техникон мадзæлттæй, зæгъæм знæгты ныххауды тыххæй фехъусынкæнынмæ
арæзт цæуы маякты системæ. Зæронд ромаг æфсадæй хъауджыдæр тынг сырæзтис флоты
нысаниуæг, уый «грекъаг арты» æххуысæй бацахсы æлдариуæг денджызы. Сасанидтæй
фæзмыд цæуы æххæстæй згъæрджын бæхджын æфсад — катафрактаритæ. Уыимæ фесæфынц
техникон вазыг æхсæнгæрзтæ, баллистæтæ æмæ катапультæтæ, иуварсгонд æрцыдысты
хуымæтæгдæр дурæхсджытæй.

Æфсады æмбырды фемон системæмæ ахызт бæстæйæн фадат радта 150 азы æнтыстджын
хæстытæ кæнын, фæлæ зæхкусджыты финансон смæгуырдзинад æмæ феодалтæм дæлбар кæй
бацис, уый цадæггай фæныллæгдæр кодта сæ хæцынхъомдзинад. Комплектацийы системæ
раивта феодалонмæ, уæздæттæ хъуамæ æфсæддон контингенттæ æрвыстаиккой зæххæй
пайдакæныны бартæ сын лæвæрд кæй цыдис, уый тыххæй.

Дарддæр æфсад æмæ флот тынгæй-тынгдæр цæуынц заууатмæ, империйы фæстаг рæстæг та
свæййынц сыгъдæг æххуырст сконды. 1453-æм азы Константинополь цæрджыты нымæцимæ
60 мины равæрдта æрмæст 5 минон хи æфсад æмæ 2,5 мины æххуырст. X-æм æнусæй
Константинополы императортæ æххуырстой русты æмæ сыхаг варвæрон знæмтæй
хæстонты. XI-æм æнусы этникон хæццæ варягтæ уыдысты зынгæ бынатыл уæззау
фистæгæфсады, рог бæхæфсад та арæзт цыдис цæугæцардгæнæг знæмтæй.

Викингты балцыты дуг, XI æнусы райдайæны, кæронмæ куы æрхæццæ, уæд æххуырстытæ
Скандинавийæ (æмæ ма викингтæй тыхæйбайст Нормандийæ æмæ Англисæй) Зæххастæуы
денджызы сæрты баздæхтысты Византимæ. Фидены норвегиаг къарол Харальд Тызмæг
цалдæр азы хæцыдис Варягаг гвардийы нæхъæн Зæххастæуон денджызы регионыл.
Варягаг гварди хъæбатырæй хъахъхъæдта Константинополь дзуархæсджытæй 1204-æм азы
æмæ пырхгонд æрцыдис сахары бацахсты рæстæг.

Паддзахады скондмæ хаудтой хъæздыг зæххытæ бирæнымæцон сахартимæ — Мысыр, Чысыл
Ази, Грекъ. Сахарты æрмгусджытæ æмæ сæудæджергæнджытæ иу кодтой корпорацитæм.
Корпорацимæ бахауын уыдис привелеги, уырдæм бахизынмæ хъуыдис сæххæст кæнын
аллыхуызон домæнтæ. Эпархæй (сахары сæрдар) æвæрд домæнтæ Константинополы 22
корпорацийæн уыдысты X æнусы иугонд уынффæты æмбырдгондмæ — Эпархы чиныгмæ.

Фæтклæвæрды системæ уыд тынг коррупцигонд, хъалонтæ тынг бæрзонд, фæлæ уæддæр
Византияйы экономикæ дæргъвæтин рæстæджы уыдис тæккæ хъомысджындæр Европæйы.
Базарад цыдис æппæт Ромы раздæры зæххытимæ ныгуылæны, æмæ Индийымæ (Сасанидты
æмæ араббæгты сæрты) скæсæны. Араббаг тыхæйбайстты фæстæ дæр импери уыдис тынг
хъæздыг. Фæлæ финансон хæрдзтæ дæр уыдысты тынг стыр, бæстæйы хъæздыгдзинад та
сиддтис тынг хæлæгдзинад аллыварсцæрджытæй. Базарады цауддзинад (расайдтой, йæ
италиаг сæудæджергæнджытæн цы уæлбартæ лæвæрд æрцыдысты, уыдон), Константинополы
бацахст дзуархæсджытæй æмæ османты ныббырст æркодтой финансты кæронгæнæн
цауддзинадмæ, æмæ паддзахады æрхаудмæ.

Византиаг зонад паддзахады уæвындзинады æппæт дæргъы уыдис æнгом баст антикон
философийымæ æмæ метафизикæимæ. Ахуыргæнды сæйраг архайд уыдис æмхæст фæзойы,
уым ахаста стыр æнтыстдзинæдтæм, зæгъæм дæнцæгæн ис æрхæссæн Софияйы стыр
аргъуаны сарæзт æмæ грекъаг арты æрхъуыдыдзинад. Уыимæ сыгъдæг зонад зæгъæн ис
æмæ размæ нæ цыдис, нæдæр гуырыдис ног теоритæ, нæдæр антикон хъуыдыгæнджыты
идейæтæ тынгад кодтой. Юстианины дугæй раст фыццаг миназы кæронмæ наукон
зонындзинад баййæфта тыхджын цауддзинад, фæлæ фæстæдæр та византиаг ахуыргæндтæ
сæхи равдыстой, уæлдайдæр астрономийы æмæ математикæйы, фæлæ уый рауад персайнаг
æмæ араббаг зонады æнтыстытыл æнцойгæнгæйæ.

Византиаг медецинæ уыдис зонады иу æнæбирæ фадыгтæй, кæм антикон рæстæджы
хъауджы, уыдис прогресс æвдыст. Византиаг медецинæйы тæфаг йæхи бæрæг дардта
куыд араббаг бæстæты, афтæ Сæндидзæны дуджы Европæйы дæр.

Империйы уæвындзинады фæстаг сæдæ азы Византия ахъаззаг фæцис рагон грекъаг
литературæйы рапарахатæн Италийы. Уæды рæстæджы астрономийы æмæ математикæйы
сæйраг ахуыргæнæн центр сси академи Трапезунды.

Юстиниан I реформæтæ барады фадыгы стыр тæфаг бахастой юриспруденцийы рæзтмæ.
Византиаг тугтæрхонон барад уыдис дзæвгарæй ист Русæй.

330-æм азы Ромы император Константин Цытджын расидтис йæ бæстæйы сæйраг сахарæй
Византий, йæ ном йын аивгæйæ Константиномолмæ.

Сæйраг сахары ахасты хъæуындзинад уыдис сидт фыццаджы дæр раздæры сæйраг сахар —
Ром — дардæвæрд кæй уыдис паддзахады тæссаг скæсæйнаг æмæ цæгат-скæсæйнаг
арæнтæй. Константинополæй хъахъхъæнынад саразын бирæ æнцондæр уыдис, Ромимæ
абаргæйæ. Ноджы ма сæйраг сахары аивды аххосæгты фæамонынц Константины диноы
зæрдæрардтæ: уый тынгдæр зæрдыл дардта чырыстон дин æмæ нæ уарзта, муртад
парахад кæм уыдис, уыцы Ром.

Скæсæн æмæ Ныгуылæн империтыл кæронмæ фæдих сты 395-æм азы, император Феодосий
Цытджын куы фæмард. Византияйы сæйраг хъауджыдзинад Ныгуылæн Ромы Империйæ уыдис
йæ территорийыл æлдариуæг кæй кодта грекъаг культурæ. Хицæндзинæдтæ
фылдæрæй-фылдæр кодтой, æмæ дыууæ сæдæ азы æмгъуыдмæ паддзахад æххæстæй райста
индивидуалон бакаст.

Византия куыд хæдхъом паддзахад сырæзтис 330—518 азты периоды. Уæд Дунайы æмæ
Рейны арæнты сæрты ромаг территоримæ хызтысты бирæнымæцон варвæрон, фылдæр
гермайнаг знæмтæ. Скæсæны арæнтыл дæр уавæр æнцон нæ уыдис.

378-æм азы вестготтæ хъуыстгонд Адрианополы тохы, фæуæлахиз сты, император
Валент фæмард æмæ Аларих нызаууат кодта æнæхъæн Грекъ. Фæлæ тагъд рæстæджы
Аларих ацыдис ныгуылæны ’рдæм — Испани æмæ Галлимæ, уым готтæ бындур сæвæрдтой
сæхи паддзахадæн, æмæ Византийæн уыдонæй тас нал уыдис.

441-æм азы готты аивтой гуннтæ. Аттилæ цалдæр хатты расидти хæст, æмæ афтиддæр
стыр хъалонты бафыстæй рауадис йæ дарддæры бабырстытæ бауыромын. 451-æм азы
адæмты тохы (Каталауны быдыртæ) Аттилæ фæхæрд, æмæ йæ паддзахад тагъд рæстæджы
фехæлд.

V-æм æнусы дыккаг æрдæджы тас æфтауын райдыдта остготты паддзахад, Теодорих
ныггæныстон кодта Македони, тæссаг уавæры уыдис Константинополь дæр, фæлæ ацыдис
ныгуылæнмæ, бацахста Итали æмæ Ромы хæлддзæгтыл бындур сæвæрдта йæхи
паддзахадæн.

Уавæр тынг æнкъуысын кодтой бирæнымæцон чырыстон ерестæ — арианон, несторианон,
монофизитон. Ныгуылæны рагæй папад (уырыс. папство), Лев Цытджынæй (440—461)
райдайгæйæ, фидар кодта папон монархи, Скæсæны та Александрияйы патриархтæ,
уæлдайдæр та Кирилл (422—444) æмæ Диоскор (444—451), фæлвæрдтой сæвæрын папæйы
бадæн Александрияйы. Уый йеддæмæ, уыцы змæстыты рæстæг уæлæмæ уæлдон кодтой
зæронд националон хъаугъатæ, æмæ нырма цæрæг сепаратистон тенденцитæ; афтæмæй
динон конфликттимæ æнгом стыхстысты политикон интерестæ æмæ нысæнттæ.

502-æм азы персайнæгтæ сног кодтой æфсæрст скæсæнæй, славяйнæгтæ æмæ булгайрæгтæ
райдыдтой лæбурын Дунайæ хуссарырдæм. Мидызмæстытæ схæццæ сты кæройнаг гæрæнтæм.
Сæйраг сахары цыдис карз тох «кæрдæгхуызтæ» (уырыс. зеленые) æмæ «копрадзхуызты»
(уырыс. синие) (уæрдæтты командæты хуызтæм гæсгæ) партиты ’хсæн. Æппынфæстаг,
фидар хъуыдæг цыдис ромаг традици, æмæ мынæг нæ уагъта хъуыдытæ ромаг дунейы
иудзинады тыххæй, æнæсцухæй здæхта адæмы зонд Ныгуылæнмæ. Цæмæй ахæм
æнæхъæддыхдзинад уавæрæй паддзахад рацыдаид, уый тыххæй хъуыдис фидар къух,
бæрæг политикæ дырыс æмæ раст пълæнттимæ. Ахæм политикæ æххæст кодта Юстиниан I.

518-æм азы император Анастасийы мæлæты фæстæ паддзахы бынатмæ схызтис гвардийы
сæргълæууæг Юстин — македойнаг зæхкусджытæй рацæуæг. Паддзахиуæг кæнын уыдаид
тынг зынвадат уыцы кæсын-фыссын нæзонгæ зæронд лæгæн, йæ цуры куы нæ разындаид
йæ хæстæг Юстиниан. Юстины æлдариуæджы тæккæ райдайæнæй хицауад æцæгæй уыдис
Юстинианы къухты. Уый дæр уыд Македонийы гуырд, фæлæ райста иттæг хорз ахуырад
æмæ разындис тынг курдиатджын аллыхуызон миниуджытæй. 527-æм азы æххæст бартæ
райсгæйæ Юстиниан бавнæлдта йæ фæндтæ æххæст кæнынмæ империйы фæстæмæ къæхтыл
слæууыны тыххæй, æмæ императоры хицауиуæг фидар кæнынмæ. Цæдисы бацыдис ахадгæ
диныздæхтимæ. Юстинианы рæстæг еретикты тыхæй ивтой официалон динмæ
æртхъирæнгæнгæйæ граждайнаг барты истæй, æмæ суанг мæрдæфхæрдæй дæр.

532-æм азы онг æнæвдæлон уыдис сæйраг сахары ралæудтытæ цъист кæнынæй æмæ
персайнæгты ныббырстытимæ тох кæнынæй, фæлæ тагъд рæстæджы йæ политикæйы сæйраг
здæхт азылдис ныгуылæны ’рдæм. Варвæрон къароладтæ ивгъуыд æнусы æрдæгмæ
ныллæмæгъ сты, цæрджытæ сидтысты империимæ баиумæ, æппынфæстаг гермайнæгты
къаролтæ сæхæдæг дæр нымадтой Византийы домæнты закъондзинад. 533-æм азы æфсад,
йæ сæргъы Велизарий афтæмæй, ныццавта вандайлæгты æмæ аллонты паддзахады Цæгат
Африкæйы. Иннæ нысан сси Итали, уæззау хæст Остготты къароладимæ цыдис 20 азы
æмæ фæцис византийæгты уæлахизæй.

554 æм азы Вестготты къароладыл ныххаугæйæ Юстиниан йæхи бакодта Испанийы
хуссайраг хай дæр. Уыцы архайдтыты фæстиуæгæн бафиппайын ис æмæ империйы зæххытæ
систы дыууæ хатты фылдæр. Фæлæ уыцы æнтыстытæ æрдомдтой паддзахады тыхты æгæр
егъау хардзтæ, æмæ уымæй спайда кодтой персайнæгтæ, славянтæ, авартæ æмæ гуннтæ,
кæдон стыр зæххытæ нæ байстой уыцы рæстæг, фæлæ ныггæныстон кодтой бирæ
территоритæ Империйы скæсæны.

Византиаг дипломати дæр архайдта цæмæй æппæт иннæ дунейы уæллоз æвæрд æрцæуой
империйы престиж æмæ æндæвд. Æхцаты æмæ хорзæхты æнтыстджын уæрсты, æмæ империйы
знæгты астæу хæрзарæхстджынæй хъаугъатæ тыды руаджы Византийы дипломати дæлбар
кодта варвæрон адæмыхæттыты, кæдон хæтыдысты монархийы арæнтыл. Византияйы
æндæвды сферæмæ æфтауыны тыххæй ма парахат архайд цыдис чырыстон дины
динамындæй. Миссионерты архайд, Сау денджызы былгæрæттæй Абиссинийы уæлвæзты æмæ
Сахарæйы оазисты онг уыдис византиаг политикæйы характерондæр æвдисæнтæй иу.

Хæстон экспанси йæдтæмæ ма Юстинианы иннæ ахъаззагдæр хæслæвæрдтæй иу, уыдис
административон æмæ финансон реформæтæ. Импреийы экономикæ уыдис уæззау кризисы,
фæткдаруат хъыгдæрд уыд коррупцийæ. Цæмæй фæткдаруат рацарæзт æрцæуа, уый тыххæй
император райдыдта æххæст кæнын закъондæттынады кодификаци, стæй реформæты
рæнхъ, кæдон проблемæтæ бындурæй нæ аиуварс кодтой, фæлæ уæддæр цыдæр æххуыс
фæсты. Нæхъæн империйыл стынг ис арæзтад, Антонинты «сызгъæрин рæстæджыты»
рацыдæй егъаудæр. Ног тæмæн акалдта культурæ.

Фæлæ номдзыддзинад æлхæд æрцыдис зынаргъ аргъæй — экономикæ фæхæлд хæстытæй,
цæрджытæ смæгуыр сты æмæ Юстинианы ивджытæ (Юстин II (565—578), Тиверий II
(578—582), Маврикий (582—602)) сæ цæст сæйрагдæр дардтой нырид хъахъхъæнынадмæ,
æмæ рахастой политикæйы здæхт скæсæнырдæм. Юстинианы тыхæйбайсттæ рауадысты
тæссонд — VI—VII æнусты кæронмæ Византийæ фæсæфта æппæт ист территоритæ скæсæны,
баззад ма йæм уым афтиддæр Хуссар Итали.

Уыцы рæстæджы лангобардты æрбабырст айста Византияйæ Италийы æрдæг, 591-æм азы
Персимæ хæсты рæстæг ахст æрцыдис Сомих, цæгаты дарддæр цыдис ныхмæлæуд
славяйнæгтимæ æмæ авартимæ, кæдон 560-æм азты æрбынат кодтой Дунайыл. Фæлæ иннæ
VII æнусы райдайæны персайнæгтæ хæст ногæй райдыдтой æмæ дзæвгар æнтыстытæ самал
кодтой империйы бирæнымæцон змæстыты тыххæй.

610-æм азы Карфагенаг экзархы фырт Ираклий раппæрста император Фокайы æмæ бындур
сæвæрдта ног династийæн, уыцы династи хъом разындис паддзахадæн тас чи æвзарын
кодта, уыцы хъуыддæгты ныхмæ лæууын. Уый уыдис Византияйы историйы тæккæ зындæр
рæстæджытæй иу, персайнæгтæ бацахстой Мысыр, Сири æмæ Чысыл Азийы хай, æртхъирæн
кодтой Константинополæн, авартæ, славяйнæгтæ æмæ лангобардтæ бырстой арæнтæм
аллы здыгæй. Ираклий рамбылдта иу рæнхъ хæстæмбæлды персайнæгтимæ, ахаста хæст
сæ территоримæ, уый фæстæ сах Хосров II мæлæт, æмæ цалдæр растады æрдомдтой
персайнæгты æппæт тыхæйбайстæ раздахын æмæ фидыддзинад сæххæст кæнын. Фæлæ дыууæ
бæстæйы дæр тынг кæй баихсыдысты ацы тохы, уый фадат радта æмæ бындур сæвæрдта
араббаг тыхæйбайсттæн.

626-æм азы Константинополыл æрхъула кодтой авартæ, славянтæ æмæ сæ цæдисон
персайнæгтæ. Ацы цауы тыххæй фыстæджытæ ис зæронд гуырдзиаг къухæйфысты
(«Константинополыл æртыхстытсы скифтæ, кæдон сты уырыссæгтæ») æмæ XV—XVII æнусты
зæронд славяйнаг къухæйфыстты, уыдонмæ гæсгæ ис æнхъæлын, хъулагæнджыты хай кæй
уыдис Астæуккаг Поднепровьйæйы хъæддон тæлмы славяйнæгтæ.. Сахар райсыны
фæлварæн фехæлдис, аварты æмæ славяйнæгты астæу куы стынг ис быцæудзинад, æмæ сæ
фæстæмæ ацæуын бахъуыдис.

634-æм азы халиф Омар æрбабырста Сиримæ. 635 азы араббæгтæ бацахстой Дамаск.
Скъуыддзаггæнаг хæстæмбæлд византиæгты æмæ араббæгты æхсæн Сирийыл цæстдарды
тыххæй æрцыдис 636-æм азы 20 августы. Арæх æмбæлынц æгæр бæрзонд нымæцтæ
византиаг æфсады бæрцы тыххæй уыцы хæстæмбæлды, император Ираклий дам æрымбырд
кодта 200 мин адæймаджы Сири байсынмæ (фæдзурынц ма 400 мины дæр), фæлæ
æцæгдзинадæй Византияйы æфсады нымæц Ярмучы хæстæмбæлды рæстæджы уыдис бæрæг
къаддæр 100 минæй (Большаков 1993: 54). Хæсты фæстиуæг скъуыддзаг кодтой æрдзон
уавæртæ: змисджын тымыгъ фæуыргъуыйау кодта византиæгты. Ираклийы æфсад уыдис
бирæнацион. Грекъæгтæ йæдтæмæ ма дзы уыдысты сомихæгтæ æмæ чырыстон араббæгтæ.
Пысылмон араббæгтæ фæуæлахиз сты. Ираклий фæстæмæ раздæхтис Константинополмæ.
Фæстæдæр 40 азы æмгъуыдмæ сæфт æрцыдысты Мысыр, Цæгат Африкæ, Сири, Палестинæ,
Уæллаг Месопотами, æмæ арæх ацы бæстæты цæрджытæ, фæлмæцыд уæвгæйæ хæстытæй,
нымадтой араббæгты сæрибаргæнджытыл, уымæн æмæ фыццаг рæстæг иу уыдон фæныллæг
кодтой хъалон. Араббæгтæ сарæзтой флот æмæ бавнæлдтой Костантинополмæ дæр. Фæлæ
ног император, Константин IV Погонат (668—685) сын ныхкъуырд ратта. Æмæ кæд
араббæгтæ фондз азы дæргъы Константинополыл æртыхстытсы (673—678) сурзæххæй дæр
æмæ денджызæй дæр, уæддæр йæ сæ бон нæ бацис бацахсын. Грекъаг флотæн тынг ахъаз
фæцис «грекъаг арты» æрæджион æрымыст, уый æруаджы асырдта араббæгы эскадрæтæ
æмæ сæ Силеуммы дæтты ныддæрæн кодта. Сурзæххыл халифаты æфсæдтæ æрцыдысты
дæрæнгонд Азийы.

Ацы кризисæй импери рацыдис æнгомгонддæрæй æмæ монолитондæрæй, йæ националон
сконд сси иугъæдондæр, динон хицæндзинæддтæ баззадысты раздæры афонты уымæн æмæ
монофизитон æмæ арианон диныздæхттæ сæйраг дæр парахат уыдысты сæфт Мысыры æмæ
Цæгат Африкæйы. VII æнусы кæронмæ Византийы территори хæццæ кодта Юстинианы
империйы æртыккæгæм хаймæ. Йæ аппон территоритæ уыдысты грекъæгтæ кæнæ
элинизацигонд знæмтæ кæм цардысты уыцы зæххытæ, дзырдтой дзы сæйрагдæр бердзенаг
æвзагыл. Уыцы рæстæджы райдыдта славяйнаг знæмты массон миграци Балканы
æрдæгсакъадахмæ. VII æнусы апарахат сты Мезийыл, Фракийыл, Македонийыл,
Далмацийыл, Истрийыл æмæ Гречы зæххытыл. Цасдæр нымæц сæ æрцæрын кодтой Чысыл
Азийы. Баивта цæрджыты этникон сконд империйы скæсæйнаг хайы дæр, фæзындысты
сомихæгты, персайнæгты, сирийæгты, араббæгты цæрæнрæттæ.

VII æнусы æххæстгонд æрцыдысты ахъаззаг реформæтæ фæткдаруаты — эпархиты æмæ
экзархатты бæстæ импери дихтæгонд æрцыдис фемтыл, дæлбар уыдысты стратигтæн.
Империйы ног националон сконд æркодта уымæ, æмæ грекъаг æвзаг сси официалон,
императоры титул дæр райдыдта бердзенагау зæлын — василевс (en:Basileus
Rōmaiōn). Администрацийы рагон латинаг титултæ кæнæ фæсæфынц, кæнæ æрцæуынц
эллинизацигонд, сæ бынæтты та фæзынынц ногтæ —логофеттæ, стратегтæ, эпархтæ,
друнгаритæ. Æфсады, кæцы фылдæр арæзт уыдис азиатæгтæй æмæ сомихæгтæй, грекъаг
æвзаг ссис приказты æвзаг. Æмæ кæд Византийы импери йæ фæстаг бонтæм хаста ном
Ромы импери, уæддæр латинаг æвзагæй пайдагонд нал цыдис (афтиддæр ма йыл
дзырдтой империйы цалдæр кæронраны, уым ма пайда кодтой адæмон латынæй, уыцы
æвзагы бындурыл сæвзæрыдысты румынаг æвзаг Дакийы æмæ далматинаг æвзаг Иллирийы.

Рæстæгмæ стабилизацийы та ногæй раивта кризисты рæгъ — хæстытæ болгайрæгтимæ,
араббæгтимæ, æнæрынцайгæ растадтæ. Æппынфæстаг Лев Исавр схызтис куыд Лев III
паддзахы бынатмæ, æруырдæдта империйы хæлд æмæ араббæгтæн скъуыдзаггæнаг дæрæн
ныккодта.

Æрдæгæнусон æлдариуæджы фæстæ дыууæ фыццаг Исавры скодтой импери хъæздыг æмæ
цæрдхуыз, нæ сæ бахъыгдæрдта нæдæр емынæ 747-æм азы нæдæр змæстытæ, кæдон
расайдта иконæты ныхмæ тох. Иконæты ныхмæ тохы фарс кæй рахæцыдысты Исавриаг
династийы императортæ, уымæн уыдис куыд динон, афтæ политикон фактортæ дæр. Бирæ
византиæгтæ VIII æнусы райдайæны зæрдæхудт уыдысты уæлдай мæнгуырнынæдты
парахатæй, уæлдайдæр та цы бынат ахста дины иконæтæн табугæнæн, уырнынад сæ
диссаджы миниуджытыл; бирæтæ æнхъæлдой уый динæн зиантæ кæй хæссы.

Уыимæ императорты тыхсын кодта аргъуаны рæзгæ хъомысдзинад. Ноджы дæр ма
иконæтыл фау æвæргæйæ хицауад зæрдæ дардта араббæгтæм фæхæстæгдæр уын, уымæн æмæ
араббæгтæ нывтæ нæ нымадтой. Иконæты ныхмæ тохы политикæ æркодта хъаугъатæм æмæ
змæстытæм паддзахады мидæг, уыимæ фæтынгдæр ис дихдзинад Ромы католикаг
епархиимæ æмахæстыты. Иконæтæн фæстæмæ кад кæнын райдыдтой VIII æнусы кæрон
императрицæ Иринæйы руаджы, уый уыдис фыццаг император сылгоймаг, фæлæ IX æнусы
райдайæны иконæты ныхмæ тохы политикæ дарддæргонд æрцыдис.

800-æм азы Карл Цытджын расидтис Ромы ныгуылæн империйы рацарæзт, уый Византийæн
сси æнкъараг æгаддзинад. Æмрæстæджы Багдады халифат стынг кодта ныббырст
скæсæнырдыгæй.

Императортæй Лев V Сомихагæй (813—820) æмæ дыууæ Фригиаг династийы императортæй
Михаил II (820—829) æмæ Феофилæй (829—842) — уыдис дарддæрконд иконæты ныхмæ
тохы политикæ. Ногæй дæс æмæ ссæдз азы æмгъуыдмæ импери бахауда змæстыты
рæстæгмæ.

812-æм азы бадзырд банымадта Карл Цытджынæн императоры титул, уый расайдта егъау
территориалон сæфтытæ Италийы, Византийы бар ма дзы баззадысты афтиддæр Венеци
æмæ зæххытæ æрдæгсакъадахы хуссары.

Араббæгтимæ хæст, сног ис 804-æм азы, расайдта дыууæ æнкъараг сæфты:
æрдæгсакъадах Криты бацахст пысылмон пираттæй (826) æмæ Сицилийы сæфт, байстой
йæ цæгатафрикаг араббæгтæ (827), 831-азы сæ къухтæм бахаудта сахар Палермо.
Уæлдай тызмæг уыд тас болгайрæгтæй, хан Курум куы фæуæрæхдæр кодта йæ паддзахады
арæнтæ Гемæй Карпаттæм. Никифор афæлвæрдта йæ ныддæрæн кæнын Болгаримæ
бабырсгæйæ, фæлæ фæстæмæ фæндагыл йæхæдæг дæрæнгонд æрцыдис æмæ фæмард (811),
болгайрæгтæ та ногæй бацахстой Адрианополь æмæ æндæр фидæрттæ, æмæ фæзындысты
Константинополы къулты бын (813). Крум ныппырх кодта Византийы æфсæдтæ 811
813-æм æзты æмæ бахъавыд Константинополь бацахсын тынг стыр æфсады æмæ хъулаон
машинæты æххуысæй. Афтиддæр йæ æвиппайды мæлæт фæххуыс ис империйæн.

Змæстыты фæлтæр фæцис 867-æм азы паддзахиуæг кæнын куы райдыдта македонаг
династи. Василий I Македонаг (867—886), Роман Лакапин (919—944), Никифор Фока
(963—969), Иоанн Цимисхий (969—976), Василий II Болгархойæг (976—1025) —
императортæ æмæ узурпатортæ — радтой империйæн 150 азы тæмæнкалды æмæ хъомысы
рæстæг. Саст æрцыдысты Болгари, Крит, Хуссары Итали, æххæст цыдысты æнтыстджын
хæстон стæртæ араббæгты ныхмæ арф Сиримæ. Империйы арæнтæ ауæрæх сты Евфрат æмæ
Тигрмæ, Сомих Иберийымæ бахаудтой вихантиаг æндæвды сферæмæ, Иоанн Цимисхий
бахæццæ Иерусалиммæ.

IX—X æнусты бæрæг нысаниуæг Византийæйæн райдыдтой дарын æмахæстытæ Киеваг
Уæрæсеимæ. Фыццаг хатт рустæ сæхи фæбæрæг кодтой Константинополмæ балцæй 860-æм
азы, уыцы æнтыстджын балцы тагъд рæстæджы фæстæ æрцыдис афтæ хонгæ Уæрæсейы
фыццаг аргъуыд, йæ уавæртæ æмæ бынат бæлвырдгонд не сты. Фыццаг
уырыссаг-византиаг базарадон бадзырд хауы 911-æм азмæ, азгайфыст легендæмæ гæсгæ
йæ бафысты размæ Царьградыл балцæй цыдис Дæсны Олег. 941-æм азы кънйаз Игорь
æрцыдис дæрæнгонд Константинополы къулты бын, фæлæ фæстæдæр сабыр æмахæстытæ
сног сты. Русы ног хицауиуæггæнæг æхсин Ольгæ, бабæрæг кодта Византийы сæйраг
сахар æмæ йыл уым саргъуыдтой. Кънягинйæйы фырт, кънйаз Святослав 970—971 гг.
хæцыд Византияимæ Болгарийы сæрыл, фæлæ бавзæрста хæрд император Иоанн
Цимисхийæ.

Йæ фырты фæлтæры, киеваг къниаз Владимиры рæстæджы Византийæн бантыстис
саргъауын Уæрæсейыл 988-æм азы, уый тыххæй Владимирæн уысæн лæвæрд æрцыдис
багрянагмыггаг царевнæ Аннæ, уыд император Василий II хо. Византияйы æмæ Киеваг
Уæрæсейы астæу арæзт æрцыдис хæстон цæсдис, æххæстгонд цыдис 1040 æзтæм.
Уæрæсемæ православийымæ хъарын æмæ уæрæх кæнын райдыдта ахуырдзинад æмæ
византиаг культурæ.

1019-æм азы, Болгари, Сомих æмæ Ибери бацахсгæ, император Василий II сбæрæг
кодта стыр триумфæй империйы тæккæ стырдæр фæтынг, араббæгты тыхæйбайстты
рæстæгæй. Æххæст кодтой паддзахады уавæр финансты иттæгхорз æууæл æмæ культурæйы
айтынг.

Империйы цауддзинад райдыдта Василий II мæлæты фæстæ, йæ ’фсымæр Константин VIII
(1025—1028) æмæ йæ чызыты — фыццаг Зойæйы æмæ йæ ’ртæ лæджы (Роман III
1028—1034, Михаил IV 1034—1041, æмæ Константин Мономах 1042—1054) стæй Феодорæйы
(1054—1056) хицауиуæгты рæстæг. Ноджы тынгдæр лæмæгъдзинад фæбæрæг Македойнаг
династийы сыскъуыды фæстæ.

Хæстон фæфæлдæхты руаджы паддзахы бадæнмæ схызтис Исаак Комнин (1057—1059); йæ
къух исты фæстæ император сси Константин X Дука (1059—1067). Уый фæстæ хицауад
райста Роман IV Диоген (1067—1071), уыйы раппæрста Михаил VII Дука (1071—1078);
ног растады фæстæ паддзахы худ сæвæрдæуыд Никифор Вотаниатыл (1078—1081). Уыцы
чысыл хицауиуджыты рæстæг анархи тынгæй-тынгдæр кодта, æддаг æмæ мидæггаг
кризистæ уæззауæй-уæззаудæр уавæры æфтыдтой империйы.

XI æнусы кæрон Итали сæфт æрцыдис норманнты ныббырсты фæстæ, фæлæ сæйраг тас
æфтыдта скæсæн — 1071-æм азы Роман IV Диоген дæрæнгонд æрцыдис турк-сельджукты
æфсадæй хæстæмбæлды Манцикерты (Сомих), уыцы басастæй Византийæ тынг фæлæмæгъдæр
ис. 1054-æм азы официалон æгъдауæй æрцыдис ахастыты аскъуыд чырыстон еклизиты
астæу, уый фæдывæр кодта æнæуый дæр æнæбары æмахæстытæ. Иннæ ссæдз азы æмгъуыдмæ
турæгтæ бацахстой æппæт Анатоли; империйы бон нæ бацис сæмбырд кæнын фаг æфсад
уыдоны бауыромынмæ. Ныфссастæй император Алексей I Комнин (1081—1118) куырдта
Ромы Папæйæ 1095 азы цæмæй йын аххуыс кæна æфсад райсыны хъуыддагыл Ныгуылæн
Чырыстон дунейæ. Ныгуылæнимæ æмахæстытæ æппынфæстаг æркодтой Константинополы
бацахстмæ æмæ бæстæйы хæлдмæ, феодалты растадтæ та ихсийын кодтой паддзахады
фæстаг тыхтæ.

1081-æм азы паддзахы бадæн бацахста Комнинты династи (1081—1204) — феодалон
уæздæтты минæвартæ. Туркæгтæ æрбынат кодтой уыцы рæстæг Иконийы (Конийаг
султанат); Балканты уæрæхгæнаг Венгрийы æххуысæй славяйнаг адæмыхаттытæ
сфæлдыстой æрдæгхæдбар паддзахæдтæ. Уыимæ Ныгуылæн дæр æфтыддта æнкъарæг тас йæ
цытуарзæг политикон пълæнттæй, кæдон фæзындысты фыццаг дзуарон балцы фæстæ, стæй
Венецийы экономикон домæнты аххосæй.

Комнинты рæстæг византиаг æфсады сæйраг бынат лæвæрд æрцыдис уæззаухотыхджын
бæхæфсадæн — катафрактаритæн æмæ æххуырст æфсæдтæн. Иоанн II Комнин
(император:1118—1143 азты) кодта активон экспансион политикæ. Байста туркæгтæй
зæххыты хай. Æвæндонæй Антиохийаг кънязадæн æрхæссын кодта вассалон ард (фæлæ
фылдæр формалон уыдис). 1142-æм азы Иоанн Комнин хъавыдис ногæй абалц кæнын
Антиохимæ цæмæй реалон цæстдард райса антиохийаг кънязадыл, фæлæ йæ мæлæт нæ
бауагъта уыцы пълæнттæ сæххæст кæнын. Паддзахады æмæ æфсады фæфидар бауагъта
Комнинтæн ныхкъуырд раттын норманнты ныббырстæн Балканты, байсын сельджуктæй
Чысыл Азийы егъау хай, сæвæрын суверинитет Антиохийыл. Мануил I Венгрийы
æвæндонæй Византийы суверинитет ныффидар кодта (1164), стæй сæвæрдта йæ
хицауиуæг Сербийыл. Фæлæ æмтгæй райсгæйæ уавæр зынæй баззад уæддæр. Уæлдай
тæссаг уыцы рæстæг уыдис Венецийы уагахаст — кæддæр сыгъдæг бердзенаг сахар ныр
ссис империйы ныхмæлæууæг æмæ знаг, стыр конкуренци арæзта Византийы базарадæн.
1176-æм азы византийы æфсад дæрæнгонд æрцыдис туркæгтæй Мириокефалоны. Æппæт
арæнтыл Византийæ рахызти хъахъхъæнынадмæ.

Византийы ахаст дзуархæсджытæм уыдис ахæм æмæ сæ разлæудджыты бастой вассалон
ардхæрдтæй æмæ се ’ххуысæй хъавыдысты раздахын территоритæ скæсæны, фæлæ ахæм
политикæ егъау æнтыстытæ не ’рхаста. Дзуархæсджытимæ æмахæстытæ æдзухдæр
фыддæрæй-фыддæр кодтой.

Кастис афтæ, цыма Мануил империйæн нæхъæн дунейы кад скодта æмæ Константинополь
ссис европæйаг политикæйы центр, фæлæ йæ мæлæты фæстæ 1180-æм азы Византийæ
разындис гæныстонгонд æмæ фыдзæрдæ хаст латинæгты æрдыгæй, цы фæнды уысмы дæр
цæттæ уыдысты йыл ныххауынмæ. Уыимæ паддзахады цæттæ кодта серезон мидкризис.

Маниулы мæлæты фæстæ сирвæзт адæмон растад Константинополы (1181), расайдта йæ
хицауады политикæйымæ æнæразыдзинад, ауыдыдысты италиаг сæудæджергæнджытыл æмæ
ныгуылæневропаг рыцартыл. Ныгуылæнимæ æмахæстытæ цæхгæрмæ фæфыддæр сты 1182-æм
азы, уæд Константинополы æрцыдис латинты цагъд: массон хæлæт католикаг
саудæджергæнджыты бирæнымæцон мæрдæрцыдтимæ. Бæстæйы стынг ис егъау экономикон
кризис, фæтынг феодалон дихдзинад, фактикон æгъдауæй провинцты хицæуттæ хæдбар
уыдысты централон хицауадæй, ныгæныстон сты сахартæ, слæмæгъ сты æфсад æмæ флот.
Ангелты династийы æрфидары фæстæ Кипр, Трапезунд, Фессали фактиконæй сæхи
централон хицауады дæлбар нал хуыдтой. Райдыдта империйы хæлд. 1187-æм азы
ахицæн Болгари; 1190-æм азы Византийæ банымадта Сербийы хæдбардзинад.

1192-æм азы Венецийы дож куы ссис Энрико Дандоло, уæд ахæм хъуыды фæзынд æмæ
латинæгты фыдзæрдæдзинад сæххæст кæнынмæ, стæй Венецийы интерестæ Скæсæны
бахъахъхъæнынмæ, хорз уаид Византияйы импери басæттын. Ромы папæйы хæрамдзинад,
Венецийы фæлгъуыдтæ, æнæхъæн католикаг дунейы мæстыдзинад латинты æргæвсты фæстæ
— æппæт уыцы уавæртæ æркодтой уымæ æмæ цыппæрæм дзуары балц (1202—1204)
Палестинæйы бæсты аздæхт Константинополмæ. Рафтыд, славяйнаг паддзæхæдты
ныббырстытæй федыхгонд, Византияйы бон не ссис дзуархæсджытæн ныхкъуырд раттын.

1204-æм азы дзуархæсджыты æфсад бацахста Константинополь. Фæсæфт дунæ аивады
цыртдзæвæнтæ, сахар гæныстонгонд æрцыдис . Византийæ ныддихтæ ис къорд
паддзæхæдтыл — Латинаг империйыл æмæ Ахейаг кънязадыл, сæвзæрдысты
дзуархæсджытæй ист территоритыл, æмæ Никейы, Трапезунды æмæ Эпираг империтæ,
кæдон баззадысты бердзенæгты къухты. Латинæгтæ æлхъывтой Византийы грекъаг
культурæ, италиаг базаргæнджыты тыххъарæн хъыгдæрта византиаг сахарты сæндидзæн.

Латины империйы уавæр уыдис æнкъуыст — грекъæгты фыдзæрдæдзинад æмæ болгайрæгты
ныббырстытæ йæ тынг слæмæгъ кодтой. Болдуин II цардис Константинополы фæрæзтæй,
кæдон ракуырдта папæйæ æмæ Людовик Сыгъдæгæй, уыимæ ма иста фæлындæнтæ аргуæдтæй
æмæ моладзандонтæй, æфстау иста венецианаг банкиртæй, кæдонæн ратта бæстæйы
æппæт экономикон мадзæлттæ. Нæ йæм уыдис æфсад дæр, гарнизон Константинополы
дардтой венецианæгтæ, Латины империйы уæвындзинад баст уыдис — æрбацæудзысты йæм
æххуысмæ тæссаг рæстæг европæйæгтæ æви нæ.

1261-æм азы Никæйы империйы император Михаил Палеолог цæдис скодта Генуйæимæ,
ратта йын уæрæх базарадон бартæ венецианæгты зианæн, æмæ ракуырдта генуезаг
флоты æххуыс Контантинополь бацахсынмæ. Арвыста Европæмæ фæлтæрд инæлар Алексей
Стратигопулы, уый бацыдис баныхæсты грекъаг цæрджытимæ Константинополы
алфæмбылай, базыдта дырыс хабæрттæ сахары хъуыдтæгты тыххæй æмæ рæстæгмæ фидыды
фæстæ араст ис Константинополмæ, кæцыйы уыцы рæстæг венецианаг гарнизон сбадын
кодтой наутыл, цæмæй ныххаудаиккой генуезæгтыл.

1261-æм азы 25 июлы æхсæвы Стратигопуло бахъуызыд æд æфсæдтæ Константинополы
къултæм, бавæрда асинтæ, æнæ уынæрæй бахызт сахары хуылфмæ æмæ йæ бацахста
зæгъæн ис æнæ ныхмæлæудæй. Император Болдуин алыгъдис Эвбейæмæ. Афтиддæр
латинæгтæ æмæ венецианæгтæ хъавыдысты схæцынмæ Галаты, фæлæ Стратигопуло ссыгъта
сахары ацы хай æмæ уый фæстæ уыдон дæр сбадтысты наутыл æмæ алыгъдысты. 1261-æм
азы 15 августы Михаил Палеолог ныддæрæн гæнгæйæ Латины импери кадджынæй бахызт
Константинополмæ, расидтис Византийы империйы рацарæзт, æмæ йыл паддзахы худ
сæвæрдæуыд сыхъдæг Софийæйы аргъуаны.

1337-æм азы йæм баиу ис Эпир. Фæлæ ма Ахейы кънязад — дзуархæсджыты иунæг
цæрынхъом сырæзт Гречы — фæцард XV æнусы райдианмæ, уæд ахст æрцыдис Морейы
деспотæй. Византийы импери йæ раздæры хуызы рацаразын нал рауадис. Михаил VIII
Палеолог (1261—1282) хъавыд уыцы хъуыддаг сæххæст кæнын, фæлæ йын кæд нæ рауадис
æххæстæй сфæлгонц кæнын йæ тырнæнтæ, уæддæр йæ тыхархæйдтæ, йæ курдиæттæ æмæ йæ
цыргъ зонд æй æвæрынц Византийы фæстаг зынгæ императоры бынатыл.

Æдтаг тасы рæстæг империйы хъуыдис æнгомдзинад, сабырдзинад æмæ хъомыс.
Палеологты эпохæ та уыдис йæдзаг растæдтæй æмæ граждайнаг змæстытæй. Европæйы
Византийы тæккæ тæссагдæр знæгтæ разындысты сербæгтæ. Стефан Неманяйы ивджыты —
Стефан Урош I (1243—1276), Стефан Драгутин (1276—1282), Стефан Урош Милутин
(1282—1321) — Серби ауæрæх кодта йæ территоритæ Болгарийы æмæ Византийы хинцмæ
æмæ ссис тæккæ егъаудæр паддзахад Балканты æрдæгсакъадахыл.

Æдзух тынг кодта турк-османты æлхъывд, сæ саргъы уыдысты æртæ зынгæ æфсæдтон
хистæры — Эртогрул, Осман (1289—1326) æмæ Урхан (1326—1359). Андроник II цалдæр
æнтыстджын фæлварæны скодта сæ бауыромынмæ, фæлæ уæддæр 1326-æм азы Пруссæ сæфт
æрцыдис æмæ йæ османтæ скодтой сæ сæйраг сахар. Уый фæстæ фæсæфдæуыд Никей
(1329), йæ фæдыл — Никомеди (1337); 1338-æм азы туркæгтæ бахæццæ сты Босформæ
æмæ тагъд рæстæджы йæ сæрты ахызтысты византийæгты хуындмæ гæсгæ, уыдон тынг
тырныдтой семæ цæдис скæнын цæмæй сын феххуыс уыдаиккой мидæзмæстытæ æрсабыр
кæнынмæ. 1352—1354 æзты туркæгтæ бацахстой æрдæгсакъадах Галлиполи æмæ
бавнæлдтой Европæйы тыхæйбайсттæм. Ахæм уавæртæ æркодтой уымæ æмæ императортæ
райдыдтой курын æххуыс ныгуылæны. Иоанн V-мы (1369) æмæ фæстæдæр Мануил II-мы
(1417) бахъуыдис рацаразын баныхæстæ Ромимæ, Иоанн VIII та йæхæдæг араст ис
Италимæ (1437) æмæ Флорентийаг соборы бафысста Евгений IV-имæ унийæ, кæцы
æнхъæлæн лæвæрдта еклизиты дихæн кæрон æрæвæрынæн (1439).

Фæстагмæ турк-османты тыхæйбайсттæ райдыдтой бæстæйы уæвындзинад тасы æфтауын.
Мурад I (1359—1389) бацахста Фраки (1361), уыцы тыхæйбайст Иоанн V Палеолог
банымадта (1363), фæстæдæр бацахста Филиппополь, йæ фæдыл та Адрианополь, уырдæм
раивта йæ паддзахады сæйраг сахар. Константинополь аллы рдыгæй хибаргонд,
хъулагонд æнхъæлмæ кастис мæлæтдзаг цæфмæ. Уæдмæ османтæ фæсты Балканы
æрдæгсакъадахы тыхæйбайст. Марицæйы цур ныддæрæн ластой хуссайраг сербты æмæ
болгайрæгты (1371); бындур сæвæрдтой колонитæн Македонийы æмæ тасы æфтауын
райдыдтой Фессалоники (1374); бабырстой Албанимæ, ныддæрæн кодтой Серби æмæ
Косоаг быдыры хæстæмбæлды фæстæ сарæзтой Болгарийæ туркаг пашалык (1393). Иоанн
V Палеолог æнæбарыйæ банымадта йæхи туркаг султаны вассалыл, фыста йын хъалон
æмæ æрвыста æфсæдтæ Филадельфи бацахсынмæ (1391). Манголты ныббырст ма радта
империйæн æнусы рдæг æмгъуыд æргъæвд.

Баязид I (1389—1402) архайдта ноджы сæрæндæр Византийы ныхмæ. Сæйраг сахар
аллырдыгæй æрхъула кодта (1391—1395), æмæ Ныгуылæны фæлварæн Византийæн фæххуыс
кæнынмæ куы фæкуыхцы ис Никополы хæстæмбæлды рæстæг (1396), уæд афæлвæрдта
Константинополь бацахсын (1397), æмрæстæджы бабырста Морейæмæ. Манголты ныббырст
æмæ бæрзæйсæттæн дæрæн кæцы скодта туркæгтæн Тимур (1402), радтой империйæн
ссæдз азы æмгъуыд æргъæвд.

Фæлæ 1421-æм аз ы Мурад II (1421—1451) ныббырстытæ ногæй райдыдта. Æнæнтыстæй
ныххаудта Константинополыл (1422), бацахста Фессалониктæ (1430), ацы сахар
1423-æм азы венецианегтæ балхæдтой византийæгтæй; йæ æфсадфæтæгтæй иу бахызтис
Мореямæ (1423); йæхæдæг æнтыстджынæй архайдта Боснийы æмæ Албанийы æмæ Валахийы
паддзахыл хъалон сæвæрдта.

Византийы импери фегуырдис тынг зын уавæрты, Константинополь æмæ йæ цур æвæрд
облæст Дерконæй Селимвримæты йæдтæмæ ма йæ къухты уыдис афтиддæр цалдæр аллы
рæтты хæлиугонд облæсты — Анхиал, Месемврия, Афон æмæ Пелопоннес. Фæстаг
æххæстæй латинæгты къухæй ист куы æрцыдис уæд ссис грекъаг культурæйы центр.
Янош Хуньядийы героикон архайдмæ нæ кæсгæйæ, уый 1443-æм азы ныддæрæн кодта
туркæгты Яловацы, Скандербегы ныхмæлæудмæ Албанийы нæ кæсгæйæ, туркæгтæ
нæсæттгæйæ бæллыдысты сæ нысæнттæм. 1444-æм азы тохæмбæлды Варнæйы бын
фескъуыддзаг ис скæсæйнаг чырыстæттыс фæстаг серьезон фæлварæн туркæн
ныхмæлæууынæн. Афинаг герцогад сæ дæлбар ссис, кънязад Морея, кæцы турк
бацахстой 1446 азы, йæхи банымадта хъалондарыл; дыккаг хæстæмбæлды Косы быдыры
(1448) Янош Хуньяди фæхæрд. Баззадис афтиддæр Константинополь — æвадуат фидар,
фæлæ уымæн дæр йæ фæстаг бонтæ æрхæццæ кодтой. Мехмед II паддзахы бадæнмæ
схизгæйæ (1451) фидарæй разæвæрдта уый бацахсын.

Гыццыл раздæр султан самадта Босфорыл Румелаг фидар (Румелихисар), уый алыг
кодта коммуникацитæ Константинополы æмæ Сау денджызы астæу, уыимæ ма арвыста
экспедици Морейæмæ цæмæй Мистрейы бердзенаг деспотты бахъыгдара Константинополæн
баххуыс кæнын.

Туркаг æфсады ныхмæ, уыдис дзы 160 мин адæймаджы, император Константин XI Драгаш
равæрдта афтиддæр 7,5 мин салдатты, кæдоны æртыккæгæм хай уыдысты æндæрбæстæгтæ,
византийæгтæ фыдæхæй кастысты Аргъуаны унийæтæм кæдон бафыста император, æмæ сæ
тох кæнын нæ фæндыдыис. Уымæ æмæ туркаг артилерийы хъомысмæ нæ кæсгæйæ, фыццаг
ныббырст æппæрст æрцыдис 18 апрелы.

Мехмед II-æн бантыстис æрбакæнын йæ флот Сызгъæрин Сыкъайы бухтæмæ æмæ уымæй
тасы бафтыдта фидары æндæр хай. Фæлæ та 7 майы штурм дæр æнæнтыстджын разындис.
Фæлæ сахарон сыджытбыруйы сыгъдæг Романы дуæртты цур хъуынк айгæрстæуыд. 1453-æм
азы 28 май æмæ 29 май астæу æхсæвы райдыдта фæстаг атакæ. Дыууæ хатты туркæгты
акъуырдтой; уæд султан аппæрста штурммæ янычарты. Уыцы рæстæг уæззау цæф фæцис
генуэзаг Джустиниани Лонго, уый уыдис императоримæ хъахъхæнынады уд, æмæ йæ пост
ныууагъта. Уый хъахъхъæнджыты дезорганизаци скодта. Император дарддæр хæцыдис,
фæлæ знæгты æфсады хай бацахста зæххы бын цæуæн æмæ ныххаудта хъахъхæнджытыл
чылдымы рдыгæй. Константин Драгаш фæмард тохы. Туркæгтæ бацахстой сахар.
Константинополы райдыдтой стыгътытæ æмæ лæгмæрдтæ; иу 60 мин адæймаджы бахаудтой
уацары.

1453-æм азы 30 майы райсомы аст сахатыл Мехмет II уæлахизимæ æрбахызт сахармæ
æмæ бардзырд радта, сахары централон соборæй мæсджыд саразын. Кæддæр разагъд
империйы фæстаг скъуыддзæгтæ — Морейæ æмæ Трапезунд бахаудтой туркæгты къухы
1460-æм азы æмæ 1461-æм азы. Османты импери фезмæлыд Европæ-йы рдæм.

Цымыдисаг у XVIII æнусы дыккаг æрдæджы Уæрæсейы империйы Екатеринæ II-æмы
рæстæджы кæй уыдис Византияйы сæндидзæны проект, афтæ хонгæ «Бердзенаг проект».
Уæрæсейы импери уæд хæстыты уыдис Османты империйымæ, æмæ пъланы уыдис туркæгты
цæхгæрмæ рамбылды фæстæ æмæ Константинополы бацахсты фæстæ сфæлдисын ног
Византийы импери — марионетон Уæрæсейæн бердзенаг паддзахад. Ацы сæндызт
Византийы император хъуамæ суыдаид Константин Павлович, номдзыд къниаз, бындар
Павел Петровичы фырт, æмæ Екатеринæйы фырты фырт. Вольтер сидтис Екатеринæмæ
цæмæй бахæццæ уа Стамбулмæ, ногæй дзы сараза Константинополь, ныппырх кæнын
Турк, фервæзын кæнын балкайнаг чырыстæтты. Æмæ радта практикон уынаффæ: цæмæй
рагон заманты скъуыхтытимæ æнгæсдæр уа туркæгтимæ тох, уый тыххæй спайда кæнын
колесницæтæй.



https://os.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8

Византияйы импери, Византия (гр. Βασιλεία των Ῥωμαίων, «Ромы импери»); IV
æнус—1453-æм аз — Скæсæн Ромы империйы ном ныгуылæйнаг историографийы. Ном
«Византияйы импери» (сахар Византиймæ гæсгæ, уый бынаты Ромы император
Константин I Цытджын IV-æм æнусы райдайæны бындур сæвæрдта Константинополæн)
паддзахад райста ныгуылæйнаг историкты куыстыты нырид йæ сæфты фæстæ. Сæхæдæг
сæхи византиæгтæ хуыдтой ромæгтæ — грекъагау «ромейтæ», сæ паддзахад та —
«ромаг», «ромейаг» (гр. Βασιλεία των Ῥωμαίων).

Ныгуылæйнаг ратæдзæнтæ ма хонынц Византияйы импери «Романи» (англ. Romania, гр.
Ρωμανία). Йæ царды фылдæр хай ныгуылæйнаг æмдуггæгтæ йæ хуыдтой «грекъаг
импери», грекъæгты æлдариуæджы тыххæй культурæйы стæй цæрджыты нымæцы. Рагон
Уырысы дæр йæ хуыдтой «Гречъы паддзахад», йæ сæйраг сахар та — «Царьград» (ома
«паддзахы сахар»).

Византияйы империйы сæйраг сахар йæ историйы дæргъы æнæсцухгæнгæйæ уыдис
Константинополь, астæузаманы егъаудæр сахартæй иу. Тæккæ уæрæхдæр территоритæ
импери ахста император Юстиниан I-æмы рæстæджы. Уый фæстæ паддзахад цадæггай йæ
зæххытæ сæфта, варвæрон къароладты, æмæ скæсæневропæйаг знæмты ныббырстыты
фыдæй. Араббаг тыхæйбайсгæ хæстыты фæстæ импери ма ахста айдагъ Гречъы æмæ Чысыл
Азийы территоритæ. IX—XI—æм æнусты цасдæр фæтынджы фæстæ, хъуыддæгтæ раивтой
егъау сæфтытæм, бæстæйы хæлд дзуархæсджыты цæфты бын, æмæ бынсæфт сельджукты æмæ
османты ныббырстыты фыдæй.

Византияйы империйы этникон сконд уыдис тынг алыхуызон, уæлдайдæр йæ историйы
фыццаг этапы: бердзенæгтæ, сомихæгтæ, сириæгтæ, коптæгтæ, дзуттæгтæ, Чысыл Азийы
цæрæг эллинизацигонд знæмтæ, фракиæгтæ, иллириæгтæ, дакæгтæ. Территоритæ куы
фæцыбырдæр сты (VI æнусы кæронæй), уæд ма иуæй-иу адæмыхæттыты хай баззадис йæ
арæнты æддæрдыгæй — уыимæ иу ардæм æрбафтыдысты æмæ æрцардысты æндæр
адæмыхæттытæ (готæгтæ IV—V æнусты, славяйнæгтæ VI—VII æнусты, араббæгтæ VII—IX
æнусы, печенегтæ, половецæгтæ XI—XIII æнусты æмæ æнд. VI—XI æнусты Византияйы
цæрджыты сконды уыдысты этникон къордтæ, кæдонæй фæстæдæр сæвзæрыд италиаг
адæмыхатт. Византияйы экономикæйы, политикон царды æмæ культурæйы уæлиуæг кодтой
бердзенæгтæ. Византияйы паддзахадон æвзаг IV—VI æнусты латинаг, VII-æм æнусæй
æмæ империйы фæцарды кæронмæ бердзенаг.

Ромы империйæ Византия райста хицауиуæджы монархион формæ йæ саргъы
императоримæ. VII-æм æнусæй паддзахады сæргълæууæджы арæхдæр хуыдтой автократор
æмæ василевс (базилевс). дæргъвæтин рæстæджы æвæрд цыдис раздæры паддзахадон æмæ
финансон фæтклæвæрды систæмæ. Фæлæ VI-æм æнусы кæронæй райдыдтой ахъаззаг
ивддзинæдтæ. Реформæтæ тынгдæр баст уыдысты хъахъхъæнынадимæ (административон
дих фемтыл экзархатты бæсты) æмæ грекъаг культурæйы æлдариуæгимæ ( логофеты,
стратегы, друнгариы æмæ æндæр хæсæдты баконд (уырыс. ввод должностей)). X-æм
æнусæй уæрæх кæнын райдыдта феодализм, ацы процесс расайдта феодалон
аристократийы минæвæртты паддзахы бадæныл бафидардзинад. Империйы фæстаг бонмæ
не ’нцайынц бирæнымæцон растæдтытæ æмæ тох императоры троныл.

Ныгуылæн Ромы Импери сæфты фæстæ 476-æм азы, Скæсæн Ромы Импери ма дарддæр
цардис мин азы бæрц, историографийы уыцы рæстæгæй хуындис Византия.

Византияйы æлдариуæггæнæг къласы характерон миниуæг уыдис йæ бæрзонд
мобилондзинад. Адæймаджы бон уыдис бынтæй фæндаг айгæрдын хицауадмæ, зæгъæм
карьерæ скæнгæйæ æфсады æмæ бакусгæйæ хæстон кад. Афтæ зæгъæм император Михаил
II уыдис æнæахуыр æххуырст, уыимæ ма йын уыдис мæлæты тæрхон рахастæуыд,
император Лев V Сомихагæй, змæсты тыххæй æмæ йæ æфхæрд фæстæдæрмæ хаст æрцыдис
802-æм азы Ног азы бæрæгбоны тыххæй, Василий I уыд зæхкусæг, уый фæстæ та бæхты
æууæрдæг зынгæ стыр хицаумæ. Роман I Лакапин дæр уыдис зæхкусджытæй рацæуæг,
Михаил IV император суыны размæ уыдис æхцатæ ивæг, йæ иу æфсымæры хуызон.

Кæд Византия æфсад райста Ромы империйæ, уæддæр йæ арæзт хæстæг уыдис эллинон
паддзахæдты фалангон системæмæ. Византияйы царды кæронмæ æфсад ссис сæйрагдæр
æххуырст, æмæ хицæн кодта ныллæг хæстхъомдзинадæй.

Фæлæ деталты уыдис куыстгонд хæстон фæтклæвæрды æмæ ифтонгкæныны систæмæ,
мыхуыргонд цыдысты куыстытæ стратеги æмæ тактикæйыл, уæрæх пайдагонд цыдис
алыхуызон техникон мадзæлттæй, зæгъæм знæгты ныххауды тыххæй фехъусынкæнынмæ
арæзт цæуы маякты системæ. Зæронд ромаг æфсадæй хъауджыдæр тынг сырæзтис флоты
нысаниуæг, уый «грекъаг арты» æххуысæй бацахсы æлдариуæг денджызы. Сасанидтæй
фæзмыд цæуы æххæстæй згъæрджын бæхджын æфсад — катафрактаритæ. Уыимæ фесæфынц
техникон вазыг æхсæнгæрзтæ, баллистæтæ æмæ катапультæтæ, иуварсгонд æрцыдысты
хуымæтæгдæр дурæхсджытæй.

Æфсады æмбырды фемон системæмæ ахызт бæстæйæн фадат радта 150 азы æнтыстджын
хæстытæ кæнын, фæлæ зæхкусджыты финансон смæгуырдзинад æмæ феодалтæм дæлбар кæй
бацис, уый цадæггай фæныллæгдæр кодта сæ хæцынхъомдзинад. Комплектацийы системæ
раивта феодалонмæ, уæздæттæ хъуамæ æфсæддон контингенттæ æрвыстаиккой зæххæй
пайдакæныны бартæ сын лæвæрд кæй цыдис, уый тыххæй.

Дарддæр æфсад æмæ флот тынгæй-тынгдæр цæуынц заууатмæ, империйы фæстаг рæстæг та
свæййынц сыгъдæг æххуырст сконды. 1453-æм азы Константинополь цæрджыты нымæцимæ
60 мины равæрдта æрмæст 5 минон хи æфсад æмæ 2,5 мины æххуырст. X-æм æнусæй
Константинополы императортæ æххуырстой русты æмæ сыхаг варвæрон знæмтæй
хæстонты. XI-æм æнусы этникон хæццæ варягтæ уыдысты зынгæ бынатыл уæззау
фистæгæфсады, рог бæхæфсад та арæзт цыдис цæугæцардгæнæг знæмтæй.

Викингты балцыты дуг, XI æнусы райдайæны, кæронмæ куы æрхæццæ, уæд æххуырстытæ
Скандинавийæ (æмæ ма викингтæй тыхæйбайст Нормандийæ æмæ Англисæй) Зæххастæуы
денджызы сæрты баздæхтысты Византимæ. Фидены норвегиаг къарол Харальд Тызмæг
цалдæр азы хæцыдис Варягаг гвардийы нæхъæн Зæххастæуон денджызы регионыл.
Варягаг гварди хъæбатырæй хъахъхъæдта Константинополь дзуархæсджытæй 1204-æм азы
æмæ пырхгонд æрцыдис сахары бацахсты рæстæг.

Паддзахады скондмæ хаудтой хъæздыг зæххытæ бирæнымæцон сахартимæ — Мысыр, Чысыл
Ази, Грекъ. Сахарты æрмгусджытæ æмæ сæудæджергæнджытæ иу кодтой корпорацитæм.
Корпорацимæ бахауын уыдис привелеги, уырдæм бахизынмæ хъуыдис сæххæст кæнын
аллыхуызон домæнтæ. Эпархæй (сахары сæрдар) æвæрд домæнтæ Константинополы 22
корпорацийæн уыдысты X æнусы иугонд уынффæты æмбырдгондмæ — Эпархы чиныгмæ.

Фæтклæвæрды системæ уыд тынг коррупцигонд, хъалонтæ тынг бæрзонд, фæлæ уæддæр
Византияйы экономикæ дæргъвæтин рæстæджы уыдис тæккæ хъомысджындæр Европæйы.
Базарад цыдис æппæт Ромы раздæры зæххытимæ ныгуылæны, æмæ Индийымæ (Сасанидты
æмæ араббæгты сæрты) скæсæны. Араббаг тыхæйбайстты фæстæ дæр импери уыдис тынг
хъæздыг. Фæлæ финансон хæрдзтæ дæр уыдысты тынг стыр, бæстæйы хъæздыгдзинад та
сиддтис тынг хæлæгдзинад аллыварсцæрджытæй. Базарады цауддзинад (расайдтой, йæ
италиаг сæудæджергæнджытæн цы уæлбартæ лæвæрд æрцыдысты, уыдон), Константинополы
бацахст дзуархæсджытæй æмæ османты ныббырст æркодтой финансты кæронгæнæн
цауддзинадмæ, æмæ паддзахады æрхаудмæ.

Византиаг зонад паддзахады уæвындзинады æппæт дæргъы уыдис æнгом баст антикон
философийымæ æмæ метафизикæимæ. Ахуыргæнды сæйраг архайд уыдис æмхæст фæзойы,
уым ахаста стыр æнтыстдзинæдтæм, зæгъæм дæнцæгæн ис æрхæссæн Софияйы стыр
аргъуаны сарæзт æмæ грекъаг арты æрхъуыдыдзинад. Уыимæ сыгъдæг зонад зæгъæн ис
æмæ размæ нæ цыдис, нæдæр гуырыдис ног теоритæ, нæдæр антикон хъуыдыгæнджыты
идейæтæ тынгад кодтой. Юстианины дугæй раст фыццаг миназы кæронмæ наукон
зонындзинад баййæфта тыхджын цауддзинад, фæлæ фæстæдæр та византиаг ахуыргæндтæ
сæхи равдыстой, уæлдайдæр астрономийы æмæ математикæйы, фæлæ уый рауад персайнаг
æмæ араббаг зонады æнтыстытыл æнцойгæнгæйæ.

Византиаг медецинæ уыдис зонады иу æнæбирæ фадыгтæй, кæм антикон рæстæджы
хъауджы, уыдис прогресс æвдыст. Византиаг медецинæйы тæфаг йæхи бæрæг дардта
куыд араббаг бæстæты, афтæ Сæндидзæны дуджы Европæйы дæр.

Империйы уæвындзинады фæстаг сæдæ азы Византия ахъаззаг фæцис рагон грекъаг
литературæйы рапарахатæн Италийы. Уæды рæстæджы астрономийы æмæ математикæйы
сæйраг ахуыргæнæн центр сси академи Трапезунды.

Юстиниан I реформæтæ барады фадыгы стыр тæфаг бахастой юриспруденцийы рæзтмæ.
Византиаг тугтæрхонон барад уыдис дзæвгарæй ист Русæй.

330-æм азы Ромы император Константин Цытджын расидтис йæ бæстæйы сæйраг сахарæй
Византий, йæ ном йын аивгæйæ Константиномолмæ.

Сæйраг сахары ахасты хъæуындзинад уыдис сидт фыццаджы дæр раздæры сæйраг сахар —
Ром — дардæвæрд кæй уыдис паддзахады тæссаг скæсæйнаг æмæ цæгат-скæсæйнаг
арæнтæй. Константинополæй хъахъхъæнынад саразын бирæ æнцондæр уыдис, Ромимæ
абаргæйæ. Ноджы ма сæйраг сахары аивды аххосæгты фæамонынц Константины диноы
зæрдæрардтæ: уый тынгдæр зæрдыл дардта чырыстон дин æмæ нæ уарзта, муртад
парахад кæм уыдис, уыцы Ром.

Скæсæн æмæ Ныгуылæн империтыл кæронмæ фæдих сты 395-æм азы, император Феодосий
Цытджын куы фæмард. Византияйы сæйраг хъауджыдзинад Ныгуылæн Ромы Империйæ уыдис
йæ территорийыл æлдариуæг кæй кодта грекъаг культурæ. Хицæндзинæдтæ
фылдæрæй-фылдæр кодтой, æмæ дыууæ сæдæ азы æмгъуыдмæ паддзахад æххæстæй райста
индивидуалон бакаст.

Византия куыд хæдхъом паддзахад сырæзтис 330—518 азты периоды. Уæд Дунайы æмæ
Рейны арæнты сæрты ромаг территоримæ хызтысты бирæнымæцон варвæрон, фылдæр
гермайнаг знæмтæ. Скæсæны арæнтыл дæр уавæр æнцон нæ уыдис.

378-æм азы вестготтæ хъуыстгонд Адрианополы тохы, фæуæлахиз сты, император
Валент фæмард æмæ Аларих нызаууат кодта æнæхъæн Грекъ. Фæлæ тагъд рæстæджы
Аларих ацыдис ныгуылæны ’рдæм — Испани æмæ Галлимæ, уым готтæ бындур сæвæрдтой
сæхи паддзахадæн, æмæ Византийæн уыдонæй тас нал уыдис.

441-æм азы готты аивтой гуннтæ. Аттилæ цалдæр хатты расидти хæст, æмæ афтиддæр
стыр хъалонты бафыстæй рауадис йæ дарддæры бабырстытæ бауыромын. 451-æм азы
адæмты тохы (Каталауны быдыртæ) Аттилæ фæхæрд, æмæ йæ паддзахад тагъд рæстæджы
фехæлд.

V-æм æнусы дыккаг æрдæджы тас æфтауын райдыдта остготты паддзахад, Теодорих
ныггæныстон кодта Македони, тæссаг уавæры уыдис Константинополь дæр, фæлæ ацыдис
ныгуылæнмæ, бацахста Итали æмæ Ромы хæлддзæгтыл бындур сæвæрдта йæхи
паддзахадæн.

Уавæр тынг æнкъуысын кодтой бирæнымæцон чырыстон ерестæ — арианон, несторианон,
монофизитон. Ныгуылæны рагæй папад (уырыс. папство), Лев Цытджынæй (440—461)
райдайгæйæ, фидар кодта папон монархи, Скæсæны та Александрияйы патриархтæ,
уæлдайдæр та Кирилл (422—444) æмæ Диоскор (444—451), фæлвæрдтой сæвæрын папæйы
бадæн Александрияйы. Уый йеддæмæ, уыцы змæстыты рæстæг уæлæмæ уæлдон кодтой
зæронд националон хъаугъатæ, æмæ нырма цæрæг сепаратистон тенденцитæ; афтæмæй
динон конфликттимæ æнгом стыхстысты политикон интерестæ æмæ нысæнттæ.

502-æм азы персайнæгтæ сног кодтой æфсæрст скæсæнæй, славяйнæгтæ æмæ булгайрæгтæ
райдыдтой лæбурын Дунайæ хуссарырдæм. Мидызмæстытæ схæццæ сты кæройнаг гæрæнтæм.
Сæйраг сахары цыдис карз тох «кæрдæгхуызтæ» (уырыс. зеленые) æмæ «копрадзхуызты»
(уырыс. синие) (уæрдæтты командæты хуызтæм гæсгæ) партиты ’хсæн. Æппынфæстаг,
фидар хъуыдæг цыдис ромаг традици, æмæ мынæг нæ уагъта хъуыдытæ ромаг дунейы
иудзинады тыххæй, æнæсцухæй здæхта адæмы зонд Ныгуылæнмæ. Цæмæй ахæм
æнæхъæддыхдзинад уавæрæй паддзахад рацыдаид, уый тыххæй хъуыдис фидар къух,
бæрæг политикæ дырыс æмæ раст пълæнттимæ. Ахæм политикæ æххæст кодта Юстиниан I.

518-æм азы император Анастасийы мæлæты фæстæ паддзахы бынатмæ схызтис гвардийы
сæргълæууæг Юстин — македойнаг зæхкусджытæй рацæуæг. Паддзахиуæг кæнын уыдаид
тынг зынвадат уыцы кæсын-фыссын нæзонгæ зæронд лæгæн, йæ цуры куы нæ разындаид
йæ хæстæг Юстиниан. Юстины æлдариуæджы тæккæ райдайæнæй хицауад æцæгæй уыдис
Юстинианы къухты. Уый дæр уыд Македонийы гуырд, фæлæ райста иттæг хорз ахуырад
æмæ разындис тынг курдиатджын аллыхуызон миниуджытæй. 527-æм азы æххæст бартæ
райсгæйæ Юстиниан бавнæлдта йæ фæндтæ æххæст кæнынмæ империйы фæстæмæ къæхтыл
слæууыны тыххæй, æмæ императоры хицауиуæг фидар кæнынмæ. Цæдисы бацыдис ахадгæ
диныздæхтимæ. Юстинианы рæстæг еретикты тыхæй ивтой официалон динмæ
æртхъирæнгæнгæйæ граждайнаг барты истæй, æмæ суанг мæрдæфхæрдæй дæр.

532-æм азы онг æнæвдæлон уыдис сæйраг сахары ралæудтытæ цъист кæнынæй æмæ
персайнæгты ныббырстытимæ тох кæнынæй, фæлæ тагъд рæстæджы йæ политикæйы сæйраг
здæхт азылдис ныгуылæны ’рдæм. Варвæрон къароладтæ ивгъуыд æнусы æрдæгмæ
ныллæмæгъ сты, цæрджытæ сидтысты империимæ баиумæ, æппынфæстаг гермайнæгты
къаролтæ сæхæдæг дæр нымадтой Византийы домæнты закъондзинад. 533-æм азы æфсад,
йæ сæргъы Велизарий афтæмæй, ныццавта вандайлæгты æмæ аллонты паддзахады Цæгат
Африкæйы. Иннæ нысан сси Итали, уæззау хæст Остготты къароладимæ цыдис 20 азы
æмæ фæцис византийæгты уæлахизæй.

554 æм азы Вестготты къароладыл ныххаугæйæ Юстиниан йæхи бакодта Испанийы
хуссайраг хай дæр. Уыцы архайдтыты фæстиуæгæн бафиппайын ис æмæ империйы зæххытæ
систы дыууæ хатты фылдæр. Фæлæ уыцы æнтыстытæ æрдомдтой паддзахады тыхты æгæр
егъау хардзтæ, æмæ уымæй спайда кодтой персайнæгтæ, славянтæ, авартæ æмæ гуннтæ,
кæдон стыр зæххытæ нæ байстой уыцы рæстæг, фæлæ ныггæныстон кодтой бирæ
территоритæ Империйы скæсæны.

Византиаг дипломати дæр архайдта цæмæй æппæт иннæ дунейы уæллоз æвæрд æрцæуой
империйы престиж æмæ æндæвд. Æхцаты æмæ хорзæхты æнтыстджын уæрсты, æмæ империйы
знæгты астæу хæрзарæхстджынæй хъаугъатæ тыды руаджы Византийы дипломати дæлбар
кодта варвæрон адæмыхæттыты, кæдон хæтыдысты монархийы арæнтыл. Византияйы
æндæвды сферæмæ æфтауыны тыххæй ма парахат архайд цыдис чырыстон дины
динамындæй. Миссионерты архайд, Сау денджызы былгæрæттæй Абиссинийы уæлвæзты æмæ
Сахарæйы оазисты онг уыдис византиаг политикæйы характерондæр æвдисæнтæй иу.

Хæстон экспанси йæдтæмæ ма Юстинианы иннæ ахъаззагдæр хæслæвæрдтæй иу, уыдис
административон æмæ финансон реформæтæ. Импреийы экономикæ уыдис уæззау кризисы,
фæткдаруат хъыгдæрд уыд коррупцийæ. Цæмæй фæткдаруат рацарæзт æрцæуа, уый тыххæй
император райдыдта æххæст кæнын закъондæттынады кодификаци, стæй реформæты
рæнхъ, кæдон проблемæтæ бындурæй нæ аиуварс кодтой, фæлæ уæддæр цыдæр æххуыс
фæсты. Нæхъæн империйыл стынг ис арæзтад, Антонинты «сызгъæрин рæстæджыты»
рацыдæй егъаудæр. Ног тæмæн акалдта культурæ.

Фæлæ номдзыддзинад æлхæд æрцыдис зынаргъ аргъæй — экономикæ фæхæлд хæстытæй,
цæрджытæ смæгуыр сты æмæ Юстинианы ивджытæ (Юстин II (565—578), Тиверий II
(578—582), Маврикий (582—602)) сæ цæст сæйрагдæр дардтой нырид хъахъхъæнынадмæ,
æмæ рахастой политикæйы здæхт скæсæнырдæм. Юстинианы тыхæйбайсттæ рауадысты
тæссонд — VI—VII æнусты кæронмæ Византийæ фæсæфта æппæт ист территоритæ скæсæны,
баззад ма йæм уым афтиддæр Хуссар Итали.

Уыцы рæстæджы лангобардты æрбабырст айста Византияйæ Италийы æрдæг, 591-æм азы
Персимæ хæсты рæстæг ахст æрцыдис Сомих, цæгаты дарддæр цыдис ныхмæлæуд
славяйнæгтимæ æмæ авартимæ, кæдон 560-æм азты æрбынат кодтой Дунайыл. Фæлæ иннæ
VII æнусы райдайæны персайнæгтæ хæст ногæй райдыдтой æмæ дзæвгар æнтыстытæ самал
кодтой империйы бирæнымæцон змæстыты тыххæй.

610-æм азы Карфагенаг экзархы фырт Ираклий раппæрста император Фокайы æмæ бындур
сæвæрдта ног династийæн, уыцы династи хъом разындис паддзахадæн тас чи æвзарын
кодта, уыцы хъуыддæгты ныхмæ лæууын. Уый уыдис Византияйы историйы тæккæ зындæр
рæстæджытæй иу, персайнæгтæ бацахстой Мысыр, Сири æмæ Чысыл Азийы хай, æртхъирæн
кодтой Константинополæн, авартæ, славяйнæгтæ æмæ лангобардтæ бырстой арæнтæм
аллы здыгæй. Ираклий рамбылдта иу рæнхъ хæстæмбæлды персайнæгтимæ, ахаста хæст
сæ территоримæ, уый фæстæ сах Хосров II мæлæт, æмæ цалдæр растады æрдомдтой
персайнæгты æппæт тыхæйбайстæ раздахын æмæ фидыддзинад сæххæст кæнын. Фæлæ дыууæ
бæстæйы дæр тынг кæй баихсыдысты ацы тохы, уый фадат радта æмæ бындур сæвæрдта
араббаг тыхæйбайсттæн.

626-æм азы Константинополыл æрхъула кодтой авартæ, славянтæ æмæ сæ цæдисон
персайнæгтæ. Ацы цауы тыххæй фыстæджытæ ис зæронд гуырдзиаг къухæйфысты
(«Константинополыл æртыхстытсы скифтæ, кæдон сты уырыссæгтæ») æмæ XV—XVII æнусты
зæронд славяйнаг къухæйфыстты, уыдонмæ гæсгæ ис æнхъæлын, хъулагæнджыты хай кæй
уыдис Астæуккаг Поднепровьйæйы хъæддон тæлмы славяйнæгтæ.. Сахар райсыны
фæлварæн фехæлдис, аварты æмæ славяйнæгты астæу куы стынг ис быцæудзинад, æмæ сæ
фæстæмæ ацæуын бахъуыдис.

634-æм азы халиф Омар æрбабырста Сиримæ. 635 азы араббæгтæ бацахстой Дамаск.
Скъуыддзаггæнаг хæстæмбæлд византиæгты æмæ араббæгты æхсæн Сирийыл цæстдарды
тыххæй æрцыдис 636-æм азы 20 августы. Арæх æмбæлынц æгæр бæрзонд нымæцтæ
византиаг æфсады бæрцы тыххæй уыцы хæстæмбæлды, император Ираклий дам æрымбырд
кодта 200 мин адæймаджы Сири байсынмæ (фæдзурынц ма 400 мины дæр), фæлæ
æцæгдзинадæй Византияйы æфсады нымæц Ярмучы хæстæмбæлды рæстæджы уыдис бæрæг
къаддæр 100 минæй (Большаков 1993: 54). Хæсты фæстиуæг скъуыддзаг кодтой æрдзон
уавæртæ: змисджын тымыгъ фæуыргъуыйау кодта византиæгты. Ираклийы æфсад уыдис
бирæнацион. Грекъæгтæ йæдтæмæ ма дзы уыдысты сомихæгтæ æмæ чырыстон араббæгтæ.
Пысылмон араббæгтæ фæуæлахиз сты. Ираклий фæстæмæ раздæхтис Константинополмæ.
Фæстæдæр 40 азы æмгъуыдмæ сæфт æрцыдысты Мысыр, Цæгат Африкæ, Сири, Палестинæ,
Уæллаг Месопотами, æмæ арæх ацы бæстæты цæрджытæ, фæлмæцыд уæвгæйæ хæстытæй,
нымадтой араббæгты сæрибаргæнджытыл, уымæн æмæ фыццаг рæстæг иу уыдон фæныллæг
кодтой хъалон. Араббæгтæ сарæзтой флот æмæ бавнæлдтой Костантинополмæ дæр. Фæлæ
ног император, Константин IV Погонат (668—685) сын ныхкъуырд ратта. Æмæ кæд
араббæгтæ фондз азы дæргъы Константинополыл æртыхстытсы (673—678) сурзæххæй дæр
æмæ денджызæй дæр, уæддæр йæ сæ бон нæ бацис бацахсын. Грекъаг флотæн тынг ахъаз
фæцис «грекъаг арты» æрæджион æрымыст, уый æруаджы асырдта араббæгы эскадрæтæ
æмæ сæ Силеуммы дæтты ныддæрæн кодта. Сурзæххыл халифаты æфсæдтæ æрцыдысты
дæрæнгонд Азийы.

Ацы кризисæй импери рацыдис æнгомгонддæрæй æмæ монолитондæрæй, йæ националон
сконд сси иугъæдондæр, динон хицæндзинæддтæ баззадысты раздæры афонты уымæн æмæ
монофизитон æмæ арианон диныздæхттæ сæйраг дæр парахат уыдысты сæфт Мысыры æмæ
Цæгат Африкæйы. VII æнусы кæронмæ Византийы территори хæццæ кодта Юстинианы
империйы æртыккæгæм хаймæ. Йæ аппон территоритæ уыдысты грекъæгтæ кæнæ
элинизацигонд знæмтæ кæм цардысты уыцы зæххытæ, дзырдтой дзы сæйрагдæр бердзенаг
æвзагыл. Уыцы рæстæджы райдыдта славяйнаг знæмты массон миграци Балканы
æрдæгсакъадахмæ. VII æнусы апарахат сты Мезийыл, Фракийыл, Македонийыл,
Далмацийыл, Истрийыл æмæ Гречы зæххытыл. Цасдæр нымæц сæ æрцæрын кодтой Чысыл
Азийы. Баивта цæрджыты этникон сконд империйы скæсæйнаг хайы дæр, фæзындысты
сомихæгты, персайнæгты, сирийæгты, араббæгты цæрæнрæттæ.

VII æнусы æххæстгонд æрцыдысты ахъаззаг реформæтæ фæткдаруаты — эпархиты æмæ
экзархатты бæстæ импери дихтæгонд æрцыдис фемтыл, дæлбар уыдысты стратигтæн.
Империйы ног националон сконд æркодта уымæ, æмæ грекъаг æвзаг сси официалон,
императоры титул дæр райдыдта бердзенагау зæлын — василевс (en:Basileus
Rōmaiōn). Администрацийы рагон латинаг титултæ кæнæ фæсæфынц, кæнæ æрцæуынц
эллинизацигонд, сæ бынæтты та фæзынынц ногтæ —логофеттæ, стратегтæ, эпархтæ,
друнгаритæ. Æфсады, кæцы фылдæр арæзт уыдис азиатæгтæй æмæ сомихæгтæй, грекъаг
æвзаг ссис приказты æвзаг. Æмæ кæд Византийы импери йæ фæстаг бонтæм хаста ном
Ромы импери, уæддæр латинаг æвзагæй пайдагонд нал цыдис (афтиддæр ма йыл
дзырдтой империйы цалдæр кæронраны, уым ма пайда кодтой адæмон латынæй, уыцы
æвзагы бындурыл сæвзæрыдысты румынаг æвзаг Дакийы æмæ далматинаг æвзаг Иллирийы.

Рæстæгмæ стабилизацийы та ногæй раивта кризисты рæгъ — хæстытæ болгайрæгтимæ,
араббæгтимæ, æнæрынцайгæ растадтæ. Æппынфæстаг Лев Исавр схызтис куыд Лев III
паддзахы бынатмæ, æруырдæдта империйы хæлд æмæ араббæгтæн скъуыдзаггæнаг дæрæн
ныккодта.

Æрдæгæнусон æлдариуæджы фæстæ дыууæ фыццаг Исавры скодтой импери хъæздыг æмæ
цæрдхуыз, нæ сæ бахъыгдæрдта нæдæр емынæ 747-æм азы нæдæр змæстытæ, кæдон
расайдта иконæты ныхмæ тох. Иконæты ныхмæ тохы фарс кæй рахæцыдысты Исавриаг
династийы императортæ, уымæн уыдис куыд динон, афтæ политикон фактортæ дæр. Бирæ
византиæгтæ VIII æнусы райдайæны зæрдæхудт уыдысты уæлдай мæнгуырнынæдты
парахатæй, уæлдайдæр та цы бынат ахста дины иконæтæн табугæнæн, уырнынад сæ
диссаджы миниуджытыл; бирæтæ æнхъæлдой уый динæн зиантæ кæй хæссы.

Уыимæ императорты тыхсын кодта аргъуаны рæзгæ хъомысдзинад. Ноджы дæр ма
иконæтыл фау æвæргæйæ хицауад зæрдæ дардта араббæгтæм фæхæстæгдæр уын, уымæн æмæ
араббæгтæ нывтæ нæ нымадтой. Иконæты ныхмæ тохы политикæ æркодта хъаугъатæм æмæ
змæстытæм паддзахады мидæг, уыимæ фæтынгдæр ис дихдзинад Ромы католикаг
епархиимæ æмахæстыты. Иконæтæн фæстæмæ кад кæнын райдыдтой VIII æнусы кæрон
императрицæ Иринæйы руаджы, уый уыдис фыццаг император сылгоймаг, фæлæ IX æнусы
райдайæны иконæты ныхмæ тохы политикæ дарддæргонд æрцыдис.

800-æм азы Карл Цытджын расидтис Ромы ныгуылæн империйы рацарæзт, уый Византийæн
сси æнкъараг æгаддзинад. Æмрæстæджы Багдады халифат стынг кодта ныббырст
скæсæнырдыгæй.

Императортæй Лев V Сомихагæй (813—820) æмæ дыууæ Фригиаг династийы императортæй
Михаил II (820—829) æмæ Феофилæй (829—842) — уыдис дарддæрконд иконæты ныхмæ
тохы политикæ. Ногæй дæс æмæ ссæдз азы æмгъуыдмæ импери бахауда змæстыты
рæстæгмæ.

812-æм азы бадзырд банымадта Карл Цытджынæн императоры титул, уый расайдта егъау
территориалон сæфтытæ Италийы, Византийы бар ма дзы баззадысты афтиддæр Венеци
æмæ зæххытæ æрдæгсакъадахы хуссары.

Араббæгтимæ хæст, сног ис 804-æм азы, расайдта дыууæ æнкъараг сæфты:
æрдæгсакъадах Криты бацахст пысылмон пираттæй (826) æмæ Сицилийы сæфт, байстой
йæ цæгатафрикаг араббæгтæ (827), 831-азы сæ къухтæм бахаудта сахар Палермо.
Уæлдай тызмæг уыд тас болгайрæгтæй, хан Курум куы фæуæрæхдæр кодта йæ паддзахады
арæнтæ Гемæй Карпаттæм. Никифор афæлвæрдта йæ ныддæрæн кæнын Болгаримæ
бабырсгæйæ, фæлæ фæстæмæ фæндагыл йæхæдæг дæрæнгонд æрцыдис æмæ фæмард (811),
болгайрæгтæ та ногæй бацахстой Адрианополь æмæ æндæр фидæрттæ, æмæ фæзындысты
Константинополы къулты бын (813). Крум ныппырх кодта Византийы æфсæдтæ 811
813-æм æзты æмæ бахъавыд Константинополь бацахсын тынг стыр æфсады æмæ хъулаон
машинæты æххуысæй. Афтиддæр йæ æвиппайды мæлæт фæххуыс ис империйæн.

Змæстыты фæлтæр фæцис 867-æм азы паддзахиуæг кæнын куы райдыдта македонаг
династи. Василий I Македонаг (867—886), Роман Лакапин (919—944), Никифор Фока
(963—969), Иоанн Цимисхий (969—976), Василий II Болгархойæг (976—1025) —
императортæ æмæ узурпатортæ — радтой империйæн 150 азы тæмæнкалды æмæ хъомысы
рæстæг. Саст æрцыдысты Болгари, Крит, Хуссары Итали, æххæст цыдысты æнтыстджын
хæстон стæртæ араббæгты ныхмæ арф Сиримæ. Империйы арæнтæ ауæрæх сты Евфрат æмæ
Тигрмæ, Сомих Иберийымæ бахаудтой вихантиаг æндæвды сферæмæ, Иоанн Цимисхий
бахæццæ Иерусалиммæ.

IX—X æнусты бæрæг нысаниуæг Византийæйæн райдыдтой дарын æмахæстытæ Киеваг
Уæрæсеимæ. Фыццаг хатт рустæ сæхи фæбæрæг кодтой Константинополмæ балцæй 860-æм
азы, уыцы æнтыстджын балцы тагъд рæстæджы фæстæ æрцыдис афтæ хонгæ Уæрæсейы
фыццаг аргъуыд, йæ уавæртæ æмæ бынат бæлвырдгонд не сты. Фыццаг
уырыссаг-византиаг базарадон бадзырд хауы 911-æм азмæ, азгайфыст легендæмæ гæсгæ
йæ бафысты размæ Царьградыл балцæй цыдис Дæсны Олег. 941-æм азы кънйаз Игорь
æрцыдис дæрæнгонд Константинополы къулты бын, фæлæ фæстæдæр сабыр æмахæстытæ
сног сты. Русы ног хицауиуæггæнæг æхсин Ольгæ, бабæрæг кодта Византийы сæйраг
сахар æмæ йыл уым саргъуыдтой. Кънягинйæйы фырт, кънйаз Святослав 970—971 гг.
хæцыд Византияимæ Болгарийы сæрыл, фæлæ бавзæрста хæрд император Иоанн
Цимисхийæ.

Йæ фырты фæлтæры, киеваг къниаз Владимиры рæстæджы Византийæн бантыстис
саргъауын Уæрæсейыл 988-æм азы, уый тыххæй Владимирæн уысæн лæвæрд æрцыдис
багрянагмыггаг царевнæ Аннæ, уыд император Василий II хо. Византияйы æмæ Киеваг
Уæрæсейы астæу арæзт æрцыдис хæстон цæсдис, æххæстгонд цыдис 1040 æзтæм.
Уæрæсемæ православийымæ хъарын æмæ уæрæх кæнын райдыдта ахуырдзинад æмæ
византиаг культурæ.

1019-æм азы, Болгари, Сомих æмæ Ибери бацахсгæ, император Василий II сбæрæг
кодта стыр триумфæй империйы тæккæ стырдæр фæтынг, араббæгты тыхæйбайстты
рæстæгæй. Æххæст кодтой паддзахады уавæр финансты иттæгхорз æууæл æмæ культурæйы
айтынг.

Империйы цауддзинад райдыдта Василий II мæлæты фæстæ, йæ ’фсымæр Константин VIII
(1025—1028) æмæ йæ чызыты — фыццаг Зойæйы æмæ йæ ’ртæ лæджы (Роман III
1028—1034, Михаил IV 1034—1041, æмæ Константин Мономах 1042—1054) стæй Феодорæйы
(1054—1056) хицауиуæгты рæстæг. Ноджы тынгдæр лæмæгъдзинад фæбæрæг Македойнаг
династийы сыскъуыды фæстæ.

Хæстон фæфæлдæхты руаджы паддзахы бадæнмæ схызтис Исаак Комнин (1057—1059); йæ
къух исты фæстæ император сси Константин X Дука (1059—1067). Уый фæстæ хицауад
райста Роман IV Диоген (1067—1071), уыйы раппæрста Михаил VII Дука (1071—1078);
ног растады фæстæ паддзахы худ сæвæрдæуыд Никифор Вотаниатыл (1078—1081). Уыцы
чысыл хицауиуджыты рæстæг анархи тынгæй-тынгдæр кодта, æддаг æмæ мидæггаг
кризистæ уæззауæй-уæззаудæр уавæры æфтыдтой империйы.

XI æнусы кæрон Итали сæфт æрцыдис норманнты ныббырсты фæстæ, фæлæ сæйраг тас
æфтыдта скæсæн — 1071-æм азы Роман IV Диоген дæрæнгонд æрцыдис турк-сельджукты
æфсадæй хæстæмбæлды Манцикерты (Сомих), уыцы басастæй Византийæ тынг фæлæмæгъдæр
ис. 1054-æм азы официалон æгъдауæй æрцыдис ахастыты аскъуыд чырыстон еклизиты
астæу, уый фæдывæр кодта æнæуый дæр æнæбары æмахæстытæ. Иннæ ссæдз азы æмгъуыдмæ
турæгтæ бацахстой æппæт Анатоли; империйы бон нæ бацис сæмбырд кæнын фаг æфсад
уыдоны бауыромынмæ. Ныфссастæй император Алексей I Комнин (1081—1118) куырдта
Ромы Папæйæ 1095 азы цæмæй йын аххуыс кæна æфсад райсыны хъуыддагыл Ныгуылæн
Чырыстон дунейæ. Ныгуылæнимæ æмахæстытæ æппынфæстаг æркодтой Константинополы
бацахстмæ æмæ бæстæйы хæлдмæ, феодалты растадтæ та ихсийын кодтой паддзахады
фæстаг тыхтæ.

1081-æм азы паддзахы бадæн бацахста Комнинты династи (1081—1204) — феодалон
уæздæтты минæвартæ. Туркæгтæ æрбынат кодтой уыцы рæстæг Иконийы (Конийаг
султанат); Балканты уæрæхгæнаг Венгрийы æххуысæй славяйнаг адæмыхаттытæ
сфæлдыстой æрдæгхæдбар паддзахæдтæ. Уыимæ Ныгуылæн дæр æфтыддта æнкъарæг тас йæ
цытуарзæг политикон пълæнттæй, кæдон фæзындысты фыццаг дзуарон балцы фæстæ, стæй
Венецийы экономикон домæнты аххосæй.

Комнинты рæстæг византиаг æфсады сæйраг бынат лæвæрд æрцыдис уæззаухотыхджын
бæхæфсадæн — катафрактаритæн æмæ æххуырст æфсæдтæн. Иоанн II Комнин
(император:1118—1143 азты) кодта активон экспансион политикæ. Байста туркæгтæй
зæххыты хай. Æвæндонæй Антиохийаг кънязадæн æрхæссын кодта вассалон ард (фæлæ
фылдæр формалон уыдис). 1142-æм азы Иоанн Комнин хъавыдис ногæй абалц кæнын
Антиохимæ цæмæй реалон цæстдард райса антиохийаг кънязадыл, фæлæ йæ мæлæт нæ
бауагъта уыцы пълæнттæ сæххæст кæнын. Паддзахады æмæ æфсады фæфидар бауагъта
Комнинтæн ныхкъуырд раттын норманнты ныббырстæн Балканты, байсын сельджуктæй
Чысыл Азийы егъау хай, сæвæрын суверинитет Антиохийыл. Мануил I Венгрийы
æвæндонæй Византийы суверинитет ныффидар кодта (1164), стæй сæвæрдта йæ
хицауиуæг Сербийыл. Фæлæ æмтгæй райсгæйæ уавæр зынæй баззад уæддæр. Уæлдай
тæссаг уыцы рæстæг уыдис Венецийы уагахаст — кæддæр сыгъдæг бердзенаг сахар ныр
ссис империйы ныхмæлæууæг æмæ знаг, стыр конкуренци арæзта Византийы базарадæн.
1176-æм азы византийы æфсад дæрæнгонд æрцыдис туркæгтæй Мириокефалоны. Æппæт
арæнтыл Византийæ рахызти хъахъхъæнынадмæ.

Византийы ахаст дзуархæсджытæм уыдис ахæм æмæ сæ разлæудджыты бастой вассалон
ардхæрдтæй æмæ се ’ххуысæй хъавыдысты раздахын территоритæ скæсæны, фæлæ ахæм
политикæ егъау æнтыстытæ не ’рхаста. Дзуархæсджытимæ æмахæстытæ æдзухдæр
фыддæрæй-фыддæр кодтой.

Кастис афтæ, цыма Мануил империйæн нæхъæн дунейы кад скодта æмæ Константинополь
ссис европæйаг политикæйы центр, фæлæ йæ мæлæты фæстæ 1180-æм азы Византийæ
разындис гæныстонгонд æмæ фыдзæрдæ хаст латинæгты æрдыгæй, цы фæнды уысмы дæр
цæттæ уыдысты йыл ныххауынмæ. Уыимæ паддзахады цæттæ кодта серезон мидкризис.

Маниулы мæлæты фæстæ сирвæзт адæмон растад Константинополы (1181), расайдта йæ
хицауады политикæйымæ æнæразыдзинад, ауыдыдысты италиаг сæудæджергæнджытыл æмæ
ныгуылæневропаг рыцартыл. Ныгуылæнимæ æмахæстытæ цæхгæрмæ фæфыддæр сты 1182-æм
азы, уæд Константинополы æрцыдис латинты цагъд: массон хæлæт католикаг
саудæджергæнджыты бирæнымæцон мæрдæрцыдтимæ. Бæстæйы стынг ис егъау экономикон
кризис, фæтынг феодалон дихдзинад, фактикон æгъдауæй провинцты хицæуттæ хæдбар
уыдысты централон хицауадæй, ныгæныстон сты сахартæ, слæмæгъ сты æфсад æмæ флот.
Ангелты династийы æрфидары фæстæ Кипр, Трапезунд, Фессали фактиконæй сæхи
централон хицауады дæлбар нал хуыдтой. Райдыдта империйы хæлд. 1187-æм азы
ахицæн Болгари; 1190-æм азы Византийæ банымадта Сербийы хæдбардзинад.

1192-æм азы Венецийы дож куы ссис Энрико Дандоло, уæд ахæм хъуыды фæзынд æмæ
латинæгты фыдзæрдæдзинад сæххæст кæнынмæ, стæй Венецийы интерестæ Скæсæны
бахъахъхъæнынмæ, хорз уаид Византияйы импери басæттын. Ромы папæйы хæрамдзинад,
Венецийы фæлгъуыдтæ, æнæхъæн католикаг дунейы мæстыдзинад латинты æргæвсты фæстæ
— æппæт уыцы уавæртæ æркодтой уымæ æмæ цыппæрæм дзуары балц (1202—1204)
Палестинæйы бæсты аздæхт Константинополмæ. Рафтыд, славяйнаг паддзæхæдты
ныббырстытæй федыхгонд, Византияйы бон не ссис дзуархæсджытæн ныхкъуырд раттын.

1204-æм азы дзуархæсджыты æфсад бацахста Константинополь. Фæсæфт дунæ аивады
цыртдзæвæнтæ, сахар гæныстонгонд æрцыдис . Византийæ ныддихтæ ис къорд
паддзæхæдтыл — Латинаг империйыл æмæ Ахейаг кънязадыл, сæвзæрдысты
дзуархæсджытæй ист территоритыл, æмæ Никейы, Трапезунды æмæ Эпираг империтæ,
кæдон баззадысты бердзенæгты къухты. Латинæгтæ æлхъывтой Византийы грекъаг
культурæ, италиаг базаргæнджыты тыххъарæн хъыгдæрта византиаг сахарты сæндидзæн.

Латины империйы уавæр уыдис æнкъуыст — грекъæгты фыдзæрдæдзинад æмæ болгайрæгты
ныббырстытæ йæ тынг слæмæгъ кодтой. Болдуин II цардис Константинополы фæрæзтæй,
кæдон ракуырдта папæйæ æмæ Людовик Сыгъдæгæй, уыимæ ма иста фæлындæнтæ аргуæдтæй
æмæ моладзандонтæй, æфстау иста венецианаг банкиртæй, кæдонæн ратта бæстæйы
æппæт экономикон мадзæлттæ. Нæ йæм уыдис æфсад дæр, гарнизон Константинополы
дардтой венецианæгтæ, Латины империйы уæвындзинад баст уыдис — æрбацæудзысты йæм
æххуысмæ тæссаг рæстæг европæйæгтæ æви нæ.

1261-æм азы Никæйы империйы император Михаил Палеолог цæдис скодта Генуйæимæ,
ратта йын уæрæх базарадон бартæ венецианæгты зианæн, æмæ ракуырдта генуезаг
флоты æххуыс Контантинополь бацахсынмæ. Арвыста Европæмæ фæлтæрд инæлар Алексей
Стратигопулы, уый бацыдис баныхæсты грекъаг цæрджытимæ Константинополы
алфæмбылай, базыдта дырыс хабæрттæ сахары хъуыдтæгты тыххæй æмæ рæстæгмæ фидыды
фæстæ араст ис Константинополмæ, кæцыйы уыцы рæстæг венецианаг гарнизон сбадын
кодтой наутыл, цæмæй ныххаудаиккой генуезæгтыл.

1261-æм азы 25 июлы æхсæвы Стратигопуло бахъуызыд æд æфсæдтæ Константинополы
къултæм, бавæрда асинтæ, æнæ уынæрæй бахызт сахары хуылфмæ æмæ йæ бацахста
зæгъæн ис æнæ ныхмæлæудæй. Император Болдуин алыгъдис Эвбейæмæ. Афтиддæр
латинæгтæ æмæ венецианæгтæ хъавыдысты схæцынмæ Галаты, фæлæ Стратигопуло ссыгъта
сахары ацы хай æмæ уый фæстæ уыдон дæр сбадтысты наутыл æмæ алыгъдысты. 1261-æм
азы 15 августы Михаил Палеолог ныддæрæн гæнгæйæ Латины импери кадджынæй бахызт
Константинополмæ, расидтис Византийы империйы рацарæзт, æмæ йыл паддзахы худ
сæвæрдæуыд сыхъдæг Софийæйы аргъуаны.

1337-æм азы йæм баиу ис Эпир. Фæлæ ма Ахейы кънязад — дзуархæсджыты иунæг
цæрынхъом сырæзт Гречы — фæцард XV æнусы райдианмæ, уæд ахст æрцыдис Морейы
деспотæй. Византийы импери йæ раздæры хуызы рацаразын нал рауадис. Михаил VIII
Палеолог (1261—1282) хъавыд уыцы хъуыддаг сæххæст кæнын, фæлæ йын кæд нæ рауадис
æххæстæй сфæлгонц кæнын йæ тырнæнтæ, уæддæр йæ тыхархæйдтæ, йæ курдиæттæ æмæ йæ
цыргъ зонд æй æвæрынц Византийы фæстаг зынгæ императоры бынатыл.

Æдтаг тасы рæстæг империйы хъуыдис æнгомдзинад, сабырдзинад æмæ хъомыс.
Палеологты эпохæ та уыдис йæдзаг растæдтæй æмæ граждайнаг змæстытæй. Европæйы
Византийы тæккæ тæссагдæр знæгтæ разындысты сербæгтæ. Стефан Неманяйы ивджыты —
Стефан Урош I (1243—1276), Стефан Драгутин (1276—1282), Стефан Урош Милутин
(1282—1321) — Серби ауæрæх кодта йæ территоритæ Болгарийы æмæ Византийы хинцмæ
æмæ ссис тæккæ егъаудæр паддзахад Балканты æрдæгсакъадахыл.

Æдзух тынг кодта турк-османты æлхъывд, сæ саргъы уыдысты æртæ зынгæ æфсæдтон
хистæры — Эртогрул, Осман (1289—1326) æмæ Урхан (1326—1359). Андроник II цалдæр
æнтыстджын фæлварæны скодта сæ бауыромынмæ, фæлæ уæддæр 1326-æм азы Пруссæ сæфт
æрцыдис æмæ йæ османтæ скодтой сæ сæйраг сахар. Уый фæстæ фæсæфдæуыд Никей
(1329), йæ фæдыл — Никомеди (1337); 1338-æм азы туркæгтæ бахæццæ сты Босформæ
æмæ тагъд рæстæджы йæ сæрты ахызтысты византийæгты хуындмæ гæсгæ, уыдон тынг
тырныдтой семæ цæдис скæнын цæмæй сын феххуыс уыдаиккой мидæзмæстытæ æрсабыр
кæнынмæ. 1352—1354 æзты туркæгтæ бацахстой æрдæгсакъадах Галлиполи æмæ
бавнæлдтой Европæйы тыхæйбайсттæм. Ахæм уавæртæ æркодтой уымæ æмæ императортæ
райдыдтой курын æххуыс ныгуылæны. Иоанн V-мы (1369) æмæ фæстæдæр Мануил II-мы
(1417) бахъуыдис рацаразын баныхæстæ Ромимæ, Иоанн VIII та йæхæдæг араст ис
Италимæ (1437) æмæ Флорентийаг соборы бафысста Евгений IV-имæ унийæ, кæцы
æнхъæлæн лæвæрдта еклизиты дихæн кæрон æрæвæрынæн (1439).

Фæстагмæ турк-османты тыхæйбайсттæ райдыдтой бæстæйы уæвындзинад тасы æфтауын.
Мурад I (1359—1389) бацахста Фраки (1361), уыцы тыхæйбайст Иоанн V Палеолог
банымадта (1363), фæстæдæр бацахста Филиппополь, йæ фæдыл та Адрианополь, уырдæм
раивта йæ паддзахады сæйраг сахар. Константинополь аллы рдыгæй хибаргонд,
хъулагонд æнхъæлмæ кастис мæлæтдзаг цæфмæ. Уæдмæ османтæ фæсты Балканы
æрдæгсакъадахы тыхæйбайст. Марицæйы цур ныддæрæн ластой хуссайраг сербты æмæ
болгайрæгты (1371); бындур сæвæрдтой колонитæн Македонийы æмæ тасы æфтауын
райдыдтой Фессалоники (1374); бабырстой Албанимæ, ныддæрæн кодтой Серби æмæ
Косоаг быдыры хæстæмбæлды фæстæ сарæзтой Болгарийæ туркаг пашалык (1393). Иоанн
V Палеолог æнæбарыйæ банымадта йæхи туркаг султаны вассалыл, фыста йын хъалон
æмæ æрвыста æфсæдтæ Филадельфи бацахсынмæ (1391). Манголты ныббырст ма радта
империйæн æнусы рдæг æмгъуыд æргъæвд.

Баязид I (1389—1402) архайдта ноджы сæрæндæр Византийы ныхмæ. Сæйраг сахар
аллырдыгæй æрхъула кодта (1391—1395), æмæ Ныгуылæны фæлварæн Византийæн фæххуыс
кæнынмæ куы фæкуыхцы ис Никополы хæстæмбæлды рæстæг (1396), уæд афæлвæрдта
Константинополь бацахсын (1397), æмрæстæджы бабырста Морейæмæ. Манголты ныббырст
æмæ бæрзæйсæттæн дæрæн кæцы скодта туркæгтæн Тимур (1402), радтой империйæн
ссæдз азы æмгъуыд æргъæвд.

Фæлæ 1421-æм аз ы Мурад II (1421—1451) ныббырстытæ ногæй райдыдта. Æнæнтыстæй
ныххаудта Константинополыл (1422), бацахста Фессалониктæ (1430), ацы сахар
1423-æм азы венецианегтæ балхæдтой византийæгтæй; йæ æфсадфæтæгтæй иу бахызтис
Мореямæ (1423); йæхæдæг æнтыстджынæй архайдта Боснийы æмæ Албанийы æмæ Валахийы
паддзахыл хъалон сæвæрдта.

Византийы импери фегуырдис тынг зын уавæрты, Константинополь æмæ йæ цур æвæрд
облæст Дерконæй Селимвримæты йæдтæмæ ма йæ къухты уыдис афтиддæр цалдæр аллы
рæтты хæлиугонд облæсты — Анхиал, Месемврия, Афон æмæ Пелопоннес. Фæстаг
æххæстæй латинæгты къухæй ист куы æрцыдис уæд ссис грекъаг культурæйы центр.
Янош Хуньядийы героикон архайдмæ нæ кæсгæйæ, уый 1443-æм азы ныддæрæн кодта
туркæгты Яловацы, Скандербегы ныхмæлæудмæ Албанийы нæ кæсгæйæ, туркæгтæ
нæсæттгæйæ бæллыдысты сæ нысæнттæм. 1444-æм азы тохæмбæлды Варнæйы бын
фескъуыддзаг ис скæсæйнаг чырыстæттыс фæстаг серьезон фæлварæн туркæн
ныхмæлæууынæн. Афинаг герцогад сæ дæлбар ссис, кънязад Морея, кæцы турк
бацахстой 1446 азы, йæхи банымадта хъалондарыл; дыккаг хæстæмбæлды Косы быдыры
(1448) Янош Хуньяди фæхæрд. Баззадис афтиддæр Константинополь — æвадуат фидар,
фæлæ уымæн дæр йæ фæстаг бонтæ æрхæццæ кодтой. Мехмед II паддзахы бадæнмæ
схизгæйæ (1451) фидарæй разæвæрдта уый бацахсын.

Гыццыл раздæр султан самадта Босфорыл Румелаг фидар (Румелихисар), уый алыг
кодта коммуникацитæ Константинополы æмæ Сау денджызы астæу, уыимæ ма арвыста
экспедици Морейæмæ цæмæй Мистрейы бердзенаг деспотты бахъыгдара Константинополæн
баххуыс кæнын.

Туркаг æфсады ныхмæ, уыдис дзы 160 мин адæймаджы, император Константин XI Драгаш
равæрдта афтиддæр 7,5 мин салдатты, кæдоны æртыккæгæм хай уыдысты æндæрбæстæгтæ,
византийæгтæ фыдæхæй кастысты Аргъуаны унийæтæм кæдон бафыста император, æмæ сæ
тох кæнын нæ фæндыдыис. Уымæ æмæ туркаг артилерийы хъомысмæ нæ кæсгæйæ, фыццаг
ныббырст æппæрст æрцыдис 18 апрелы.

Мехмед II-æн бантыстис æрбакæнын йæ флот Сызгъæрин Сыкъайы бухтæмæ æмæ уымæй
тасы бафтыдта фидары æндæр хай. Фæлæ та 7 майы штурм дæр æнæнтыстджын разындис.
Фæлæ сахарон сыджытбыруйы сыгъдæг Романы дуæртты цур хъуынк айгæрстæуыд. 1453-æм
азы 28 май æмæ 29 май астæу æхсæвы райдыдта фæстаг атакæ. Дыууæ хатты туркæгты
акъуырдтой; уæд султан аппæрста штурммæ янычарты. Уыцы рæстæг уæззау цæф фæцис
генуэзаг Джустиниани Лонго, уый уыдис императоримæ хъахъхæнынады уд, æмæ йæ пост
ныууагъта. Уый хъахъхъæнджыты дезорганизаци скодта. Император дарддæр хæцыдис,
фæлæ знæгты æфсады хай бацахста зæххы бын цæуæн æмæ ныххаудта хъахъхæнджытыл
чылдымы рдыгæй. Константин Драгаш фæмард тохы. Туркæгтæ бацахстой сахар.
Константинополы райдыдтой стыгътытæ æмæ лæгмæрдтæ; иу 60 мин адæймаджы бахаудтой
уацары.

1453-æм азы 30 майы райсомы аст сахатыл Мехмет II уæлахизимæ æрбахызт сахармæ
æмæ бардзырд радта, сахары централон соборæй мæсджыд саразын. Кæддæр разагъд
империйы фæстаг скъуыддзæгтæ — Морейæ æмæ Трапезунд бахаудтой туркæгты къухы
1460-æм азы æмæ 1461-æм азы. Османты импери фезмæлыд Европæ-йы рдæм.

Цымыдисаг у XVIII æнусы дыккаг æрдæджы Уæрæсейы империйы Екатеринæ II-æмы
рæстæджы кæй уыдис Византияйы сæндидзæны проект, афтæ хонгæ «Бердзенаг проект».
Уæрæсейы импери уæд хæстыты уыдис Османты империйымæ, æмæ пъланы уыдис туркæгты
цæхгæрмæ рамбылды фæстæ æмæ Константинополы бацахсты фæстæ сфæлдисын ног
Византийы импери — марионетон Уæрæсейæн бердзенаг паддзахад. Ацы сæндызт
Византийы император хъуамæ суыдаид Константин Павлович, номдзыд къниаз, бындар
Павел Петровичы фырт, æмæ Екатеринæйы фырты фырт. Вольтер сидтис Екатеринæмæ
цæмæй бахæццæ уа Стамбулмæ, ногæй дзы сараза Константинополь, ныппырх кæнын
Турк, фервæзын кæнын балкайнаг чырыстæтты. Æмæ радта практикон уынаффæ: цæмæй
рагон заманты скъуыхтытимæ æнгæсдæр уа туркæгтимæ тох, уый тыххæй спайда кæнын
колесницæтæй.



