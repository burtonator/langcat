https://tyv.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Википе́дия (англ. Wikipedia; [wɪkɨˈpiːdiə] азы [ˌwɪkiˈpiːdiə] деп адаттынар) —
Викиниң эгелеринге тургустунган хостуг ниити-чедимниг (общедоступная) хөй дылдыг
универсалдыг интернет четкизинде энциклопедия. http://www.wikipedia.org деп
интернет-сайтыда тургускан.

Сайтының эдилекчизи — 39 регионалдыг төлээлиг «Викимедиа Фондузу» деп американ
садыг-саарылга чок хууда организация башкарып турар. Энциклопедияның ады wiki
биле encyclopedia деп англи сөстерден тывылган.

Бүгү-Википедияда ниитизи-биле 30 ажыг сая түңнүг (миллион) чүүл бижиттинген бооп
турар. Ол чүүлдерни эки турачылар делегейниң 276 аңгы дылдарынга бижип турар,
оон аңгыда инкубатор иштинде 493 дылдарга база. Википедияның сайтызы интернетте
ажыглакчыларның кирген талазы-биле (по посещаемости) 5-ки черде турар.



https://tyv.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F

Франция - (фр. France, МФА (фр.): [fʁɑ̃s]), ёзу аайы-биле ады Француз Республика
(фр. République française, МФА (фр.): [ʁe.py.blik fʁɑ̃.sɛz]) - Барыын Европада
күрүне. Республиканың девизи - "Хосталга, Дең эрге, Акы-төрелзирек чорук", ооң
үзели - эрге-чагырга чонда, чонну, чонга. Төп - Париж хоорай. Францияның
чурттакчыларының кол нургулайы холумак галл-роман уктуг болгаш роман бөлүктен
дылга чугааланып турар-даа болза, чурттуң ады франк деп герман аймак адындан.

Франция ядролуг чурт болгаш КЧН-ниң (Каттышкан чоннар ниитилели(ООН))
Айыыл-халап чогунуң Эвилелиниң беш доктаамал күрүнелериниң бирээзи. 1950
чылдардан Европей Эвилелдиң тургузукчу чурттарының бирээзи Франция болуп турар.



https://tyv.wikipedia.org/wiki/%D0%93%D0%B5%D1%80%D0%BC%D0%B0%D0%BD%D0%B8%D1%8F

Германия (нем. Deutschland), ёзу аайы-биле ады — Федеративтиг Германия
Республиказы (нем. Bundesrepublik Deutschland), ФГР — Төп Европада чурт.
Чурттакчылары, 2010 чылдың чизези-биле, 82 ажыг сая кижи, девискээри — 357 021
км², ол ийи көргүзүкчүлерниң аайы-биле Европаның эң улуг күрүне болуп кээр.
Делегейде шөлү-биле 62 дугаар черде, чурттакчыларының саны-биле 16 дугаар черде.

Федеративтиг күрүне, парламент республика. 2005 чылдың ноябрда федералдыг
канцлерниң дужаалын Ангела Меркель эжелээн. Европаның төвүнде турар. Балтий
болгаш Соңгу далайларга шаптаттырган. Германия дараазында кызыгаарларлыг: Польша
биле Чехия-биле чөөн талада, Дания-биле соңгу чүкте, Австрия биле Швейцария-биле
мурнуу талада, Франция, Люксембург, Бельгия база Нидерланд-биле барыын талада.
Чоннуң 64 % христианнар.



https://tyv.wikipedia.org/wiki/%D0%A2%D1%8B%D0%B2%D0%B0_%D0%B4%D1%8B%D0%BB

Тыва дыл - тыва чоннуң ук дылы, Түрк дылдар бөлүүнге хамааржыр. 4 аңгы
диалектилиг: төп (ниити национал чугаа болгаш литературлуг дылдың таваанда
чыдар), барыын, тожу болгаш мурнуу-чөөн. Моол, орус болгаш төвүт дылдардан
үлегерлеттинген сөстер хөйү-биле ажыглаттынып турар.

Компьютерге хамаарыштыр. Unicode стандартызын хүлээп алырга тыва алфавиттиң 6
тускай үжүү тыптып келген. Ам болза үжүк бүрүзү тускай дугаарлыг апарган.

Тыва чугаанның үннерин 2 бөлүкке чарар. 1. "Ыыт үннер", ол болза ажык үннер-дир.
Ажык үннерни 32 фонема кылдыр чыгдына бээр. 32 фонеманың дараазында хевирлери
бар: кыска, узун, өк-биле адаар кыска, өк-биле адаар узун, думчуктай адаар
кыска, думчуктай адаар узун үннер. Фонема кылдыр санаар үннер: кыска, узун,
өк-биле адаар, думчуктай адаар узун үннер болур.

2. "Дааштыг үннер", ол болза ажык эвес үннер-дир. Ажык эвес үннерни 19 фонема
кылдыр чыып аап болур. p̳ʿ, p̲, p, b, β, w, t̳ʿ, t̲, t, d, s̲, s, z, ʃ̳ˑ, ʃ̲ˑ,
ʃˑ, ʒˑ, ħ͜ʃˑ, ђ͜ʃˑ, j̃, j, l, λ, m, n, ɲ, r, x, k, g, γ, ŋ', χ, q, ς, ƣ, ŋ

Тыва чугааның чүзүн-бүрүн үннерин саазынга алфавиттиң 36 үжүү-биле айтып бижиир.
Ажык үннерни 8 үжүк илередир: а, ы, о, у, э, и, ө, ү. Ажык эвес үннерни 22 үжүк
илередир: б, в, г, д, ж, з, й, к, л, м, н, ң, п, р, с, т, ф, х, ц, ч, ш, щ.

Үстүнде таблицага онза тайылбыр. Тыва орфографияга дүүшпээн сөстерни, адаарының
аайы-биле дөрбелчин скобка иштинге бижээн. Чижээ, [а:] дээрге узадыр адаан 'а'
дыр.

Тыва сөстерниң соонга чамдыкта ажык үннер кире берип болур. ыр ~ ыры, тур ~
туру, олур ~ олуру, чор ~ чору, шынап-ла ~ шынавыла, ыяап-ла ~ ыявыла.
Чижелээрге, үн немежир байдал тыптып кээр болза, "ыр" диген сөс "ыры" деп сөс
кылдыр өскерли бээр.

Шаг-шаандан бээр Алдай-Саян чуртунга енисей, самоди биле түрк дылдыг улус чуртап
чораан. Ол улустуң чугаазындан чиңгине тыва дыл тыптып келген-дир.

лаа, лаң, ланчыы деп сөстерни тывалар шаанда кыдат дылдан ап алган. лама деп сөс
төвүт дылдан келген. Моол дылдан үлегерлеп алган сөстер дээрге колдуунда н деп
үжүктен эгелээн сөстер-дир. Моол Нарин деп сөс тыва дылда нарын кылдыр хуула
берген. Моолдарның Нийт деп сөзүн тывалар ниити кылдыр өскертип алган.
Дараазында сөстер бо ...

Үдекчи деепричастие кандыг бир кылдынып чоруур, азы төнмес батпас чүвени
илередир. Ооң кожумактары -бышаан, -вышаан, -мышаан болгаш оон-даа өске. Чижээ:
… ажылдавышаан, өөренир; … келбишаан, чоруп орар; … какпышаан турган. Эжим
маңнавышаан келди эвеспе. Эзимде хектер ам-даа этпишаан. Оол чаа негей тонун
кеттинмишаан, ак-көк даалымба курун куржанмышаан, өг чанында чедип келген. (О.
Саган-оол). Дери төгүлбүшаан, ажылдаан. Чиң шайын аартавышаан олурган.

Тыва дылда даар наклонениениң кедергей нарын хевирлери бар. Кожумактары: -зымза,
зывысса, -сыңза, -сиңзе, -даа болза дээш оон-даа өске. Ынаар барзымза ...
Мөңгүн-Тайга кырынче үнген болзуңза, орук ара Ширээ дааның даш ховузун көрген
боор сен. Ол шиини барып көрзүвүссе! Четтиксиңзе четтигер сен, четтикпезиңзе
четтикпес сен.

Тыва дылда кызыгаарлаар наклонение нарын бүдүштүг. Кожумактары: -гыжемче,
гижемче, -кужеңче, -күжеңче, -гыже болгаш оон-даа өске. Че, эжим, ужурашкыже,
чагаадан бижип турар сен. Келгижемче мени манаар сен. Сен институт дооскужеңче
бис дузалажыр бис. Силер келбээжиңерже бис тараа шөлүнден чорбас бис. Малчыннар
хар кылыннааже күзег чуртунга чытканнар.

Мында кара өң-биле айтып каан сөстер дээрге предикаттыг ат оруннары-дыр. Домакка
ындыг ат орну колдуунда ат сөзү-биле илереттинген сөглекчи болур. Өске улустуң
чугаазында ындыг чүве чок. Чижээ, хакас биле тыва дылды деңнептээлиңер.

Амгы тыва литературлуг дылда кезек сөстерниң адаары биле бижиири дүүшпес бооп
турар. Ооң чылдагааны аңгы-аңгы… Амгы тыва бижикти 1930-50 чылдарда орустар
чогааткан болганда, литературлуг дылдың чамдык дүрүмнери орус дылда ышкаш олчаан
апарган. Тыва сөстерниң шын бижилгези фонетика-морфологтуг принципке
үндезилеттинген.



https://tyv.wikipedia.org/wiki/%D0%98%D1%82%D0%B0%D0%BB%D0%B8%D1%8F

Италия (итал. Italia [iˈtaːlja], ёзу аайы-биле ады — Итальян Республика (итал.
Repubblica Italiana)) — Европаның мурнуу талазында күрүне, Ортаа далайжылдың
төвүнде. Ады грек дылдан укталган.

Соңгу-барыын талада Франция-биле кызыгаарлыг (488 км), Швейцария (740 км) база
Австрия-биле (430) - соңгу талада, Словения-биле соңгу-чөөн талада (232 км). Оон
аңгыда Ватикан (3,2) км болгаш Сан-Марино-биле (39 км) иштики кызыгаарларлыг.
Аппенин чартык ортулукту, Балкан чартык ортулукту (бичии кезиин), Падан оргуну,
Альпының мурнуу ийин, Сицилия ортулуктар, Сардиния болгаш кезек биче
ортулуктарны эжелеп турар.



https://tyv.wikipedia.org/wiki/%D0%98%D0%B9%D0%B8%D0%B3%D0%B8_%D0%94%D0%B5%D0%BB%D0%B5%D0%B3%D0%B5%D0%B9_%D0%B4%D0%B0%D0%B9%D1%8B%D0%BD%D1%8B

Ийиги Делегей дайыны (англ. World War II, орус. Вторая мировая война; сентябрь
1, 1939 чыл – сентябрь 2, 1945) — кижи төрелгетенниң төөгүзүнде болган эң улуг
дайын-чаа, делегейниң ийи аңгы шериг-политиктиг коалицияның (коалиция, күрүнелер
эвилели) дайылдашканы. Аңаа 61 күрүнелер киришкен (Черниң чурттакчыларының барык
80 %). Дайынчы чорудуушкуннар 3 аңгы диптиң девискээринге база 4 аңгы океанның
кырынга болган.

Гитлерге удур коалицияже (антигитлеровская коалиция) дараазында күрүнелер кирип
турган:

Осьтуң чурттарынга удур дараазында күрүнелер база турган: Панама, Коста-Рика,
Доминикан республика, Сальвадор, Гаити, Гондурас, Никарагуа, Гватемала, Куба,
Непал, Аргентина, Чили, Перу, Колумбия, Иран, Албания, Парагвай, Эквадор,
Сан-Марино, Турция, Уругвай, Венесуэла, Ливан, Сауд Аравия, Либерия, Боливия.

Дайынга өске талазындан нацист блоктуң чурттары («осьтуң» күрүнелери) киржип
турган:



https://tyv.wikipedia.org/wiki/%D0%95%D0%B2%D1%80%D0%BE%D0%BF%D0%B0

Европа — чырык черниң кезии, шөлү - 10 сая км², чурттакчылары 740 сая кижи
(Черниң чурттакчыларының 10 хуузу). Азия дип-биле кады Евразия дипти тургузуп
турар.

Оргулар колдап турар (улуглары — Чөөн Европей, Ортаа европей, Ортаа и Алдыы
дунай, Париж бассейн), даглар девискээрниң 17 хуузун эжелеп турар (кол сыннары —
Альпы, Кавказ, Карпат, Крым, Пиренеи, Апеннин, Урал, Скандин даглар, Балкан
чартык ортулуктуң даглары). Дириг оттуг даглар Исландияда болгаш Ортаа
далайжылда бар.

Кол хемнер: Волга, Дунай, Урал, Днепр, Барыын Двина, Дон, Печора, Кама, Ока,
Белая, Днестр, Рейн, Эльба, Висла, Тахо, Луара, Одер, Неман.



https://tyv.wikipedia.org/wiki/%D0%A0%D0%BE%D1%81%D1%81%D0%B8%D1%8F

Россия (албан ёзузу-биле күрүнениң ады Россия Федерациязы азы кысказы биле РФ) -
Европаның чөөн чүгүнде, Азияның соңгу чүгүнде чаттылган чурт. Делегейде эң-не
улуг күрүне. Чурттакчы чону 2010 чылда - 141 927 296 кижи чуттап турар, амгы
үеде күрүне делегейде ол хемчээли-биле 9 дугаар черде чоруп турар. Төп хоорайы -
Москва.

Россия 18 күрүне биле кызыгаарлажып турар, кургаг чер таварыштыр кызыгаарлашкан
күрүнелер: Норвегия, Финляндия, Эстония, Латвия, Литва, Польша, Белоруссия,
Украина, Абхазия, Грузия, Мурнуу Осетия, Азербайджан, Казахстан, Кыдат, Моол,
Соңгу Көрей.

Үлетпүр бүдүрүлгелиг чурт, ынчалза-даа ниити экономиказы өзүм сайзыралда чоруур
чурт. Делегей банкызының саналы-биле ВВП-зиниң ППС-ке хемчээли 2012 чылда 3,380
трлн. доллар болур (1 кижиге 23,549 доллар онаажыр). Акшазы — орус рубль акшазы
(2011 чылда, 1 долларның өртээ 29,4 рубль болур).

1991 чылда СССР күрүнези буурап душкен соонда, Россия Федерациязы СССР-ниң орнун
солаан чурт деп даштыкы чурттар демдеглээн.



https://tyv.wikipedia.org/wiki/%D0%91%D1%80%D0%B0%D0%B7%D0%B8%D0%BB%D0%B8%D1%8F

Бразилия, долу официалдыг хевири — Федеративтиг Бразилия Республиказы (порт.
República Federativa do Brasil) — Мурнуу Америкада чурттакчылары эң хөй болгаш
шөлү эң улуг күрүне, база Америкада чаңгыс борбак португал дылдыг чурт.
Делегейде шөлү-биле болгаш чурттакчыларының саны-биле бешки черде. Диптиң төп
болгаш чөөн кезиин ээлеп турар.

Соңгу чүктен мурнуу чүкче эң ыраа 4320 км, чөөнден барыынынче - 4328 км. Чили
биле Эквадордан аңгыда Мурнуу Американың шупту күрүнелери-биле кызыгаарлыг:
Француз Гвиана-биле, Суринам-биле, Гайана-биле, Венесуэла-биле соңгу талада,
Колумбия-биле соңгу-барыын талада, Перу болгаш Боливия-биле барыын талада,
Парагвай болгаш Аргентина-биле мурнуу-барыын талада, Уругвай-биле мурнуу талада.
Кургаг чери кырында кызыгаарларының узуну хөлү-биле 16 муң км. Чөөн таладан
Атлант океанга шаптаттырган, эрик шыйыының узуну — 7,4 муң км. Бразилияже оон
аңгыда кезек бөлүк ортулуктар кирип турар, олар дээрге Фернанду-ди-Норонья,
Рокас, Сан-Педру-и-Сан-Паулу база Триндади биле Мартин-Вас.



https://tyv.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F

Австралия (англи дылда Australia, адатынары [əˈstreɪljə], латин дылда austrālis
— «мурнуу»), официалдыг ады Австралия Эвилели (англи дылда Commonwealth of
Australia, адатынары [ˈkɒm.ənˌwɛlθ əv əˈstreɪljə]) — Австралия деп аттыг дипти,
Тасмания ортулуун болгаш оон өске Индий болгаш Оожум океаннарының ортулуктарын
эжелеп турар мурнуу чүкте күрүне.

Австралия эвилелинден соңгу чүкте Чөөн Тимор, Индонезия болгаш Папуа - Чаа
Гвинея бар, сонгу-чөөн чукте — Вануату, Чаа Каледония болгаш Соломон
Ортулуктары, мурнуу-чөөн чукте — Чаа Зеландия. Папуа — Чаа Гвинеяның кол
ортулуу-биле Австралия Эвилелиниң дип кезээниң аразы 145 км, а австралий ортулук
Боигудан Папуа — Чаа Гвинеяга чедир чүгле 5 километр. 2013 чылдың октябрь 18-тиң
хүнүнүң саңы-биле, күрүне хамаатыларының саны 23 384 313 кижи, оларның колдук
кезии диптиң чөөн талакы эриинде чуртап турар.



https://tyv.wikipedia.org/wiki/%D2%AE%D0%B5%D0%BD%D0%B8_%D1%85%D0%B5%D0%BC%D1%87%D1%8D%D1%8D%D1%80%D0%B8

Үени хемчээри дээрге физикада болгаш өске эртемнерде кезек чугула кылдыныгларның
бирээзи.

Кандыг-бир черге чедир хемчээлди тодарадырда ыяап-ла үени ажыглаарын шагдан тура
билир бис. Амгы үениң пассажир самолеттарының расписаниези безин, ол хоорайдан
ындыг хоорайга чедир ынча шак ужар деп бижип, а астрономнар сылдыстарга чедир
хемчээлдерни чырыктың эртер чылдары-биле санап турар. Кандыг-бир чүвениң узунун
метр-биле, деңзизин – килограмм-биле (ол хемчеглерни оон улуг хемчеглерге
илергейлеп азы бичии хемчеглерже шилчидип болур) хемчээп турар. Ол кижиниң
таарыштыр чогаадып алган хемчеглери-дир. Оларны оон өске эге хемчеглер-биле
солуп кааптып база болур.

Үениң кол хемчээ бистиң сагыш-сеткиливистен хамаарышпас, ону бойдус чайгаар
чаяаган. Хонук дургузунда Чер бодунуң өзээн долузу-биле бир дескинер, бүдүн
чылдың дургузунда ол Хүннү бир долганыр. Ынчангаш үениң эге хемчээ кылдыр Черниң
өзээ долузу-биле бир дескинер үезин хүлээп алгаш ону хонук деп адаан. Физикага
үениң эге хемчээ кылдыр секунданы хүлээп алган. 1 секунда Черниң 1900 чылда
Хүннү долганган үезиниң 1/31 556 925, 9747 кезиинге чоокшулашканы-биле дең. Бо
эге хемчеглер астрономия талазы-биле ындыг чиге эвес болгаш оларны улам
тодаргайлаза чугула. Бирээде, Черниң шимчээшкинин кандыг-бир санаашкын
системазынга хамаарыштыр көөрү эргежок чугула. Бир эвес, Черниң шимчээшкинин
Хүнге хамаарыштыр көөр болза, ынчан үени Хүн үезиниң эге хемчеглери-биле хечээр.
Бир эвес Черниң шимчээшкинин сылдыстарга хамаарыштыр көөр болза, ынчан үени
сылдыстар үезиниң эге хемчеглери-биле хемчээр апаар. Ийиде, Чер бодунуң өзээн
бир дески эвес дескинип турары илерээн. Ол бичии карышкакты херекке албайн барып
болур. Элээн каш кежээлерниң дургузунда дээрде сылдыстарны хайгаарап көөр
болзувусса, олар кандыг-бир чүвелерге хамаарыштыр шимчеп чоруп турары илдең
болгай. Сылдыстарның чавыс болгаш бедик кульминацияларының дараалаштыр болуп
эртер үезин сылдыс хонуу дээр. Сылдыс хонуун 24 дең кезектерге үлээш, ооң бир
кезиин сылдыс шагы дээр. Сылдыс шагы 60 сылдыс минуталарынга, а ол минута 60
секундаларга үлеттинер. Сылдыс шагын хүн бүрүнүң ажыл-амыдыралынга ажыглаары
таарымча чок. Ону чүгле чамдык астрономия хайгааралдарын кылырынга ажыглаар.
Ынчангаш хонук иштинде Хүннүң көстүп чоруп турар шимчээшкининге дүгжүр үе
хемчээн тургузары негеттинген. Хүннүң төвү дээр меридианының мурнуу чартыын
кежилип эртер эң бедик точказын (кульминациязын) чогум хүн дүжү дээр.
Дараалашкак ийи ындыг дүъштерниң болуп эртер үезин чогум шын хүн хонуу дээр.
Херек кырында хүн хонуунуң эгези кылдыр чогум хүн дүжүн санааш, хүн шагы Хүннүң
херек кырында шак булуңунга дең деп чугаалап болур. Ынчаар хүлээп алган хүн
шагында частырыг чок ышкаш болур, а шынында ындыг эвес, Хүннүң эклиптика-биле
шимчээшкини чаңгыс аай эвес. Оон аңгыда, эклиптика (Хүн оруу) экваторга 23,5º
ийленчек болганы шак булуңун шын тыварынга дыка таарымча чок. Бо-ла бүгүнүң
түңнелинде, херек кырында хүн хонуу чылдың янзы-бүрү үезинге хамаарыштыр чаңгыс
аай эвес – узун, кыска болуп турар.

Амыдыралга ажыглаар эптиг хүн үези хемчээр чаа-чаа аргаларны астрономнар дилеп
тыпканнар. Хүн үезин хемчээри-биле херек кырында Хүннүң орнунга “ортумак хүннү”
киирерин сүмелээннер. “Ортумак хүннү” Дээр экватор-биле барыын чүктен чөөн чүкче
углуг шимчээр кылдыр хүлээп алган. Хонуктуң дургузунда “ортумак хүннүң” дорт
үнүүшкүнүн санап болур. Ону тыварда 30 градусту чылдың иштинде 365,2422
хонуктарга үлептер. Үнүп келир онаашкын 0,98564 градуска дең, азы дорт
үнүүшкүннүң үезиниң ылгалы 3 минута 56,55 секундага дең. “Ортумак хүннү”
ажыглааш, ортумак хүн шагын астрономнар илередип турарлар. “Ортумак хүннүң”
бедик кульминациязының үезин ортумак дүъш дээр. Ол үеде “ортумак хүннүң” ак
булуңу 0 шак 0 минутага болгаш 0 секундага дең. “Ортумак хүннүң” дараалашкак
үстүкү кульминациялары эртер үени ортумак хүн хонуу дээр. Ортумак хүн хонуунуң
уламчылаары шуут доктаамал. Оларны дең кезектерге үлеп болур. Ортумак хүн шагы –
хонукту 24 дең кезекке үлээш, ооң бир кезиин алганынга дең. Ортумак шак – 60
ортумак минуталарга, ортумак минута – 60 ортумак секундаларга чарлыр. Үе хемчээр
херекселди шак дээр. Олар янзы-бүрү хевирлерлиг болгулаар. Ортумак хүн хонуунуң
эгези кылдыр дүн ортузун санаар. Тус-тус черлерге үе саналгазын чүгле ол
черлерге дүүштүр чорудар болза, ынчан ук черлерниң географтыг долготазы
бот-боттарындан ылгалып турар ужурунда, ол черлерге үелер база аңгы-аңгы болу
бээр. Ынчангаш ындыг таарымча чок чорукту болдурбазы-биле үени куржаглап (пояс)
санаар кылдыр хүлээп алган. Чер бөмбүрзээниң кырын меридианнар-биле 24
куржагларга чарган, оларның аразы бот-боттарынан 15º азы бир шакка ыраттынган.
Ынчангаш куржагларның кыдыында турар черлерниң тус шагы куржагның ортузундан
чартык шак ылгалдыг. Баштайгы куржагның ортузунда меридианны тик меридиан деп
адаар болгаш ол гринвичини таварып эрткен. Оон дараазында чөөн талаже
куржагларны бирээ, ийи, үш дээш, оон-даа ыңай ынчаар санап чоруй баар. Куржаг
бүрүзүнүң иштинде тус черниң шагын тргузар кылдыр хүлээп алган. Чижээ:
Красноярск, Кызыл, Игарка алды дугаар шак куржааның төвүнде эвес,
кыдыг-кызыгаарында, соо-мурнунда турза-даа, оларның тус черлерде көргүзүп турар
шактары куржагның шагы-биле бир дөмей. Куржаларга хамаарыштыр санаар шакты
куржаг шагы дээр.



https://tyv.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8%D1%8F

Финляндия (фин. Suomi, швед. Finland; официалдыг Финлянд Республиказы,
фин. Suomen tasavalta, швед. Republiken Finland) — Европаның соңгу талазында
күрүне. Соңгу эвилелдиң (1956 чылдан тура), Европей эвилелдиң (1995 чылдан тура)
база Шенген эвилелдиң кежигүнү (1996 чылдан тура). 1917 чылдың декабрь 6-да
хамаарышпас күрүне бооп тургустунган.

Чөөн талада Россия-биле, соңгу-барыын талада — Швеция-биле, соңгу талада —
Норвегия-биле кызыгаарларлыг. Чурттуң мурнуу болгаш барыын эриктерин Балтий
далайның суглары болгаш ооң ээтпектери - Фин база Ботник шаптап турар.
Найысылалы — Хельсинки хоорай.



https://tyv.wikipedia.org/wiki/%D0%A8%D0%B2%D0%B5%D1%86%D0%B8%D1%8F

Швеция Хаанналгазы (швед. Konungariket Sverige), Швеция (швед. Sverige) — Соңгу
Европада күрүне, Скандинав чартык ортулукта. Чызаан хевири — Конституцтуг
монархия. Чурттуң ады эрги скандинав дылдан укталган - Svea и Rige — «свейлер
күрүнези». Төп — Стокгольм.

Швеция Скандинав чартык ортулуктуң мурнуу болгаш чөөн талаларында. Барыын талада
Норвегия-биле (кызыгаарының узуну 1619 км), соңгу-чөөн талада — Финляндия-биле
(614 км) кызыгаарларлыг, чөөн болгаш мурнуу эриктерин Балтий далайның база
Ботник ээтпектиң суглары шаптап турар. Кызыгаарларының ниити узуну 2333 км.
Мурнуу чүкте Эресунн, Каттегат база Скагеррак өөштери Швецияны Даниядан
аңгылаан. Швецияның тургузуунче Балтикада ийи улуг ортулуктар кирген — Готланд
база Эланд.



https://tyv.wikipedia.org/wiki/%D0%9D%D0%BE%D1%80%D0%B2%D0%B5%D0%B3%D0%B8%D1%8F

Норвегия Хаанналгазы (букмол Kongeriket Norge, нюнорск Kongeriket Noreg) — Соңгу
Европада күрүне, Скандинав чартык ортулуктуң барыын талазында, эңмежок Скандинав
чартык ортулукка кожаланчак үүрмек ортулуктарда, Соңгу Доштуг океанда Шпицберген
бөлүк ортулуктарда, Ян-Майен база Адыгзыг ортулуктарда чурт. Атлант океанның
мурнуу чарыында Буве ортулуу база Норвегияга хамааржыр. Чызаан хевири —
Конституцтуг монархия. Чурттуң ады бурунгу скандинав дылдан укталган - Norðrvegr
— «соңгу чүкче орук». Төп — Осло.

Норвегия үш күрүнелер-биле кызыгаарлыг: Швеция-биле чөөн талада (1630 км),
Финляндия (736 км) биле Россия-биле (196 км) соңгу-чөөн чүкте. Норвегияны барыын
талада - Норвег, соңгу-чөөн талада - Баренц, мурнуу-барыын талада Соңгу далайлар
шаптап турар.



https://tyv.wikipedia.org/wiki/%D0%A7%D0%B5%D1%80

Чер - Хүн системазының Хүнден үшкү планетазы. Чер борбак хевирлиг. Черниң кыры
оңгул-чиңгил, оргу-дески даглыг-шөлдүг. Ооң радиузу 6371 км, массазы 5,9736·1024
кг. Хүннү долгандыр оруу эллипс хевирлиг. Хүн биле Чер аразы 149 597 892 км, азы
ол хемчээлди бир астрономнуг эге хемчег дээр. Чер Хүннү бир дескинерге, бир чыл
болур, чылдың иштинде шагның дөрт эргиддези солчуп эртер.

Черни долгандыр агаарның кылын каъды бүргеп алган. Ол агаарны Чер бодунче чыпшыр
тыртып турар болгаш ону чоогундан ыратпас. Агаарның составында колдуунда азот
(78%), кислород (21%) болгаш өске-даа аргон, углекислый газтың эвээш
холуксаалары бар. Океан деңнели-биле алырга атмосфераның Чер кырынче базыышкыны
1013 миллибарга дең.

Бистиң планетаның кырында болуп турар болуушкуннарга гидросфера (бүгү делегейде
суг) улуг салдарлыг. Ооң ниити шөлү кургаг черниң шөлүнден 2,5 катап улуг. Чер
магниттиг шөлдүг. Ол шөл шимчеп турар элек-три октаглыг бөдүүн кезекчигештерни
(электроннарны, протоннарны) өскээр чорбас кылдыр тударынга кончуг эптиг. Черниң
агаарының сырый каъттары-нын ындында кончуг дүрген шимчеп чоруп турар бедик
энергияның кезекчи-гештеринден тургустунган көзүлбес куржаглар бар. Оларны
радиация кур-жаглары дээр.



https://tyv.wikipedia.org/wiki/%D0%9C%D0%BE%D1%81%D0%BA%D0%B2%D0%B0

Москва — федералдыг хоорай, Россия Федерациязының найысылалы, Төп федералдыг
округтуң административтиг төвү база Москва облазының барымдаа ёзугаар төвү.
Россияның эң хөй чурттакчылыг хоорайы — 2014 чылда 12 108 257 кижи.

Москва — Россияның туризминиң ёзулуг төвү; Москва кремли, Кызыл шөл, Новодевичий
хүрээ, Коломенскийде Вознесение церкову ЮНЕСКО деп Бүгү делегейниң салгалының
даңзызынче кирип турар. Москва транспорт өзээниң эң ажыктыг дээн чери база
болур. Хоорайда 5 аэропорттар, 9 демир-орук вокзалы, 3 хем портузу бар. 1935
чылдан тура хоорай иштинде метро ажылдап турар.

Москва хоорай Россияның европа талазында, Ока биле Волганың аразында Москва
хемде, Москва-Смоленск бедигээжиниң белдиринде (барыын талазында),
Москворецко-Окск оргузунда (чөөн талазында) болгаш Мещёр чавызаашкынында
(мурнуу-чөөн талазында) турар. Хоорайның девискээри — 2511 км².



https://tyv.wikipedia.org/wiki/%D0%94%D0%B0%D0%BD%D0%B8%D1%8F

Дания (дат. Danmark [ˈd̥ænmɑɡ̊]), ёзу аайы-биле — Дани Хаан Күрүне (дат.
Kongeriget Danmark) — соңгу Европада чурт, Дани Хаан Күрүнениң деминиң улуг
кежигүнү, оон аңгыда ынаар Фарер ортулуктар база Гренландия кирип турар.

Скандинав күрүнелерниң эң мурнуузу,Швецияның мурнуу-барыын талазында,
Норвегияның мурнуу талазында турар, кургаг черде Германия ону мурнуу чүъктен
кызыгаарлап чыдар. Дания Балтий болгаш Соңгу далайларга шаптаттырып турар.
Чурттуң девискээрин улуг чартык ортулук Ютландия болгаш 409 Дани бөлүглел
ортулуктар тургускан, оларның аразында эң билдингирлери - Зеландия, Фюн, Соңгу
Ютландия, Лолланд, Фальстер болгаш Борнхольм.



https://tyv.wikipedia.org/wiki/%D0%90%D0%B9

Черге эң чоок октаргай делгеминде борбак чүүл, Черниң чайгаар бүткен эдеринчизи
– Ай. Ооң массазы Черниинден 80 катап биче. Атмосфера чок, тыртыжыышкын күжү
кошкаак болганда Ай кырынга база ооң чоок-кавызынга газтарның молекулалары
ызыртынмас. Ооң кырында агаар-даа, суг-даа, амыдырал-даа чок. Амгы үеде Ай -
Черден өске кижиниң буду баскан октаргайның телозу.

1961 чылда Американың октаргай шинчилээр НАСА агентствозу Айже октаргай
корабльдар чортур программаны кылыр сорулганы салып алган. Ол программага
октаргай шинчилээр "Аполлон" аттыг корабльдар болгаш чүък чүдүрер "Сатурн" деп
ракеталар ажыглаттынган. "Аполлон" программазының үезинде Черниң кырынга ийи
улуг чидириишкинниг болуушкуннар болган. Черге бүдүртүнүп турган шинчилел
үезинде ракета ужудар шөлге улуг өрт болган соонда үш астронавт кижи өлген.
Болуушкуннүң соонда өрттенген корабльды "Аполлон-1" деп адаан. Ийиги болуушкунда
"Аполлон-13-түң" суук кислородтуг бак часты бергени өрттедир будумел чорудар
кезектерниң батареяларын үреп-чазарлаан.

"Апполон-11-ниң" соонда база экипажтыг корабльдар Айже ушкан. "Апполон-12" Черже
34.4 кг айның породазын эккелген. "Апполон-16" 94,7 кг породаны чыггаш, база
Черже чедиишкинниг эккелген.

Айның кырын камгалаар агаар чок болганда, ооң кырынга метеориттер, хүн
«шуурганнары», космос херелдери шаптык чокка дүшкүлээш, оңгул-чиңгил,
дөң-дөстектерни тургускулаар. Ооң кыры хүндүс кадар 120° изиир, дүне – казыыр
170° соор. Температура улуг ылгалдыг болганда, Ай кырының породазы ооң
тайлымындан тигленип, буступ тургулаар.

Айда агаар чок болганда, аңаа барган космонавтар вакуумдан скафандр-биле
камгаланыр. Аңаа барган кижиниң деңзизи 6 катап чиигээр. Кижиниң баш талазы аар
болганда, Ай кырынга хөрээн хөндүргеш, балдырын ырбайтып алгаш, күдүйүп
кылаштаарга эптиг. Эң-не баштайгы Айның «аалчылары» американ астронавтар
Армстронг биле Олдрин. Олар Ай кырынга 22 шак болган. Ай Черни эллипстелчек
орбита-биле дескинер. Черге эң чоокшулап келгенде, оларның аразы 356 410 км, эң
ырай бергенде – 406 740 км, а ортумаа-биле Черден ыраа 384 400 км. Черни 27,32
дүн-хүн иштинде дескинер. Диаметриниң көстүр булуңу 0,5 градус. Ооң Черни
долгандыр шимчээшкини барыын чүктен чөөн чүкче углуг.

Эллипс хевирлиг Ай орбитазының Черге эң чоок точказын перигей, а эң ырак
точказын апогей деп адаар. Ай кыры оргу-дески эвес, оңгул-чиңгил, дөң-дөстек
цирктерден, кратерлерден болгаш порлардан тургустунган. Төгерик чалдар
кажаалаан, иштии чарыы даштындан артык кудургай дазыраш шөлдерни цирктер дээр.
Кратерлер цирктерге дөмей, ынчалза-даа хемчээл талазы-биле олардан аажок биче
болгаш оларның ишти ханы, оңгар. Порлар дээрге, даштындан көөрге
билдирер-билдирбес ханы оңгарлар-дыр.



https://tyv.wikipedia.org/wiki/%D0%9C%D1%83%D1%80%D0%BD%D1%83%D1%83_%D0%9A%D0%BE%D1%80%D0%B5%D1%8F

Мурнуу Көрея (көр. 대한민국 [tɛːhɐnminɡuk̚] тэха́н мингу́к, орус. Южная Корея,
англ. South Korea) — Чөөн Азияның күрүнези. Төвү — Сеул хоорай.

Тхэквондо биле хапкидо Мурнуу Кореяда үндезин спортар аразында эң тергиин деп
санаттынып турар. Ынчалза-даа барыын чүктен келген спорттарның сайзыралы бедик.
Эң сайзыраңгайлары — альпинизм, футбол, греко-рим хүреш ,бейсбол, баскетбол,
плавание, лёгкая атлетика , бокс болгаш фигурное катание. Делегей чергелиг
маргылдааларга болгаш Олимпиадаларга Мурнуу Корея улуг күрүнелерден чыда калбас
болгаш бедик деңнелди көргүзүп турар.



https://tyv.wikipedia.org/wiki/%D0%A2%D1%8B%D0%B2%D0%B0_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Тыва Республика (орус. Респу́блика Тыва́) - Сибирь федералдыг округта Россия
Федерацияның субъектизи, федералдыг дугаары 17. Тыва чоннуң төп чурту. Оон
аңгыда орус, хакас, бурят, моол дээш чоннар чурттап турар.

Мурнуу чүгүнде Моол, соңгу чүгүнде Хакас Республика база Красноярск крайы,
барыын чүгүнде Алдай Республиказы, чөөн чүгүнде Бурят Республика-биле
кызыгаарланган. Тыва Азий диптиң төвү болгаш Улуг-Хемниң бажы кылдыр санаттынып
турар.

(1) Арт-арттың оваазынга Дажын салып чалбарган Таңды, Саян ыдыынга Агын өргээн
тыва мен.

Мен — тыва мен Мөңге харлыг дагның оглу мен. Мен — тыва мен Мөңгүн суглуг
чурттуң төлу мен.

(2) Өгбелерим чуртунда Өлчей тарып иженген, Өткүт хөөмей ырынга Өөрүп талаан
тыва мен.

(3) Аймак чоннар бүлези Акы-дуңма найыралдыг, Депшилгеже чүткүлдүг Демниг
чурттуг тыва мен.



https://tyv.wikipedia.org/wiki/%D0%A2%D2%AF%D1%80%D0%BA

Түрк, көк түрк, түрк сир бодун. TÜRK. Дыл шинчилекчилери ол аймактың адын [түрк]
кылдыр номчуп турар. Ашина биле Ашидэ дээрге сөөк ады, ол сөөктүң улузундан
хааннар биле беглер укталган. Шаанда кыдаттар чүгле хаан төрезиниң төөгүзүн
бижиир чаңныг турган, кара чоннуң чурталгазын олар сонуургавас турган. Ынчангаш
түрктер аразынга кандыг сөөктүң улузу чурттап турганын билбес бис.

Эрги түрк дыл. Ийи дугаар күрүнезиниң диалектилери болза "Тоньукук" биле
"Күл-тигин" диалектилери.

Түрктерниң эли 745 чылда дүшкен, ынчалза-даа ол аймак чиде бербээн. Ху Цяо деп
кижи 953 чылда көвей аймактар аразында түрк деп аймак барын айтып бижип турар.

Түрк деп аймак канчаар тывылган дугайында VI-VII векте кыдаттар үш тоол бижип
алган.

Бо үш тоолдуң утказы ылгалып турар-даа болза, кайызы-даа түрктерниң угу бөрү деп
айтып турар. Ооң хамык салгакчыларындан Тумынь деп кижи аймак башкарып турда
чону өзүп көвүдей берген турган. Аймактың улузу хөвең, торгу садып алыр дээш
кызыгаарга көстүп келген. Ынчалдыр олар Улуг Кыдат чуртту-биле харылзаа тудуп
алган.

Өрт соонда арткан хүлдү чыггаш чылдың бир тускай хонуунда черге хөөп каар. Чазын
азы чайын өлген кижиниң сөөк-хүлүн чечектер, бүрүлер оңа бээрге чевегге хөөп
каар; чазын чечектер частып эгелээрге, күзүн азы кыжын өлген кижиниң сөөк-хүлүн
черге хөөп каар. Хүлдү хөөр дээн үезинде ооң чоок кижилери база-ла мал дөгерер,
олар аъттарын мунгаш хараадалын илередип база-ла арнын бижек-биле кезер. Хөөр
чериниң чанынга бажың туткаш, көжээ тип каар, көжээни чорта берген кижиниң
арын-шырайын, мага-бодун топтап дөмейлеп тургаш сиилбип кылыр турган. Өлген
кижиниң дириг чораан үезин, чаага киржип чораан төөгүзүн калбак дашка оя хап
каар турган. Хүлүк кижи чаңгыс дайзын өлүрген болза ооң чевээнге чаңгыс балбал
кадап каар, чамдык базырыктарда тиккен балбал саны чүс азы муң чедип турар
боор-дур. Калган кижиниң сүнезини аът, хой эъди чиир, соонда дөгерген аът биле
хой бажын узун сырага азып каар турган. Ол хүн чараш хептиг эр, хережээн улус
чевегге чыглыр. Эр кижи бир кысты көргеш чарашсына берзе, чанган дораан ол кысты
айтырып бээр кылдыр улузун чорудуптар. Чогум кыстын ада-иези чөшпээрежир-ле
болур чүве.

Үе эрткенин олар билбес улус-тур, кышты хыраазындан билип чоруур, чайны чер кыры
көгере бээрге билип чоруур. Эр улус хюпу, кыс улус волан ойнаар.

Адазы, кады төрээн акызы, улуг акызы өлзе соңгу иезинге, кернинге, чеңгезинге
өгленир апаар

Амгы Моол Республиканың девискээринде Моол Алдай биле Гоби Алдай даглары бар.
Ында демир руда шуут чок, ынчаңгаш Моол Алдай биле Гоби Алдай дагларын
түрктерниң чурту деп санап болбас.

Ол чевеглерге бег кижилер орнукшудуп турган хевирлиг. А. Д. Грач деп эртемдээн
ол чевеглерни VI дугаар биле VII дугаар вектиң бирги чартыынга хамааржыр деп
санап турар.

Алдайда түрктерниң Кудыргэ деп аттыг, чевеглери бар. Кудыргэ чевеглери VI - VII
дугаар век үезинге хамааржыр. Эң эртеги чевеглер мырыңай V - VI вектерге
хамааржып болур. Алдайда өртедир ёзу-биле кижи орнукшуткан түрктерге хамааржыр
чевеглер ам-даа тывылбаан. Бир-ле чевег чанынга даш көжээ тывылган. Ол дашта
кижилер биле аъттар сиилбип каган, ону эртемдээнер Кудыргэ дажы деп адап алган.



https://tyv.wikipedia.org/wiki/%D0%98%D0%B3%D0%B8%D0%BB

Игил ( [иъгил]; диал.: эгил [эъгил]; хыл-хомус) — ийи хылдыг хөгжүм херексели.
Бурунгу хөгжүм херекселдеринден ол онзагай черни ээлеп турар. Ол хөгжүм
херексели эрте-бурунгу үеде тывылганы илдең. Чүге дээрге ыраажыларның,
хөөмейжилерниң, тоолчуларның ол чарылбас эдилелиниң дугайын тываларның маадырлыг
тоолдарында, тоолчургу чугааларында, ырларында хөй катап чугаалап турар. «Игил»
деп сөс «ийи-хыл» деп сөстерден укталып, «игил» апарган деп, хоочун ыраажылар
бадыткаар.

Тыва игилдиң калбак бажын хөм хаш-биле шап кылгаш, ооң ортузун бичии үттээш,
бажында аът бажы чазап, каастаан болур. Игилдиң тургузуу: баш, дыңзыдар
кулактар, үстүү депке, ун, үт, арны, адаккы депке, чажак, хылдар, хааржак деп он
янзы кезектиг болур.

Игилди ойнаар кижилер колдуунда дыттан, чамдыкта хадыдан, пөштен чазап кылыр.
Ыяшты шилип алыр. Дыт кандыг черден үнүп турарын: кургаг чер бе, хүннээрек чер
бе, хөлегелиг бе, дагның ары талазы бе, өвур талазы бе дээн чергелиг чүүлдерни
көөр. Уран ыраажы кижилер ажык, бедик, кургаг черге үнген дыттан игил чазаза
кедилиг дижир. Шак ындыг эки шынарлыг пар дыттан чазаан херекселдин эткири
кончуг болур. Ону чазаар дээш кезип алган ыяшты изиг сугга хайындырып, хүн
кезиинде бустап туруп, чугун арылдырып алгаштың, кургадыр. 7-8 хонган-да, ам
чазап эгелээр. Игилдиң хааржаан дыт ыяжындан оюп тургаш, чазап кылыр, ооң өске
ужун аът бажы хевирлиг кылдыр сиилбип кылыр. Ындыг херекселди аът баштыг игил
дээр. Игилдиң арнын колдуунда серге кежинден, чамдыкта аът бажының кежинден
кылыр. Баштай кешти соок сугга 5-7 хонукта ылчыраткаш, дүгүн дүжүргеш, ооң
соонда кургадыр ыштааш, хере тыртып эттээш, ук эдилелди кылыр. Эки ыштаан кеш
эткир болурун чоннуң ырында безин демдеглээн:



https://tyv.wikipedia.org/wiki/%D0%AD%D0%B9%D0%BD%D1%88%D1%82%D0%B5%D0%B9%D0%BD,_%D0%90%D0%BB%D1%8C%D0%B1%D0%B5%D1%80%D1%82

Альберт Эйнштейн (нем. Albert Einstein; март 14, 1879, Германия - апрель 18,
1955, АКШ) — физик-теоретик, амгы теоретиктиг физиканы үндезилээннерниң бирээзи,
1921 чылда физикага Нобель шаңналының лауреады, хөй-ниити ажылдакчызы.
Германияга (1879—1893, 1914—1933), Швейцарияга (1893—1914) болгаш АКШ-ка
(1933—1955) чурттап чораан. Делегейде 20 хире кол университеттерниң хүндүлүг
доктору, элээн хөй Эртемнер Академиязының кежигүнү, ооң иштинде ССРЭ-ниң ЭА-ның
даштыкы хүндүлүг кежигүнү.

Альберт Эйнштейн 1879 чылдың март 14-те Германияның өвүр чарыында Ульм деп
хоорайга бай эвес еврей уктуг өг-бүлеге төрүттүнген.

Адазы, Герман Эйнштейн (1847-1902) ол үеде матрацтарга болгаш периналарга чүг
дыгыы бүдүрер улуг эвес предприятиениң ээзи турган. Авазы, Паулина Эйнштейн
(төрүмелинде Кох, 1858-1920) кукурузалар садар шору бай өг-бүлеге төрүттүнген.
1880 чылдың чайынында өг-бүлези Мюнхенче көжүп чоруй барганнар. Аңаа Герман
Эйнштейн акызы Якоб-биле электри херекселдери садар улуг эвес фирма ажыдып
алган. Мюнхенке Альберта Мария деп кыс дуңмазы төрүттүнген (Майя, 1881-1951).

Эйнштейн эге билигни тус черниң католиктиг школазынга алган. Ооң бодунуң
сактыышкыннарындан алырга ол бичиизинде ханы шажынчы байдалдыг турган, оон тура
12 харлыында адырылган. Эртем номнары номчуп тургаш ол Библия номунда бижип каан
чүүлдер шынга дүүшпес, а күрүне аныяк салгалды мегелээр сагыштыг деп билген. Ол
бүгү ону бот бодалдыг болгаш авторитеттерге кезээ каралыг хамааржыр кылдыр
болдурган. Сөөлүнде ол бичии турда эң күштүг чүүлдер дээрге компас, Евклидтиң
"Начала" оон Иммануил Кантдың "Арыг угаанның шүгүмчүлели" турган деп сагынган.
Оон аңгыда ол авазының чугаалааны-биле алды харлыындан эгелеп скрипкага база
ойнап эгелээн. Назынынының иштинде ол хөгжүмге сундулуун кагбаан.



https://tyv.wikipedia.org/wiki/%D0%A2%D3%A9%D0%B2%D2%AF%D1%82

Төвүт (орус. Тибет; төв. བོད; кыд. 西藏 Сицзан) — Төп Азияда, Гималай дагларында,
Кыдат биле Индия кызыгаарының аразында турар район. Үндезин чурттакчылары —
төвүттер.

1950 чылда Кыдат Арат Республиканың составынче Төвүт автономнуг район кылдыр
кирген. Лхаса хоорай Төвүттүң төөгүлүг найысылалы болгаш Төвүт автономнуг
районнуң административтиг төвү.

Дайынчы халдаашкынарның соонда Төвүттүң Кыдатка каттышканы амгы үеге дээр нарын
болгаш чөрүлдээлиг айтырыг бооп артпышаан хевээр.

Индияның Дхарамсала хоорайда дескенсөстү тодарадыр Төвүттүң Чазаа ажылдап турар,
2002 чылга чедир ооң баштыңы кылдыр делегейде эң билдингир болгаш хүндүткелдиг
кижи - Ыдыктыг XIV-кү Далай-Лама турган.



https://tyv.wikipedia.org/wiki/%D0%A2%D1%8B%D0%B2%D0%B0_%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Тыва Википедияны идепкейи-биле Али Александрович Күжүгет сайзырадып турар. Ол,
РЭА СС-тиң (СО РАН) Лаврентьев аттыг гидродинамика Институтунуң аспирантызы Али
Күжүгет, Тыва Википедияның төлевилелин Тыва Республиканың лицей-интернатынга
2013 чылдың ноябрь 6-да болган «Өөредилге адырында чаартылгалыг технологиялар»
(Инновационные технологии в образовании) деп Республиканың I-ги эртем-практиктиг
конференциязынга бараалгадып көргүскен. Тываның Чазаа Новосибирск хоорайның
сургуулдарынга чаартылгалыг (инновационный) төлевилелдери, «Вконтакте» социал
четкини очулдурганы база Википедияның тыва дылын тургузары дээш 500 муң акшалыг
гранты-биле деткээн.



https://tyv.wikipedia.org/wiki/%D0%9A%D0%B0%D0%B6%D1%8B%D0%BA_%D0%BE%D1%8E%D0%BD%D0%BD%D0%B0%D1%80%D1%8B

Кажык-биле ойнаар чорук амгы тываларның, алдай болгаш хакастарның бурунгу
өгбелериниң ойнап чораан оюннарының бирээзи. Ооң тодаргай херечизи болза, ук
черлерден каскан эрте-бурунгунуң базырыктарындан тыпкылаан хөй санныг кажыктары
болур. Хакассияның Уйбат Чаа-Тазы деп черде бистиң эраның мурнунда III векте
тургускан базырыктан (Кызласов Л.Р.), Алдайның Базырык деп черге 1200 чыл
бурунгаар (Грязнов М.П.), Тываның Саглыга бурунгу түрктерниң 2500 чыл, Кара-Хөл,
Мөңгүн-Тайгага 1300 чыл, Улух-Хем девискээринге 1200 чыл (Грач А.Д.) бурунгаар
тургускулаан базырыктардан хөй-хөй кажыктар тывылгылаан. Ол ышкаш бурунгу
тываларның XVIII-XIX вектерде тургускан базырыктарында кажыктар база чыткылаан.
Моон алгаш көөрге, кажык-биле ойнаар чорук барык-ла 2000 ажыг чыл иштинде туруп
келген.



https://tyv.wikipedia.org/wiki/%D0%91%D0%B8%D0%BB%D0%B8%D0%B3%D0%BB%D0%B5%D0%BB

Логика азы билиглел (бур.-грек λογική — «шын боданылга дугайында эртем»,
«угаадыг уран-чүүлү». λόγος — «чугаа», «сөс», «угаадыг», «бодал») — шын угаалга
кылырының тускай дүрүмнер шинчилээр эртем-дир.

Амгы үеде дээди өөредилге черлеринде болгаш оон-даа өске өөредилге болгаш эртем
черлеринде ажыглалда чоруп турар логиканың тургузукчузу – эрте-бурунгу Грецияның
философу Аристотель. Стагириттиң бодалы-биле болза, логика дээрге тускай
херексел-дир (бурунгу грек дыл кырында - Органон). Кандыг-даа эртемни
өөренириниң эгезинде, кижи логиканы эки билип алыр ужурлуг. Логика эртемденге
күштүг аргалар аппарады болур. Логиканың аргаларын ажыглаан шинчилекчи шын
түңнелдерге албан-биле чедип алыр. Төөгүде эң-не бир дугаар аксиоматиктиг
дедуктивтиг теория – Аристотельдиң “силлогистика” деп эртем-тир. Силлогистика
тускай угаалгаларны сайгарар, ынчалдыр оларны “силлогизм” дээр. Чижэлээрге:
Шупту кижилер өлү бээр – бир дугаар үндезин Сократ дээрге кижи-дир – ийи дугаар
үндезин Сократ өлү бээр - түңнел Шак бо силлогизм шын ирги бе? Силлогизм
бүрүзүнде ийи үндезин саналдардан түңнел болу бээр. Ында үндезин саналдар болгаш
түңнелинге хамаарышкан тускай дурумнер бар. Оларны күүседир болза, шын силлогизм
тургустунар. Оода бирээзин күүсетпейн баар болза, силлогизм шын эвес болур.
Сократ дугайында чижек баштай көөрге, шын-даа ышкаш кылдыр көстүүр. Ынчалза-даа
ол чижек шын эвес силлогизмнерниң бирээзи деп санаттынар. Аристотель логикада
оон-даа өске ажыдыышкыннарны кылган. Ортуку чүс чылдарда логика христианстводан
улуг хамаарылгалыг турган. Эртемденнер колдуунда Аристотельдиң ажылдарын
шинчилеп, оларга боттарының бодалдарын немеп турганнар. Ол үеде эң-не көску
логика шинчилекчилерниң аттары: Боэций, Августин, Пьер Абеляр, Дунс Скотт,
Уильям Оккам болгаш оон-даа өске. 19 чүс чылдың ортузунда логикада революстуг
өскерлиишкиннер болу бергеннер. Ол өскерлиишкиннерниң кол утказы – логикада
математиканың аргалары калбаа-биле ажыглалче киргеннер.

Ол өскерлиишкиннерни Джордж Буль эртемденниң ады биле холбаштырган. Ынчангаш ол
шинчилекчиниң ады-биле тускай алгебралар «Бульнуң алгебралары» деп атты алган.
20 чүс чылда логика амгы уениң хевиринче кире берген. Бертран Рассел, Готлоб
Фреге деп логиктер үнелиг салыышкынны кылганнар. Расселдиң ажылдарында
классиктиг логика тургустунган. Классиктиг логикадан аңгыда чаа угланыышкыннар
сайзырап эгелээннер. Ол угланыышкыннар класстиг эвес логикага хамааржыр. Оларның
аразында: модальдыг логика (Х. Макколл, К. И. Льюис), хөй-үнелээшкинниг логика
(Я. Лукасевич), релевантылыг логика (К. И. Льюис), үениң логиказы (Прист) болгаш
оон-даа өске.

Тываның эртем төөгүзүнде бир дугаар логика шинчилекчилери ламалар турган.
Ынчалзаа-даа бо хүнге чедир ол үениң философчу болгаш эртем ажылдарынга
тураскааткан ажылдар чок болуп турар. Олар колдуунда шын маргыжарының дүрүмнерин
өөренип турганнар боор. Тываның күрүне университединге (оон мурнунда – Кызылдың
башкылар институду) физика-математика факультетинде математиктиг логиканы
сургуулдарга башкылап турган. Эң-не идепкейлиг логика башкыларының бирээзи
Александр Михайлович Борзенко турган. Амгы үеде ТывКУ-да логика курстарын номчуп
турар башкылар – Галина Александровна Троякова, Олеся Павловна Магеря, Хүлербен
Көк-оолович Кадыг-оол. Тывадан эң-не бир дугаар М. В. Ломоносов аттыг МКУ-ның
логика салбырының доозукчузу – Галина Орланмаевна Лицкевич. Ол башкы Тывага бир
дугаар логика дугайында өөредилге номнарын үндүрген. Тываның күрүне лицейинге
болгаш Тываның күрүне университетдинде логиканы башкылап турар. 2013 чылда
МКУ-га бир дугаар логикага хамаарышкан кандидат диссертцияны Х. К. Кадыг-оол
камгалаан.



https://tyv.wikipedia.org/wiki/%D0%A5%D2%AF%D0%BD_(%D1%81%D1%8B%D0%BB%D0%B4%D1%8B%D1%81)

Хүн – Хүн системазының төвү. Ол Хүн системазының телоларының аразында
херелденип, чырып турар кара чаңгыс тело. Хүннүң чырыы, чылыы Чер кырынга болгаш
бүгү планеталарга амыдырал-чуртталганың чаңгыс үнер дөзү. Хар, чаъс, хат,
хемнерниң агыышкыны база бүгү-ле болуушкуннар Хүннүң энергиязының ачызында болуп
турар.

Хүннүң көстүп турар ортумак диаметри булуңнуң 1919 секундазынга дең. Ооң
диаметри 1,34 сая километр. Черниинден 109,1 катап улуг. Объему Черниинден 1,3
сая катап улуг, азы 1,4·1018 м3. Массазы Чернин массазындан 33000 катап артык,
азы 2·1027 т. Ооң бүдүмелиниң дыгыйы Черниинден 4 катап эвээш, куб сантиметрде
1,4 грамм. Ында тыртыжыышкын кужу Черден 27,9 катап улуг. Чырыы 3·1027 лаа
чырыынга дең. Ооң херелдениишкин энергиязы 3,7·1023 квт, азы 5·1023 аът кужунге
дең. Ол энергияның ийи миллиардтың чүгле бир кезии Чер кырынга келир. Хүннүң бир
секундада үндүрер энергиязы 11,5·1012 т хөмур-дашты кывысканынга дең. Ооң
кырының температуразы 6000°.

Бедик температурага газтарның атомнары ионнарже шилчий бээр болганда, Хүннүң
бүдүмели плазмадан тургустунган. Ооң массазының 99% водород болгаш гелийден
бүткен. Оон аңгыда, ында 70 хире химиктиг элементилерниң бары илерээн.

Фотосфераның кырында, 12–15 муң километрде, көстүп турар чырыкты шаптык чокка
эртирер каътты хромосфера деп адаар. Хромосфераның чаңгыс аай бедиинде
температура ылгалдыг туруп болур. Ооң соок черлеринге колдуунда водород, изиг
черлеринге гелий чырып тургулаар. Ооң кырынын тургузуу нарын. Хромосфераның
«изиг» черлериниң температуразы 30 муң, «соок» черлериниң 10 муң градус чедип
турар. Хүннүң атмосферазының кырында кезиин корона деп адаар. Ооң температуразы
секундада 150 километр шимчээр ионнар энергиязынга дүгжүр. Ол “ийиги космос”
дургенинден элээн каш катап эвээш шимчээшкин-дир. Ионнарның дүргени оон улгадыр
болза, олар Хүннү каапкаш, чоруптарлар. Ынчангаш коронаның кинетиктиг энергиязы
1–2 сая градустан ашпас.



https://tyv.wikipedia.org/wiki/%D0%A4%D0%B5%D1%80%D0%BC%D0%B5%D0%BD%D1%82%D0%B8%D0%BB%D0%B5%D1%80

Эът-мага-ботка химиктиг хуулуушкуннарның, өскерлиишкиннерниң таарымчалыг болурун
дүргедедип турар органиктиг дүргедедикчилерни ферментилер деп адаар. Бүгү
ферментилер элээн каш бөлүктерге хувааттынар.

ГИДРОЛАЗТАР — сугнуң киржилгези-биле эът-мага-ботта органиктиг нарын
каттыжыышкыннарның өскерлип хууларын болдуруп турар ферментилерни ьнча дээр.
Чижээ, эстераза организмге нарын эфирлерниң тургустунарын болгаш частырын
болдуруп турар. Липаза үстерниң, хлорофилаза хлорофиллдиң, сульфатаэа болгаш
фосфатаза сераның болгаш фосфорнуң эът-мага-ботка тургустунуп хууларын болдуруп
турар.

ПРОТЕАЗТАР — белоктарны болгаш полипептиттерни аминокислоталарга чедир хуулдуруп
турар ферментилерни ынча дээр. Оларга пепсин, трипсин дээш өске-даа ферментилер
хамааржыр.

ОКСИДОРЕДУКТАЗ — организмге тургузукчу болгаш хуулдурар реакцияны болдуруп турар
ферментилерни ынча дээр. Сөөлгү үеде ферментилерни калбаа-биле ажыглап турар
апарган.



https://tyv.wikipedia.org/wiki/%D0%A2%D0%B8%D1%82%D0%B0%D0%BD%D0%B8%D0%BA_(%D0%BA%D0%B8%D0%BD%D0%BE,_1997)

«Тита́ник»(англ. Titanic) — Джеймс Кэмероннуң, шын төөгүге болган, «Титаник»
аттыг лайнерниң Атлантиктиг Океанга дүшкениниң дугайында 1997 чылда үнген
кинозу. Кол рольдарны дараазында актёрлар ойнаан: Кейт Винслетт (Роза Дьюит)
биле Леонардо ДиКаприо (Джек). Кинода, ийи аңгы, бай-ядыызы өске, эр-кыс улустуң
«Титаник» аттыг лайнерге ужуражый бергеш, ынакшып бергениниң дугайында
көргүскен.

Кинонуң делегейге премьеразы 1997 чылдың декабрьның 16-да эгелээн, а Россияга
ол-ла чылдың февральдың 20-де. Бодунуң үезинде эң-не аар өртектиг кино турган, а
ооң соонда ол рекордту ол-ла режиссернуң «Аватар» деп кинозу чаалаан .

Кино колдуунда эки бодалдар алган. Rotten Tomatoes деп арында кинонуң хуузу 82.
Роберт Эджер, эң-не алдарлыг кинокритик, кинога 4/4-биле мактааш, ону 10 эң
тергиин киноларның аразынче шаңнаан.

Кино амгы үеде 87 шаңналдыг болгаш 48 номинациялыг. «Титаник» — бир дугаар эң-не
хөй «Оскар» деп шаңнал алган, «Бен-Гур» деп кинонуң соонда кино. Ооң шупту
Оскарының саны — 14. Шак-ла мындыг чедиишкинни чүгле «Властелин Колец. Хаанның
эглиишкини (орус. Властелин Колец. Возвращение Короля)» деп кино катаптаан.



https://tyv.wikipedia.org/wiki/%D0%9C%D0%BE%D0%BE%D0%BB

Моол (моол. Монгол улс; орус. Монголия) — Төп Азияда күрүне. Соңгу талазында
Россия, мурнуу, чөөн болгаш барыын талазында Кыдат-биле кызыгаарлажып чыдар.
Далайже үнмейн турар. Чериниң шөлү - 1 564 116 км². Найыслалы Улаан-Баатар
хоорай.

Күрүне дылы - моол дыл. Моол дыл кырында чурттуң барык 95% чугаалажып турар. Кол
чонун калга деп адаар.

Эрте-бурунгу үеде Моолдуң девискээрин аргалар биле тулаалар шыва ап турган, а
шаттарынга шынаалар база шыктар дөжелип турган. Моолдуң девискээринге тывылган
гоминидтерниң назы-хары 850 муң чыл бооп турар.

Бистиң эрага чедир IV-кү чүс чылдарда Гоби кызыгаарында сиңни берген ховуларга
хуннар деп чаа чон каттыжып келген. Олар ол черниң ховуларын эргээн баштайгы
чоннар бооп турар. Б.э. чедир III-кү векте Моолдуң девискээринге чурттап турган
хуннар кыдат күрүнелер-биле демисежип эгелээннер. Б.э. чедир 202 чылда түрк
аймак чоннарның баштайгы империязы - хаан оглу Модэ шаньюнуң баштааны-биле Хунну
империязы тургустунган.



https://tyv.wikipedia.org/wiki/%D0%9A%D0%B0%D0%BB%D0%B5%D0%BD%D0%B4%D0%B0%D1%80%D1%8C

Календарь ай, хүннү, чылдарны тодарадып билиринге эргежок чугула. Календарь
астрономнарның, төөгүчүлерниң, археологтарның, чогаалчыларның, экономистерниң
болгаш өске-даа тускай эртемниглерниң ажыл-чорудулгазынга эртем-практиктиг
ажык-дузаны чедирер. Календарьны чамдыкта "үениң машиназы" деп адап турары чөп.
Календарьның дузазы-биле шинчилекчи эрткен үени-даа, келир үени-даа көрүп болур.
Календарь - чыл санаашкынының кол онзагай системазы турган болгаш болуп
артар-даа. Чогум ылап шын календарьны чоогадып тургузарын шиитпирлээри нарын
айтырыгларның бирээзи болур. Бир эвес чылдың иштинде хонуктарның саны мугур
бүдүн санга дең болза (чижее 365 хонук), ынчан ажыглаарынга эптиг, эң шын чиге
календарь тургузуп алыры белен болур. Бир чыл болза 365,24219... хонуктардан
тургустунган. Чылдың тургустунган 365 бүдүн хонуктарынга немей санаар 0,24219...
деп сан төнчү чок үүрмек сан болур. Ынчангаш оон бүдүн хонуктар кажан-даа
тургустунмас. Үүрмек санны ажыглавайн, чылдың иштинде кайы хире үе барын 365
хонук 5 шак 48 минута 46 секунда кылдыр бижип болур. Бир-тээ чылды бүдүн
хонуктар-биле хемчээри чедип алдынмас болганда, чыл санаашкынынга ажыглааар шуут
чиге шын календарь база тургустунмас, чүгле чоокшулаткан санаашкын кылыр
календарьны тургузуп болур. Кижилер чыл санаары-биле календарьны кылып алгаш,
ону хүн-бүрүде ажыл-амыдыралынга ажыглап турарлар. Шаанда шагда улуг-биче аймак
кижилер боттары тус-тус календарьлыг тургулаан. Календарь бүрүзү анаа хоозун
тыптып келбээн. Ол ук чоннуң ажыл-агыйы, амыдырал-чуртталгазы-биле тудуш
холбаалыг.

Кыдат календарь бистиң эрага чедир 2397 чылдар мурнунда тыптып келген. Алдан
чылдардан тургустунган ооң бир эргилдезин бо үеде цикл деп адай берген. Ук
календарьга чылдарны канчаар демдегеп турганын 1 дугаар таблицада көргүскен.
Доора дургаар одуруглар беш халаптың азы беш бүдүмелдерниң аттары-биле
демдеглеттингилээн (ыяш, от, чер, демир, суг). Ол одуругнуң адаанда 10 дээр
төжектери-биле демдеглээн (цзя, и, бин, дин, у, цзи, чэн, синь, жэнь, чуй)
ылгавыр демдектерни чылдарны онзагайлап ылгаарынга хереглеп турган. Узун дургаар
12 ногаан (цзы, чоу, инь, мао, чэнь, сы, у, вей, шень, ю, сюй, хай)
будуктар-биле бот-боттарындан ылгалып турар кылдыр демдеглеттингилээн. Бир
эргилдениң дургузунда төжектер 6 будуктар 5 катап таваржып эртип тургулаар. Чыл
бүрүзүнүң ады ийи ылгавыр демдектериниң каттышканындан бүткен. Чижээ: бир дугаар
чыл "цзя-цзы" деп демдектер-биле өске чылдардан ылгалыр. 44-кү чыл "дин-вэй"
демдектер-биле онзаланыр. Оон-даа ыңай ынчаар алдан чылдың чыл бүрүзүнге
бот-боттарындан ылгалыр тускай демдектерни тургузар. Бурун шагда Кыдатка бо
таблица чүгле чыл санаашкынынга эвес, айлар, хүннер санаарынга база
ажыглаттынып, а харын хонуктуң 24 шактарын база оларның дузазы-биле ылгап адап
турган. Таблица 1

Кыдаттар ай биле хүн календарьларының ылгалын дүүштүрер сорулга-биле дээрде
чырып турар телоларны хайгаарап келгениниң түңнелинде, 19 хүн чылының дурту -
235 айының уламчылаарына дең деп тодараткан. Ынчангаш, олар 19 хүн чылдарында он
ийи-он ийи айларлыг 12 ай чылы, а 7 ай чылы - он үш-он үш үш айларлыг болуп
кирип турар кылдыр санааш, 19 чыл болурга-ла ай болгаш хүн календарьлары дүгжү
бээр кылдыр чыл санаашкынын чорудуп турган. Олар бир айда 29 бүдүн 43/81 хонук,
а 19 чылда 6939,7530 хонук бар кылдыр санааш, ол хонуктарны он тоска үлепкеш,
бир чылда каш хонук барын тодарадырга 365,2502 болган. Бо сан амгы үеде чыл
санаашкынында ажыглап турар сандан улуг карашпас. Азы бир чылда 12 бүдүн 7/19 ай
бар. Оон ийи ай болгаш-ла чыл төнер, а чылдың артып турар үүрмек кезиин сактып
алгаш, үш чыл эртерге-ле кыжын хүн дуртунуң кыска хүнүнүң соонга артык айны
немеп турганнар. Кыдаттар алдан чыл эргилделиг календарьны 1911 чылга чедир
ажыглап келгеннер. Ол система делегейде эң хоочун - 2600 чылдар дургузунда туруп
келген. Ынчангаш Азияның чурттакчы чонунуң ортузунда бир делгереңней системаның
бирээзи болу берген.

XI -XII чүс чылдарда Турцияга арабтарның үжен чыл эргилделиг хиджразы (ай
календары) эң нептереңгей турган. Бистиң эраның 1677 чылдың июль айда турктар ай
хиджразының чаа календарын хүлээп алгаш, ону саң-хөө календары деп адаан. Ол
календарьны хүлээп алган соонда, оларга мурнунда турган араб ай хиджразы биле
чаа календарьның ылгалы 11 хонук тыптып келген. Ол артык хонуктарны чыл
санаашкынынга киирери-биле, 33 чыл болгаш-ла, бир чылды санга албас турган
чылдагаан-биле, турктарның календарындан 1121, 1154, 1188, 1221, 1255 дугаарлыг
чылдар чыл санаашкынында демдеглеттинмээн. Турция 1925 чылдың декабрьның 26-ның
хүнүнде күрүне календары кылдыр григориан календарьны хүлээп алза-даа, бөгүнге
чедир чыл санаашкыны чорударынга ай хиджразын болгаш өске-даа календарьларны
ажыглавышаан хевээр. Ынчангаш турк календарьларда бүгү системаларның шуптузунуң
ай, хүнүн салгаш, оларның аразында григориан календарьның ай, хүнүн онзалап каан
болур.

Моол-тибет чыл санаашкынынң эгези бистиң эраның 1027 чыл болур.Бо календарьның
тургузуу кыдат 60 чыл эргилделиг календарьларга дыка чоок. Моолдар кыдаттарның
ажыглап турганы "дээр төжектериниң орнунга, чылдарны онзалап демдеглээри-биле
көк (хөх), кызыл (улаан), сарыг (шар), ак (цагаан), кара (хар) өңнерни кииргеш,
кыдаттарның ажыглап турганы "он ийи ногаан будуктарын" моолдар болгаш тибеттер
беш халаптың, он ийи дириг амытаннарның аттары-биле, эрте шагда Енисейге турган
түрктерниң календарында дег, солуп каапканнар. Таблица 2

2 дугаар таблицада беш өңнер, беш халаптар аттарындан өске узун дургаар одуругда
тоолай чыл-биле эгелээн дириг амытаннар аттарын көрүп болур. Бо таблицада өңнер
чылды адап турда, ооң алдан чылдарның иштинде дугаарын, а халаптар аттары -
алдан чылдыг эргилдениң иштинде он ийи чылдыг эргилдениң дараалашкак дугаарын
айтып турар. Бо чыл санаашкынының эгези болур бистиң эраның 1027 чылындан амгы
үеге чедир алдан чылдыг эргилдениң каш катап болуп эрткенин 3 дугаар таблицада
көргүскен. Таблица 3

Моол-тибет календарьларның бир хевирин моолдар амыдырал ажыл-агыйга хүн бүрү
хереглеп, ол календарьны олар бистиң эраның 1911 чылынга чедир ажыглап
келгеннер. Моол календарь кожа-хелбээ улустарның ажыглап тургулаан ай, хүн
календарьлары дег, ай фазазының өскерлиринге үндезилеттинип тургустунган. Ол
календарьга чылдың дурту - 365,2422 хонук, айның дурту - 29,5306 хонук кылдыр
санап турган. Дириг амытаннар аттарындан тургустунган, ажыл-амыдыралга ажыглап
чораан моол календарь системазын 4 дугаар таблицада көргүскен. Ук календарьны
кижилерниң, мал-маганның назы-харын тодарадырынга делгереңгейи-биле ажыглап
чораан. Ооң тургузуу бөдүүн болгаш ажыглаарынга кончуг таарымчалыг. Таблица 4

Моолдар чылды он ийи айга чарып, ай календарын хүн календары-биле
дүүштүрери-биле элээн каш чылдар болурга-ла, чыл төнчүзүнге артык айны немеп
турганнар. "Цагаан сарак ай" дээш баштайгы айның эгези кылдыр февральды хүлээп
алыр. Чамдык черлерге айларның аттары болгаш оларның дугаарлаашкыны янзы-бүрү
бооп тургулаан. Айларны шагның үезинге дүүштүр часкы-хаврын, чайгы-зуны,
күскү-намрын, кышкы-өвлийн деп бөлүктээш, ол айларны баштайгы-төргүүн,
ортаакы-дунд, сөөлгү-сүүлчийн деп ылгап тодарадыр. Моол астрономнар айларны
Зодиак сылдыстарының аттары-биле база адап турганнар: Водолей, Балыктар, Кошкар,
Буга, Ийистер, Пага (Рак), Арзылаң, Кызыжак, Деңзи, Шагар-Ээремчик, Ча (Адыгжы),
Макара азы Те. Моолдар хүннер аттарын индий-тибет системаны барымдаалап,
планеталар аттары-биле адап турганнар. Таблица 5

Тывалар база-ла он ийи дириг амытаннар аттарындан тургустунган календарьны
ажыглап турганнар. Чыл санаашкынын анчаар чорудары тываларга төөгү болуп,
ада-өгбелерден дамчып келген. Тываларның календары өкерилге чок хевээр арткан.
Ук календарьның хереглеттинип турган үези 1757 чылдан 1911 чылга чедир үе болур.
Шаанда тываларның ажыл-амдыралынга ажыглап чораан календары чоок, кожа-хелбээ
улустарның календарьларынга дөмей болуп турганын демдеглезе чугула. Тывалар 60
чыл эрглделиг дириг амытаннар аттарындан тургустунган, чыл бүрүзүн беш халаптар
(ыяш, от, чер, демир, суг) болгаш беш өң-чүзүннер-биле (көк, кызыл, сарыг, ак,
кара) онзагайлап ылгаар календарьны ажыглап чорааннар. Таблица 6 Алдан чыл
эргилделиг тыва календарь

Тыва календарьның тургузуу бөдүүн, сактып, доктаадып алырынга кончуг эптиг
болгаш үр үениң дургузунда ажыл-амыдыралга ажыглаттынып келген. Тывалар ай
дуртун дээрде айның өскерлир хевирин барымдаалап, 29,53 хонук кылдыр хүлээп ап,
чыл дуртун Хүннү барымдаалап санап турганының ужурунда, бир чылдың иштинде он
ажыг хонуктар артыкталып келирге, ай, хүн календарын дүүштүрери-биле, үш чыл
болгаш-ла чыл төнчүзүнге артык ай деп адаар бир айны немеп турган. Бир чылда -
он ийи айлар азы 354 хонук бар кылдыр чыл санаашкынын чорудуп, чылды - час, чай,
күс, кыш деп дөрт үелерге чарып, үе бүрүзүнге үш-үш айларны онаап турган. Айлар
тускай ат чок: башкы, ортаа, адак деп сөстер-биле илереттинер. Чижээ, частың
башкы айы (март), чайның ортаа айы (июль), күстүң адак айы (ноябрь) дээш оон-даа
ыңай. Чылды дөрт шагга үзүп турганын бо үениң айлар аттарынга дүүштүрерге: час
айларынга - март, апрель, май; чайның - июнь, июль, август; күстүң - сентябрь,
октябрь, ноябрь; кыштың - декабрь, январь, февраль хамааржыр. Хүн, дүн дуртунуң
узап, деңнежип, кыскалап эртер үелерин тывалар эки билир чорааннар: частың башкы
айының (марттың) 21-де часкы хүн дурту дүн дурту-биле деңнежип эртер. Чайның
башкы айның (июньнуң) 22-де хүн дурту эң-не узун, а дүн дурту - эң кыска
болурун, күстүң башкы айының (сентябрьның) 23-те күскү хүн, дүн дурту деңнежип
эртерин болгаш кыштың башкы айының (декабрьның) 22-де хүн дурту эң кыска, а дүн
дурту эң-не узун дээрзин тывалар чазыг чокка билип, ону тодарадырынга өг иштиниң
хүнүн чедиишкинниг ажыглап чорааннар. Бо календарьда айны неделяларга үлээн
барымдаалар чок, ынчалза-даа он-он хонуктарга үзүп турганын ай чаазы (эгези), ай
ортузу, ай адаа (эргизи) дээн сөстер херечилеп турар. Айның баштайгы он хонуун -
эгези, ийиги он хонуун - ортузу, сөөлгү он хонуун - эргизи деп адаар. Хонукту
дүн, хүнге чарарындан аңгыда "даң бажы", "чер чырып келген", "хүн херели дээп
келген", "биче дүъш", "улуг дүъш", "дүъш соо", "хүн чүгүрүүнде кире берген" дээш
болгаш оон-даа өске бичии хемчеглерге үлеп турган. Оон аңгыда "хар шокарлай
берген", "хар эрип калган", "көк үнүп чыдар апарган", "хек-даван чечектели
берген", "чер суггарар үе", "тараа тарыыр үе", "сиген бажы четчи берген", "хой
кыргыыр үе", "чулук үези", "тараа хоорзу баш тырта берген", "тараа бажы четчи
берген", "көк-хевек үези", "кара-доңдак дүже берген", "шалың дүже берген",
"хыраа дүже берген", "башкы хар чаапкан" дээн чергелиг домактар шаг-үениң
өскерилгези чылдың кандыг үезине болуп турарын чигези-биле илергейлээр. Чугула
үелерде айны оон-даа бичии үүрмек кезектерге үлээр. Чижээ: "тос-тостуң соогу".
Ол соок кыштың башкы айының эң узун хонуунуң эртенинден, азы декабрьның 23-тен
эгелээш, частың башкы айының ортанга (март 14-ке) чедир үргүлчүлээр. Тыва
календарьга ай бүрүзү ажыл-агыйның адырлары-биле холбажып ай бүрүзүнге
характеристиканы берип турган. Чижээ, күстүң башкы айы (сентябрь) тараа ажаап
алыышкыны дооступ, аалдарның күзеглерже көжерин база кыштаглаашкынга чоорту
белеткенип, өг кидизин септеп-даарап, мал кажааларын селиирин, аңчылар
аъткарарынга белеткенирин сагындырып келир. Ол үеде Тывага алдын-сарыг күс
дүжүпкен, сугларның кыдыы чаакталып доңгулай бергилээн, тайгалар баштарынга хар
чаапкан турар. Сактырга чүгле кижилер эвес, а харын бүгү бойдус кышка белеткени
берген ышкаш болур. База бир чижек: хову-шөлдүң өңү шинчи кире берген,
арга-ыяштың бүрүзү четчи берген, эзимнер иштинде болгаш дөргүнектерде
бора-хектер чайтыңайндыр эдип турар үени хек эдер үе дээр, ол болза майның
20-ден июньнуң 23-ке чедир үе болур. Ынчан чер суггарып тараа тарыыр үе
келгенин, аалдарның чайлаглаар, хой кыргыыр, дүк салыр үези келирин сагындырар.

Юлий Цезарьның мурнунда, эрте-бурунгу Римге, хүн чылынга таарыштыр үргүлчү эде
кылыр, нарын, будулчак ай, хүн календарын ажыглап турган. Бистиң эрага чедир 46
чылда, Юлий Цезарь ол календарьны чаартып эде кылгаш, 45 чылдың эгезинден
эгелеп, ооң ады-биле юлиан деп адаан он ийи айлыг хүн календарын чыл санаашкыны
чорудары-бие ажыглалга киирген. Ол календарьны эде кылырынга египет, александрий
астрономнарның үлегер-дуржулгазын ажыглаан. Юлий Цезарьның календарьга кол эде
кылыышкыны болза - календарьны Айны барымдаалап чорутпас Хүннү барымдаалап
чорудар, а дөрт чыл болгаш-ла чылга бир хонукту немээри болур. Бо үедеги хүн
календарының эгези оон эгелээн. Чаартылга мурнунда бурунгу Римге ай, хүн
календарынга ай бүрүзүнүң эгезин календылар (айның чаа хүннери) деп адап турган
болгаш "календарь" деп сөс ол сөске үндезилеттинип тывылган. 46 чылдың чаа
календарынга немелде алдыгы хүннү - "бис секстус" - деп адаан. Ол сөстен
"високостуг" деп сөс тыптып келген, азы ол чылды узун чыл дээр. Бурунгу Римге
календарь он айларга үлеттинип турган болза, эде кылыышкын соонда оларның саны
он ийи апарган. Ол айлар юлиан календарьже эрги аттары-биле олчаан шилчий
берген. Бирги айны чаа-дайын бурганы Марстың ады-биле мартиус (март), ийиги айны
- априлис (апрель), үшкүзү Майи дарийгиниң ады-биле - майюс (май), дөрткүзүн
Юнона дарийгиниң ады-биле - юниус (июнь) деп адай бергилээн. Арткан айларның
аттары: бешкизин - квинтилис, алдыгызын - секстилис, чедигизин - септембер
(сентябрь), сескизин - октобер (октябрь), тоскузун - новембер (ноябрь), онгузун
- децембер (декабрь) деп сан аттары-биле дугаарлап адаан. Он айларга немээн ийи
айларның бирээзи Янус бурганның ады-биле януариус (январь), өскезин фебруариус
(февраль) деп адагылаан. Эде кылыышкын соонда, чылдың эгезин марттан январьже
көжүргеш, айларның аттарын хевээр арттырып каарга эгезинде турган утка-шынары
чоорту читкен. Чаа эде кылыышкынның соонда квинтилис дээр бешки ай чеди дугаар
апарган болгаш ооң соонда Юлий Цезарьның ады-биле июль болу берген. Секстилис
деп алдыгы ай сес дугаар апарган болгаш элэн үе эрткен соонда Цезарьның
салгакчызы, бир дугаар рим император Октавиан Августуң ады-биле аугустус
(август) азы "ыдыктыг" деп адаттынган. Арткан дөрт айларның аттары олчаан арткан
болгаш оларга чоорту чаңчыгып, бүгү делегейге ынчаар тарап нептерей берген.
Юлиан календарьда саарзык айлар үжен бир-үжен бир, а саарзык эвес (февральдан
аңгыда) айлар үжен-үжен хонуктарлыг турган. Ынчалза-даа Октавин Августка алдар
болдуруп, февральдың хонуктарындан бир хонукту августче шилчиткен соонда, август
31, а февраль 29 хонуктуг апарган. Үш ай улаштыр үжен бир хонуктуг болбазы-биле
сентбрьның бир хонуун октябрьже, ноябрь6ың бир хонуун декабрьже көжүрген. Чылды
айларга ынчаар үлээни бо хүннерге чедир олчаан арткан. 321 чылдан эгелээш, айны
неделяларга, неделяны чеди хонуктарга үлээш, чеди дугаар хүннү - Хүн хүнү
(воскресенье) деп адааш, ону неделя санында эрттирер христиан шажын-чүдүлгениң
байырлалы кылдыр доктааткан. Юлиан узун чылдың календары база ындыг чиге эвес
болган. Дөрт чыл болгаш-ла немээр хонук-биле катай юлиан календарьның чылының
дурту 365 хонук 6 шак. Ол болза астрономнуг чылдан 11 минута 14 секунда артык.
Ооң ужурундан, 128 чыл болгаш-ла, бир артык хонук чылга немежир. 325 чыл иштинде
чыл дуртунга үш артык хонук немежип келирге, часкы дүн-хүн дуртунуң деңнежип
эртер үези март 24-тен 21-же шилчээн болгаш, марттың 21-ин часкы дүн-хүн
дуртунуң деңнежип эртер хүнү кылдыр хүлээп алган. Ону ынчаар хүлээп алгаш,
чылдарның карышкааның чылдагаанын этпээн болганда, XVI чүс чылдың төнчүзүнге
чедир 10 хонук артыкталып чыглып келип, часкы дүн-хүн дуртунуң деңнежип эртер
хүнүн март 21-ден 11-же шилчээн. 1582 чылда католиктиг хүрээниң талалакчылары
календарьны шажын-чүдүлге албан-ажылынга таарымчалыг кылдыр тургузары-биле,
часкы дүн-хүн дуртунуң деңнежип эртер хүнү март 21 кылдыр календарьны катап эде
тургузар дээш, 1582 чылдың октябрьның 4-түң соонда октябрь 5 эвес, а октябрь 15
кылдыр чарлаан. Ол эде кылыышкынның төлевилелин итальян эмчи, математик,
астроном Алоизий Лилио тургускан болгаш хүлээп алган календарьны XIII дугаар
Григорий деп Рим папаның ады-биле григориан календарь деп адаан. Ол календарьны
чаа, а ооң мурнунда турган календарьны эрги санның деп ылгап адай берген.
Октябрь революциязының мурнунда Россияга эрги санның календарын ажыглап келген.
Ол календарьга чыл санаашкынын бөдүүнчүдери-биле бир чылда 365 хонук 6 шак, азы
365,25 хонук бар кылдыр хүлээп алган. Календарьга үргүлчү бүдүн хонуктар
турары-биле, үш чылдың иштинде 365 хонук, а дөрт дугаар чылда - 366 хонук бар
кылдыр санаар болгаш ол артык хонук февраль айга 29 дугаар хонук кылдыр немежир.
Ол чылды узун чыл дээр. Узун чылдарга 4-ке артыышкын чокка үлеттинер чылдар
хамааржыр. Чижээ: 1960, 1964, 1968 дээш оон-даа өске. Европаның болгаш өске-даа
чурттарның хүлээп алган (күрүне бүрүзү ол календарьны хары угда хүлээп албаан)
чаа санның календары эрги санның календарындан сайзыраңгай болгаш бо календарьга
бир хонук ылгал 3000 чыл эртерге таваржыр. Ынчангаш чаа санның календарын
ылавылаттынган календарь деп болур. Россияга чаа санның календарын хүлээп алырын
шажын-чүдүлге буруу шаап, хоругдап келгениниң ужурунда, Октябрьның социалистиг
Улг революциязының тиилелгезинге чедир эрги санның календары-биле чыл
санаашкынын чорудуп келген. 1918 чылдың февраль 14-тен эгелеп чаа санның
календары-биле чыл санаашкынын чорудар кылдыр В.И. Ленинниң саналын езугаар,
Совет чазак чарлык үндүрген. Ол үеге чедир Россияга турган эрги санның чыл
санаашкыны 13 хонук озалдап турган чылдагаан-биле, 1918 чылдың январь 31 соонда
февраль 1 эвес, а февраль 14 деп санаан. Ынчангаш амгы үеде бистиң чыл
санаашкыны чорудуп турар календарывысты чаа санның григориан календары дээр.
Бүгү делегейде мынчага чедир чаңгыс аай календарь системазы тургустунмаан. Амгы
үеде делегейниң хөй-хөй чурттарында хүн календарын ажыглап турар. Ол календарьга
чыл дургузунда Хүн эклиптиканы (Хүн оруу) бир эргилерге шагның дөрт үелери
солчуп эртер. Кандыг-даа хүн календарынга ооң үндезини кылдыр тропиктиг чылды
алыр. Часкы дүн-хүн дуртунуң деңнежип эртер точказын таварыштыр Хүн төвүнүң ийи
дараалаштыр эртер үезин тропиктиг чыл дээр. Ол чыл 365 хонук 5 шак 48 минута 6,1
секундага дең азы 365,2422 (төнчү чок үүрмек сан болур) хонук болур. Бо төнчү
чок үүрмек сан ылап чиге календарь тургузарынга шаптыктыг. Ооң ужурундан
янзы-бүрү календарьлар тыптып келир. Чаа санның календарының айларында хонуктар
саны чаңгыс аай эвес болганда, чылдың кварталының хонуктары база дең эес, айның
неделя хүннериниң аттары чылдың-на өскерлир. Кварталдың иштинде ажылдаар болгаш
дыштаныр хүннерниң саны база доктаамал эвес болуп турары улус ажыл-агыйын
планнап, бүдүрүлгени организастаарынга шаптыктыг, ажыл-агый, орук, харылзаа
болгаш бүдүрүлгениң өске-даа адырларынга таарымча чок. Бо четпестерден хостуг
чаа календарьны тургузар дээш, шагдан тура хемчеглерни ап келген болгаш бүгү
делегей чрттарынга чаңгыс аай ажыглаар календарьның төлевилелин тургускан. Ону
бүгү делегей календары деп адаар. Чаа календарьның төлевилелдериниң иштинден
эң-не таарымчалыг бир төлевилелди бүгү делегейниң календары кылдыр бадылаарын
Каттышкан Нациялар Организациязының чанында Бүгү делегейниң календарь
ассоциациязы сүмелээн. Ук төлевилел 13 неделялардан азы 91 хүннерден
тургустунган 4 кварталдарга чылды чарар. Квартал бүрүзүнүң баштайгы айлары
(январь, апрель, июль, октябрь) 31 хүннерлиг болгаш беш-беш воскресеньелерлиг.
Ийи дыштаныр хүннү санаваска ай бүрүзү 26 ажыл хүннерлиг. Чыл болгаш квартал
бүрүзү воскресеньеден эгелээр. Бо календарьда 52 неделялар азы 364 хонук бар.
Ында кирбейн барган 365 дугаар хонук неделялар санынга кирбес. Ол хүннү чыл
төнчүзүнге Бүгү улустуң найыралының болгаш Тайбың байырлалының хүнү кылдыр
киирер. Узун (високостуг) чылдың 366-гы хүнүн июньнуң 30 биле июльдуң 1-ниң
аразынга кииргеш, узун чылдың хүнү деп адаар.



https://tyv.wikipedia.org/wiki/%D0%94%D0%BE%D0%B9%D0%BB%D0%B0%D1%80_%D0%B1%D0%BE%D0%BB%D0%B3%D0%B0%D1%88_%D1%8B%D0%B4%D1%8B%D0%BA%D1%82%D0%B0%D1%80

Оол уруг төрүттүнерге, бурун өгбелер ол чаш амытан кадык-шыырак, чазык-чаагай
болгаш биче сеткилдиг кижи болурун алгап-йөрээп каарын бо алгыш көргүзүп турар.
Допчулап чугаалаарг , тыва кырганнар бодунуң ыдыктыг чагыын чаш уруг кавайда
чыдырда-ла, йөрээл дамчыштыр берип каар чаңчылдыг турган.

Кыс бооп төрүттүнген төл чараш, эвилең болгаш кээргээчел болзун дээн күзел бо
йөрээлдиң утказы бооп турар.

Чаш уруг төрүттүнгеш, үш хонганда, уруг сыртыын шыгжаар. Өгнүң хүн ажар
талазынга хензиг оңгар каскаш, уруг сыртыын сарыг кидис хап иштинге чаларадып
салгаш, ол-ла оңгарга чажырып каар. Ооң кырынче арбай, чиңге-тараа чашкаш,
довураан дескилеп каапкаш, ширтек-биле базырып каар. Уруг сыртыын ол уругнуң
хирнин кескен иези чаларадып шыгжаар. Ол уруг өзүп келгеш, ол чуртту төрээн
черим дээр, ынчангаш кижиниң хирни черде тудуш деп чүве ол-дур.

Уруг-дою - төрүттүнген төлүнче бараалгаткан, чаңгыс өгнүң кожаларын хаара тудуп
турар өөрүшкүлүг байырлал.



https://tyv.wikipedia.org/wiki/%D0%AE%D0%BF%D0%B8%D1%82%D0%B5%D1%80

Марстың ындында планета - Юпитер. Ол - Хүн системазының планеталарының эң улуу.
Хүнден ыраа 777,6 млн км, 12 чылда Хүннү чаңгыс катап долганыр, диаметри
Черниинден 11 катап улуг. Объем талазы-биле алыр болза оон 1312 Чер ышкаш
шарларны кылып болур, ынчалза-даа массазы-биле Черден чүгле 317 катап улуг. Ол
дээрге Юпитерниң тургустунган бүдүмелдери Черниинден дыка чиик болуп турарының
барымдаазы-дыр.

Юпитерни телескоптан көөрге ооң чоогунда дөрт сылдыстар ышкаш телолар бар. Ол
сылдыстар бооп көстүп турар телолар ооң эдеринчилери-дир. Телескопка ол, өске
планеталар дег төгерик эвес полюстарындан чыыра идип каан чүве дег, кашпыксымаар
болуп көстүр. Тургузуу, химиктиг болгаш физиктиг байдалы Черге дөмей
планеталардан улуг ылгалдыг. Ооң кыры онзагай. Ында өскерлип турар
дилиндек-дилиндек булуттар барын телескоп-биле көрүп болур. Үр үениң дургузунда
өскерилге чок олчаан-на артып турар улуг кызыл "долбан" ышкаш чүве булуттарның
составында кирип турар. Ол долбанның өңү чамдыкта кызыл, чамдыкта кара-кызыл-даа
болу бергилээр болгаш хемчээли, чырыы, өңү үргүлчү хуулуп, өскерлир. Ол долбан
янзы-бүрү газтардан тургустунган болуп база магат чок. Ооң дугайында тодаргай
тайылбыр ам-даа чок. Юпитерниң чырып болгаш карарып көстүп турар булуттарының
даштыкы каъттары доң аммиак үүрмектеринден бүткенин шинчилелдер бадыткаан.
Булуттарның кырының температуразы -145 °С. Спектрин барымдаалап алырга, Юпитерге
газ байдалда турар көвей эвес метан болгаш аммиак бар. Атмосфераның кол
нургулайы водород, гелийден тургустунган болгаш ооң составында өске-даа
полимерлер бар.

Юпитерниң кырынга тыртыжыышкын күжүнүң дүргедээшкини секундадан секундаже 26,6
метр. Атмосфераның химиктиг составын молекулярлыг деңзизин барымдаалааш, ооң
водород-гелийден тургустунган "океаннарының" бүгү каъттарының базыышкынын,
дыгыйын санап-тып болур. Булуттарының иштинде Юпитерниң радиузунуң 0,2 хире
хемчээлдиг ханызында базыышкын 5 млн атмосфера. Ындыг улуг базыышкынга водород
молекулаларының тургузуу бусту берип, олар бот-шынарын чидиргеш, металл
водородче шилчий бээр. Ынчаар тургустунган водород суук, газ азы кадыг
бүдүмелдерниң хоойлуларынга чагыртыыр бе, азы кандыг-бир онза, чаа байдалда
турар бе дээрзи амдыызында билдинмес. Юпитерниң булуттарының иштинче оон-даа
ыңай ханылап кирер болза, базыышкын улам улуг - 100 млн атмосфера, температура
+20 муң °С чедер. Ооң булуттарының адаанда кончуг күштүг энергияның тыптып
турары билдинген болгаш ооң кайыын үнүп турары билдинмес. Термоядролуг
каттыжылга (синтез) Юпитерниң кырынга тывылбас. Ындыг каттыжылга ооң массазындан
80 катап улуг октаргай делгемнеринде турар телоларга туруп болурун эртем
бадыткаан. Ындыг күштүг энергияның тыптып болур аргаларын теория талазы-биле
эртем янзы-бүрү тайылбырлап турар: үр үениң (миллион чылдарның) иштинде
планетаның радиузу 1 км хире чыырлы бээр болза, ынчан ол хире күштүг энергия
үнүп болур. Ындыг таварылга планетаның металл водородтан бүткен ядрозунуң
чоогунга, анаа водород металл водородче шилчип турда тыптып болур. Оон ыңай
холушкак аар бүдүмелдер тыртыжыышкын күжү-биле планетаның атмосферазының дүвүнче
дүжүп бадарга база ындыг энергия тыптып болур. Юпитерниң изиг каъттары сооп
сериидээрге оон база ындыг күштүг энергия үнүп болур. Чамдык эртемденнерниң
шинчилеп турары-биле алырга, Юпитер шаанда оон-даа артык изиг турган болгаш
чоок-кавызында октаргай делгеминде телоларны база аажок изидип турган болгу дег.
Ол чорук ооң эдеринчилериниң химиктиг составының тургустунарынга ужур-дузалыг
болган дижир.

Юпитерниң Ганимед биле Каллисто дээр эдеринчилери ук планетадан оранчок ырак. Ол
эдеринчилерниң бүдүмелдериниң составында чиик доштар холуксаазы бар болгаш
оларның дыгыйы 1,5 - 2 г/см3 хире. Ооң Ио биле Европа дээр чоок, улуг хемчээлдиг
эдеринчилериниң дыгыйы 4 г/см3 болгаш оларның бүдүмелдери даш хевирлиг
бүдүмелдерден тургустунган. Юпитерни дескинип чоруп турар 12 эдеринчилер бар,
оларның дөртүн дуран-биле безин көрүп болур. Ганимед дээр эдеринчи Хүн
системазында планеталарның эдеринчилериниң эң-не улуу болур. Юпитерниң болгаш
чамдык планеталарның эдеринчилериниң тургузуун, оларның даштыкы талазы доштан
бүткен чуга каъттардан, а иштики талазы аммиак холуксаалыг сугдан, төп ядрозу -
порлуг малгашталчак холумактан тургустунган деп эртем тайылбырлаар.



https://tyv.wikipedia.org/wiki/%D0%9C%D0%B0%D1%85%D0%B0%D1%82%D0%BC%D0%B0_%D0%93%D0%B0%D0%BD%D0%B4%D0%B8

«Маха́тма» Моханда́с Карамча́нд Га́нди (англ. Mohandas Karamchand "Mahatma"
Gandhi [ˈmoːɦənd̪aːs ˈkərəmtʃənd̪ ˈɡaːnd̪ʱi] (i); октябрьның 2, 1869 чыл -
январьның 30, 1948 чыл) — Индияның Великобританиядан хамаарышпас чоруун
камгалаар тулчуушкуннуң баштыңчызы. Ооң күчүлел чок философиязы (сатьяграха)
тайбың өскерилгелер талалакчыларының чоруунга улуг салдарны чедирген.

Махатма Ганди 1869 чылдың октябрь 2-де Порбандар деп суурга (амгы Гуджарат,
барыын Индияда штат) төрүттүнген. Адазы, Карамчанд Ганди Порбандар, хоорайның
кол сайыды чораан. Гандиниң өг-бүлези шажын ужурларын шыңгыы сагыыр, ылаңгыя
иези - Путлибай-дендин чүдүүр турган. Дуганга мөргүл кылыры, сагыл хүүлээп аары,
чүгле ногаа аймаа чиири, ыдыктыг номнар номчууру, шажын дугайында чугаалар
эрттирери - бо бүгү чүүлге Ганди чажындан тура өөренген.

13 харлыында ада-иези Гандини боду хире кыска - Кастурбайга өглээн. Олар дөрт
оолдуг: Харилал (1888-1949), Манилал (1892-1956), Рамдас (1897-1969) болгаш
Девдас (1900-1957). Улуг оглундан Ганди ойталанган, чүге дизе ол арагага,
самыын-садарга алзып чораан. Харилал сифилис аарааш чок болган. Арткан оолдары
адазының чоруун шынчы эдерип, Индия бот-эргези дээш шимчээшкиниң идепкейлиг
киржикчилериниң санынче кирген.

19 харлыында Мохандас Ганди Лондонче өөренип чорткаш, юрист эртемин шинчилеп
алган. 1891 чылда өөредилгези дооступ карга, Индияже чанып келген. Мергежил
ёзугаар ажылы болдунмаска, ол 1893 чылда Мурнуу Африкаже ажылдап чорткан. Аңаа
бир дугаар индилерниң эргелери дээш туржуушкунга киришкен. Аңаа-ла бир дугаар
күчүлел чок удурланыышкыны (сатьяграханы) демиселге ажыглап көрген. Мохандас
Гандиниң өртемчей көрүүшкүнү тургустунарынга кол рольду Бхагавадгита, Г.Д.Торо
болгаш Л.Н.Толстойнуң идеялары ойнаан.

Ынчалза-даа индустар биле мусульманнарның аразынга тайбыңны Ганди долузу-биле
чедип чадап каан. Кезек экстремист организациялар аңаа удур турган. "Хинду
Махасабха" дээр ийи отряд террористерлиг полит организация демиселди уламчылаар
дээн. Ынчалза-даа Делиге оларга Махатма Гандиниң авторитеди шаптыктап турган.
Ынчангаш "Хинду Махасабханың" баштыңчызы бомбей миллионер Винайяк Саваркар
Гандиге удур заговор тургускан. Ооң киржикчилери Гандиже хомудалдар киирип ат
болган.

1948 чылдың январь 30-де кежээки маанай соонда бир чээни-биле дашкаар үнүп
келген. Хөй чыглып келген чон Махатманы ыыткыр уткуп, үглеп, ужур ёзугаар
Гандиниң буттарынга дээп турда Натхурам Годзе чоокшулап келгеш Гандиже үш катап
аткан. Ганди өлүп чыткаш "О,Рама!О,Рама!" деп сымырангаш, холу-биле өлүрүкчүнү
өршээп турарын көргүскен. 17 шак 17 минут турда Ганди чок болган. Годзе бодун
өлүрүп чыдырда чон олче халдай берген. Гандини манап турган ажылчын өлүрүкчүнү
чондан камгалааш правосудиеге дамчыткан. Өлүрүкчү чааскан ол чүүлдү бодап
бүдүрген эвес деп чоорту билдине берген. Чизеге удур улуг заговор ажыттынган.



https://tyv.wikipedia.org/wiki/%D0%9B%D0%B5%D0%BD%D0%B8%D0%BD,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%98%D0%BB%D1%8C%D0%B8%D1%87

Влади́мир Ильи́ч Улья́нов (шолазы Ле́нин; апрель 22, 1870 чыл – январь 21, 1924
чыл) — совет-орус политиканың болгаш күрүнениң делегей деңнелдиг ажылдакчызы,
революсчу, Россияның ажылчын социал-демократ партияның үндезилекчизи, 1917 чылда
эгелээн Октябрь революциязының эвилелдекчизи болгаш башкарыкчызы, Совет
Россияның Чазааның (Совет народных комиссаров РСФСР) даргазы, төөгүде баштайгы
социалистиг күрүнениң тургузукчузу. Марксист, чогаал парлакчызы,
марксизм-ленинизм агымының үндезилекчизи, Коммунистчи интернационалдың
үзел-бодакчызы болгаш эгелекчизи, ССРЭ-ниң тургузукчузу.

Владимир Ильич 1870 чылдың апрель 22-де Симбирск (амгы Ульяновск) хоорайга
төрүттүнген. 1879-1887 чылдарда Симбирск гимназиязынга өөренип чораан.
Гимназияны ол алдын медаль-биле дооскаш, Казань университединиң юридиктиг
факультетинге өөренип кирип алган. 1900 чылдарның эгезинден тура В. Ленин
бодунуң революстуг үлүүн чорудуп эгелээн. Революция дугайында материалдарны
солуннарга доктаамал үндүрүп турган. Партия тургузары-биле элээн хөй
материалдарны белеткеп, төлевилелин тургузуп чоруп келген. 1905-1907 чылдарда
болган баштайгы орус революцияга база идепкейлиг киржип келген. 1917 чылда
эгелээн Октябрь революциязын эвилелдеп турган.



https://tyv.wikipedia.org/wiki/%D0%93%D0%B5%D0%BB%D0%B8%D0%B9

Гелий He (лат. Helium) — Д. И. Менделеевтиң периодтуг системазында 2
атом дугаарлыг ийиги элемент. Периодтуг системада бирги периодта болгаш 18-ки
бөлүкте турар. Менделеевтиң периодтуг системазында инертиг хейлерниң бир
дугаары. He (лат. Helium) деп демдеглеттинер. Бөдүүн бүдүмел гелий (CAS-дугаары:
7440-59-7) — өң, чыт, амдан чок инертиг чаңгыс атомнуг хей.

Гелий — Октаргайда эң нептереңгей элементилерниң бирээзи: Водородтуң соонда
турар турар. Химиктиг бүдүмелдер аразындан чииги-биле ийиги черде турар. Хайныр
температуразы — эң чавыс бооп турар.

Француз эртемден Жансен Пьер 1868 чылдың август 18-те Индияның Гунтур
хоорайынга долу хүн катыжыышкынын көрүп турган, Хүннүң хромосферазын бир дугаар
шинчилеп турган. Хүн короназының спектрын хүн каттыжыышкынында база бөдүүн хүнде
көөр кылдыр Жансен спектросковун өйлеп алган. Дараазында хүнде
хүннүң протубераннары спектроскопиязы база водородтуң шыйыглары — көк,
ногаан-алаш (орус. зелено-голубой) болгаш кызыл шыйыглары — дыка чырык сарыг
шыйыгны илереткен, эгезинде ол шыйыгны Жансен биле ооң чанынга шинчилеп турган
өске астрономнар D Натрийниң шыйыы кылдыр бодап турганнар. Жансен ооң
дугайында Францияның Эртемнер Академиязынче дораан бижээн. Хүннүң
спектрында чырык-сарыг шыйыг натрийниң-даа, кандыг-бир билдингир химик
элементиниң-даа шыйыынга душпас болган.

Ийи ай болганда, октябрь 20-де, англи астроном Норман Локьер, демги француз
эртемденниң шинчилелдери дугайында билбей тургаш, хүн спектрын шинчилеп турган.
Ооң мурнунда билдинмес 588 нм (587,56 нм) сарыг шыйыгны демдеглеп, D3 деп адаан,
чүге дизе ол шыйыг натрийниң Фраунгоферлиг D1 (589,59 нм) биле D2 (588,99 нм)
шыйыгларынга чоок турган. Ийи чыл болганда Локьер англи химик Эдвард
Франкланд-биле кады чаа элементиге «гелий» (мурнуу-грек. ἥλιος — «хүн») деп ат
бээрин саналдаан.



https://tyv.wikipedia.org/wiki/%D0%A2%D1%8B%D0%B2%D0%B0_%D0%BA%D0%B8%D0%B6%D0%B8

Тыва кижи — Үе-дүптен Мурнуу Сибирь девискээринге амыдырап чурттап чораан
кижилерниң ажы-төлү, тыва кижи болур.

"Тыва кижи". Адаарда: [дыъва киъжи] дээр. Хөйнүң санында: 'тывалар', 'тыва чон',
'тыва улус' дээр. Адаарда: [дыъвалар] [дыъва чон] [дыъва улус] дээр. Шаанда Тожу
улузу боттарын 'Tuha', азы (хөйнүң санында) 'Tuha-lar' дээр чораан. Тере-Хөлдүң
кыргыннары боттарын "Туха" дээр турган. Бо үеде колдуунда чүгле Көпсү-Хөл
тывалары боттарын "Туха" дээр.

Алдай-Саян чурту. Мөңге бедик таңдыларлыг, арга-ыяштыг, кургаг изиг ховуларлыг,
арыг суглуг, хөлдерлиг оран-дыр. Амгы үеде тывалар үш күрүне иштинде чуртап
чоруурлар.

Тыва дыл. Түрк дыл бөлүүнге хамааржыр. Юнесконуң Чидип турар дылдар Атлазында
тыва дылдың туружу — "vulnerable", ол болза тыва дылга "камгалал херек"
диген-дир.

Дыл шинчилекчилери Алдай-Саян девискээринде тускай Саян дылдыг улустуң
идиомнарын аңгылап алган. Саян дылдыг улустуң идиомнарын 2 улуг бөлүкке чарлыр;
хову чер улузунуң дылы, тайга чер улузунуң дылы.

Тожуларның ёзулуг дылы Улуг-Хем, Хемчик улузунуң дылынга дөмей эвес. Тожуларның
ёзулуг чугаазы Тофа, Сойыт биле Тухаларның чугаазынга дөмей. Тере-Хөл улузунуң
чугаазы Тожу, Тофа, Сойот-цаатан дылдарга дөмей. Өк-биле адаар ажык үннер Тыва
Республикада тываларның чугаазында, Тожулар чугаазында, Сойот-цаатан биле
Уйгур-урянхай дылда бар. Тере-Хөл диалектизинде, моолда: ховуда чуртап чоруур
улустуң чугаазында, көк-мончактарның дылында өк-биле адаар ажык үннер чок.

Бо үеде Тыва Республикада өөредилге талазы-биле тыва литературлуг дыл
ажыглаттынып турар. Тыва литературлуг дылдың тургустунган үези 1930-1950 чылдар
болур. Тыва литературлуг дыл кырынга солуннар парлаттынып турар, чогаалдар
бижиттинип турар.

Тофалар биле Сойыт чону. Тофалар Чөөн-Саян дагларның соңгу чартыын эжелей
чуртаан, оларның мурнуу чүгүнде тожулар бар. Бо үеде тофа чону Иркутск можунуң
Нижнеудинск районунга хамааржып турар. Сойыт чону база тофалар ышкаш Чөөн-Саян
дагларның соңгу чартыын эжелей чуртап чоруур. Бо үеде сойыт чону Бурят
республиканың Ока районунда чуртап турар. Сойыт чоннуң соңгу талазында тофа чону
чуртап турар, мурнуу талазында Көпсү-Хөлдүң тухалары бар.



https://tyv.wikipedia.org/wiki/%D0%9C%D0%B0%D1%80%D1%81

Хүнден санаарга Марс дөрт дугаар планета бооп турар. Ол база Черге дөмейлешкек
планетаның бирээзи-дир. От-көс, өрт-чалбыыш өңү дег кызыл-сарыг бооп көстүр,
эрте-бурун шагда римчилерге чаа-дайын бурганының ады-биле Марс деп адаттыра
берген. Аңгыр ышкаш кызыл-сарыг өңнүг боорга, тывалар ону Аңгырак деп адап
чораан. Марс Хүнден 227,7 миллион километр ырак. Хүннү 687 дүн-хүн иштинде бир
долганыр. Октаргай делгеминде Черге эң чоок телолар Ай, Венера болгаш Марс. Чер
биле Марс чаңгыс углуг Хүннү долганыр болганда, 2 чыл 50 дүн-хүн болгаш-ла,
дужаажып эртип турарлар, оларның дужаажып эртерин противостояние дээр.
Планеталарның Хүннү долганыр орбиталары төп-төгерик эвес, эллипс (чөлбең)
хевирлиг. Ынчангаш оларның аразы чамдыкта аажок чоокшулажып келгилээр. Марс биле
Черниң эң-не чоокшулажып келир дужаашкынын улуг противостояние дээр. Ол үеде
оларның аразы 55 миллион километр чедир чоокшулаар. Ындыг таварылгалар 15 - 17
чыл болгаш-ла катаптаар. Ынчан Марсты өөренип, хайгаараары кончуг эптиг.

Эртемденнер Марсты шагдан тура улуг сонуургал-биле шинчилеп келген болгаш сөөлгү
үеде космос техниказын ажыглааш, аңаа хөй шинчилелдерни кылган. Эдеринчилерин
барымдаалааш тодарадырга, Марстың массазы 6,423*1026 грамм, бодунуң хевири
боп-борбак эвес эвес, кашпыксымаар, бүдүмелдериниң дыгыйы 3,94 г/см3. Ук
планетаның бодунда болгаш ооң чоок-кавызында сула магниттиг шөл бары илерээн.
Аңаа дүн-хүннүң үргүлчүлээшкини ортумаа-биле 24 шак 37 минута болур. Марстың
өзээ орбитазынга 25 градус ийленчек. Марстың өзээ ол хире улуг ийленчек болганда
соңгу болгаш мурнуу чүктери хүн херелдерин дески эвес сиңирип ап турар. Чамдык
черлери чырык, чылыг турда, өске черлеринде соок, караңгы болгулаар. Ында шагның
эргилдези Чер кырында болуп турар (чай, күс, кыш, час) үелерге элээн дөмей
болза-даа, үргүлчүлээшкин, температура талазы-биле улуг ылгалдыг. Марстың
кырында базыышкын Чер кырында базыышкындан 200 катап эвээш. Чер кырында өй-тап
базыышкын 1013 миллибар болза, а Марстың кырында базыышкын чүгле 3 - 10 миллибар
хире. Агаарның базыышкыны ооң кырынга үргүлчү өскерлип турар болганда, күштүг,
доозунналчак шуурганнар үр үениң иштинде хадып тургулаар.

Марстың агаарының кол составы - углекислый газ, оон аңгыда чөгенчиг суг бустары,
углерод ажындызы ында бар. Чоокку үеде шинчилелди барымдаалап алырга, эвээш
кислород бары илерээн. Ооң агаарының составында аргон бары ам-даа
тодараттынмаан.

Марсты долганып турар Фобос (Коргунчуг) болгаш Деймос (Сүртенчиг) деп ийи
эдеринчи бар. Космос аппараттарының шинчилээни-биле алырга оларның хевирлери
боп-борбак эвес, шала шөйбексимээр, картошка хевирлиг. Фобостуң дооразы 21 км,
узуну 26 км, а Деймостуң дооразы 12 км, узуну 13,5 км. Фобостуң-даа,
Деймостуң-даа кырында метеориттерниң дүшкенинден тывылган оңгул-чиңгилдер барын
космос аппараттары тодаргайлаан. Ол эдеринчилер ала-чайгаар бүткен деп чүвени
эртем бадыткап турар.

Марстың кырында метеориттерниң дүшкенинден тывылган оңгарлар барын аңаа ужуп
четкилээн космос аппараттары тодаргайлаан. Ооң кырында вулкан демдектеринден
тургустунган даглар, дээрбектелчек, кыдыы чалданчак оңгарлар дыка хөй. Узуну
2500 км, калбаа 100 - 250 км бооп шөйлүп чоруй баргылаан 6 км ханы сайырлар база
бар. Чер болгаш Ай кырында чок сыныксымаар-даа, үзүк-боолук-даа дүрзүлүг
хевирлер, бассейн ышкаш 1,5 км диаметрлиг болгаш ң км ханы-даа хевирлер
көзүлгүлээр. Чамдык эртемденнерниң шинчилеп турарын ёзугаар алырга дөңнелчек доң
каъттарның адаанда суг база туруп болгу дег. Марстың кырында базыышкын эвээш
болганда, суг ооң кырынга чүгле дош азы бус хевирлиг туруп болур. Хемнер унунга
дөмей узуну 1500 км, дооразы 200 км хевирлер база көзүлгүлээр. Аңаа кажан-даа
чаъс чагбас. Ында суг бары, чогу ам-даа эки шинчилеттинмээн. Марстың кырында
амыдырал-чуртталга бар дугайында дыка хөй янзы-бүрү чугаалар тургулаан.
Ынчалза-даа оларның чаңгызы-даа амдыгаа чедир бадыткаттынмаан.



https://tyv.wikipedia.org/wiki/%D0%92%D0%98%D0%A2%D0%90%D0%9C%D0%98%D0%9D_%D0%94

ВИТАМИН Д — ону медицинада рахитке удур витамин деп-даа адап турар. Амгы үеде Д
витамин-биле дөмей дээштиг дыка хөй чүүлдер тодараттынган, оларны Д1, Д2, Д3
дээш оон-даа ыңай демдеглеп турар. Д витамин хөй нуруузунда дириг амытаннардан
алдынган аъш-чемнерде хөй болуп турар. Ынчалзажок эвээш-даа болза мөөгүлерде,
чамдык үнүштерде бар. Эът-мага-ботка, эң ылаңгыя уругларга Д витамин чедишпес
болза рахит дээр уруглар аарыы тыптып келир. Ынчан аарыг уругнуң диштери
хирээленип, курзуюп, дыргактары дагыраарып, достайып, чүстелип, шыңган эъди
кошкак, күш чок болгаш ишти шөртейип, бажы улгадыр. Өзүп сайзыраары чажыт
өөрүнден дыка тудап чыдып каар. Ындыг уруглар, эң ылаңгыя халдавырлыг
аарыгдардан кончуг белен аарыычал апаар. Чамдык улуг киҗилерниң буду дазагар «О»
азы «X» хевирлиг, кылаштаары чаяңнааш, чажында рахиттен аарып чораан кижилер
болур. Амгы үеде улустуң дурт-сыны дорт, чараш апарганы бистиң амыдыралывыстың
экижээнин ол безин демдеглеп турар.



https://tyv.wikipedia.org/wiki/%D0%90%D1%81%D1%82%D0%B5%D1%80%D0%BE%D0%B8%D0%B4

Меркурий, Венера, Чер, Марс бот-боттарынга дыка чоок. Марс биле Юпитерниң аразы
кончуг ырак. Чамдык астрономнарның шинчилээни-биле алырга, кажан-бир шагда
оларның аразынга база бир планета турган болуп чадавас. Кандыг-ла бир күштүң
чылдагааны-биле ол планета үүрмектелип буступ чаштай бээрге, ооң орнунга үүрмек
чаштанчылар тургустунгаш, олар аңгы-аңгы бичии планеталар апаргылаан болгу дег.
Ынчалза-даа ол бодал ам-даа бадыткаттынмаан.

1801 чылда астроном Пиацци сески сылдыс хемчээлинге дең бичии планетаны тыпкаш
Церера деп адаан. Ооң соонда астроном Ольберсом Паллада деп ийиги бичии
планетаны ажыткан болгаш дараазында Юнона, Веста деп бичии планеталар
ажыттынгылаан. Бичии планеталарның орбитазы Марс биле Юпитерниң аразында. Ындыг
бичии планеталарны он-ону-биле тыпкылап ажыдып турар. Ниитизи-биле 1796 бичии
планеталар ажыттынгылаан.

Чамдык бичии планеталарның оруктары аажок чөлбең, шөйүлчек болгаш Черниң,
Венераның, а харын Меркурийниң безин орбиталарын каржып эрткилээр. Оларга
Адонис, Аполлон, Икар хамааржыр. Бичии планеталар, улуг планеталар ышкаш, база
боттарының өзээн эргилбишаан, Хүннү дескинип чоруп турарлар. Оларны астероид деп
адап турарын очулдурарга, сылдыстар ышкаш бичии кылаңнааш планеталар дээни ол.
Херек кырында олар сылдыстарга дөмейлешпес. Оларның эң улуунуң диаметри 767 км,
бичиилериниң - бир километр хире. Хүнден ыраа ортумаа-биле 1,9-тан 4 астрономнуг
эге хемчегге деңнежир.



https://tyv.wikipedia.org/wiki/%D0%A7%D0%BE%D0%BE%D0%B4%D1%83,_%D0%9A%D0%B0%D1%80%D0%B0-%D0%9A%D2%AF%D1%81%D0%BA%D0%B5_%D0%9A%D2%AF%D0%BD%D0%B7%D0%B5%D0%BA%D0%BE%D0%B2%D0%B8%D1%87

Чооду Кара-Күске (Кара-оол) Күнзек оглу (1936ч май 5, Тес-Хем кож. Самагалдайга
төр.) — тыва шүлүкчү, чогаалчы, журналист, Тыва Республиканың алдарлыг
ажылдакчызы, «Улуг-Хем» сеткүүлдүң база «Сылдысчыгаш» деп чаш уруглар солунунуң
үндезилекчилериниң бирээзи. Кызыл хоорайның Хүндүлүг хамаатызы. Тываның
Журналистер эвилелиниң шаңналының база чогаал талазы-биле Күрүне шаңналының
лауреады. Россияның Журналистер эвилелиниң болгаш Тыва Республиканың Чогаалчылар
эвилелиниң кежигүнү.

Ч. Кара-Күске 1936 чылдың май 5-те Тыва Арат Республиканың Тес-Хем кожуунда
Самагалдайга төрүттүнген. Самагалдайның 7 чыл школазын (1954ч), Кызылдың көдээ
ажыл-агый техникумун (агроном), күрүнениң башкы институдун (биология башкызы)
болгаш Марксизм-Ленинизмниң кежээки университедин (журналист) дооскан.

Ажылчын базымын кадарчылап эгелээш, трактористеп, агрономнап, «Тываның
аныяктары» солунга килдис эргелекчилеп, «Сылдысчыгашка» харыысалгалыг секретарь
бооп, «Шын» солунга 19 чыл ажылдаан. «Улуг-Хем», «Хем-Белдири», «Эне сөзү»
солуннарның редактору чораан.

Ч. Кара-Күске 1960 чылдан эгелеп чогаал ажылынче кирген. «Дамды» деп баштайгы
шүлүктер ному 1969 чылда чырыкче үнген. Чогаалчы болгаш журналист амыдыралынга
улуг чедиишкинни 1991 чылда «Шын» солунга тожу-тываларының амыдыралының
дугайында публицистиг очерктерни үндүрген соонда чедип алган. «Ивижилерниң
күзели», «Ивижилерниң идегели», «Ивижилерниң хомудалы», «Ивижилерниң негелдези»,
«Ивижилерниң кышкызы», «Амыдыралдың арыннары» деп орук демдеглелдери хөй-ниитини
хаара тудуп, улуг кичээнгейни оттурган. Шак бо бижээн чүүлдери үнген соонда,
ТР-ниң Чазаа Тожу кожуунда бүгү-ле четпестерни эдип-хайгаараарынга доктаалды
үндүрген. Ч. Кара-Күске 1992 чылда шак ол бижээн очерктери дээш чогаал
талазы-биле Күрүне шаңналын алган.

Ч. Кара-Күске үезинде ырыны болгаш хөгжүмнү Кызылга келгеш өөренип аап болур деп
хөгжүмчү Б. Каң-оолдан билип алгаш, композитор ажылын сонуургаан. А
композиторлар Ч. Кара-Күскениң 180 ажыг шүлүүн ыры болдурган. Ол ырылардан
чыгган 2 ному үнүп кээн: "Ырлажыылыңарам, че" (2011ч), "Ырлажыылыңарам,
уруглар!" (2012ч, ТР-ның өөредилге болгаш эртем яамызы парлаан). Сөөлгү номда 3
ырылары 20 чүс чылдың 20 эң эки уруглар ырылар аразында кирген: "Самолёдум"
Каң-оол Баазаң-оолдуң, "Итпиктиң ыры" Солаан Базыр-оолдуң, "Шайывыс" Альберт
Тановтуң аялгаларынга.



https://tyv.wikipedia.org/wiki/%D0%A2%D1%8B%D0%B2%D0%B0_%D0%90%D1%80%D0%B0%D1%82_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Тыва Арат Республика (азы Тыва Арат Республик) — Төп Азияда 1921-1944 чылдарда
турган бот-догунаан, тускай күрүне.

Кол чүүл: Тыва Арат Республиканың тугу      Кол чүүл: Тыва Арат Республиканың
сүлдези

1912 чылда тывалар Эжен хаанның эрге-чагыргазындан хосталып алган. Ол берге
үелерде хостуг шөлээн чурталга турбас турган, чүге-дизе Тываны соңгу таладан
орустар эжелеп аарын кызып турган, мурнуу чүктен моолдар азы кыдаттар эжелеп
аарын кызып турган. Ынчангаш тыва нояннар тааржыр байдалды ажыглавышаан бирде
моолдарга, бирде орустарга, бирде кыдаттарга бараалгап турган. 1912-1921 чылдар
иштинде тывалар моолдарның-даа дарлалын, орустарның-даа кара-сагыжын көрген,
билген. 1921 чылда геополитика талазы-биле Тываның туружу онза-солун апарган.
Сибирниң Совет Чазаа (Сибревком) Тываны Моол күрүнеге кадар деп бодалдыг турган.
Ол үеде Тывада Совет Чазактың төлээзи болур И. Г. Сафьянов деп кижи турган.
Сафьянов болза салым-чаянныг хувискаалчы кижи турган, ол кижи бодунуң
бижиктеринде: "бир эвес Тыва чурту Совет чоннар-биле кады чоруур болза, мен ында
багай чүү-даа көрбес тир мен" деп бижип турган. И. Г. Сафьянов Тываны комунистиг
орус чуртунга кадар деп бодалдыг турган. Сибирде Совет Чазактың (Сибревкомнуң)
биле Сафьяновтуң бодалдыры дүүшпес, сыр аңгы бооп турган. Тываны коммунистиг
орус чуртунга И. Г. Сафьянов кадып шыдавас турган. "Тыва чурту Моолга катыжа
бээр болза, кончуг бак болур" деп Сафьянов бодап турган. Мындыг берге
таварылгада И. Г. Сафьянов кажар арга ажыглаан. 1921 чылдың беш айның 25-26
хүннеринде Чадаанага ол Хемчиктиң нояннары-биле эптиг-чөптүг чугаалашкан. "Бир
эвес тывалар бодунуң күрүнезин тудуп алыр болза Совет күрүне Тыва күрүнени
хайгаарап камгалаар" деп Сафьянов бодунуң бодалын илереткен. Хемчиктиң нояннары
Сафьяновтуң бодалын чөптүг деп санаан. Тыва күрүнени чартып тургузар дугайында
тода айтырыгларны келир үеде болур Бүгү Тываның улуг шуулганынга чугаалажып көөр
деп шиитпирлээн. Шуулганны сес айның 5-те эртирер деп дугурушкан.

Баштай күрүнени Төп Хораа удуртуп турган. Төп Хораага 7 кожуундан 7 ноян ажылдап
турган. Төп Хорааны амбын ноян Содунам Балчыр удуртуг ужурлуг турган. Ол кижи
аарыг боорга Төп хорааның ажылын Моңгуш Буян-Бадыргы баштаан.

1923 чылда тос айның 20-ден он айның 1-ге чедир Таңды Тыва Улустуң I дугаар Улуг
Хуралы эрткен. Аңаа Төп Чөвүлелдиң сайыттарын шилип соңгаан. Чазак даргазы
Моңгуш Буян-Бадыргы болган, ооң оралакчызы Данзын-оол болган. Содунам-Балчыр
шүүгү сайыды болган. Даштыкы херектер яамызының даргазы Соян Оруйгу болган.
Саң-Хөө яамызын Хертек Ананды баштаан. Иштики Херектер яамызын Данзырын баштаан.
I дугаар Улуг Хуралдың төлээлери тускай хоойлу хүлээп алган, ол хоойлу ёзугаар
ноян биле дүжүмет кижилерниң албан дужаалдарын хоруп каапкан, оон ыңай карачал
кижи ызыгуурлуг кижиге таварышса черге чедир сөгүрбес ужурлуг деп шиитпирлээн.

Тыва күрүне тыптып кээрге Содунам-Балчыр Самагалдайдан Кызылче амбын-ноянның
архивин чортупкан. Саазын документилерни 2 тевеге чүдүрүп алгаш чораан.
Верхне-Никольск (Бай-Хаак) бертинге орус шеригниң доскуулу ол кош тевелерни
дозупкан. Орус шериг кижизи бар чыткан кош тевелер дугайында дораан Кызылче
долгапкан. Кызылдан Оюн Данчай биле бир орус офицер келген. Орустар
амбын-ноянның архивин чок кылдыр өртедипкен. О. Данчай орустарны "ынчап болбас
ол саазыннар дээрге тыва улустуң төөгүзү дүр" дээрге-даа олар ону тооваан. Амгы
үеде Тываның Күрүне архивинде шыгжаттынып турар "амбын-ноянның фондузу" деп чүве
дээрге Содунам-Балчырның бижээн кезек сактыышкыннары дыр. Содунам-Балчыр шүүгү
сайыды тургаш бодунуң бодалдарын сактыышкыннарын саазынга бижип артырган.

ССРЭ 1924 чылда Тываны аңгы күрүне кылдыр чарлаан, МАР 1926 чылда ТАР-ны аңгы
чурт кылдыр хүлээп алган.

Чаа күрүне чаа ёзу-биле чуртап эгелээн. Чаа үениң чаартылгаларынга чамдык улус
тарышпас турган. Тывалар, аразында чижи бээрге моолдар амыраар турган. ТАР
Намынга бажы эъттенген чурум билбес, араглаар, улустуң мал-маганын анаа-ла
хавыра бээр кижилер турган. Оларны улус "Чудурук нам" дээр турган. 1929 чылда
октябрь 20-ден ноябрь 10-га чедир ТАР Намының чыыжы эрткен. Аңаа хувискаачы улус
шыырак бай кижилерниң, хүрээлерниң эт-хөреңгизин, мал-маганын хавырар деп
шиитпир хүлээп алган. Дүжүмет чораан кижилерни оран-чуртундан үндүр көжүрүп
хамааты эргезин казып база турган.

Тыва Чазак үндүрүг өртээн элээн бедидипкен. 1924 чылда март 11-де Шемиге нам
хуралы эрткен аңаа 34 кижи турган. Аңаа чыылган кижилер бодунуң дүвүрелин
илереткен: "дүрүм, саавыр болгаш үнүдүрүг, дадывыр кончуг бергедээн, оларны
күүседир арга чок болу берген. Алган кадайны, уруг-дарыгны хавырып апаар, оран
черин үлежип хемчээр, өлүк, мөңгүн, тараа биле малды хавырар дээн дир. Мал бажы
сая чеде бээрге ону Хем Белдиринче сүрүп апаар, хамык чыгган малды аңаа чыггаш
оон дөгерезин согар дыр" деп дижип турган. Үймээнчилер Шеми, Чыргаккы, Адар-Төш,
Ак-Дуруг биле Чаа-Хөл девискээрин эжелеп алган, оларда кижи саны 600 хире кижи
турган. Олар садыг биле өртээл черлерин чок кылдыр үптеп каапкан. Буян-Бадыргы
оларны оожургадыр дээш Чадаанаже үнүпкен. Сумунакты ол канчап-даа чагып, сургап
чадап каан. Сумунак суглар "дүжүп бээрининң орнунга төрээн черге өлгени дээре"
дишкеннер. Хамыктың эгезинде аратарга туттурган кожуун ажылдакчыларын хостаптар
кылдыр Буян-Бадыргы үймээнчилер-биле дугуржуп чугаалашкан. Үймээн үндүрген
кижилер-биле чугаа кылыр арга чок апаарга, Чазак чери оларны базар дээш 150 хире
шериг кижи чортупкан. Чазак шерии араттар-биле чайга чедир тулчуп аткылашкан.
Соонда Сумунак эштери-биле дүжүп берген. Сумунактың бодунга 366 лаң торгаал
төлеткен, ооң эштерин 30-ден 90 лаң торгаалга онааштырган.

Тываның Аныяктарның Революстуг Эвилели. Чамдыкта "РЭВАНЭ" (Революстуг Аныктарның
Эвилели) база дээр. 1925 чылдың 12 айның 20-23 хүннеринде Кызылга тыва
аныяктарның чыыжы эрткен. Ол чыышты ТАРН ТК Чиңгине секретары Моңгуш
Буян-Бадыргы удуртуп эртирген. Буян-Бадыргы чыышты ажыдып тургаш мындыг чүве
чугаалаан: "аныяктарның организациязы чокта арат намны быжыглаары база чаа
күрүне тургузуп боттандырарының дугайында бодаан-даа херээ чок ...". Аныяктар
чыышка 5 чүүл айтырыг сайгарып көрген, ол 5 чүүл айтырыгдан эң кол айтырыг болза
РЭВАНЭ-ниң ажылын канчап эгелеп тургузуп алыры болур. РЭВАНЭ-ниң Төп комитединиң
кежигүнүнге 13 кижини шилип алган. Аныяктар эвилелиниң Чиңгине серетарынга Иргит
Шагдыржап соңгутурган.

Тыва нояннар кажан-даа чаңгыс черге үр үе иштинде октуг-боолуг улус тутпас
чораан. Үе-шаг бергедээрге херек апаарга олар адыгжы аратардан шериг чыып алыр
турган. 1921 чылда Төп Хораага 10 шериг кижи турган. Олар таңма черин камгалап
Төп Хорааның чарлыын күүседип чоруп турган. Ынчангаш оларны чамдыкта "чарылга
шерии" деп база адап турган. 1922 чылдың февральда 4 яамылыг Чазак тыптып
келген, ол яамылырның бирээзи Шериг яамызы болган. Шериг яамызының даргаы Куулар
Лопсаң деп кижи болган. Куулар Лопсаң Хомду дайынынга киржип чораан, дүжүметтер
ону Соруктуг маадыр деп ат-биле адаан. Шериг кижи саны 25 апарган. Удаваанда,
ол-ла 1922 чылда Шериг яамызын дүжүрүп каапкан хамык шериглерни Шүүгү яамызынче
шилчидипкен. 1923 чылда шериг кижилерни шагдаа эргелиг кылдыр Иштики херектер
яамызынче берипкен. 1924 чылдың 9 айның 28-те ТАР-ның II дугаар Улуг Хуралдың
чарлыы-биле чаа шериг тыптып келген. Ол шеригни чаартып тургузарда орустарның
"Красная Армия" дээр шериин өттүнүп кылган. Чаа шеригниң хоойлу-дүрүмү (уставы)
орустарның ышкаш олчаан. Шериг кижи саны 50 кижи чеде берген. Аъттыг шериг
кезектиң командири Оюн Мандан-оол, ооң сүмелекчизи С. Д. Горшков, очулдурукчузу
Кол Тывыкы болган. 1925 чылдан бээр чаа шеригниң командирлери СССР-ниң тускай
шериг өөредилге черлеринче өөренип чоруп турган.



https://tyv.wikipedia.org/wiki/%D0%A1%D0%B0%D1%82%D1%83%D1%80%D0%BD

Сатурнну телескоп-биле көөрге ыржым, сооксумаар болу берген ногаанзымаар өңнүг.
Бурун шагда римчилер өлүм бурганның ады-биле ол бомбурзекти Сатурн деп адааннар.
Ол долгандыр дээрбектиг болгаш өске бомбурзектерден онза ылгалдыг. Ук дээрбек
ооң ортузун долгандыр бүргеп алган. 29,5 чылдың дургузунда ол Хүннү долгандыр
бир дескинер. Ол дескинип чоруп турда, ооң дээрбээ үргүлчү өскерлип көстүр.
Сактырга ол дээрбек долузу-биле аңдарлып, ол-бо талаларын көргүзүп турганзыг.
Сатурннуң калбаа 120 муң км, массазы Юпитерден 3 катап эвээш, бүдүмелиниң дыгыйы
куб сантиметрде чүгле 0,71 г. Ынчангаш ооң бүдүмелдериниң көвей кезии
водородтан, гелийден тургустунган деп түңнел үндүрүп болур. Атмосферазының
составында газ байдалда турар ындыг көвей эвес метан холуксаазы бар. Аммиак бары
билдинмес. Спектрин барымдаалап тодарадырга, ооң кырының температуразы кончуг
куду - -184°. Атмосферазының каъттары үүрмектелген метандан тургустунган болгу
дег. Телескоп-биле көөрге экваторну дургаар карарып-даа, чырып-даа көстүр
ойбандылар бар, ынчалза-даа олар Юпитернии дег өңгүр, көскү, тода эвес. Сатурн
бодунуң өзээн 10 шак 14 минута дургузунда бир долганыр.

1610 чылда сураглыг астроном Галлилей Сатурнну телескоп-биле хайгаарап көргеш,
ону бир-ле чүве долгандыр бүргеп алган-дыр деп шинчилээн. Ону дээрбек долганып
алган туранын астрономнар улам тодарадып ажытканнар. Сатурннуң дээрбектиг
болганы Хүн системазының планеталарында кайгамчык болуушкун. Калбак дээрбектер
ол планетаның ортузун хос дескинип алган, ооң кырынга дегбестер. Ол дээрбектерни
бот-боттарындан үзүк-үзүк турар, 3 аңгы дээрбектерге чарар. Эң-не даштыкызын -
А-биле, оон арай чырыксымаар ортузундаазын - В-биле, шаарарып көстүр иштикизин -
С-биле демдеглээр.Эң-не иштики дээрбээниң планетаже чоок талазын Д-биле
демдеглээр. Үр-ле үениң иштинде Сатурннуң дээрбектери чүден бүткенин билип чадап
турган. Сөөлгү үеде барымдаалар ёзугаар алырга, олар шуут тудуш эвес, а үүрмек
бүдүмелдер чыглы берип, дээрбек ышкаш болу берген ук планетаны дескинип турар.
Дээрбектерниң кылын-чугазын тодарадыры-биле янзы-бүрү аргаларны ажыглап келген
түңнелинде, оларның кылыны 1-ден 4 километр хире чедир деп илереткен. Ол
дээрбектерниң спектрин база радиоастрономнарның үндүрген түңнелдерин
барымдаалааш, дээрбектер хемчээли 0,35 - 35,0 мм хире үүрмек бүдүмелдерден
тургустунган деп шинчилээн. Ынчалза-даа оларның хемчээли оон улуг-даа бооп
болур. Инфракызыл спектрни барымдаалаар болза, ол дээрбектерниң составында хыраа
тогланчылары бар болгу дег. Оон ыңай оларның тургузуунда чүү кирип турары
билдинмес.

Сатурннуң дээрбектеринден аңгыда, ону дескинип турар 10 эдеринчи база бар.
Оларның эң улуу - Титан. Юпитерниң эдеринчизи Ганимед биле Титан хемчээл
талазы-биле Меркурийден бичилевес. Титандан өске эдеринчилери үргүлчү чаңгыс
талалары-биле Сатурнче көрнүп алган турарлар.



https://tyv.wikipedia.org/wiki/%D0%9D%D0%B5%D0%BF%D1%82%D1%83%D0%BD

Нептунга Хүннүң чырыы аажок кошкак чедер болгаш чырыыры сула болганда, ук
планетаны чүгле телескоп-биле хайгаарап болур. Нептунну 1846 чылда астроном И.
Галле тып ажыткан. Нептун деп планетаның барын ону кайыын дилеп тыварын
астрономнар У. Леверье, Дж. Адамс баш удур теория талазы-биле санап айытканнар.
Ол Хүнден 30 астрономнуг эге хемчеглерге ырак болгаш ону 164 чыл 280 хонук
дургузунда бир эргилер. Телескопка чөгенчиг бичии болуп көстүр болганда,
хайгаарап шинчилээри таарымча чок. Нептуннуң диаметри 50530 км, бүдүмелиниң
дыгыйы куб сантиметрде 1,7 грамм, 2 эдеринчилиг. Оларның улуун Тритон дээр. Ооң
диаметри 4 муң километрден бичелевес болгаш масса талазы-биле Айдан дудавас
хире. Нептун бодунуң өзээн долгандыр аажок дүрген дескинип турар болгаш ол
полюстарындан чыыра иттирген, кашпык хевирлиг.



https://tyv.wikipedia.org/wiki/%D0%93%D0%B0%D0%BB%D0%B0%D0%BA%D1%82%D0%B8%D0%BA%D0%B0

Октаргай делгемнеринде янзы-бүрү хемчээлдиг, тургузуглуг эңмежок сылдыстар
системалары шимчеп чоруп турар. Ол галактикалар-дыр. Бистиң Галактикавыска эң
чоок Андромеданның Туманналчаа деп галактика бар. Аңаа дөмей галактикалар
системалары октаргай делгемнеринде кончуг хөй.

Галактикаларны шинчилеп көөрге, кол нургулайында хевир тургузуу дүргектелчек
хевирлиг. Чамдыктарының дүргектелчээ тода, илдең, а чамдыызының барык-ла
билдирбес-даа болгулаар. Чамдык галактикалар бисче ийленип алган турар болганда
оларның дүргектелчек тургузуу эки көзүлбес. Ынчалза-даа оларның чамдык
демдектерин барымдаалап дүргектелчек хевирлиин билип алыр. Бүгү-ле дүргектелчек
тургузуглуг галактикалар улуг сылдыстар системаларындан тургустунган. Оларның
хемчээли бистиң Галактикавыстың хемчээлинге чоок болгаш девискээри чүс муң чырык
чылы-биле хемчээттингилээр. Бистиң Галактикавысты көөр болза ооң хевири
дүргектелчек. Чамдык галактикалар борбак-даа, а өскелери шын эвес-даа хевирлиг
болуп көзүлгүлээр. Галактика бүрүзү бистиң Галактикавыс ышкаш, боттарының
өзектерин дескинип турар.

Сылдыстар системазындан тургустунган, ыракта чырып, туманналчак болуп көстүп
турар галактикалардан аңгыда, ындыг көскү, чырык эвес, а бүлүргей көстүр, шаараш
доозунналчак (диффузиялыг)бүдүмелдерден тургустунган долбанналчактарны көрүп
болур. Ындыг туманналчактарның хевирлери орта тода эвес, планета-даа дүрзүлүг
болгулаар. Планета хевирлиг туманналчактың ортузунда кошкак сылдысчыгаш көстүр,
а ооң хевири дээрбек хевирлиг болгулаар. Ооң чижээнге Лира деп бөлүк
сылдыстарның туманналчаа кирип болур. Диффузиялыг туманналчактың чижээнге
Үш-Мыйгак деп сылдыстар бөлүүнүң туманналчаан айтып болур. Ону дуран-биле безин
көрүп болур. Спектрлиг сайгарылганың дузазы-биле шинчилеп көөрге, туманналчактар
сырый эвес, соок газтардан бүткүлээр болур. Долгандыр турар изиг сылдыстарның
херелдериниң салдарынга олар чырып көстүп турарлар. Чамдык ындыг туманналчактар
доозундан тургустунган болгаш, ооң чоогунда турар чырык сылдыстың чайынналган
херелдеринге база ынчаар көзүлгүлээр. Оон аңгыда доозун болгаш газтан холуштур
тургустунган туманналчактар база тургулаар. Оларның составында водород,
кислород, гелий болгаш азот бар. Планеталанчак туманналчактарның хемчээли бир
парсек, а диффузияланчактарының - чүс-чүс-даа парсек чеде бээр. Ол
туманналчактар бистиң ийикпе, азы өске-даа галактикаларның иштинде кирип турар
боорга, оларны галактикаларның туманналчактары дээр.

Дээр Оруунда агарып көстүр туманналчактардан аңгыда, кара долбаннарны база көрүп
болур. Олар доозуннардан тургустунган, ындында турар сылдыстарның чырыын бистен
дуглап турар кончуг улуг булуттар-дыр. Кара долбаннарның көвей кезии
Галактиканың экваторун дургаар турарлар. Кара долбаннар сылдыстарның чырыын
чүгле дуглап турар эвес, а харын сиңирип турар болганда, оларның турар черлери
ойбак кара болуп көстүр. Карарып көстүр долбаннарны шаанда Дээр Оруун өттүр
чоруй барган өртемчейниң ойбактары кылдыр билип, ында чүү-даа чок ылап-ла куруг
черлер кылдыр санап турган. Амгы үеде тодаратканын ёзугаар алырга, ол ойбактар
эвес, харын сылдыстарның көжэгелээн космос доозуннары бооп турар. Ол кара
доозуннар сылдыстарның өңүн өскертип, чырыын суларадып, чамдыктарын шуут дуглап
тургулаар.



https://tyv.wikipedia.org/wiki/%D0%92%D0%B8%D1%82%D0%B0%D0%BC%D0%B8%D0%BD_%D0%922

ВИТАМИН В2 — ону рибофлавин деп-даа адаар. Витамин В2 мөөгүлерде, ногааларда,
тарааларда дээш өске-даа үнүштерде хөй. Дириг амытаннардан алдынган чемнерде
эътте, баарда, бүүректерде, сүтте, эң ылаңгыя инек сүдүнде, дагаа чуургазында
кончуг хөй. Улуг кижиниң В2 витаминге хереглелиниң хемчээли хонукта 2,5 мг-га
деңнежир. Витамин В2 белоктарның болгаш үстерниң эът-мага-ботка тургустунуп,
хууларынга, ижин-шөйүндүнүң, баарның чогумчалыг ажыл-чорудулгазынга, организмге
ханның тургустунарынга, уруг савазында уругнуң өзүп сайзыраарынга,карактың
көскүзүн экижидеринге эң-не ужур-дузалыг витамин болур. Эът-мага-ботка В2
витамин чедишпес болза, эриннер чарлып хорлаар, чырыктар кестип ханзыраар, аас
ишти кемдиир болгаш ооң ишти чытталып баксыраар. Ол ышкаш арынның, холдуң кежи
кургап хорлаар, карактың чуга карттары кызып хувулар, чаш төктүр, ажыыр, чырыкка
далып аарыыр апаар. Ындыг кижи чем чиир хөөн чокталыр, баш аарыыр, ажыл кылыр
шаа, омаа шуут чидер. Ынчангаш медицинада В2 витаминни бо хевирлиг аарыгларга
болгаш кижиниң эът-мага-бодун ниити быжыглаар сорулга-биле делгеренгей ажыглап
турар.



https://tyv.wikipedia.org/wiki/%D0%91%D0%B5%D0%BB%D0%BE%D0%BA

Белоктуг бүдүмелдер бүгү-ле дириг клеткаларның тургузуунуң бир кол кезээ. Дириг
амытаннарның эът-мага-бодунуң кургаг тургузуунуң 45—50% белоктуг бүдүмелдерден
тургустуңган. А дириг болурунуң бүгү ажыл-чорудулгалары — чемниң
солчуушкуннарындан эгелээш, шыңган эъттиң чыырлып, щимчээринге чедир — чүгле
белоктарның онза шынарларындан болуп турар. Ынчангаш Ф. Энгельс «амыдырал
дээрге, белоктуг чүүлдерниң чурттаарының аргазы» деп тайылбырлаан. Чогум белок
деп чүл, ооң тургузуу чүүден бүткенил? Белоктуң тургузуунда — углерод, кислород,
водород,азот, сера, фосфор дээш өске-даа бүдүмелдер бар шараланчак хоют, суук
чүүл болуп турар. Белоктар бөдүүн болгаш нарын деп ийи бөлүкке чарлып турар.
Бөдүүн белоктар аминниг кислоталардан тургустунган болур. А аминокислоталар
дээрге, организмге белоктуг чүүлдерниң солчуушкуннарындан тыптыр. Белоктардан
амгы үеде 22 аминокислоталарны өөренип көрген болгаш ылгап үндүрүп ап турар.
Чамдык аминокислоталарны өске чүүлдерден база үндүрүп ап турар. Ындыг
аминокислоталар колдуунда үнүштерниң үрезиннеринде, дазылдарында хөй, ындыг
аминокислоталарга: лейцин,тирозин, аргинин, гистамин дээш өске-даа
аминокислоталар хамааржыр. Чамдык аминокислоталарны организм боду
тургузуп,бүдүрүп ажыглап турар, ынчалзажок аминокислоталарның дыка хөйүн
организм боду бүдүрүп, тургузуп ап шыдавас, ындыг аминокислоталарны солуттунмас
белоктар деп даар.

Белоктар, эң ылаңгыяда солуттунмас аминокислоталарлыг белоктар, дириг
амытаннарның боттарының белоктары болур,а оларга тараа аймааның, чамдык
үнүштерниң үрезиннериниң белоктары хамааржыр. Сөөлгү үеде дыка хөй
аминокислоталарны чамдык аарыгларны эмнээринге ажыглап турар.



https://tyv.wikipedia.org/wiki/%D0%90%D1%8A%D1%82_%D1%87%D0%B0%D1%80%D1%8B%D1%88%D1%82%D1%8B%D1%80%D0%B0%D1%80%D1%8B

Аът чарыштырары - Тыва улустуң шимченгир амыдыралынга бурун шагдан тура-ла чылгы
мал үнелеп четпес ажыктыг болуп турган. Бурун шагда көшкүн быдаргай ажыл-агыйлыг
тывалар чылгы малды муң-муңу-биле өстүрүп, көшкүн ажыл-агыйларга ажыглап чораан.

Чүгүрүк аъттарны чарыштырар черниң хемчээли дыка ырак, чамдыкта дүштүк (30—40
км) чер деп санаар. Чарышка кирер аъттарның саны чеже-даа болур. Хөй болган
тудум-на солун болур. Чарыштырар аътты, барык ай бурунгаар 6елеткеп соодар. Ол
болза аъттың спортчу каңналыышкынын эрттирери ол. Баштайгы удаада аътты дүне
тайыс оъттуг черге өртеп хондурар, а хүндүс хөлегеге тургузу баглап каар.
Ынчангаш өйлеп-өйлеп, баштайгы удаазында 10 хонгаш, ооң соонда 5 хонгаш, 3
хонгаш, адак сөөлүнде хуннуң-не күзүргедип, шенелде чарыштарга киирип турар.
Чарыш болур хүн чоок черге (5—10 км) күзүргеди каапкаш, дыштандырып, кудуруун
өрээш, челин чараштыр таарып каар. Аътты чарышка белеткеп тургаш, ону мунар
кижини база өөредир. Аъттың чарышка онзагай байдалдарын (узак-кезээн,
аскымчызын, хөөрээр-хөөревезин) дөгерезин ол билип алган турар ужурлуг. Чарыш
аъдын бичии оолдар мунар.

Челер аъттарны база аңгы чарыштырар. Оларны соодары, чарышка белеткээри чүгүрүк
аът-биле дөмей. Ынчалза-даа челер аъттың чарыштырар чериниң хемчээли арай чоок
болур. Челер аъттарны эзертеп алгаш, кажар, малдың чоруун үндүр мунуп билир улуг
кижилер челдирер.



https://tyv.wikipedia.org/wiki/XIV-%D0%BA%D2%AF_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Ыдыктыг XIV-кү Далай-Лама Чалбаа Данзан Чамзы азы Гьялва Тензин Гьяцо
(төв. བསྟན་འཛིན་རྒྱ་མཚོ; 1935 чылдың июль 6-да төрүт.) — Төвүттүң, Моолдуң,
Тываның, Бурятияның, Калмыкияның база өске-даа регионнарның шажынчы лидери.
Тайбың дээш Нобель шаңналының лауреады (1989). 2006 чылда АКШ-тың дээди шаңналы
- Конгресстиң Алдын медали-биле шаңнаткан.

Ыдыктыг 14-кү Далай-Лама Төвүттүң (Тибеттиң) Амдо можунуң Такцер деп бичии
суурунга 1935 чылдың июльдуң 6-да төрүттүнген. Ол бир угбазының, 3 акызының
дуңмазы болган. Ада-иези оглун Лхамо Дөнтүп деп адап алганнар. Далай-Ламаның
бодунуң бижип турары-биле алырга, ооң ады “Күзел Күүседир Бурган” дээни ол
болур.

Бичии оол үш хар безин четпейн турда, ооң төрээн суурунга дээди эртем-билиглиг
ламалар чедип келген. Оларның келгени анаа эвес, а дыка ханы уткалыг: 1933 чылда
13-кү Далай-Лама Тубтен Гьяцо дээрже чалараан (мөчээн) турган, ынчангаш Башкының
кайда катап төрүттүнгенин дилеп чорааны ол болган. Тацкер суурга келириниң
мурнунда Төвүттүң улуг ламалары элээн үр үениң дургузунда ханы тейлеглер, даян
чорудуп, улуг судурларны номчаан. Ону чорудуп турган үеде мындыг чүүлдер болган.

Дээрже чалараан 13-кү Далай-Ламаны Потала ордузунга арнын мурнуу чүкче көрүндүр
ширээге мага-бодун олуртур орнукшудуп каан турган. Кезек үе эрткенде 13-кү
Далай-Ламаның арны боду-ла соңгу-чөөн чүкче көрнү берген болган. Дилээшкин
чорудуп турган ламалар Далай-Ламаны чурттуң соңгу-чөөн талазындан дилээр ужурлуг
деп чүвени шак ол чүүлден билип алганнар. Соңгу-чөөн чүкче чоруурунга база бир
идиг мындыг болган. Төвүттүң мурнуу талазында Лхамой Лхацо деп ыдыктыг хөл бар.
Улуг ламалар ооң чанынга кээп, база-ла даян кылып, тейлээшкин чорудуп турган
үеде хөлдүң кырынга тибет “Ах”,”Ка”,”Ма” деп үжүктер тода көстүп келген. Ооң
соонда хөлдүң кырынга үш каът ногаан, алдынналчак дээвирлиг хүрээ, хүрээден
чоруткан орук, эң сөөлүнде суг төгер чери өскелерден бир аңгы бажың көзүлген. Бо
бүгүнү көрген улуг лама Ридчин Ринпоче “Ах” деп үжүк соңгу-чөөн чүкте Амдо
можу-дур деп чүвени билгеш, Далай-Ламаны дилеп турган бөлүктү ынаар чоруткан.
“Ка” деп үжүк ында Кумбум хүрээзин айтып турганы ол.

Поталага келгениниң соонда, дөрт хар чаа-ла ажып чораан Далай-Ламаны буддизмниң
эң-не дээди дүжүлгези- Арзылаң түрлүг ширээзинге олуртуп чалаан. Далай-Лама
дээрге амылыг амытаннарга хемчээл чок бодхичитта сеткилдиг Авалокитешвара азы
Ченрези Бурганның чаяалгазы болур. Бурганнарның дээди овур-хевирин арыг
угаанныг, эртем-билиглиг ховар ламалар көрүптер арга-шыдалдыг. Өске бүгү амылыг
амытаннарда (кижилерде) ындыг күш чок болганындан оларга дузаны дорт
көргүзери-биле Авалокитешвара Бурган кижи овур-хевирин шилип алгаш, чедип келир.
Ынчангаш Далай-Лама делегейде чаңгыс-даа кижиге дөмейлешпес амылыг амытан –
Авалокитешвара Бурганның хуулгаазыны.

Далай-Ламаны ол үеден эгелеп-ле ламаларның эртем-билиинге өөредип эгелээн.
Ыдыктыг Башкының Башкылары эң-не бедик ызыгуурлуг, катап төрүттүнген лама
Башкылар – Ринпочелер болуп турган. Өөредилге 10 эртемнерден тургустунган:
оларның бежи Улуг эртемнер – логика, тибет уран-чүүл болгаш культура, санскрит
дыл, медицина, буддизмниң философиязы. Эң-не кол болгаш нарын эртем – буддизмниң
философиязы. Ол база беш кезектерге чарлып турган: “Пражняпарамита”– мерген
угаанның бедик чадазы; “Мадхьямика” – Ортун оруктуң философиязы; “Виная” –
ламаларның ёзу-чуруму, “Абхидхарма” – метафизика; “Прамана” – логика болгаш
эпистемология.

Төвүтте байдалдың бергезинге шыдашпайн, Далай-Ламаның соондан чүс-чүс кижилер
Индияже кээп эгелээн. Ол чорук бөгүнге чедир уламчылап турар. Башкының чорудуп
турар ажылының бирээзи бо – Төвүттен чоруткан хөй санныг чонунга чурттаар черни
тывары, оларга дузаны көргүзери. Келген чоннуң хөй кезии Индияда чурттап турар.
Ынчалза-даа ол чуртта кижи саны хөй болганындан, төвүт чоннуң чамдыызы АКШ-та,
Канадада, Швейцарияда, Голландияда, Непалда, Бутанда болгаш өске-даа черлерде
чурттап, амыдырап чоруур. Ол болза даштыкы чурттарның Ыдыктыг Далай-Ламага улуг
хүндүткелдиин база төвүт айтырыгны шын билип, берге амыдыралдыг чонну деткип
турарының херечизи-дир.

1967 чылда Далай-Ламаны Япония болгаш Таиландыже чалаан. Оон бээр Ыдыктыг
Башкыны чалаваан чурттар эвээш деп болур. Ындыг таварылгаларда кыдат
удуртукчулар шугулдаар, Далай-Ламаны чалаан чуртче хомудалдар кылыр, а чамдыкта
ийи чурт аразында харылзааларны безин үзүп кааптар. Чижелээрге, 1989 чылда
ынчангы Чехословакияның чаа соңгуткан президентизи В.Гавел Төвүттүң даштыкыда
турар чазаа Кашагты бүрүнү-биле деткип турарын медеглээн. Үр болбаанда, Кыдат ол
чурт-биле харылзааны үскен. Далай-Лама Башкы бодунуң талазындан кыдат чазакты
чөптүг чугаалажыышкыннарже каш удаа чалап келген. Ынчалза-даа Кыдаттың
удуртукчулары бир-ле чылдагаан тып, ойталап кааптар.

10-гу Панчен-Лама 1989 чылда Төвүттүң Шигацзе хоорайда Тчащи Лхөнпо деп бодунуң
хүрээзинге чок апарган. Ол улуг Башкының кажан, каяа катап төрүттүнгенин дилеп,
тывары дыка нарын чүүл. Тчащи Лхөнпо хурээзиниң камбы-ламазы Чатчел Ринпоче
Ыдыктыг Далай-Ламаны ол улуг ажылды чорударынга дуза кадарын дилээн. Ыдыктыг
Башкы даян кылып, улуг чажыт шажын ёзулалдар кылганының түңнелинде, катап
төрүттүнген Панчен-Лама илереп тывылган. Ол 1989 чылдың апрель 25-те Төвүттүң
соңгу чүгүнде Нагчуга бөдүүн көшкүн амыдыралдыг өг-бүлеге төрүттүнген алды
харлыг бичии оол – Гедүн Чокьи Ньима болган. Ол дугайында 14-кү Далай-Лама 1995
чылдың майның 14-те улуг байырлалдыг ёзу-биле чарлаан. Ынчангаш Ыдыктыг Башкы
Панчен-Ламага Панчен Ринпоче Тензин Гендун Иши Тинле Пунцог Пел Саңпо деп ат
берген. Кыдаттар ол-ла дораан Далай-Ламаның айытканын шын эвес, “шажын херээн
политика-биле холбап турар” деп медеглелдер кылганнар. Шынында кыдаттар боттары
шажын айтырыын политика-биле холбап турарлар. Тчащи Лхөнпо хүрээзиниң улуг
ламазы Чатчел Ринпочени “ Далай-Лама-биле каттыжып алгаш, Төрээн чуртун саткан”
деп буруудадып, ол хүрээниң ламаларын тудуп, хоругдап эгелээн. Тщачи Лхөнпону
чүс-чүс шериг машиналар долгандыг туруп алган. Алды харлыг Панчен-Ламаны
ада-иези, акызы-биле кады чажыды-биле Пекинче апарган, ынчангаш Панчен-Ламаның
салым-хуузу улуг дүвүрелди оттуруп турар.

1992 чылдың сентябрь 19-та эртенгиниң 9 шакта Тыва Республикага Ыдыктыг Улуг
Башкы, Чырыткылыг XIV Далай-Лама Тензин Гьятцо моорлап келген. Делегей
буддистериниң дириг бурганын Тыва Республиканың Президентизи Ооржак Ш.Д., Тыва
Республиканың Дээди Хуралының Даргазы Бичелдей К.А., Тываның баштайгы
Камбы-Ламазы Казак Сандан дээш, өске-даа удуртукчулар, шажын-чүдүлге төлээлери,
журналистер болгаш артистер уткаан. Ыдыктыг Улуг Башкыны Кызылдың аэропордунга
уткуп тура, ТР-ниң Президентизи Ооржак Ш.Д.: "Тыва чоннуң чүткүл соруун хей-аът
киирип, сүлдезин бедидип, ооң шаг-үеден бээр сүзүгленип келген ыдыктыг
шажын-чүдүлгезин бодарадып, улуг айыс-мөргүл кылып, судур номчуп, буян чедирип
көрүңер дээн бистиң айыткал-дилээвисти биче сеткил-биле оваарып хүлээп алганыңар
дээш, улуу-биле четтирдивис" - деп чугаалаан.

Ол-ла хүн Ыдыктыг Улуг Башкы Тыва Республиканың Дээди Совединиң каш хонук
бурунгаар бадылааны Тываның чаа күрүне тугун Арат шөлүнге, хөй муң чон мурнуга
ыдыктаан. Улуг Башкының Тыва черге аян-чоруу Улуг-Хем районнуң Хайыракан
суурдан, ыдыктыг Хайыракан даандан эгелээн. Чадаана чоогунда Үстүү-Хүрээге база
четкен. Чырыткылыг Далай-Лама чораан-на черлеринге тыва чон-биле ужуражып,
мөргүл номчуп, йөрээл-судурларны үлеп, чажыг кылып турган.

Ыдыктыг Башкы чүгле бодунуң чону дээш эвес, а бүгү кижилерниң эп-найыралдыг,
аас-кежиктиг чурталгазын күзеп, тайбың херээнге улуг үлүүн киирип чоруур. Амгы
үеде 14-кү Далай-Лама делегейде эң-не хүндүткелдиг, билдингир кижилериниң
бирээзи. Шажынның улуг мөргүлдерин Башкы чүгле Индияда эвес, а өске чурттарда
база эрттирип, ачы-буянын муң-муң кижилерге көргүзүп чоруур. Чижелээрге,
Калачакра Өөредиин Индиядан өске чурттарга база эрттирип чоруур. Оон аңгыда
Далай-Лама буддизмниң философиязын кайы-даа чурттарның университеттеринде
номчуп, эртем конференцияларында киржип турар. Янзы-бүрү эртемденнер
Далай-Лама-биле чугаалажыышкынның соонда, буддизм Өөредигниң амгы үениң
эртемнеринге чоогун, харын-даа эң-не нарын философчу айтырыгларынга дорт харыыны
берип турарын кайгап турарлар. Ынчангаш бо үеде буддизмни чүгле шажын эвес, а
эртем-дир деп санап турар апарган. Ооң уламындан буддизми өөренип, хүлээп ап
турар улустарның саны ооң мурнунда черле буддисчи турган Азия чурттарындан
аңгыда, Германияда, Англияда, Францияда, Италияда, Испанияда, АКШ-та болгаш
өске-даа чурттарда чыл санында көвүдеп олурар. Оларның хөй кезии –
эртем-билиглиг, шинчилел болгаш анализ кылып билир кижилер болуп турар.

Бүгү талазы-биле алгаш көөрге, 14-кү Далай-Лама бистиң XX чүс чылдың эң-не
онзагай, өскелерден ылгалып турар, чырык, сорунзалыг угаанныг кижизи болур.
Делегейниң кандыг-даа чурттарында кижилер Далай-Ламаны көрүп, Башкыга ужуражырын
улуг аас-кежик кылдыр санап чоруур. Сайзыраңгай чурттарның президентилери
Башкы-биле ужуражыгларын чыл санында эрттирип турарлар. Ол дээрге Ыдыктыг
Башкыны эң-не улуу-биле хүндүлеп, өскелерден бир янзы көрүп турары ол. Ооң-биле
кады, түрегдел көрүп чоруур төвүт чонну билип, оларны деткип турары-дыр. Амгы
үеде төвүт чон буддизмни эң-не арыг хевири-биле кадагалап алган эртинелиг улус
болур. Ынчангаш төвүт айтырыг дээрге-ле Далай-Лама Башкының чугаалап турары дег,
арыг, шын буддизмни камгалап алыры-дыр. Буддизмниң күштүү – ооң шынныында. Ол
шынны амгы үеде Ыдыктыг Далай-Лама болгаш төвүт чон тудуп чоруур.



https://tyv.wikipedia.org/wiki/%D0%A1%D2%AF%D1%80%D2%AF%D2%A3-%D0%BE%D0%BE%D0%BB,_%D0%A1%D0%B0%D0%BB%D0%B8%D0%BC_%D0%A1%D0%B0%D0%B7%D1%8B%D0%B3%D0%BE%D0%B2%D0%B8%D1%87

Салим Сазыгович Сүрүң-оол (апрель 15, 1924 чыл - апрель 10, 1995 чыл) — тыва
шүлүкчү, прозачы, очулдурукчу, Тываның улустуң чогаалчызы.

С.С. Сүрүң-оол 1924 чылдың апрель 15-те Тыва Арат Республиканың Барыын-Хемчик
кожуунунуң Ак деп черге төрүттүнген. Кызыл-Мажалыктың эге школазынга, Кызылдың
башкы техникумунга, совет партия школазынга өөренгеш, күрүнениң башкы институдун
дооскан.

ССРЭ-ниң болгаш Тываның Чогаалчылар эвилелиниң кежигүнү. Тыва Республиканың
улустуң чогаалчызы. Тываның комсомол шаңналының лауреады. Ооң адын «ХХ чүс чылда
Тываның алдарлыг кижилери» деп Күрүне номунче киирген. Чогаалдары ССРЭ-ниң
улустарының болгаш делегейниң улустарының дылдарынче очулдуртунган.



https://tyv.wikipedia.org/wiki/%D0%A1%D2%AF%D0%B7%D2%AF%D0%BA

Сүзүк - сарыг шажын-биле алыр болза, чырык мерген угаанның шинчилелээнининден
чылдагаан болгаш түңнел, "ылап-ла шын" деп бүзүрелдии-биле билип алган,
өскерилбес буянныг сеткил.

Бир дугаары - дыңнаан азы билип алган Өөредиин чырык мерген угаан-биле
катап-катап сайгарып, шинчилеп көргеш, чазыг чок деп шын түңнеп билгени-биле
быжыг сүзүк. Чежелээрге, улуг хүрээ-хииттерниң эртемден улуг башкылары болгаш
мергежилдиг улустуң шинчилээн сүзүү. Ындыг сүзүк кажан-даа ёзулуг болгаш быдыг
болур.

Чижээ, 1. Өттүнер сүзүк. Үндезин Будда Шакьямуни Башкының төөгү-намдарын болгаш
Ыдыктыг шажын Өөредиин-даа мерген угаан-биле сонуургап билбейн, төрели азы чоок
улузунуң чүдүп турарын өттүнер сүзүк. Ол сүзүк быжыг эвес. Кажан-бир төрели азы
чоок кижизи-биле таарышпайн баарга, аңаа ол кидини өттүнүксевес бодал кээр.
Ынчаарга ол кижи сүзүүн үскеш, өске черге бүзүрээр азы чүдүлге чок артып каар.
Бот-боттарын өттүнер айдал кажан-даа быжыг болбас. Ылаңгыя шак ынчаар өттүнүп
чораан чүдүкчү кижиниң сүзүү, чайгы булуттар дег, быжыг эвес болур.

2. Түр када аарыг-ажыктан, берге шаптараазыннардан адырлыр дээш чүдүүр сүзүк.
Чижээ, аарыындан сегип алыр дээш эмчиге дыка кээргенчиг кылдыр көстүр, а эмнедип
алганының соонда, элээн үе эрте бээрге, эмчиниң ачы-дузазын-даа уттуптар. База
"Аарыгның хилинче-човулаңындан адырылзын!" - дээш, судур-номнал номчуп бээр
башкыга кончуг сүзүктүг кижи кылдыр көстүр. Ындыг чүдүкчүнүң сүзүү, айдың дүне
хөлге меге айның көстүп кээри дег, быжыг эвес дээрзи ооң бодундан көстү бээр.

3. Ужур-утказын билбейн, "Чүгле мээң тааржыр башкым" дээш чүдүүр сүзүк. Чүгле
номчуп берип чоруур башкының алдынарынга, аажы-чаңынга, чараш чугаазынга
таарзынып турарының чылдагааны-биле сүзүглээр. Ындыг сүзүктүң күскү сарыг бүрү
дег быжыг эвези чүдүкчүнүң бодандан билдингир апаар.



https://tyv.wikipedia.org/wiki/%D0%9E%D0%BD%D0%B4%D0%B0%D1%80,_%D0%9A%D0%BE%D2%A3%D0%B3%D0%B0%D1%80-%D0%BE%D0%BE%D0%BB_%D0%91%D0%BE%D1%80%D0%B8%D1%81_%D0%BE%D0%B3%D0%BB%D1%83

Коңгар-оол Борис оглу Ондар (март 29, 1962 – июль 25, 2013) — бүгүдеге чарлыг
тыва хөөмейжи база хөгжүмчү, Россия Федерациязының алдарлыг артизи, Тыва
Республиканың Улустуң хөөмейжизи, Тыва Республиканың өөредилгезиниң алдарлыг
ажылдакчызы, «Шылгараңгай ажыл-иш дээш» медальдың эдилекчизи, Тыва Республиканың
Күрүне шаңналының лауреады, «Тыва» ансамблиниң баштайгы кежигүннериниң бирээзи.
«Алаш» хөгжүмчү бөлүктүң база Тыва Үндезин Культура төвүнүң үндезилекчизи база
удуртукчузу чораан. Тыва Республиканың Дээди Хуралының депутады чораан.
«Дембилдей» деп делегей чергелиг фестивальдың эвилелдекчизи чораан. Игорь
Көшкендей, Бады-Доржу Ондар, Евгений Сарыглар база өске-даа хөөмейжилерниң
башкызы.

К. Ондар 1962 чылдың март 29-та (чамдык барымдааларда декабрь 4-те) Тыва
АССР-ниң Чөөн-Хемчик кожууннуң Иймеге төрүттүнген. Ооң авазы — Серенмаа Ондар, а
адазының ады билдинмес. Борис-оглу деп адазының адын ол ЗАГС-ка төрүттүнгениниң
дугайында айыткан бижиктен алган. Херек кырында, ооң ёзулуг адазын Сайын-оол
дээр турган деп турар. Ынчалза-даа, ол барымдаа ам-даа тывызык болуп артпышаан
хевээр. Төрүмелинден ады Коңгар-оол эвес, а Кагар-оол турган деп база турар.
Коңгар-оол кылдыр 10-гу класска өөренип тургаш өскертип алган.

К. Ондар төрээн суурунга, авазының ада-иези, Балчыт Ондар кырган-авазы биле
Докпак Моңгуш кырган-ачазы сугга өскен. Ол 1969 чылда Ийме школазынче өөренип
кирген. Бирги башкызы Лидия Борисовна Санчат (Титов Санчат ыраажының авазы)
турган. Оон улаштыр, ол өөредилгезин Чадаана школазынга дооскан.



https://tyv.wikipedia.org/wiki/%D0%98%D0%B4%D0%B8%D0%BB_%D0%91%D1%83%D0%BB%D0%B3%D0%B0%D1%80_%D1%8D%D0%BB%D0%B8

Идил Булгар эли – Идил (Волга) булгарларының, финн-угор болгаш оон-даа өске
чоннарның X чүс-чылдан XV чүс-чылдың эгезинге чедир Ортаакы Идил болгаш Кама
хемнерниң чанынга турган күрүнези (VII чүс-чылда Азак деңгистиң (орус: Азовское
море) чанынга көшкүн амыдырал-биле чурттап турган түрк дылдыг аймактар, ооң
соонда Идил хемниң ортаа унунга көжүп келгеннер. Оларның салгалы чуваш болгаш
казан тадар чоннары дыр). Найыслалдары: Булгар-хоорай, XII ч-ч. Билер-хоорай.
Араб халифат, Пурум (Византия), чөөн славяннар богаш оон-даа өске
аймак-чоннар-биле садыглажып турган. Киев Орузу сөөлзүредир Владимир-Суздал
Орузу-биле шериг болгаш садыг талазы-биле адаанажып чораан. 1240 чылда Чүчи
Улузунуӊ (сөөлзүредир ады Алдын Орда) моол шериглери чаалап алган. XIV
чүс-чылдың ийиги чартыында Булгар болгаш Чөгедаг (татар: Джукетау; орус:
Жукотин) деп ийи бегликке (княжество) чарлы берген.

Булгар күрүне амгы казан тадарларның, чуваштарның, мордваларның, удмурттарның,
марийлерниң болгаш комилерниң аймак-чон кылдыр тургустунарынга чугула
ужур-дузаны ойнаан. Бо күрүне бодунуң адын VII-VIII чүс-чылдарда Азак деңгизиниң
чанындан Идил биле Кама хемнерниӊ унунче көжүп келген түрк дылдыг аймак
катыжыышкынындан алган. Тус чер ажылдыг фин-угор аймактарның салдыры-биле
булгарлар сууржуң чуртталгаже шилчий бергеннер.

Булгар дугайында бирги бижимел медээлер X чүс-чылга хамааржыыр, ынчан Булгар деп
найыслалдыг (ам Тадарстанның Болгар бөлгезиниң (районунуӊ) Болгары деп сууру)
булгар күрүне чаа-ла тургустунуп эгелээн үези. Чаа тургустунган күрүне күчүлүг
Хазар кагаанныктан хамаарылгалыг аппарган. Бодунуң туружун быжыдар дээш булгар
Эл-Алмыш-хаан деткимчени Араб халифаттан дилээн, ооң түңнелинде Булгар эл
исламны күрүне шажыны кылдыр хүлээп алган. 965 ч. киевтиң Святослав I беги чылча
шаапкан соонда Хазар кагаанныгы чарлы бээрге Булгар эл херек кырында хамаарышпас
чоруун быжыглап апкан.

Булгар эл Ортаакы болгаш Адаккы Идил черлеринде эң күштүг күрүне аппарган. Ооң
чаагай байдалы суг болгаш кургаг чер садыг оруктарының белдиринде турар ажыктыг
географтыг туружунуң уржуунда, ол ышкаш дүжүткүр кара хөрзүн элбээниң ачызында
хандыртынып турган. Булгар эл кызыл-тас, алгы-кеш, мал, балык, бал (ары-чигири),
тоорук бүдүрүлгезиниң биле үндүр сөөртүлгезиниң болгаш янзы-бүрү ус ажыл
кылымалдарының (бөрттер, Чөөн чүкте «булгари» деп ат-биле билдингир сапык
идиктер, демирден болгаш алгы-кештен кылымалдар) төвү аппарган. Ынчалзажок
булгар садыгжыларның кол саарылгазы Барыын биле Чөөн чүк аразында дамчып
садыглажылгадан тургустунган. Оон аңгыда, Булгар бодунуң орус черлерден болгаш
соңгу Идил черлеринден экелген кулдар базаары-биле алдаржып турган. Садыглажылга
эртирери дээш Булгар күрүне X чүс-чылдың эгезинден дирхем деп аттыг бодунуң
чоозун хевилеп эгелээн.

Кидин түлүк садыглажылга хоорайларның сайзыралынга дузалаан. Булгар-хоорайдан
аңгыда Сувар, Билер (Бүлер), Өшел болгаш өске-даа хоорайлар алдарлыг турган. XII
ч.-ч. Эрги Казан (тадар: Иски Казан) деп хоорайны Казанчык хемниң эриинге тудуп
эгелээн, ол болза амгы Арск деп Тадарстанның бөлге (район) төвү – хоорай
чергелиг суурдан ырак эвес черге турган. XIV ч.-ч. төнчүзүнде хоорайны
(шыны-биле алырга, адын) амгы турар черинче көжүрген. Хоорайлар чүгле
чагырга-садыг төвү эвес, харын күчүлүг шивээлер бооп турган. Чоок кавы
ховуларныӊ көшкүнчүлеринден камгаланыыр дээш булгарлар узуну элээн каш километр
чедип турган камгалал чалдарны болгаш оӊгуларны (ров) тудуп турган. Күрүнениӊ
камгалалынга эвээш эвес ужур-дузаны булгар дөзүннерниӊ (знать) хөй санныг
быжыглатынган олуртуктары (усадьба) чедирип турган.

Исламны хүлээп алганы мусулман делегейниӊ культуразы-биле таныштырарынга
дузалаан. Буруӊгу түрк руналыг бижикти араб бижик солаан, эге школалар болгаш
медреселер ажытынган. Бижиктиг ажыл-агый херекселдериниӊ археологтуг тывыштары
бижик-билигниӊ булгар чурттакчылар аразынга калбак нептерээнин херечилеп турар.
Булгар элде бодунуӊ эртемденнери тыптып келген: хоойлужулар, шажын номналчылар,
эмчилер, төөгүчүлер, сылдысчылар (астрономнар) б.о.ө. 1212 чылда шүлүкчү
Кул-Гали ол үениӊ түрк дылдыг утка-чогаалда (литературада) калбаа-биле билдингир
«Кысса биле Юсуф» деп булгар дылга шүлүглелди бижээн. Булгар эл исламныӊ
чөлеӊгиижи деп медереп билип тургаш, кожа-хелбээ черлерге бо шажынны кииреринге
дузалап турган. 986 чылда булгар суртаалчылар Киев-хоорайга келгеш, Орустуӊ улуг
бегин (великий князь) Святослав оглу Владимир I-ни исламче киирерин
оралдашканнар.

Булгарның байлаа болгаш ооң Чөөң-чүк-биле садыглажылгазын холга алыр чүткүл
кожаларының удаа-дараа халдаашкыннарынга чедирген. Бир эвес көшкүн
кыпчактар-биле демисел чедиишкинниг чоруп турган болза, орус беглер-биле
үскүлежиишкиннер Булгар күрүнеге элээн улуг когарал чедирип турган. 985 ч.
Владимир-бег Булгар черже олчалыг дайын-чорук кылган. Оон XII ч.-ч. Идил унунуң
черлеринге салдарын нептередиирин кызыдып турган, Владимир-Суздал бегликтиң
тергиидеп үнүп эгелээнинден, бо ийи кожалар аразынга демисел күштелген. Үргүлчү
дайын-чаа айыылы булгарларны бодунуң найыслалын чурттуң ханы черинче – орус
үндезин бижиктеринде «Улуг хоорай» деп атты алган Билер-хоорайже (ам
Тадарстанның Алексеевск бөлгезинде Билярск суур) көжүрерин албадапкан. 1219
чылда булгарлар Устюг деп орус хоорайны эжелээш үптеп капкан-даа болза,
ниитизи-биле күчү-күш орустарныӊ талазында турган. Ылаӊгыя Булгар эл 1220 чылда
аар-берге аштырыышкын таварышкан; ынчан орус кадаштыктар (дружиналар) Өшел
болгаш оон-даа өске Кама хемде хоорайларны эжелеп алган. Чүгле байлак төлевир
булгарларга найыслалын үрегдел-хоозурадыышкындан чайлаткан. Ооӊ соонда 1229
чылда тутурганнарныӊ солчулгазы-биле бадыткаттынган тайбыӊ байдал тургустунган.

Чөөӊ-Европаныӊ ховуларынга моол аг-шериг көступ келгени, шагдагы
адааннажыкчыларны эптежиринче албадапкан. 1223 чылда моолдар орус-кыпчак шеригни
Калка хемниӊ чанынга чылча шаапкаш, дедир чанар орукка булгарларга элээн
үвүреӊней шаптырган. 1229 биле 1232 чылдарда булгарлар моол шапкын
халдаашкыннарны ойтур шаап шыдаан. 1236 чылда Чүчи Улузунуӊ чагырыкчызы
Бадый-хаан элээн хөй күштү чыып алгаш, Барыын чүкче эӊ улуг дайын-чорукту
эгелээн. Ооӊ бирги когаракчызы Булгар эл апарган. Ол-ла чылдыӊ күзүнүнде Билер
болгаш өске-даа хоорайлар эжелеттиргеш хоозураткан, ооӊ соонда моолдар Орусче
шимчепкен. Ынчалза-даа удурланыышкын ам-даа төндүр сый шаппаан, ынчангаш 1240
чылда Булгар элди моолдар база катап үптеп хоозураткан.

1243 ч. Бадый-хаан моол эженниг күрүнениң барыын талазының кызыгаарында Алдын
Орда деп күрүнени тургузуп алырга Булгар эл ооң бир можузу апарган. Эжелеткен
соонда Булгар бот-башкарылгазын чидирген болза-даа ол чамдык бот-тускайлаң
байдалдыг арткан. Ооң чагырыкчылары Алдын Орданың хааның хараатылары
(вассалдары) болуп үндүт төлеп шериглер чорудуп берип турган. Булгарның бедик
культуразы Алдын Орданың культуразыныӊ чугула кезээ апарган.

Ядаралдыг шапкын халдаашкыннар соксааны болгаш садыглыг харылзааларны катап
тургусканы Булгар элдиӊ эт-чазаан (экономиказын) диргискен. Эӊ бедик сайзыралды
ол XIV чүс-чылдыӊ бирги чартыында четкен. Исламны Алдын Орданың күрүне шажыны
кылдыр доктаатканы аӊаа дузалаан. Булгар эл ол үеде кожа-хелбээ башкыр, мордва,
удмурт чоннарга мусулман шажынныӊ дамчыдыкчызы болуп турган. Оон аӊгыда,
Булгар-хоорай Алдын Орданың хааныныӊ түр өргээзи апарган. Хоорай бодунуӊ кирпииш
болгаш ак даштан кылган тудумнары-биле сонуургадып хаара тудуп турган. Хөй-хөй
ордулар, мечеттер (мусулман дуганнар) караван-сарайлар болгаш ниитилел
чуннар-бажыӊнар, даштап каан кудумчулар, чер-алдындагы суг-дамчыдылгазы
Булгар-хоорайныӊ бай-шыдалын болгаш чечектелип турганыныӊ дугайында херечилеп
турар. Булгарлар Европада бир дугаар шойну эзилдирип кударын өөренип алган.
Оларныӊ демир-дестен кылыглары, каасталгалары, өртеӊ-дой кылыглары ортаакы
чүс-чылдарныӊ Европага болгаш Азияга калбаа-биле нептерей берген.

XIV чүс-чылдыӊ отрузундан Алдын Орданың иштики эл-төрелиг байдалы нарыыдааш,
хаан дүжулгези дээш дошкун демисел эгелээн, адырлыр хөөннүг угланыышкыннар
күштелип келген. 1361 чылда Булат-Темир бег Алдын Ордадан Булгар элдиӊ чери-биле
кады Идилдиӊ унунда делгем девискээрни адырып эжелеп алган. Ооӊ соонда Алдын
Орданың хааннары чүгле кыска үе дургузунда бодунуӊ күрүнезин катап каттыштырып
шыдапкан.

Булгар бот-башкарылгалыг ийи бегликке чарлы берген – Булгар болгаш Чөгедаг (XV
ч.-ч. үретинген. Ооң бузундулары Тадарстанда Чистополь хоорайның чанында). XIV
чус-чылдыӊ ийиги чартыында болгаш XV чүс-чылдыӊ эгезинде ол бегликтер бодунга
Орустуң дайынчы ыйыдыышкынынга үргүлчү таваржып турган. Орус күрүнениӊ
салдыртыкчызы 1370 чылда булгар дүжүлгени эжелеп алган, 1376 чылда
Булгар-хоорайга садыглажылга хайгаарап хынаар дээш орус дүжуметтер тыптып
келген. Булгарларга улуг когаралды оларныӊ хоорайларын үптеп турган
ушкуйниктерниӊ удаа-дараа халдаашкыннары чедирип турган. 1431 чылда москваныӊ
беги Шокар Федорнуӊ шерии Булгар элге аар-берге согугну чедирген, ооӊ соонда
Булгар эл Москваныӊ чагыргазынче кирген мурнуу девискээрлерин чидирген. Ол-ла
1431 ч. Иван III деп орус хаанның шериглери үптээн соонда Улуг Булгар хоорай
(амгы үеге чедир бо хоорайның кезек-кезек тудуг-балгады ында-мында артып калган)
чоорту хоозурап эгелээн. Ынчангаш Казан-хоорайны долгандыр бөлүглешкен Булгар
элдиӊ чүгле соӊгу девискээрлери хамаарышпас артып калган. Шак бо черлерниӊ
таваанга Орта Идилдиӊ унунга Казан хаанныгы деп чаа күрүне тургустунуп эгелээн.



https://tyv.wikipedia.org/wiki/%D0%92%D0%B5%D0%BD%D0%B5%D1%80%D0%B0

Өске планеталардан болгаш сылдыстардан ылгалдыг көскү, чидиг, чараш, чамдыкта
Хүн ажып турда дээрниң барыын талазынга, Хүн үнериниң мурнунда чөөн талазынга
көстүр планетаны Венера деп адаар. Дээрде чайыннап турар чырыының хемчээли-биле
алыр болза, Венера Хүннүң, Айның соонда, үшкү черде. Ол чамдыкта хүндүс безин
көстүп тургулаар, а дүне сылдыстар аразынга эң онзагай көскү. Тывалар ону
кежээки азы эртенги шолбан деп адаар турган.

Венера Хүннү долгандыр 225 дүн-хүн иштинде дескинер. Телескопка борбак хевирлиг
көстүр. Бир талазынга хүннеп турда, өске талазынга дүн дүжер. Хүн бүрүде
хайгаарап көөрге, ол база Меркурий, Ай ышкаш, фазаларын өскертип турар. Ону
дуран-биле безин эскерип каап болур. Ол бирде Черге чоокшулап, бирде оон ырап
чоруй баргылаар. Черге эң чоок (40 млн. км) турар үеде Венераны хайгаарап
шинчлээри кончуг эптиг. Улуг телескопка Венера аажок тода көстүр, Айны анаа
карак-биле көргенинден улуг болур. Ынчалза-даа телескоптуң дузазы-биле Венераның
кырында дагларын, хемнерин, далай сугларын көрүп чадап каан. Ону туман ышкаш ак
чүве бүргеп алган, кырын көрүп, шинчилээринге шаптыктап турар.

Венераның агаарының составы Черниинден улуг ылгалдыг. Спектрлиг сайгарылганың
дузазы-биле илередирге ооң агаарында, кол нургулайында углекислый газ, шоолуг
эвес угарлыг газ, дустуг кислота, оон ыңай фторлуг водородтуң кислотазының
холумактары бары илерээн. Чер кырынга ындыг хоранналчак газтарның катчылгазы
ховар таварышкылаар болгаш чүгле вулканнар чазылган черлерге туруп болур. Венера
бодунуң өзээн 243 дүн-хүн дургузунда өске планеталарга бодаарга, дедир талаже
эргилер. Венера хемчээл, масса талазы-биле Черге чоок болза-даа, ооң дүн-хүн
иштинде эргилии дедир талаже угланганы-биле база агаарның составы,
температуразының бедии-биле Черден улуг ылгалдыг.



https://tyv.wikipedia.org/wiki/%D0%90%D0%BD%D1%81%D0%B0%D0%BC%D0%B1%D0%BB%D1%8C_%22%D0%90%D0%BB%D0%B0%D1%88%22

"Алаш" ансамбли (Ансамбль "Алаш") - бүгүдеге чарлыг, Тыва болгаш Россияда
ат-сураглыг тыва национал ырылар күүседип турар хөөмейжилерниң фольклорлуг
бөлүү. Бөлүктү Тываның соңгу-барыын чүгүнде агып чыдар Алаш хемниң ады-биле
адаан.

Ук бөлүктү Тываның улустуң хөөмейжизи, Россия Федерациязының артизи Коңгар-оол
Борисович Ондар, Кызылдың уран-чүүл сургуулдары-биле кады тургускан. Олар чүгле
Тыва-биле Россияда эвес, даштыкы чурттарже база үнүп, шаңнал-макталдыг черлерни
ээлеп турар. "Алаш" бөлүүнүң алыс ады, Тываның база бир чараш, күчүлүг
хемнериниң бирээзи Алаш хемден үлегерлеп алдынган.

Киржикчилери шупту хөөмейге чажындан өөренген. 1999 чылда Кызылдың уран чүүл
колледжиниң сургуулдары чорааш, олар "Чаңгы-Хая" деп хөгжүм бөлүүн тургускан.

Удуртукчузу Ондар Коңгар-оолду эдерип, бөлүк бодунуң аянын дилеп,
экспериментилер кылып турган. Тыва национал хөгжүм херекселдериниң оюнунче орус
баян, гитара холуп ойнаар турган. Тыва хөгжүмнүң аянын будавайн, кызыгаарын
улгаттырар ажыл кылып эгелээн бирги бөлүк.



https://tyv.wikipedia.org/wiki/V-%D0%BA%D0%B8_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Беш дугаар Далай-Лама Чалбаа Агбаан Лопсаң Чамзы азы Гьялва Нгагванг Лопсаң
Гьяцо (моол. Агваан Лувсанжамц) 1617 чылда төрүттүнген. Бо кижи А-Бо-чэньбо
ийикпе, Аугаа беш дугаар деп ат-биле хөйге алдар сураглыг чораан кижи. Беш
дугаар Далай ламаны Банчын лама номга өөредип кижизиткен. Индияда турар
төвүттерниң бижээни ёзугаар алырга, беш дугаар Далай лама Ландарма хаанның
үезинде тарай берген үш можуну каттыштырып, төөгү болгаш Индияның шүлүк
чогаалының талазы-биле канчаар-даа аажок улуг ажылды кылып, төп Азияның
политиктиг бодалын өскертип чаартырынга үлүг-хуузун киирген кижи. Ынчалза-даа
эртемден Цыбиковтуң демдеглээнин көөр болза, Бирээвен хиит дээрге, төвүт
хииттерниң эң улуу, ооң камбызы Далай-Ламаларның соңгу овур-хевиринге тодарап
келген болза-даа, бүгү Төвүттүң политиктиг ажыл херээнге онзагай хүлээлгени
күүсетпээн чүве-дир. Ол үеде Төвүт чазак чагырга талазы-биле үүрмектелип
сандараан, олар аразында өжээннежип, хербележип турган. Мындыг байдалды
хайгаарап билип турган Далай Лама Гуш хаанны Төвүтке чедип келирин чалаан. Гуш
хаан дээрге, хушуут ноян Хонгор хаанның алды оглунуң дөрт дугаары Турул Байхур
болган. 1582 чылда төрүттүнген, чоокта чаа ойраттар биле калгаларның
маргылдаазын бир удаа үзүп, Гуш хаан деп шоланы четтирген турган.

Гуш хаан Хөх-нуурну (Көк-хөлдү) 1637 чылда эжелеп ап, үш чыл тулушкаш, Шигацеге
тиилеп үнүп, төвүт чуртунга эрге-шөлээни доктааткан. Мооң-биле Гуш хаан сарыг
шажынны камгалап, беш дугаар Далай ламаның туружун быжыглап берген. Бо үеде
Төвүттүң мурнуу кезээнге Кыдаттың салдары нептерээн турган. Мону хайгааравышаан,
1652 чылда беш дугаар Далай лама Чин улустуң эжен хаанның чалалгазы-биле Пекинче
аалдап четкен. Далай ламаның Ботала дээр азы Будлан дээр ордузун тургускан. Бо
ордунуң тудуу барык дооступ турда ооң Дээрже чайылганын төвүттер үш чыл
дургузунда чажырганнар. Бо үеде болза, Төвүттүң төөгүзүнде элээн берге чарбыктыг
үе турган. Мону аңгы шинчилеп бижиир болза, база-ла солун болур ийиик. Беш
дугаар Далай лама 1682 чылда Дээрже чайылган.



https://tyv.wikipedia.org/wiki/%D0%AD%D0%BC%D1%87%D0%B8

Эмчи - эрте-буруңгунуң мергежили. Оларның эртемин Медицина (Эмнээшкин) дээр.
Медицинаның төөгүзү - эмчилерниң төөгүзү болур.

Медицинаның төөгүзү буруңгу Египет, Рим, Индия, Кыдат, Япониядан укталган. Римге
ол эртем дүрген сайзыраан. Медицинаның адазы Гиппократ медицина эртемин
"философчу ёзу-биле Бурганга" деңнеп көрген. Анатомияның эң баштайгы өөредилге
ному 1326 чылда чырыкче көстүп келген, ону Болонск университединиң магистр
башкызы Мондильо де Луцца бижээн. Ону кайгамчыктыг чедиишкин деп санап турар.

Эмчилерниң мергежили белен эвес, кандыг-даа байдалга тургаш, акша-шалыңы
чеже-даа куду болза, олар ажылын соксадырын бодавас, дүжүнге безин кирбейн
чоруур. ынчы, ачы-буянныг, сагыш човаачал, кичээңгейлиг, кээргек болурунуң
дугайында Гиппократтынң даңгыраа ийи чүс ажыг чылдар иштинде өскерилбээн. XX чүс
чылдың төнчүзүнде бүгү делегейниң эмчилер конгрезинге чаңгыс домак немешкен:
"Бүгү чуртталгам иштинде өөрениримни даңгыраглап тур мен" .



https://tyv.wikipedia.org/wiki/%D0%A7%D0%BE%D0%B9%D0%B3%D0%B0%D0%BD

Чойган (орус. пихта) чиңге бүрүлүг улуг ыяштарга хамааржыр. Тываның бедик
тайгаларында хөй үнүп турар. Чойган үргүлчү ногаан турар. Унунуң узуну 30—40 м
чедир, дорт, чиңгезимээр, адырларлыг, карты кара-куузумаар, тас, доора бичии
сыгыгларлыг, будуктары сарыгзымаар, куу өннүг, бүрүлери чиңге, сырый, чымчак,
тайгыр, аксымаар шыйыглыг. Чочагайы шиви чочагайындан узун шөйбек хевирлиг, өрү
угланган, узуну 5—9 см, чаа үнген чочагайы кызыл-бора өңнүг, сөөлүнде
өңгүр-хүрең апаар. Үрезини хавык иштинде чоруур, ооң чүзүнү өңгүр кызыл-куу
өңнүг. Май сөөлзүредир июнь айның эгезинде чечектелир, үрезини августа быжар, а
сентябрь—октябрь айларда төктүп бадар.

Чойганның бүрүзүнде болгаш аныяк будуунда эфирлиг үс — 3,09—3,27%, ооң
тургузуунда: борнилацетат, борнеол, камфен, чойганның чөвүрээзинден скипидар
алыр, оон аңгыда дитериен, спирт, абиенол, абиетин болгаш неоабиетин кислоталары
бар. Чойганның чаа бүрүзүнде аскорбинниг кислота—0,32% чедир бар. Ооң бүрүзүн,
картын болгаш аныяк адырларындан эфирлиг үстү үндүрүп ап болур.



https://tyv.wikipedia.org/wiki/%D0%A2%D0%BE%D0%BA%D0%B0,_%D0%A1%D0%B0%D0%BB%D1%87%D0%B0%D0%BA_%D0%9A%D0%B0%D0%BB%D0%B1%D0%B0%D0%BA-%D0%A5%D3%A9%D1%80%D0%B5%D0%BA%D0%BE%D0%B2%D0%B8%D1%87

Тока, Салчак Калбак-Хөрекович (шын ады: Кол Тывыкы; декабрь 15, 1901 чыл – май
11, 1973 чыл) — тыва чогаалчы болгаш күрүне ажылдакчызы. Прозаик, драматург.
Генерал-лейтенант шериг эреглиг . Социалистиг Күш-Ажылдың маадыры. «Кадыыр биле
Маска» деп Алдын Сылдыс-биле, Ленин орденнери-биле, ТАР-ның Республика
орденнери-биле, ССРЭ-ниң Күш-ажылдың Кызыл Тук ордени-биле база «Күш-ажылга
шылгарал дээш», «Германияны тиилээни дээш» медальдары-биле база «НКВД-ниң
алдарлыг ажылдакчызы», «ССРЭ-ниң кызыгаар шерииниң тергиини» хөрек демдектери
дээш оон-даа өске шаңналдар-биле шаңнаткан. ССРЭ-ниң болгаш Тыва АССР-ниң Күрүне
шаңналдарының лауреады. 1944 чылдан тура СЭКП-ниң, 1929 чылдан тура Тываның
Улус-революциязының партиязының кежигүнү чораан. ССРЭ-ниң Дээди 8 чыыштарының,
Тыва АССР-ниң Дээди Совединиң 3 чыыжының депутадынга соңгуттуруп чораан. ТАР-ның
культура комитединиң даргазы, Тываның совет чогаалчылар Эвилелиниң даргазы
чораан. Тыва литератураның үндезилекчилериниң бирээзи. Тываның улустуң
чогаалчызы. «Араттың сөзү» деп үш номнуг чогаалдың автору.

С. Тока 1901 чылдың декабрь 15-те Мерген (амгы Каа-Хем кожууннуң Сарыг-Сеп
суурунуң чоогунда чер) деп черге төрүттүнген. 1910-1921 чылдарда Степан Михайлов
деп орус байның өөнге хөлечиктеп турган. 1920 чылдар үезинде Араттың революстуг
шериинге албан эрттирип тура, бижикке өөренгеш, Москвада Чөөн чүк улустарының
Коммунистиг университединге 1925-1929 чылдарда өөренгеш, дооскан.

С. Тока тыва литератураның үндезилекчилериниң бирээзи. Ол чогаал ажылын 1930
чылда «Самбукайның чугаазы» деп баштайгы тыва тоожуну бижииринге киржилгези-биле
эгелээн. 1931 чылда «Кинчини үзе шапканы» деп ооң чогаалы парлаттынган. Ол-ла
чылдарда «Херээжен» (1935), «Үүр даргазынга үш чыл болдум», «Дөңгүр-оол» (1938)
деп шиилерни бижээн. Ол «Мээң сактыышкыным» (1941), «Тос чадырда» (1944), «Ада
көрбээнин оглу көөр» (1963), «Чаа Тыва» (1964), «Ийи хемниң баштары» (1965),
«Хайыраканчылар» (1971), «Чогаалдар чыындылары» (1976-1977) база оон–даа өске
номнарның автору. 1943-1963 чылдарда «Араттың сөзү» деп трилогияны бижээн. Ол
чогаалының номнары 1951, 1967, 1968 чылдарда үнгүлээн. Ук чогаалы делегейниң 29
аңгы дылдарында очулдуртунган. «Каргыга чорааным», «Бөрүлерни аңнаары» деп чечен
чугаалары, «Тос чадырда» деп тоожузу тыва литератураның алдын фондузунда кирген.

1942 чылдан эгелеп Тыва Арат Республиканың, 1945 чылдан бээр ССРЭ-ниң
Чогаалчылар эвилелиниң кежигүнү чораан. Тываның Улустуң чогаалчызы атты алган.
Тываның совет чогаалчылар Эвилелиниң даргазы кылдыр база ажылдаан.



https://tyv.wikipedia.org/wiki/%D0%A1%D0%B0%D1%80%D1%8B%D0%B3_%D1%88%D0%B0%D0%B6%D1%8B%D0%BD_%D0%A2%D1%8B%D0%B2%D0%B0%D0%B4%D0%B0

Сарыг шажын Тывада азы Тывада Буддизм (орус. Тувинский Буддизм) – XVIII-XIX
вектер үезинде-ле Тываның девискээринге сайзырап келген төвүт-моол улустарның
Сарыг шажын (Буддизм) деп чүдүлгезиниң ук регионда хевири.

Буддизмниң (сарыг шажынның) Тывага баштайгы чалгыглары IX чүс чылдарда
уйгурлардан дамчып келген. Сарыг шажынны тывалар, Моол империяның составынга
Тываның турган үезинде, XIII-XIV чүс чылдарда өөренип-билип эгелээннер.
Археологтарның тыпканы-биле ап көөр болза Тываның девискээринге турган эң
баштайгы хүрээ-хииттерни XIII-XIV вектерде турган деп санап турар. XVIII вектиң
ийиги чартыында, Тываның кирип турганы, Джунгар хаан чагыргазын Кыдаттың Цин деп
маньчжурлар династиязының аг-шерии чылча шапканының соонда Тыва Кыдаттың
чагыргазынче кирген. Ол үеден эгелээш Тываның девискээринге Гэлуг школазының
төлээлекчи моол ламалары идепкейи-биле Сарыг шажынны нептередир ажылын чорудуп
эгелээн; оон ыңай Ньингма деп ёзулал база элээн тарай берген. XVIII вектиң 70
чылдарындан эгелеп Тывага Сарыг шажынның баштайгы үндезин хүрээлери тыптып
эгелээн.

Чадаана хүрээзиниң соржулары (дээди ламалары) тыва буддизмниң баштыңынга
Камбы-лама деп ат алганнар. 1912 чылга чедир тыва моолдар-биле катай
маньчжурларның чагыргазынга турган болгаш тываның Камбы-ламалары Богда-Кегээнге
чагыртып турганнар; моон ап көөр болза тыва буддизм бурят эвес, а Моол-биле
харылзаазы улуг турган. Тыва буддистер Моолдуң хүрээлеринге доктаамал барып
тейлээшкиннерни (паломничества) чорудуп турган. Тыва буддизм шажын ниитилелинде
тургузуунуң аайы-биле моол буддизм-биле канчалдыр-даа өскерилбейн турар.

Сарыг шажын тываларның ёзу-чаңчылдарынга, уран чүүлүнге элээн хөй салдарын
чедирген: улус эмнелгезинге, сан-чурагайында байырлалдарынга, улустуң амыдыралда
кылып чорудар ужурларынга (куда-дой, байыр-наадым, дагылгалар дээш) изин
арттырган, оон ыңай хамнаашкынга база чаартылгаларны киирип, ооң-биле сырый
харылзаалыг апарган. Тыва буддизм тываларның эрте-бурунгу чүдүлгези
хамнаашкын-биле катай деңге хөгжүп турган: бирде улус хамнарга барып, а чамдыкта
ламаларга барып турган.

РФ-тың юстиция яамызында дараазында Сарыг шажын чүдүлгезиниң организациялары
бүрүткедип алган (10.12.2013 чурагайы-биле).



https://tyv.wikipedia.org/wiki/%D0%9F%D1%83%D1%88%D0%BA%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Александр Сергеевич Пушкин (май 26 [июнь 6], 1799 чыл, Москва – январь 29
[февраль 10], 1837 чыл, Санкт-Петербург) — орус чогаалчы, шүлүкчү, драматург.
Амгы орус литературлуг дылдың үндезилекчизи. Орус улустуң эң тергиин болгаш
дээди чогаалчызы база шүлүкчүзү.

А. Пушкин «Руслан биле Людмила», «Полтава» дээш өске-даа шүлүглелдерниң, «Харам
Хаан» (Скупой рыцарь), «Борис Годунов» дээш өске-даа шиилерниң, «Дубровский»,
«Калбак-кара херээжен» (Пиковая дама) дээш өске–даа прозаларның, «Евгений
Онегин» деп шүлүктээн романның болгаш оон-даа өске чогаалдарның автору. А.
Пушкин хөй санныг шүлүктерни болгаш тоолдарны бижээн. А. Пушкин мөчээниниң
соонда, 1838-1841 чылдарда 11 томнуг Пушкинниң чогаалдарының чыындызы үнген.
Дараазында чылдарда база ооң чогаалдарының чыынды номнары үнгүлээн. 1937-1949
чылдарда 16 томнуг чогаалдарының чыындызын база белеткээн.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%90%D1%8F%D1%81_%D0%A1%D0%B5%D0%BC%D0%B8%D1%81-%D0%BE%D0%BE%D0%BB_%D0%BE%D0%B3%D0%BB%D1%83

Аяс Семис-оол оглу Моңгуш (апрель 2, 1973 төр.) — тыва мөге, сумо хүрешке
Россияның алдарлыг спорт мастери, Сумо хүрешке делегейниң ийи дакпыр чемпиону,
Делегей кубогунуң эдилекчизи, Европаның чеди дакпыр чемпиону, Россияның тос
дакпыр чемпиону, самбо хүрешке Азияның чемпиону, тыва хүрешке "Наадым"
байырлалының он чеди дакпыр чемпиону, «ТР-ниң күрүнениң Күчүтен мөгези», «ТР-ниң
Күш-культуразының болгаш спортунуң алдарлыг ажылдакчызы» хүндүлүг аттарның
болгаш Республика Ордениниң эдилекчизи. «Европаның тулган сумоторийи» аттыг.
Моңгуш Аяс сумо хүрешке Россияда эң ат-алдарлыг баштың, а делегейде билдингир
мөгелер санынче кирип турар.

Моңгуш Аяс 1973 чылдың апрель 2-де Тыва АССР-ниң Чөөн-Хемчик кожуунунуң
Баян-Тала сумузунга төрүттүнген. Кызыл кожуунeнуң Шамбалыг сумузунуң ортумак
школазын дооскан. Тыва улустуң "Наадым" байырлалының 17 дакпыр тиилекчизи (
1991, 1992, 1994, 1995, 1996, 1997, 1998, 1999, 2000, 2001, 2002, 2003, 2004,
2005, 2006, 2007, 2008 чылдар). Чаңгыс катап үжүүрлешкен (1993 чыл), база бир
катап 3-4 черге төлептиг болган (2014 чыл).

Сумо хүрешти 1998 чылда сонуургап эгелээн. 200* чылда Японияның Аомори хоорайга
сумо хүрешке Делегей кубогун РФ-тиң чыынды командазының составынга эң баштай
чаалап алган. 2000-2001 чылдарда Бразилияга (Сан-Паула), ооң соонда Японияга
(Аомори) эрткен делегей чемпионаттарының алдын медальдарының эдилекчизи. 2000
чылда 115 килге Делегей кубогунуң тулган чемпиону, 2001 чылда - Москваның
делегей чергелиг ажык маргылдаазының тулган чемпиону апарган.



https://tyv.wikipedia.org/wiki/%D0%9C%D0%B5%D1%80%D0%BA%D1%83%D1%80%D0%B8%D0%B9

Хүнге эң чоок планетаны Меркурий дээр. Ол Хүннү, өске планеталардан дүрген, 88
дүн-хүн иштинде долгандыр дескинер, ынчангаш бурун шагда римнер ону Меркурий деп
адааны мындыг уткалыг: “өске бурганнарның шалыпкын, чүгүрүк, дүрген маңнангыр
айбычызы” дээн.

Меркурий кежээ, Хүн ашканының соон дарый дээрниң барыын талазынга, а эртен, Хүн
үнериниң мурнунда дээрниң чөөн талазынга көстүр. Ол Хүнден эң-не ырак тургаш,
анаа каракка чөгенчиг ак точка болуп көстүр, а аңаа чоокшулап келгенде ону тып
көөрү ындыг белен эвес. Меркурийни телескоп-биле көөрге бичии чартык Ай
хевирлиг. Ооң фазаларының өскерлири – Хүннү долгандыр дескинмишаан, Черге
хамаарыштыр туружундан хамааржыр. Көстүр хевириниң өскерлирин барымдаалап,
Меркурийни чүгле чаңгыс талазындан Хүнге чырыттырган шар хевирлиг тело деп
бүзүреп турар. Боду чырып херелденмес, а чүгле Хүннүң аңаа дегген херелдерин
дедир чайынналдырып турар болганда, ооң бир талазы чырык, а өске талазы дүмбей
караңгы көстүр. Диаметри Черниинден 2,5 катап биче, азы 4900 км.

Меркурийниң эдеринчизи чок болганда, ооң массазын тодарадырда, өртемчей
делгеминде өске телолар-биле аразында тыртыжышкынының күжүн барымдаалап тывар
арганы ажыглаар болгаш ону чүгле чоокшуладыр тып ап болур. Ооң массазы Хүннүң
массазының алды миллионунуң бир кезии болур, азы Черниң массазының 0,056
кезиинге дең. Ортумак дыгыйы куб сантиметрде 5,30-тен 5,46 граммга дең, химиктиг
составында демир колдаан кадыг бүдүмелдер-биле шыптынган. Ооң минералдарында
демир, титан колдаан. Радиолокациялыг арганың дузазы-биле тодарадырга, Меркурий
бодунуң өзээн 59 хонукта бир долгандыр дескинер болган. Ооң кырынга дүн, хүннүң
уламчылаары узун болганда, хүннүг болгаш дүннүг талаларның температуразы улуг
ылгалдыг. Хүннүг талазының изии 440°–500°, а караңгы талазында 162° соок.



https://tyv.wikipedia.org/wiki/%D0%9B%D0%B5%D0%BE%D0%BD%D0%B0%D1%80%D0%B4%D0%BE_%D0%B4%D0%B0_%D0%92%D0%B8%D0%BD%D1%87%D0%B8

Леона́рдо ди сер Пье́ро да Ви́нчи (итал. Leonardo di ser Piero da Vinci; апрель
15, 1452 чыл – май 2, 1519 чыл) — итальян чурукчу база эртемден, бойдус
шинчилекчизи болгаш анатом. Дээди катап Төрүмелдиң (Высокое Возрождение) уран
чүүлүнүң дээди төлээлекчилериниң бирээзи, «тускай кижилерниң» азы «полиматтың»
(полимат – салым-чаяаны, сонуургалдары чаңгыс чүүлге кызыгаарланмаан, янзы
сонуургалдарлыг кижи) көскү чижээ.

Леонардо амгы үениң улустарынга колдуунда чурукчу кылдыр билдингир, ынчалза-даа
ооң салым-чаяаны элээн делгереңгей чораан. Да Винчини скульптор база турган
чадавас деп турар, чүге дизе, 1990 чылдарда Перуджи университеттиң
шинчилекчилери Джанкарло Джентилини биле Карло Сиси дой-довурак-биле кылган
башты тыпканнар, ол дээрге ооң амгы үеде арткан чаңгыс скульптурлуг ажылы бооп
турар. Чогум Леонардо боду, назынының иштинде бодун инженер азы эртемден кылдыр
санап чораан. Ол уран чүүлге бодунуң үезиниң чүгле эвээш кезиин чарыгдап турган
бооп турар. Ынчангаш ооң чурулгага кылган ажылдары эвээш бооп турар, чамдыктары
читкилей берген азы элээн үрелгилей берген. Ындыг-даа болза ооң бүгү делегейниң
уран чүүлүнге киирген салыышкыннары эң ажыктыг деп санап турар. Ооң
чогаалдарының ачызында чурулганың уран чүүлү элээн сайзыралды алган. «Астыг
кадын», « Чараш Ферроньера», «Мона Лиза», «Иоанн Креститель», «Хая иштинде
Мадонна» дээш, ниитизи-биле 20 хире чуруктарның автору, ажылдарының чамдыызын ол
төндүрбээн.

Леонардо оон аңгыда эртем болгаш инженерия талазынга шылгараңгай турган;
анатомия эртеминге салыышкынын киирген. Анатомияга хамаарышкан муң ажыг
демдеглелдерни болгаш чуруктарны ол кылган. Ынчалза-даа ол бодунуң ажылдарын
парлап үндүрбейн турган. Инженерия талазы-биле ооң ажылдары элээн хөй,
ынчалза-даа чүгле пистолетке кылган дугуйланчак шоочазы (колесцовый замок)
бодунуң үезинде билдингир апарган. Кушкаштарның ужугарын ол дыка сонуургаар
турган. Куштарның ужар шимчээшкинин хайгаарап шинчилевишаан, элээн хөй
чуруктарны кылып турган. Хайгааралдардан аңгыда ол боду дуржулгаларны база кылып
турган, ынчалза-даа чедиишкинниг болбаан. Кижиниң агаарга ужуп болур аргазын ол
шинчилеп тып келген. Парашюттуң үзел-бодакчызы кылдыр санадып турар. Оон-даа
аңгыда, терге, телескоп, танк, прожектор, катапульта дээш өске-даа чүүлдерниң
үзел-бодакчызы, оларны ол чүгле бодааш, шыйып турган.



https://tyv.wikipedia.org/wiki/%D0%9A%D1%8B%D1%88%D0%BA%D1%8B_%D0%9E%D0%BB%D0%B8%D0%BC%D0%BF%D0%B8%D0%B9_%D0%BE%D1%8E%D0%BD%D0%BD%D0%B0%D1%80%D1%8B_(2014)

Кышкы Олимпий оюннары 2014 (орус. Зимние Олимпийские игры 2014, англ. 2014
Winter Olympics, фр. Jeux Olympiques d'hiver de 2014; үндезин ады: XXII-ги Кышкы
Олимпий оюннары) – Сочи хоорайга 2014 чылдың февраль 7-ден 23-ке чедир болуп
эртер делегей чергелиг спортчу маргылдаа. 2014 чылда болур Кышкы Олимпий
оюннарының төвүн 2007 чылдың июль 4-те Гватемала хоорайга болган Делегей
чергелиг Олимпий Комитетидиниң (Международный Олимпийский комитет; МОК) 119-ку
сессиязынга бадылаан. Россияның девискээринге Олимпий оюннары 2 дугаар болуп
эртер (ооң мурнунда 1980 чылда Москва хоорайга XXII-ги Чайгы Олимпий оюннары
болган), а Кышкы Олимпий оюннарындан бир дугаар болур. Олимпий оюннары болган
соонда ол-ла черге Кышкы Паралимпий оюннары база болур. Кышкы Олимпий болгаш
Паралимпий оюннарын эртирерин «Сочи-2014» деп Оргкомитет организастап турар.

2010 чылдың март 1-де 2010 Кышкы Олимпий оюннарын байырлыг хаап турда (церемония
закрытия) Делегей чергелиг Олимпий Комитетидиниң президентизи Жак Рогге олимпий
тугун Сочиниң мэри Анатолий Пахомовка дамчыткан. Жак Рогге аңаа чедир 3 ай
бурунгаар Сочи 2014-түң сүлдезин (логотип) база көргүскен. 2011 чылда 2014 чылда
Олимпий оюннарының талисманнары кылдыр Ак Адыг (Белый Мишка), меңги Леопардызы
(снежный Леопард) база Койгунакты (Зайка) шилээн. Олимпий оюннарының эгелээринге
чедир 500 хонук артканда «Сочи-2014» деп Оргкомитет 2014 чылда Олимпий
оюннарының слоганын дыңнаткан: Жаркие. Зимние. Твои.

Ынчап кээрге, 2007 чылдың июль 4-түң хүнүнде москва шагы-биле 4:47 турда,
Гватемалага Леонид Тягачёв Россияның Олимпий комитединиң даргазы кылдыр
БОК-биле, 2014 чылда Сочи хоорайга Кышкы Олимпий оюннарын эрттирер деп, керээни
чарган. Ооң-биле катай Краснодар хоорайның губернатору Александр Ткачёв биле
Сочиниң мэри Виктор Колодяжный россияның талазындан боттарының холунуң үжүүн
салганнар.



https://tyv.wikipedia.org/wiki/%D0%92%D0%98%D0%A2%D0%90%D0%9C%D0%98%D0%9D_%D0%A1

ВИТАМИН С — ону медицинада аскорбинниг кислота деп-даа адап турар. Аскорбинниг
кислота инек-караа, кызыл-кат, чыжыргана, кызырак-караа, честек-кат,
апельсиннерде, лимоннарда дээш өске-даа каттарда болгаш чимистерде, ногааларда
кончуг хөй. Аскорбинниг кислота нуклеинниг кислоталарның солчуушкунунга, зоб
болгаш кара-бүүректер кырының бестериниң гормоннарының тургустунарынга болгаш
солчуушкунунга, эът-мага-боттуң тудуштурар болгаш сөөк тканьнарынга чугула
аминокислоталарның хуулуушкуннарынга киржип турар. Витамин С хензиг үүрмек
дамырларның чемиштиг чүүлдерни сиңирип алыр шынарын, хан саваларының быжыг
болгаш чымчак, шимченгир болурунга, эң-не ажыктыг. Халдавырлыг аарыгларга
эът-мага-боттуң удурланыр шынарын күштелдиреринге витамин С улуг ужур-дузалыг.
Эът-мага-ботка витамин С чедишпес болза, цинга дээр аарыг тыптып келир. Ынчан
аарыг кижи шагжокталыр, янзы-бүрү чүвеге хөөн чокталып, шыңган эъттер аарышкылыг
болурун миннир. Ооң соонда аас ишти кемдип, диш шалары дөстейип, кызып хувулар,
эът-кешке янзы-бүрү хан кутчугаштар тыптыр. Хан четпестээр чорук тыптып, чүрек
хан-дамырларның болгаш эът-мага-боттуң өске-даа органнарның ажыл-чорудулгазы
суларап баксыраар. Ортумаа-биле улуг кижиге хонукта 70 мг, уругларга 50 мг
витамин С негеттинер.



https://tyv.wikipedia.org/wiki/IX-%D0%BA%D1%83_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Тос дугаар Далай-Лама Чалбаа Луңток Чамзы азы Гьялва Луңток Гьяцо
(моол. Лундонжамц) 1805 чылда төрүттүнгеш 1815 чылда Дээрже чайылган. Кончуг
сонуургаачал ол оол аарыгдан мөчээн деп чугаа бар. Бир эвес бо оол үр чурттаан
болза, ооң мурнундагы Далай ламаларның кылган ажылын чааскаан кылып шыдаптар деп
көрүп, Төвүт чуртунга улуг кажыыдал эрттирген. Далай-Ламаларның аразындан чаш
назынында мөчээн дың чаңгызы болуп турар, база оларның аразындан 22 хар четпейн
чыткаш мөчээн дөрдүнүң бирээзи.

Чалбаа Луңтоктуң төрүмелин буянныг тускай демдектер илередип турган. 1805 чылдың
декабрь 1-де Төвүттүң Кам можузунда Дан Чохор (азы Денчокор) хүрээзинден ырак
эвеске ол төрүттүнген. Кезек дөзүктер келир Далай-Ламаны өскүс деп, а өске
дөзүктер ооң ада-иезиниң ат-сывын айтып турар: Тензин Чокйоң и Дондруб Долума.
Чалбаа Луңтокту дараазында Далай-Лама хевирлиг деп даап бодааш, ол бичии
турда-ла ону Лхаса кавызында Гаңтең хүрээзинге экелгеннер. Аңаа Чалбаа Луңтокту
Төвүт Чазак төлээлери база ооң аразында Бежиңден Цин династияның (?) төлээлери,
амбыннары шылгалдалааннар. VIII-ки Далай-Ламаның өөрлериниң күзенчиг шилилгези
турган. Төнчүзүнде ону Далай-Лама кылдыр шилээн, VII-ги Панчен-Лама, Балдаң
Тенпай Ньима, 1808 чылда ооң чажын байыр-езулал-биле кескеш, чаа Далай-Ламага
Лопсаң Тенпай Ваңчук Луңток Чамзы деп ат берген.



https://tyv.wikipedia.org/wiki/%D0%A5%D0%B0%D0%B4%D1%8B%D2%A3

Тываның арга-арыгларында хадың (орус. берёза) кончуг хөй үнүй турар ыяш.
Бүрүлери төгериксимээр, бажы шиш, кара-ногаан өңнүг, аныяк будуктары чөпкүр,
чечээ сырга ышкаш, карты ак өннүг, чеми бичии хавыкчыгажының иштинде. Хадың
колдуунда суг чоогу, шыксымаар, холушкак арга-арыглыг черлерде үнүп турар.
Чечектелири майда, үрезини август—сентябрь айларда быжар.

Хадыңның мөчектеринде эфирлиг үс, флавоноидтер, чук, дубильдиг болгаш өске-даа
бүдүмелдер бар. Бүрүзүнде эфирлиг үс, сапониннер, бетулоритинниг кислоталар,
витамин С, А бар. Чазын чечектелип, бүрүлери частып эгелевээнде, ооң мөчектерин,
бичии аныяк будуктарын чыггаш, шарааш, хүнге азы чылыг черге үр эвес тургускаш,
сери азы агаарлыг черге кургадыр. Ооң соонда ону арыглап ылгааш, хөй каът саазын
хапка 2 чыл чедир шыгжап болур.



https://tyv.wikipedia.org/wiki/%D0%9F%D0%B0%D0%B4%D0%B5%D0%B6

Амгы тыва дылда чеди падеж ажыглаттынып турар. Ол болза Адаарының падежи,
Хамаарыштырарының падежи, Бээриниң падежи, Онаарының падежи, Турарының падежи,
Үнериниң падежи, Углаарының падежи.

Үшкү арында турар хамаарылга кожумактыг чүве ады падежтерге өскерлир болза,
онаарының падежи -н кожумактыг болур; бээриниң, турарының, үнериниң падежтериниң
кожумактары-биле хамаарылга кожумаааның аразынга «каттыштырар» -н- деп үн тыптып
кээр.

Хамаарыштырарының падежинде кожумактың мурнунда -н дыңналбас. Ынчалза-даа
төөгүзүнде ооң мурнунда -н турган, ооң соонда ийи -нн чаңгыс апарган деп бодап
болур: анайының (анай -ы- н-ның).



https://tyv.wikipedia.org/wiki/%D0%9E%D0%BD_%D0%A3%D0%B9%D0%B3%D1%83%D1%80

Он Уйгур, уйгур. Йаглакыр дээрге ызыгуурлуг сөөк ады, ол 10 сөөктүң бирээзи
болур, ол оон хааннар, ызгуурлуг кижилер укталган.

Кажан Он Уйгур деп аймак тыптып келгени билдинмес. Кыдат төөгү оларны хунну деп
улустуң үре-салгалдары деп айтып турар. Олар 742 чылда түрктерден адырлып
алганнар, 744 чылда бодунуң күрүнезин тудуп алган турган. Уйгур элдиң тергиидээн
үези 744-840 чылдар бооп турар.

... Юань-гэ, азы хойху аймаан Уху, Угэ деп база адап чораан; Суй төрези оларны
Вэйгэ деп адап турган. Ойхорлар болза сүлдези бедик, дидим чон. Аймак улзунга
баштай даргалар турбаан; аал бүрүзү суг, одар-белчиир четчири билек көжүп
амыдырап турган. Аъттан дүшпейн часпас адар улус тур; олар мал орлаар дээнде
кедергей апаар. Тукюе төрезинге чагыртып чораан улус тур. Соңгуу чүктүң
ховуларынга, тукюе күрүзүнге бараан бооп, ооң мааадырлары хамык дайзыннарын
базып, тиилеп чораан дыр. ... Уйгур аймакты Иологэ сөөгүнүң хаанары баштап
турар. Сеяньто аймактың соңгуу талазында, кыдат төвүнден 7000 хире ли ыракта,
Солин хемниң унун эжелей Иологэ сөөгүнүң улузу чуртап турар дыр. Аймак улузунуң
саны 100 000 кижи, оларның чартык кезии: 50 000 чедир шериг кижилер болур. Чери
кургаг хөрзүнү сай-даштыг. Малдан колдуунда узун буттуг хойлар азырап турар улус
тур.

Хемчик-Боом деп черге чурттап чораан Ондар-уйгур деп сөөктүң улузу дээрге,
шаандагы уйгур аймактың үре-сады дыр..



https://tyv.wikipedia.org/wiki/%D0%9A%D1%8B%D0%B7%D1%8B%D0%BB

Кызыл (утказы: орус. Красный, англ. Red) — Россия Федерациязында Тыва
Республиканың найысылалы. Кызылдың девискээринде Азия диптиң төвүн, Улуг-Хемниң
бажын болгаш хөөмей эртинениң төвүн тускай демдеглеп болур.

Кызыл хоорай Тыва ыйгылаашта (Тувинская котловина), Азий диптиң төвүнде турар,
Бии-Хем-биле Каа-Хемниң Улуг-Хем кылдыр катышкан чери чанында. Эң чоок
демир-орук 390 км ыракта Минусинск доктаамында (станциязында).

Кызылдың шак куржаа - "Красноярск үези", UTC-ке хамаарыштыр ылгалы +7:00 болуп
турар, А Москва хоорайдан болза шак куржааның ылгалы +4 шак, ынчангаш Кызылдың
үезин "MSK+4" деп демдеглээр.

Кызылда агаар-бойдус ниитизи-биле кургаг болгаш чидиг континентальдыг болуп
турар. Хоорайның ыйгылааш иштинде турары ооң агаар-бойдузунче бедик салдарлыг.
Кыжын (ноябрь-март) агаар дошкун, хар эвээш болур (10-20 см), эвээш хадыыр азы
хат чок болгулаар. Кыжын хенертен чылый бээри болдунмас деп санап турар.
Январьның ортаа температуразы −28,6 °C (шуут соой бергенде −52,2 °C чедер).

Чайын изиг болур, а чамдыкта үр кааңнай бээр. Чаашкыннарның хөй кезии чайын
болур. Май-июльда довурактыг шуурганнар болгаш борааннар болгулаар. Августа
Оожум океанның циклоннарының салдары-биле долулуг суггур чаашкыннар ховар эвес,
а ол циклоннар болза Моолдан Тываже кирип турар.

Хоорай Белоцарск, Урянхайск, Хем-Белдири деп аттарлыг турган. 1920 чылда
хоорайны Красный, тывалап Кызыл деп адаарын Сибирьниң ревкомитединиң төлээзи И.
Г. Сафьянов саналдаан. 1925 чылдың декабрь 24-те ТАРН ТК-ның (Чиңгине секретары
М. Буян-Бадыргы) тускай доктаалы-биле Тываның найысылалын Кызыл деп албан
ёзу-биле адаан.



https://tyv.wikipedia.org/wiki/%D0%9A%D0%B5%D0%BD%D0%B8%D0%BD-%D0%9B%D0%BE%D0%BF%D1%81%D0%B0%D2%A3,_%D0%9C%D0%BE%D2%A3%D0%B3%D1%83%D1%88_%D0%91%D0%BE%D1%80%D0%B0-%D0%A5%D3%A9%D3%A9_%D0%BE%D0%B3%D0%BB%D1%83

Моңгуш Бора-Хөө оглу Кенин-Лопсаң (апрель 10, 1925 чылда төр.) — тыва эртемден,
шүлүкчү, этнограф, хамнаашкын талазы-биле элээн каш монографияларның автору,
төөгү эртемнериниң доктору, Тываның Дээди хамы, Тываның Улустуң чогаалчызы. Тыва
Республиканың Баштыңының — Чазааның даргазының С.А. Сарыг-оол аттыг чогаал
шаңналының лауреады. «Улустарның найыралы», II-ги чаданың «Ада-чуртунга
ачы-хавыязы дээш», I-ги чаданың «Буян-Бадыргы» орденнерниң эдилекчизи.
«Делегейниң дириг эртинези» деп бүгү делегейде хүндүлүг аттың эдилекчизи.

М.Б. Кенин-Лопсаң 1925 чылдың апрель 10-да Чөөн-Хемчик кожууннуң Хөндергей
сумузунда Чаш-Тал деп черге төрүттүнген. Адазы, Моңгуш Бора-Хөө Келдегей оглу
аңчы, тоолчу болгаш чер чарыкчызы чораан. Авазы, Моңгуш Сендинмаа Шиижек уруу
тоолчу болгаш ус-шевер чораан. Ооң ада-иези ниитизи-биле 15 ажы-төлдү өстүрген:
тос кыс болгаш алды оол.

М. Кенин-Лопсаңның баштайгы башкызы Хевек Доңгак Мыдык оглу турган. Ол
камбы-лама Моңгуш Лопсаң-Чиңмиттиң үндезилээни тыва бижиктиң баштайгы алфавидин
өөредип турган. Моңгуш Борахович 1947 чылда Кызылдың В.И. Ильич аттыг №2 ортумак
школазын баштайгы доозукчулар-биле 10-гу классты дооскан. Школаны дооскаш,
Ленинград (амгы Санкт-Петербург) университединиң Чөөн чүк факультединиң Түрк
дылдар филологиязының Тыва дыл салбырынче өөренип кирип алган. Университетти
1955 чылда чедиишкинниг дооскаш, Кызылдың башкы училищезинге тыва дыл, чогаал
болгаш педагогика башкызы болуп ажылдаан. Тываның ном үндүрер черинге
редакторлап база ажылдаан. 1966 чылдың марттан тура М. Кенин-Лопсан Тываның
музейинге ажылдап эгелээн, баштай Тыва Арат Республиканың төөгүзүнүң салбырын
эргелекчилээн, амгы үеде Национал музейниң улуг эртем ажылдакчызы болуп ажылдап
турар.

М. Кенин-Лопсаңның культура, хөй-ниити болгаш эртем ажыл-чорудулгазы хөй
талалыг. Ол биче чажындан шүлүктер болгаш чечен-чугаалар бижип эгелээн. Ооң
баштайгы чогаалы он харлыг турда чырыкче үнген. Орус болгаш тыва дылдарны
тергиин эки билир Моңгуш Кенин-Лопсан — хөй санныг романнарның, шүлүктер,
рассказтар болгаш балладалар чыындыларының автору. Орус болгаш даштыкы
шүлүкчүлерниң, ооң иштинде А.С. Пушкинниң шүлүктерин тыва дылче очулдурган. М.
Кенин-Лопсаңның салым-чаяаны Тываның улусчу чогаадылгазының дазылынче ханылап
кирип турар. Тыва хамнаашкынга тураскааткан дыка хөй монографиялары ооң эртем
ажылының түңнели болуп, эртемденниң адын делегейге алдаржыткан. Бо темага лекция
номчуп, делгелгезин көргүзүп, Австрияга, Швейцарияга, Бельгияга, Германияга,
Италияга, АКШ-ка чораан. Хамнаашкын шинчилелиниң американ фондузу 1994 чылда
аңаа «Хамнаашкынның дириг эртинези» деп атты тывыскан, ындыг ат делегейде чүгле
үш кижиде бар.

М. Кенин-Лопсаңның эгелекчи саналын ёзугаар 1992 чылда Россияда хамнарның бир
дугаар организациязы «Дүңгүр» деп ат-биле Тывага тургустунган. 1993 чылда
делегейниң тыва-америк баштайгы шуулганы Кызылга болуп эрткен, аңаа делегейниң
аңгы-аңгы чурттарының эртемденнери болгаш ажылдап турар хамнары киришкен. Ол-ла
чылын Алдан-Маадыр аттыг Национал музейниң чанынга хамнаашкынны өөренириниң
талазы-биле эртем төвүн тургускан. 1995 чылдың декабрьда Монгуш Кенин-Лопсан
Нью-Йорктуң Эртемнер академиязының кежигүнүнге соңгуткан, 1997 чылдың апрельде
хамнаашкын айтырыгларының талазы-биле докторнуң диссертациязын камгалап алган,
ооң материалдарын эртемден 45 ажыг чылдарның дургузунда чыып келген.



https://tyv.wikipedia.org/wiki/%D0%9A%D0%B0%D0%B4%D0%B0%D0%BA

Кадак азы Хадак (орус.: хадак; төвүт.: ཁ་བཏགས་; моол. хадаг; кыд.: hada (哈达)) -
чымчак торгудан кылган өңнүг маак (кожаа). Ону байыр-наадым үезинде, улус
уткуур-байырлаарда база демдектиг болуушкуннарда ажыглаар маак.

Кадакты хүндүткээн кижизинге сунарда, кадактың аксын бээр кижизинче көргүзе
мөгейбишаан тудар. Кадакты алган кижи харыы мөгейиг кылгаш, кадакты ийи холдап
алгаш, дүргеш, хүндүткелдиг черже салыр. Кадакты сунарда, холдуң салааларын
ооң-биле шуптузун шыппас. Ону улуг эргектиң (матпаадырның) дөзүнге киир туткаш,
адышка сыңыштыр салыр.

Ынчаар кадак сунуп чолукшуурдан аңгыда, "кадактыг чолукшуур" деп база бир ёзулал
бар. Кадак сунуп чолукшуурда - кадакты ол кижиге бээр, а кадактыг чолукшуур
ёзулал үезинде кадакты бербейн дедир ап алыр. Ындыг кадакты ээзи үргүлчү бодунга
ап чоруур. Кандыг-даа хар-назылыг кижи-биле кадактыг чолукшуп болур. Кадактыг
чолукшуурда, кадактың бир ужундан оң холдуң чажыг чажар салаазының иштинден хүн
аайы-биле ийи катап ораагаш, биче салааның артыы талазынче бадырып алыр.
Чолукшулга үезинде кадаан чолукшуп турар кижизиниң холунга салбайн, холдарының
адаандан шенектерин тудуп чолукшуур.



https://tyv.wikipedia.org/wiki/%D0%95%D1%81%D0%B5%D0%BD%D0%B8%D0%BD,_%D0%A1%D0%B5%D1%80%D0%B3%D0%B5%D0%B9_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Сергей Александрович Есенин (октябрь 3, 1895 - декабрь 28, 1925) — орус шүлүкчү.

С. Есенин 1895 чылдың сентябрь 21-де (октябрь 3) Рязанск губернияның
Константиново (Кузьминской волости Рязанского уезда) деп суурга тараачын
өг-бүлеге төрүттүнген. Адазы — Александр Никитич Есенин (1873—1931), авазы —
Татьяна Фёдоровна Титова (1875—1955). 1904 чылда Константиново суурнуң
училищезинче өөренип кирген, а 1909 чылда Спас-Клепикте хааглыг хүрээ-өөредилге
(амгы үеде ында С.А. Есенинниң музейи) школажынче кирген. Школаны дооскаш, 1912
чылдың күзүн бажыңындан чоруткаш, Москвага барган. 1913 чылда А. Л. Шанявский
аттыг Москвада хоорай улустарының университетидиниң (Московский городской
народный университет имени А. Л. Шанявского) төөгү-филсофия салбырынче хостуг
дыңнакчы (вольнослушатель) кылдыр кирген. Суриковтуң чогаал-хөгжүм бөлгүмү-биле
харылзаалыг турган, типографияга база ажылдап турган.

Есенинниң шүлүктерин тыва дылче А.Даржай база оон-даа өске чогаалчылар
очулдурган.



https://tyv.wikipedia.org/wiki/%D0%94%D1%8D%D1%8D%D1%80_%D0%BE%D1%80%D1%83%D1%83

Караңгы дүнелерде дээрже көөрге, кандыг-бир чүвениң дүрзү-хевирин чуруп
көргүскен чүве дег, ында-мында оюк-делик апарган, шаараш ак туманналчак болу
берген, дээрни кежилдир мөңгүннелдир шөйлүп алгаш, Дээр Оруу көстүп турар. Дээр
Оруун дуран-биле көөрге, эмге-санчок имиргей сылдыстар көстүр, а телескоп-биле
көөрге, оларның саны оон-даа көвей. Дээр Оруу түме-түме, сая-саядан-даа көвей
сылдыстардан тургустунган болгаш оларның имистелчээнге бүлүргей ак туманналчак
болуп көстүр. Дээр Оруу бүгү дээрни куржап алган турар. Ооң калбаа чамдык
черлерде 15 градус чедип турар болгаш өске черлерде чүгле каш-ла градус
болгулаар. Чылдың үе-шаанга дүүштүр Дээр Оруунуң көстүрү база янзы-янзы болур.
Дээр Оруун Чер бөмбүрзээниң ийи чартыындан шинчилеп көөрге, ол дээрбек хевирлиг
куржагдан бүткен деп чүве тодараан. Ол куржагны кончуг хөй сылдыстар бүргеп
алган. Топтап хайгаараарга, көскү-даа, бүлүргей-даа сылдыстар - шуптузу Дээр
Оруунда азы ооң кыдыында турары илдең. Биске көстүп турар сылдыстар кол
нургулайында, чиңге куржаг хевирлиг сылдыстарның мөөңнешкен чаңгыс системазын
тургузар. Сылдыстарның ындыг системазын Галактика дээр. Совет астрономнар П.П.
Паренаго, Б.В. Кукарин, Б.А Воронцов-Вельяминов, Т.А. Агекян болгаш өске-даа
эртемденнерниң шинчилээнин ёзугаар алырга, Галактика чөлбең эллипсоид хевирлиг.
Ынчаарга сылдыстарның көвей кезии ооң ортузунда мөөңнешкен болгаш ооң кыдыынче
дүргектелип чоорту тарап чоруй барган болур. Галактикада 150 миллиардтан хөй
сылдыстар кирип турар болгаш ооң хемчээлиниң улуу дээрге, Чүгле Галактиканың
диаметрин безин чырык 100 000 чыл иштинде эртип болур. Бистиң Хүн системавыс
Галактиканың экватор куржаанда болгаш ооң эң мөөң, сырый кезээнче кирбейн турар.



https://tyv.wikipedia.org/wiki/%D0%93%D0%BB%D0%B8%D0%BA%D0%BE%D0%B7%D0%B8%D0%B4%D1%82%D0%B5%D1%80

Гликозидтер - органиктиг бүдүмелдерниң глюкоза азы өске-даа чигир аймаа-биле
каттыжыышкыны. Дыка хөй гликозидтерни база-ла үнүш аймаандан үндүрүп ап, эм
кылдыр ажыглап турар. Чамдык гликозидтер дириг амытаннарга хоралыг бүдүмелдер
болуп турар.

Грушаның, киш-кулааның болгаш оон-даа өске үнүштерниң бүрүлеринде арбутин деп
гликозид бар. Ону сыңыйның, кара-бүүректиң чамдык аарыгларынга ажыглап турар.
Ажыг миндаль, абрикос, персиктерниң, слива, вишня, долагананың бүрүлеринде;
чимизинде, сөөктеринде амигдалин, агликон деп күштүг хоран болур синильдиг
кислота тургузуглуг гликозидтер бар. Чамдык яблоктарда, чаа картофельдиң
картында хоралыг соланин дээр гликозид база бар.



https://tyv.wikipedia.org/wiki/%D0%91%D2%AF%D0%B3%D2%AF_%D0%B4%D0%B5%D0%BB%D0%B5%D0%B3%D0%B5%D0%B9%D0%BD%D0%B8%D2%A3_%D1%85%D0%B5%D1%80%D1%8D%D1%8D%D0%B6%D0%B5%D0%BD%D0%BD%D0%B5%D1%80_%D1%85%D2%AF%D0%BD%D2%AF

Бүгү делегейниң херээженнер хүнү - кезек чурттарда чылдың-на март 8-те эртер,
"херээженнер хүнү" кылдыр адатынып турар, байырлал.

Ук байырлалды Демнешкен Чоннар Организациязы (ДЧО азы орустап ООН) Бүгү
делегейниң херээженнер эргелери дээш демисел биле бүгү делегейге тайбың хүнү
кылдыр демдеглеп турар. Төөгү ёзугаар ажылчын херээженнерниң эр
хиндиктиглер-биле дең эргелери дээш демиселинге болгаш эмансипацияга эп-сеткил
каттыштырар хүнү кылдыр тывылган.

1910 ч. Клара Копенгагенге болуп эрткен Бүгү делегейниң херээжен улус
конференциязының элчини апарган. Ол форумга бүгү делегейниң херээженнери
социалдыг база экономиктиг бир дең эрге-чорукче дээш, ниитилелдиң кичээнгейин
бир хүнде хаара тудар сорулга дугайты айтырыгны Клара Цеткин көдүргеш, Март 8 -
херээжен пролетариаттың төрүттүнген хүнү кылдыр сүмелээн. Эгезинде Бүгү
делегейниң херээженнериниң эрге дээш демисежилге хүнү (орус. Международный день
солидарности женщин в борьбе за свои права) деп адаттынып турган.



https://tyv.wikipedia.org/wiki/%D0%91%D0%B0%D0%B9-%D0%A2%D0%B0%D0%B9%D0%B3%D0%B0

Бай-Тайга (сын, тайга) – Чөөн Сибирьниң эң бедик сыннарының бирээзи. Оон бедии
3485 метр. Мөнгүн-Тайганың (3970 метр.) соонда, ийиги черде турар.

Бай-Тайга кожууну соңгу-барыын талазындан Хакас, Алдай Республиказы, Алтай
край-биле, мурнуу-чөөн талазындан Мөңгун-Тайга, Барыын-Хемчик кожууннары-биле
кызыгаарлажып чыдар. Бай-Тайга кожуунунуң ниити девискээри 804,568 га. Оон
иштинде көдээ ажыл-агыйнын чери 255,883 га. Тарылга шолу 8470 га., одар шолу
237,719 га., сиген шолу 1885 га., болгаш чурттакчылыг суурлар 17,612 га. черни
ээлеп турар. 163,000 га. арга-арыг девискээри, курлавырда 409600 га. чер бар.
Чурттакчы чону – 13339 кижи. Мыйыстыг бода малы – 9547, шээр мал – 90436, чылгы
– 1359 баш. Бай-Тайга кожууну 1941 чылдын июнь эгезинде Барыын-Хемчик
кожуунундан ангыланып, Шуй, Бай-Тал, Хөл, Көъп-Сөөк деп дорт сумуларлыг, 40 ажыг
арбаннарлыг Тээли суур топтуг, тускай кожуун бооп ундезилеттинип тургустунган.
Ат-сураглыг мөгелер, чогаалчылар, артистер, композиторлар, чонар-даш
чонукчулары, генералдар Бай-Тайганын ат алдарын чугле төрээн Тывавыста, Россияда
эвес, делегейде алдаржыдып турары онза «бай» кожуун деп демдеглээрим ол.



https://tyv.wikipedia.org/wiki/%D0%90%D1%8F%D1%81_%D0%94%D0%B0%D0%BD%D0%B7%D1%8B%D1%80%D1%8B%D0%BD_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%BE%D0%B3%D0%BB%D1%83

Аяс Владимир оглу Данзырын (1976 - 2005) - тыва чоннуң XX-XXI чүс чылдың
аразында ынак ыраажызы. Ооң күүселдезинде чаңгыс эвес ырылар бар, ол ырының
сөзүн, аялгазын боду чогааткаш, ооң кырындан боду күүседип ырлап чораан.

Данзырын Аяс Владимирович январь 31-ниң 1976 чылда Тес-Хем кожууннуң Самагалдай
суурунга чаятынып бодараан. Ооң салым-хуузу ынчалдыр-ла эгелээн. Чашкы үелери
болгаш школачы чылдары Кызыл-Чыраа сумузунуң Ак-Эрик деп суурга эрткен. Бирги
класстан эгелеп Кызыл-Чыраа (Ак-Эрик) ортумак школазынга өөренип эгелээн. Үшкү
класска өөренип тургаш-ла класстың болгаш школаның бот тывынгыр уран-чүүл
көргүзүглеринге идекпейлиг киржип эгелээн. Ол хөй кезээнде тыва улустуң ырыларын
ырлап турган "Теве-Хая", "Самагалтай", "Хандагайты", "Алды баштыг Кара-Дагны".
Эге класты дооскаш, "Сыгырга" хоор бөлгүмүнүң кежигүнү апарган. 1988 чылда
"Хөгжүмчү" аттыг фольклорлуг ансамбль школазы шилээш киирип алган, ол үеде
алдыгы класстың өөреникчизи турган.



https://tyv.wikipedia.org/wiki/%D0%90%D0%BC%D0%BF%D1%83%D0%BB%D0%B0

Ампула - (лат.: ampulla - амфора деп грек сөстү бичеледир адааны; тыва: идижик)
- амгы үениӊ утказы-биле алырга эмнээр азы кандыг-бир өске бүдүмелдер шыгжаар
так дуглай дуӊзаалап каан шил сава.

Чамдыкта ампуланыӊ үстүкү бажында кертиглиг сыяр чери бар бооп болур. Ажыдарда
ампуланыӊ бажын өрү көрүндүр тудар ужурлуг. Бир эвес ампула аксында кертиг чок
болза, ындыг ампуларныӊ хавында черле ампула бижээн азы кескизин
(скарификаторун) кожупкаан турар.

Хувискаал бетинде (1917 чылга чедир) орус дылда «ампулла» деп бижип турган,
ынчангаш ол үеде утказы: Буруӊгу Румда (Римде) суук чүүл шыгжаар дойдан, шилден
азы демир-дестен кылган калбак иштиг, кызаа аастыг, ийи тудалыг бичежек сава.



https://tyv.wikipedia.org/wiki/%D0%90%D0%BB%D0%B4%D1%8B%D0%BD-%D0%9A%D1%83%D1%88%D0%BA%D0%B0%D1%88

Тываның массалыг информация чепсектериниң аразында чаа сеткүүл немешкен.
Республикада чаңгыс уруглар солуну “Сылдысчыгаш”- тың кол редактору Александр
Шоюннуң болгаш редакцияның чогаадыкчы коллективиниң эгелээшкини - биле “Алдын -
Кушкаш” деп 999 кезектиг чаа тускай бичии уругларга таарыштыр палаан сеткүүлүнүң
бирги үндүрүлгези чырыкче үнген. "Алдын - Кушкаш” сеткүүлдү бирги ужудуушкунунче
ТР-ниң Чазааның даргазы Шолбан Кара-оол, Кызыл хоорайның мэри Владислав Ховалыг,
делегейниң дириг эртинези, Улустуңуң чогаалчызы Монгуш Кенин-Лопсан болгаш тыва
театрның билдингир артистери арамайлап, узун оруу ак, номчукчулары хөй, оларга
ажык - дузалыг, өөредиглиг болурун күзээннер.



https://tyv.wikipedia.org/wiki/XIII-%D0%BA%D2%AF_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Он үш дугаар Далай-Лама Чалбаа Дуптан Чамзы азы Гьялва Тубтен Гьяцо
(моол. Агваан-Лувсан-Тувден-Жамц-Жиг-Врал-Ванчиг-Чойжин-Намжил (тывалаарга,
Агваан-Лопсаң-Дүптен-Чамзы-Чывырал-Банчык-Шоожун-Намчыл дээр Г.С.) 1876 чылда
төрүттүнген. Төвүттүң бурган шажын сургуулун десдараалай улаштыр өөренип
дооскан, лхарамба кижи турган. Ол үениң делегей байдалын эки угаап билип, Төвүт
чуртун чаартыр, улуг күрүнелерниң аразында демиселге бодунуң чуртун кириштирбес
арганы хөй тала-биле шинчилеп турган. Харын Төвүттүң хааны болур дээш
кудуктулары-биле маргыжып, оларны тиилеп, чурт иштинге, Лхасага бодунуң салдарын
калбартып шыдаан. Орус чурту-биле харылзаа тудар сорулга-биле Моолга кээп, Чин
Ван Хандыдоржунуң ачазы-биле Моолга кыштааш, кыдаттарның ыйыдыышкыны-биле
даштыкыже үнүп шыдавайн, чурттунче ээп чанган. Харын Төвүттү Нациялар Лигазының
кежүгүнү болдуруп шыдавааны хомуданчыг деп төвүттер демдеглээн боор чораан. Он
үшкү Далай лама дугайында дыка хөй материал бар. Хомуданчыг чүве чүл дээрге,
үе-шагның салдарындан болганы-ла ол, сагыжынга четпейн, 1933 чылда Дээрже
чайылган.



https://tyv.wikipedia.org/wiki/VIII-%D0%BA%D0%B8_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Сес дугаар Далай-Лама Чамбал Чамзы азы Чампел Гьяцо (моол. Жамбалжамц) 1758
чылда төрүттүнген. Ону тодаратканының соонда 1762 чылда Төвүттүң найысылалы
Лхаса хоорайже чалаан. Лхасаның барыын талакы чечек өстүрер черде сураглыг Норбу
Линг хиитти тургускан Далай лама ол. Үш дугаар Банчын ламаның хайгааралы-биле
кижизиттинген, күрүнениң национал айтырыг талазы-биле политиказын эки билип,
серемчилелдиг болган Далай лама деп санаттынар. Өскээр чугаалаарга, Төвүттүң
делегейден тускайланырының үзелин 1802 чылда нептереткен кижи ол болур. Бо үзел
Төвүтке бергедээшкинни таварыштырган деп хууда бодаар мен. Төвүттүң делегейден
тускайланып хагдынганы ажык чок болган боор. 1804 чылда сес дугаар Далай лама
Дээрже чайылган.



https://tyv.wikipedia.org/wiki/%D0%A5%D0%B0%D0%BB%D0%B2%D0%B0

Халва́ (араб. حَلاوة‎‎ — «чигирзиг чем») — чигирден, тооруктан азы үрезинден
кылган Мурнуу Азия чоннарының чаагай чеми. Кезек янзы чигирзиг чаагай чемнерни
база шак ынчалдыр адап турар. Чамдыкта халваны дээрбеп каан үстүг үрезиннерден
кылыр, чамдыкта —  кызыл-тас далганындан азы ногаа аймаандан.

Ук халваның тургузуу 3 кол кезекиг болур: белоктуг масса (үрезинден, тооруктан
паста), карамельдиг масса (чигир, патока) азы ары чигири болгаш көвүктелдирикчи.
Россияда бүдүрүлгелерде чигир болгаш патока ажыглап турар, а ары чигирин кижилер
чүгле бажыңнарында ажыглап турар. Көвүктелдирикчини карамельдиг массага
холуптарга, ол болур халваны каътталчак-волокнолуг кылдыр өскертиптер.
Көвүктелдирикчи кылдыр лакрицаны (солод дазылын) болгаш саваң дазылын
(орус. "мыльный корень") (шиштээр-бүрүлүгнүң дазылын (орус. Корень
колючелистника)) ажыглап турар, чамдыкта алтей дазылын болгаш чуурга белогун
база ажыглаар). Халваже чыт чаагайжыдар, өңнээр болгаш амдан киирер бүдүмелдерни
немеп турар: ваниль, какао-довурак, шоколад, фисташкалар.

Кунжуттуг халва Балканнарда, Чооку Чөөн чүкте, Ортаа Чер Далайның девискээринде
чурттарда, база ССРЭ республикалар девискээринде немпетеңгей кылып турар. Ук
халванын белоктуг массазын дээрбээн кунжуттан кылыр.

Тарымал-тооруктуг халва Чөөн Европада (Россия, Украина, Молдавия, Белоруссия)
нептереңгей. Үндезин белоктуг массазы кылдыр дээрбеп каан тарымал-тоорук
үрезиннерин ажыглап турар, ынчангаш ооң өңү караңгызымаар.

Арахистиг халва кылыры тахинниг халва дег, а белоктуг массазы үүрмектээн
арахистен. Тахин-арахистиг халвалар база бар. Бажыңга кылыр рецпетилерде
ары-чигири бар болгаш көвүктелдирикчини ажыглавас .

Тооруктуг деп турар халваларның үндезини болза дараазында тооруктар: миндаль,
кешью, грек тоорук, фисташкалар, арахис.



https://tyv.wikipedia.org/wiki/%D0%A3%D0%BB%D1%83%D0%B3-%D0%A5%D0%B5%D0%BC

Улуг-Хем (Эрги түрк. (𐰚𐰢)Кéм , хакас. Ким суг, эвенк. Ионесси, кет. Хук,
селкуп. Пӱӱл Тяас-қолд, нен. Енся’ ям’, эскимос. Энненайваам, орус. Енисей)
делегейниң эң улуг хемнериниң бирээзи. Эгезинден төнчүзүнге чедир чедир ооң суг
оруунуң эң узун ниити хемчээли 5075 километр. Улуг-Хем бассейн шөлүнүң
талазы-биле Обь хемниң соонда, Россияда ийиги черде, а делегейде чедиги черде
турар.

Улуг-Хемниң солагай талакы эриинге Барыын Сибирьниң оргулааштары төнер, а оң
талакы эриинден Чөөн Сибирьниң улуг тайгалары эгелээр. Ынчап кээрге, ол
бойдустуң Сибирьде чайгаар бүткен кызыгаары болур. Ооң бажында, Тывада -
тевелер, а төнчүзүнде, Соңгу Доштуг океанда, ак адыглар чурттап турар.

Күчү-күштүг Улуг-Хем чогум Кызыл хоорай кыдыында каттышкан черинден эгелээр. Ооң
Тывада калбаа 100-тен 650 метр чедип турар. Океанче кирип чыдар уну 50 километр
калбак.

Улуг-Хемниң унунда Саян-Шушенскиниң, Красноярскиниң суг шыгжамырлары бар.
Саян-Шушенск ГЭС-ти, Майнск ГЭС-ти болгаш Красноярск ГЭС-ти ында туткан.
Улуг-Хем - улуг суг оруу, ында хеме чорулгазы сайзыраан. Ооң эриинде Кызыл,
Абакан, Красноярск, Дудинка дээш, өске-даа хоорайлар турар. Бо улуг хемни
орус-тыва чогаалчылар, чурукчулар боттарының өлүм чок ажылдарында катап-катап
алгап ырлаан болгаш чураан.

Киргизтерниң Манас деп тоолунда бир-ле Эне-Сай деп хем бар. XX векте Манас деп
тоолду ыдып турар улус Енисей деп хем барын дыңнааш ону Эне-Сай деп сөс-биле
соора билип алган, чүге-дизе Эне-Сай биле Енисей деп сөстерниң кулакка дыңналыры
арай дөмей бооп турар. "Енисей" деп сөстү орустар чогаадып алган, олар
эвенкилерниң Ионесси деп сөзүн алгаш орус дылга таарыштыр "Енисей" кылдыр эдип
алган. Тывалар биле хакастар Улуг-Хемни кажан-даа "Эне-Сай" дивейн чораан.

1930 чылдарда мырыңай будулгаазыннар эгелээн. Ол үеде киргиз биле орус
эртемдээннер Киргизияның бир дугаар төөгүзүн бижип эгелээннер. Олар VI-XIII
вектерде Минусинск ховузунга Кыргыс күрүне турганын билгеш, "Тань-Шаньның
мусульманнары дээрге кажан-на бир Улуг-Хемден көжүп келген улус" деп, база-ла
соора, меге билип алган бооп турар. Шаандагы кыргыстарның салгалдары амгы
тывалар биле хакастар аразында чурттап чоруур. XIII векте моол ээжелекчилер
Улуг-Хемде кыргыстарның күрүнезин узуткап чок кылырга, Тянь-Шаньда чурттап
турган мусульманнар боттарынга Кыргыз деп атты ап алган бооп турар.

Амгы үеде тыва чогаалчылар бодунуң шүлүктеринде Улуг-Хемни Эне-Сай деп адап
турар-дыр. Ол дээрге уран чогаал стили-дир. Олар ындыг арга-биле бодунуң
дыл-домаан чеченчидиваап турар-дыр. 1990 чылдарда тываларның ырлажып турган
Эне-Сай деп ырызы дээрге, тыва чоннуң ырызы эвес-дир. Эне-Сай деп ыр дээрге
199x-зан чылдарда сайзыраан поп-культураның түңнели-дир.



https://tyv.wikipedia.org/wiki/%D0%A3%D0%B9%D0%B3%D1%83_%D1%87%D0%BE%D0%BA_%D0%A3%D0%BB%D1%83%D0%B3-%D0%A5%D0%B5%D0%BC

Уйгу чок Улуг-Хем — Тыва Республиканың улустуң чогаалчызы Кызыл-Эник Кыргысович
Кудажының чонга нептереп тараан, сураглыг дөрт томнуг роман-эпопеязы.

Үшкү Мөңгүн томда чугаа Тыва Арат Республикада чоннуң чаа чуртталга дээш
демиселиниң тиилелгези база Тыва Улусчу-Хувискаалчы намын тургусканы дугайында
чоруп турар. Номчукчулар база-ла катап ынак маадырлары-биле (Буян, Анай-Кара,
Соскар, Саванды, Губанов дээш оон-даа өске) ужуражыр. Чогаалдың сюжединче
таарымчалыы кончуг кылдыр төөгүде көскү черни ээлеп турар кижирлерниң
(Буян-Бадыргы, Күрседи, Шагдыржапа, Данчая, Хемчик-оола, Тока, Чугунов) овурун
киирген. Чогаалчы барымдаа кылдыр элээн хөй архив материалдарын ажыглаан.



https://tyv.wikipedia.org/wiki/%D0%A2%D1%8B%D0%B2%D0%B0_%D0%9D%D0%B0%D1%86%D0%B8%D0%BE%D0%BD%D0%B0%D0%BB_%D1%82%D0%B5%D0%B0%D1%82%D1%80

Тыва Национал театр (долу ады Тыва Республиканың В. Ш. Көк-оол аттыг национал
хөгжүм-шии театры) — Тыва Республиканың профессионалдыг чаңгыс театры. Театр эң
баштай, 1936 чылда, театр студиязы кылдыр үндезилеттинген. Театрның, 1977 чылда
ажыглалче кирген, амгы үеде турар өргээзин Марк Бубновтуң удуртулгазы-биле
Москваның архитекторлары он чыл ажыг тургускан, оон аңгыда ук өргээ
архитектураның тураскаалы база болур.

Театрны РСФСР-ниң алдарлыг, Тыва АССР-ниң улустуң артизи, театрның
үндезилекчилериниң бирээзи, драматург Виктор Шогжап оглу Көк-оолдуң ады-биле
адаан.

Тыва национал театр эң баштай театр студиязы кылдыр ажыттынган. А студияны 1936
чылда Виктор Көк-оолдуң «Хайыраан бот» деп шиизи-биле ажыткан. Театр студиязын
ажыдар деп шиитпирни Тыва Арат Республиканың Биче Хуралынга хүлээп алган. Тыва
1944 чылда ССРЭ-ниң составынче кирген соонда, 1945 чылда Национал театр
тургустунуп келген.



https://tyv.wikipedia.org/wiki/%D0%A2%D1%83%D1%80%D0%B0%D0%BD

Туран-Өөк ыйгылаажында, Туран хемниң чоогунда. Хоорайның баарында М54 федералдыг
орук узайган. Кызылдан соңгу-барыын чүк талазынче 74 км ыракта. Амгы үеде
чурттакчы чон - 5 муң кижи.

Туран хоорайның төөгүзү 1885 чылдан эгелээн. 1885 чылда Тываже чурттап келген
орустар "Туран" деп черге чер аңдаргаш бажыңнар туткан. Чоорту чер-суг ады-биле
орустар бодунуң суурун "Туран" деп адап алган. Эгезин салып үндезилээн бай
садыгжы Сафьянов Георгийге улажып, Устан тараачыннар Н.Бьяков, Г.Фунтиков суглар
немешкен.

Бистиң эрага чедир, тодаргайлаарга, IX-VIII вектерде Ортаакы Азияда
Тянь-Шань-Туран оргулаажындан хөй аймактар Мурнуу-Сибирьже болгаш Азия төвүнче
шургуп кирип эгелээн. Тываның амгы девискээринче кирип, Бий-Хем биле Каа-Хем
уннарынга баштарынга чурттай берген аймактарны хаса азы моолдап хасуттар дээр
турган. Ол аймактар Туран-Өөк ыйгылаажын Тянь-Шань-Туран оргулаажынга дөмейлеп
тус черни Туран деп адай берген чадавас. Ында турар дагның, оолап аккан хемниң
аттары база Туран ийик чоп. Сөөлүнде барып аңаа чурттакчылыг чер тыпты бээрге,
ооң ады Туран болуру чугаажок.

Хасуттар Хубсугул хөлдүң чоок кавызынга чурттап чорааннар. Төөгүде хасуттарны
гуннар дээр. Кажан кыдаттар Хубсугул кавызын эжелеп кирип кээрге, гуннар соңгу
чүкче дезипкеннер. Оларның кол чүък-коъжу шарылар сөөрткен эмге-хаяжок тергелер
турган. Гуннар хонар дээн черинге доктаап туруптарга, кандыг-даа хову-шөл
сыңмастай бээр турган. Чорза-чорза, гуннар Өөк-Туран ыйгылаажынга чеде берген.
Аңаа чурттап турган хаса аймакты оон кызып үндүрүпкеннер. Олар ам кол аймак
апарган. Гуннар-биле чергелештир маады аймак база бодарап турган. Эртемден Б.Д.
Бузур-оолдуң тайылбырлааны-биле алырга, маады деп сөс ийи гун сөстен укталган
бооп турар. Моо - инек (шары), ди - терге. Ынчап кээрге, маады дээрге терге
сөөрткен шарылыг кижи дээни ол. Маады аймааның салгалдары амдыгаа дээр Бии-Хем
девискээринде чурттап чоруурлары ол ыйнаан.



https://tyv.wikipedia.org/wiki/%D0%A2%D0%BE%D0%BF%D0%BE%D0%BD%D0%B8%D0%BC%D0%B8%D0%BA%D0%B0

Тарлаг. Бии–Хемде суурнуң ады онзагай. Бо сѳс тюркологияда азербайджан «Торпа»,
кумык «Тарпа», кумык «Тарпав», скиф ((сaк) «Тарыг», татар «тарлан», хакас
«Тарлан» база тыва дылга таваржып турар. Бүгү дылдарда ниити утказы «Тараан шөл»
дээн.

Улуг–Хем районда казанак деп топоним бар. Бо сѳс киргизтерде алдын, мѳңгүн
шыгжаар чер, узбектерде «Казанак» калган чер, алтайларда «Улуг эвес паш» дээн
уткалыг.

Каа–Хемни шаанда Хаа–Хем деп турган. Хаа дээрге, ылангыя аас чогаалынга,
«Дузалакчы, биче» дээн уткалыг турган, ынчангаш Каа-Хемнин эң баштай Бичии
Дузалакчы Хем уткалыг адаан.

Бии–Хем деп сөстүн Бии деп кезээ ѳске түрк дылдарда бар. Бий деп сѳс болур, ол
сѳстү тывалаарга «Бег» болур. Үн бүдүжү чоок.

Чыгаар. Каа-Хем биле Бий-Хемниң каттышкан белдиринде дагны Чыгаар деп адап
турар. Дезиг аъттарны ол белдирге чыгап келгеш, тудуп алыр. Ынчангаш ол дагны
Чыгаар деп адаан ужуру ында чΥве-дир. Чыгаар деп сѳсту адаарынын хевири ында
турган. Кызылдын парыгынын туруп турар алаагында бир бай кижи чурттап чораан, ол
тускай аттыг деп турар.

Дѳге – бо сѳстүң утказы орта билдинмес. Ынчалза–даа бадан кѳѳрге, дагнын хΥтче
кѳрΥнген мээс талазын езугаар «дѳгээр хунге дѳгээр» деп сѳсен укталып Υнген
чадавас. Кызыл хоорайнын сѳнгу талазында ол дагда «Ленин» деп ат бижип каан.
Дагнын мурнунда ховуну Дѳге - Баары дээр.

Чангыс – Терек ховузу деп амгы элеваторнун черин ынчаар адаар турган. Тывада
черле ындыг хевирлиг черлер аттары хѳй. Чангыс – Хады, Уш – Хады дээш оон – даа
хѳй. Хербис – чонум боду ниити сѳс, «кадыр, бедик чер деп уткалыг. Ынчалза – даа
хуу чер ады апарган. Хербис – даа хоорайнын устуу чарыында турар».

Оргу – шѳл ховузу – амгы Кызыл аэропортунун турар чери. Ол хову Куруже (БООМ)
даанга четкен. Чамдык улус ону Бурен Ховузу дээр …… Бүрен-Бай-Хаак баар эрги
орукта суг ΥнΥп чыдар чер. Сѳс боду моол дылдан улегерлеттинген. Мѳрен деп ат
база моол уктуг.

Баян-Кол дилги фермазынын адаанда Улуг-Хемче кирген хемчигеш. Баян – «Бай», көл,
«Хем» деп ийи моол сѳстен тывылган ат. Баян азы бай ниити тюрк (түрк) моол
сѳстен тывылган ат. Баян-Колдуң бажы делгем адырларлыг. Орта бурун шагдан бээр
кижилер чурттап чораанынын демдектери бар.

Кара-Хаак – чер болгаш суур ады. Кара-кара хаактарлыг боорга, ол черни Кара-Хаак
деп адааны чугаажок.

Шоол (Улуг-Шоол, Биче-Шоол) – Бүренниң бажында. Куруже шѳйлуп бады барган даг
кырынын адын Шоол деп адаар. Ол–бо черлерде хуу аттар апарган.

Дагның артында азы ховунуң кырында хенертен чавызай берген узун, эриктелчек
черниң баарын «Сукпак» дээр. Сук пак деп сѳс Сык-пак деп ийи кезектен
тургустунган.

Боом дугайында. Бо сѳс ук шаланда богум (боой дээр) деп сѳстен укталган:
богум-боом. Чогум боом дээрге дагнын хемче кирген ужунда эртинмес кадыр хаялыг
чер деп уткалыг. Ынчаарга амгы Боом дагны чон Куруже деп адап чораан деп Х.В.
Ензак бижээн: «Хадын хѳл – Алгый эвес бе? Боом даг Куруже эвес бе?» деп чΥΥлΥнге
бижээн. Дагны Боом деп адай бергенин автор шугумчулеп турар. Ол ышкаш Тандыда
«Хадын» деп адап турар хѳлдун чингине ады Алгыйт Хѳл турганын айыткан.

Чедер – бо сураглыг хѳл ады, ооң-биле курортту база адаан. Хѳлге кирер дээн улус
ырак-узак черлерден кызып чорааш чедер, ынчангаш хѳлдүң хуу адын Чедер деп адаан
деп болур.

Шамбалыг – бо солун ат. Демдек кѳргүзер кожумактыг (-лыг), ынчалза-даа чогум
Шамба деп сѳс билдинмейн турар. Ол чер бойдус талазы – биле дыка чурумалдыг,
ногаан аргаларлыг, одар – белчиирлерлиг, шолдерлиг оан. Шамбалыг деп ат тѳвүт
дылда Шамбала деп сѳстен укталып тывылган. Тыва дылга үннери чоок, тыва дылга
таарыштыр Шамбалыг апарган хире.

Даспы (Даъспы) – хем ады. Орустап ону Таспа деп-даа адап турар. Шаанда тыва
улустун бижек, балды чидидерде хереглээр, кѳк ѳннΥг, чымчак дажын даъспы дээр.
Ынчаарга ол хем чаныы кылыр ындыг даштарлыг боорга, ону ынчаар адаан хевирлиг.

Дус-Хѳл – Бай-Хаак баар эрги оруктун кыдыында дустуг хѳл. Ол хѳл, шынап-ла,
дустуг, эмнээр шынарлыг малгаштыг. Дайын уезинде чамдык улус ол хѳлдΥн дузун
хайындырып болбаазырадырып, садып-даа турган. Дус-Хѳлге чон кадыын экиртир чери
апарган.

Оңгар-Хову – Дус-ХѳлдΥн ындында тараа тарыыр хову. Онгар-Хову деп ат чоокта
тывылган. Оон ук-ла чингине тыва ады, Кѳжээлиг-Хову чуве-дир.

Доңмас-Суг – телевидение болгаш радио тѳвүнүң баарында черден үнүп чыдар суг ады
- доңмас суг. Ол суг кыжын доңмас.

Чагытай – Танды районунда чурумалдыг хѳл ады. Балыктыг, хѳй куштарлыг, шаанда
аңаа буур-булан көстүп турган. Чагытай деп сѳс моол дылдан укталган:
загастай-балыктыг - Загастай-Чагытай. Шынап-ла, балыы хѳй хѳл.



https://tyv.wikipedia.org/wiki/%D0%A1%D0%B8%D0%B4%D0%B4%D1%85%D0%B0%D1%80%D1%82%D1%85%D0%B0_%D0%93%D0%B0%D1%83%D1%82%D0%B0%D0%BC%D0%B0_%D0%91%D0%B0%D1%88%D0%BA%D1%8B

Махавагга Гаутама Будда - дээрге төөгүде кайгамчык кижилерниң бирээзи.
Кижилерниң кызыгаар чок хүндүткелин болгаш ынакшылын чаалап алган дээди башкы
болуп турар. Бодунуң чайынналган мага-боду, кайгамчык чараш аялга дег үнү болгаш
частырыг болгаш карышкак чок чидиг угааны-биле долгандыр кижилерни кайгадып
турган. Ол чүнү чугаалап турар чүвел дээрге: мага-бодунуң даштыкы демдектери
анаа кижилерден ылгалдыг, чугаа-домаа өөредиг болгаш угааны шупту бойдусту
шыны-биле көрүп турары. Будда башкы өөредигни 40 чыл хире дамчыдып турган,
өөредиглерни дыңнап алыр дээш база ыдык башкының айызын алыры-биле делегейден
хааннар болгаш бөдүүн кижилер кээп турган.

Ыдыктыг харыылаан: - Бо оолдуң келир үезин көрүп тур мен. Ам ол бичии үрезин, а
өзүп кээр болза - кайгамчык алантоос боор!



https://tyv.wikipedia.org/wiki/%D0%A0%D1%83%D1%88%D0%B5%D0%B2%D0%B0,_%D0%9D%D0%B0%D0%B4%D0%B5%D0%B6%D0%B4%D0%B0_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

Наде́жда (На́дя) Никола́евна Ру́шева (январь 31, 1952 чыл – март 6, 1969 чыл) —
Тываның, Россияның (СССР) алдарлыг салым-чаяанныг чалыы чурукчузу.

Кыска назынының иштинде Надя 50 ажыг бөлүк чуруктарны (серия) чураан: Пушкинниң
чогаалдарынга, балетке, делегейниң чоннарының идик-хевинге, танцы- самынга,
античностька(?), Л.Толстойнуң “ Дайын болгаш тайбың” деп романынга, октаргай
темазынга, херээжен, ие кижиниң овур-хевиринге...дээш өске-даа уткалыг. 1966
чылда Надя Польшага бодунуң чуруктарын делгеп чорааш келген. 1967 чылда “Артек”
лагеринге дыштанып чораан үезинде ол “Мастер биле Маргарита” деп М.Булгаковтуң
романын номчааш, аңаа 200 ажыг чуруктарны чуруп каан.Ол делегейде бо улуг
чогаалга хамаарышкан чуруктарны чураан бир дугаар чурукчу - Надя. 1969 чылдын
март 6 –да Надя школаже чоруурунга белеткенип тургаш, хенертен мөчээн: ооң
бажынче хан чүгүрген болган.



https://tyv.wikipedia.org/wiki/%D0%9D%D0%B0%D0%B0%D0%B4%D1%8B%D0%BC

Наадым – Тыва Республиканың малчыннарның чыыжы болгаш байырлалы. Наадым
байырлалы чылдың-на болуп эртип турар. Байырлалды эгезинде кожууннар аразынга
эртирер, адак сөөлүнде республика чергелиг байырлал болур. Болур үези:
июль-сентябрь. Байырлалдың албан кезектери: хүреш, аът чарыжы, ча адары.

Наадым каш хонук ишти болуп эртип турар. Ук байырлалды Тывага 1922 чылдан
тура-ла, Тыва Арат Республиканың тургустунганындан бээр, демдеглеп эгелей
берген. Тываның Совет эвилелинге турганында байырлалды эртирерин хоруп каапкаш
турган, 1993 чылда байырлалды катап эгиткен. 2007 чылдан тура Тываның Чазааның
шииткели-биле кожууннар аразынга республика чергелиг Наадымны бодунуң кожуунунга
эртирерин чаалап алыр мөөрей эртирип эгелээн.

Демдеглелдиг Хүреш-2014 дугайында: "Хүреш" стадиону Тыва Республиканың тулган
дээн 310 мөгелериниң аразындан Тиилекчини илередири-биле Наадымның аалчыларын
чыган. Ол чылын Наадым болза Тыва биле Россияның демнежилгезиниң 100 чыл ою
кылдыр дакпырлажып келгени-биле, Хүреш-2014 болза "100 чылдың Хүрежи" кылдыр
база адатынып турар. Тиилээн мөге болза «Тыва Республиканың Арзылаң Мөгези»
Түлүш Сайын-Белек (Тес-Хем кожууну). Сайын-Белек Тываның эң хүндүткелдиг болгаш
күштүг мөгелерин боду шүүп үнүп тиилээн.

Наадымның оюннарның үшкүзү – ча адары. Ча адар оюн ийи аңгы хевирлиг: баг адары
болгаш кара адары.



https://tyv.wikipedia.org/wiki/%D0%9C%D3%A9%D2%A3%D0%B3%D0%B5_%D0%A2%D2%AF%D1%80%D0%BA_%D0%AD%D0%BB_(1_%D0%B4%D1%83%D0%B3%D0%B0%D0%B0%D1%80_%D0%BA%D2%AF%D1%80%D2%AF%D0%BD%D0%B5)

Түрктер күрүнезин тускай сөс-биле адавайн чораан. Амгы үениң төөгү номнарында
"Mөңге Түрк Эл" - деп сөстер бар. Ол болза амгы үеде төөгү эртеминде
ажыглаттынып турар тускай сөс катыжыышкыны-дыр. Күл-тигиниң бижиинде бир
одуругну кирилл транскрипциязының дузазы-биле номчуур болза, мынча дээн:

Түрктерниң ёзу-чаңчылы-биле акызын соңнай дуңмазы хаан болур ужурлуг, адазын
соңнай оглу хаан болбас ужурлуг.

Аймак даргазы Шад деп албан дужаалдыг чораан. Бумын деп кижи жуань-жуань деп
аймактың шериин чылча шаапкаш бодун "хаан кижи" мен дей берген. Ол үеден бээр
түрктерниң баштыңы "хаан" деп албан дужаалдыг ат эдилээр апарган.

Шад Бумын. 535 чылда Барыын Вэй күрүнеден элчи келген. Түрк ордуда улус: "Биске
улуг күрүнүң элчини келген эливис удавас тергиидээр-дир деп ынча дижип турган".
Келир 536 чылда Бумын бодунуң улузун Барыын Вэй күрүнеже чортупкаш кыдаттар-биле
харылзаа тудуп алган. Ол-ла чылдарда телес аймактың улузу жужанарже дайылдажыр
дээр бар чыткан. Бумын шерии-биле телес аймактың улузунче халдааш оларны чагырып
тиилеп алган. Ынчалдыр телес аймактың улузу түрк хаанга чагырты берген. Телес
аймаа түрктерге чагырты бээрге Бумынның ара-албатызы көвүдей берген. Ам кээп
Бумын жужан хааның уруун айтырып алыр дээш олче кижи чортупкан. Жужанарны ол
үеде Анахуань деп кижи башкарып турган. Анахуань хорадааш бодунуң элчизин мындыг
харыы-биле чортупкан: "сен мээң дарганым шээй сен, канчап ындыг чүве меңээ
чугаалар кижи сен" дээн. Бумын хорадааш жужан хааның элчизин өлүрүп каан. Соонда
ол Вэй күрүнезинче хаан кижи уруун кудалап, айтырып алыр дээш, база-ла улузун
чортупкан. 551 чылдың 6 дугаар айында Вэй күрүнениң хааны Чан-лэ деп уруун
Бумынга өглеп берген. Жужанар-биле дайын кылыры аажок берге боорга Бумын кажар
арга ажыглаан. Кыжын 552 чылда бир айда ол аг-шериин чыып алгаш жужанарже
хенертен халдаан. Жужанар аштырган, Анахуань бодунуң амы-тыныга четкен, ооң оглу
Яньлочен кыдаттарның Ци күрүнезинче дезипкен. Арткан жужанар Анахуаньның акызы
болур Дыншуцзы дээр кижини хаан ширээзинге олуртуп алган. Түрктерниң
жужанар-биле дайыны ам-даа соксаваан. Чогум Бумын жужанарны тарады сывырыпкаш
бодун Ил хаан деп ат-биле адап алган, кадайынга ол Кадын деп ат берген. 533
чылда Бумын кызыл дустай берген.

Дараазында Изиг хааның дыңмазы Мухан дээр кижи хаан апарган. Мухан хаанның арны
калбак, карактары шил ышкаш, ооң сонуургаар, билир чүвези-ле дайын-дайын. Мухан
угааныг, аажы-чаңы берге кижи турган. Түрктер жужанар-биле дыка үр чаалашкан,
чүгле 555 чылда Мухан хаан оларны тиилеп шыдаан. Жужаннарның сөөлгү хаанын
Дыншуцзы дээр, ол кижи арткан улузу-биле Барыын Вэй күрүнезинче дезе берген.
Мухан хаан соңгу чүкте кыргыстарны томаарарткан, чөөн чүкте Кидань деп аймактың
улузун тарады сывырыпкан, барыын чүкте түрктер эфталиттерни тиилээн. Түрк Эл
кончуг улус девискээрже шөйлү берген: ооң чөөн чүгүнде Сарыг далай, соңгу
чүгүнде Байкал, мурнуу чүгүнде Улуг хана, барыын талада Ортаакы Азия турган.
Мухан хааның эл-күрүзү күштели бээрге ол Барыын Вэй күрүнениң хаанындан:
"Чуртуңда менден чаштынып турар жужанарны тудуп алгаш менче чортувут", - деп
негээн. Кыдаттар Дыншуцзы деп кижини ара-албатызы-биле кады туткаш, шупту муң
хире кижини түрктерже чортупкан. Хүлүткен жужаннар Чанъань хоорайдан үнүп кээрге
оларны түрктер уткуп алгаш дөгерезин чок кылдыр шаажылап каапкан. Истеми Барыын
талада түрктерниң ханныг өштүг дайызыннары Авар дээр чон турган. Авар аймаа
Алдай дагларынга түрктерниң барыын талада кожалары турган. Түрктер аварлар-биле
ырма-сынчыг чаалашкан. Аварлар түрктерге алыспас дээш хүн бадар чүкче тулчуп
аткаарлап чоруп-ла орган улус. Авар чоннуң маадырлары-биле Мухан хааның дыңмазы,
Истеми чаалажып чораан. Аварлар Волга хемни кеже бергеш чүгле ынчан түрктерден
адырлып алган. Истеми ыңай оларны сүрбээн. Истеминиң шериглери Ортаакы Азияга
чеде берген.

Хаанның маадырларын «Бөрү» дээр. Ынчангаш олар бөрүден укталганын утпайн чоруур.

Ян Чжун деп кижи эглип келгеш Ву-ди хаанынга сөзүн сөглээн: «Түрктерниң
маадырлары даргаларын тоовас, чурум чыскаал сагывас, шаңнал дилевес,
шүгүмчүледен кортпас-тыр. Оларны тиилээри берге эвес ажыл-дыр. Бо хамык чүвениң
ужурунда бистер түрктерни хей-ле кончуг улус деп санап турар бис. Түрктер бо
эптиг таварылганы ажыглааш боттарынга бистиң чазактан белектер негеп, чыываап
турар-дыр. Хаан төрезинге шивишкиннер меге чугаа дамчыдып турар-дыр, шериг
баштыңнары база "түрк" деп сөстү дыңнааш сириңейни бээр-дир. Дайзынның көстүрү
коргунчуг-ла, шынында болза оларны чылча шавары белен. Ам болза мээң
бодалым-биле бээр кээп чораан азы келир үеде чаларап кээр ужурлуг элчилерни
дөгерезин туткаш баштарын одура кессе эки-ле дир». Ву-ди хаан ооң сүмезин
херекке албаан.

Согдак биле Кыдат дылдар түрк сөстерни шын адап шыдавас. Ылаңгыя кыдат дылдан
дамчаан сөстерни албан эде номчуур болза эки. Чижек 1. Кыдаттап "кэхань" деп
сөстү қаған кылдыр эде номчуур. Чижек 2. Түрктерниң 2 дугаар хаанын кыдаттар
"Коло" деп бижээн, Колонуң хаан адын "Исиги кэхань" деп бижээн. Шыныда болза ооң
түрк ады: Кара; хаан ады: Изиг хаан. Чижек 3. Түрктерниң 1 дугаар хааны:
кыдаттар ону "Тумынь" деп бижип турган, Тумыньның хаан адын болза олар "Или
кэхань" деп бижип турган. Шынында ол кижини "Бумын" дээр, ооң хаан ады "Ил хаан"
болур. История Сибири деп номда түрктеринң 1 дугаар хаанын "Тумен" деп бижип
каан, тывалаар болза ооң адын "Түмен" кылдыр адап болур ышкаш. Кыдат дыл
шинчилекчизи С. Е. Яхонтов ол кижиниң адын "Тумын" (tumyn) кылдыр эде номчуп
турар. Япон шинчилекчи — Масао Мори ооң адын "Илиг қаған" кылдыр номчуп турар.
Чижек 4. Бугут бижиинде Караны айытпаан, ол кижини анаа "Мухан хааның акызы" деп
бижээн.

Истеми. Хааннар допчузунга Истемини онза айтып калза эки. Истеми хаан турбаан,
ол Оң таланың бүрүн эргелиг бээзи турган. Барыын чүкте даштыкы чурттар-биле
Истеми боду харылзаа тудар турган, боду дайылдажыр турган.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88_%D0%91%D1%83%D1%8F%D0%BD-%D0%91%D0%B0%D0%B4%D1%8B%D1%80%D0%B3%D1%8B

Моңгуш Буян-Бадыргы азы Хүн Ноян Моңгуш Буян-Бадыргы Үгер-Даа (апрель 25, 1892
чыл – март 22, 1932 чыл) — Даа кожуунунуң нояны, Моңгуш Хайдып ноянның салгалы,
хөй-ниитиниң болгаш күрүнениң ажылдакчызы, Тыва күрүнениң үндезилекчизи.

Моңгуш Буян-Бадыргы 1892 чылдың апрель 25-те Барыын-Хемчик кожуунунуң Аяңгаты
сумузунга Моңгуш Номчула деп чылгычы араттың өг-бүлезинге төрүттүнген. Ооң
ада-иези Буян-Бадыргыны Даа кожуунда Хайдып деп ноянга азырандыга берипкенннер.

1892 - Улу чылдың апрель 25-те часкаар Буруул ноянга бир дүне онзагайлыг дүш
кирген.

Тываже орус чуртундан бодунуң туразы-биле кежүп эгелээн тараачыннар болгаш
садыгжылар Буурул ноянны кончуг дүвүредир турган.

Хайдып дириг тургаш Улаастайга бижик шыгжадып каан турган. Хемчиктиң Даа
кожуунунуң дүжүметтери Улаастайның чанчынынга чеде бергеш, "кым ноян болур
ирги?" деп айтырарга. Чанчын мынча диген:

Шак ынчалдыр, адазы кызыл дустай бээрге 17 харлыг Буян-Бадыргы Хемчиктиң Даа
кожуунунуң нояны апарган.

1930-32 чылдарда кара-бажыңга олургаш Буян-Бадыргы бодалдарын саазынга илередип
бижип турган. Бижиктериниң аразынга төвүт дыл кырынга бижээн ыр азы шүлүк
хевирлиг бижиктер база турган. Ол бижиктерни Лүндүп хелиң дыка үр үе иштинде
шыгжап чораан. Лүндүп хелиң төвүт "ырларны" тыва дылче очулдургаш 1967 чылда
Моңгуш Кенин-Лопсаңга номчуп берип турган. Шала-була сактып алган шүлүктерин М.
Кенин-Лопсаң "Буян-Бадыргы" деп номунга парлааш чонга бараалгаткан. Ол болза
"тос кударал ыры"-дыр.



https://tyv.wikipedia.org/wiki/%D0%9C%D0%B5%D1%80%D0%BA%D0%B8%D1%82

Төөгүзү. Чингис хаанның үезинде удуит-меркиттерни Токта(й)-беки деп кижи баштап
турган. Меркит аймааның шерии хөй, ооң кара маадырлары кымга-даа күш четтирбес
турган. Оон ыңай, меркиттерни бир-ле Тайр-Усун деп кижи база баштап турган.
Меркиттер моолдарның өштүг кара дайзыннары турган. Элээн каъш катап моолдар-биле
олар чаалашкан. Чингис хаан: “меркиттерден чаңгыс-даа кижини диригге артырбаңар,
дөгерезин өлүрүңер”, деп дужааган. Меркит чондан чүгле, иезиниң сааттыг иштинге
чыткан, төрүттүнмээн уруглар-ла дириг арткан, төрелдериниң аразынга чаштынып
чыдып алган кижилер-ле дириг арткан.



https://tyv.wikipedia.org/wiki/%D0%9B%D0%B8%D0%B4%D0%B8

Лиди (төвүт le’u tho ‘чыынды, бүрүткел’; өске ады хүн-дизик, календарь) дээрде
магаботтар шимчээшкининиӊ өйлеп катаптаарынга үндезилетинген узун үе аразын
санаарыныӊ ёзу-чуруму. Чижелээрге Хүннүӊ шимчээшкининиӊ өйлеп катаптаарынга
үндезилеттинген лидини – хүн лидизи, Айныӊ – ай лидизи дээр. Оон аӊгыда
байырлалдарны демдеглеп каан, чедиликтерге (неделяларга), айларга чарып үскен
хүннер даӊзызын болгаш база лиди (хүндизик) дээр.

Тыва Арат Республика (ТАР) үезинде чыл санаашкынын ТАР-ныӊ тургустунган чылындан
санап эгелеп турган. Чижелээрге, ТАР-ныӊ 1-ги чылы – 1921 чыл, ТАР-ныӊ 2-ги чылы
– 1922 чыл, ТАР-ныӊ 3-кү чылы – 1923 чыл.



https://tyv.wikipedia.org/wiki/%D0%9A%D1%8B%D1%80%D0%B3%D1%8B%D1%81

Шаанда кыдаттар кыргыс деп сөстү (1) гэгунь (гэкунь), (2) гяньгунь (гянькунь),
(3) кигу, (4) гегу, (5) хэгусы, (6) хягясы кылдыр бижип турган. Кыдат дыл түрк
сөстерни шын дамчыдып шыдавас. Кандыг бир түрк сөстү кыдат дылче шилчидер болза
ол сөс өскээр дыңналыр апаар.

Тянь-Шаньның мусулманнары боттарын кыргыз дээр. Олар шаандагы кыргыстарга
кандыг-даа хамаарылгазы чок, ону будавас болза эки! Орус төөгүчүлер шаандагы
кыргыстарны кыргыз деп сөс-биле адап чоруур. Ол дээрге орус орфографияның
дүрүмү-дүр.

Бистиң эрага чедир II век — амгы үе. Орустар XVIII дугаар вектиң дургузунда
Минусинск ховуларын чоорту эжелеп алган. Ол үеде-ле Кыргыстарның күрүнези
дүшкен. Ынчалза-даа оларның салгалдары тывалар биле хакастар аразында ам-даа
чуртап чоруур.

Кыргыстар дугайында эң бир дугаарында Сымя Цянь деп кижи бижип турар. Ол кижи
хуннуларның төөгүзүн бижип тура, кыргыстарны Гэгунь деп сөс-биле айтып каан, ол
болза б.э.ч. 200 чылдар дыр.

Эрги бижиктерни сайгарып көөр болза Улуг-Хем биле Минусинск девискээринде
бижиктер арай ылгалып турар-дыр. Ынчангаш шаандагы кыргыстарның чуртунда даш
бижиктерни тускай "Кыргыс чугаалыг" бижиктер деп болур-дур.

Амгы үеде кыргыстарга хамаарышкан 450 хире чевег бар олар болза IX-XII век
үезинге хамааржыр. Тыны үзүлген кижини пөс азы кидис биле үш катап ораап алыр,
оон ам ону тускай черге чыттыргаш хеви, дериг херексели-биле кады өртедиптер
турган. Дериг-херексел аразында ча-согун, балды, ыяш калгак биле аяк, доңга,
эзер, чүген-суглук турар. Бир эвес аяк-шынакты дойдан кылып каан болза ону
орнукшудар черинге албан бузуп каар. Аът малды кыргыстар өртедип орнукшутпас
турган. Күлүк кижини орнукшударда өртче чыда биле хылыш салып каар турган. Бир
эвес 10-12 хар четпээн уругнуң тыны үстү берзе ооң мөчүзүн черле өртетпес
чораан. Калган кижиниң мөчүзүн отка салыр болза, кижиниң хамык бак чүвезин от
арыглап кааптар деп шаанда кыргыстар ынчаар бодап турган. Өрт соонда арткан
хамык чүвезин, хүлүн болгаш сөөгүн чыып алыр турган улус. Оон бир чыл эрткенде,
черге бичии оңгар каскаш ол өрт соонда артып каан хамык дериг-херекселин,
аяк-шынаан болгаш кижи сөөгүн черге хөөп каар турган улус. Хөөр үези кээрге
кыргыстар калган кижиниң бир чылдаанын эртирер турган. Оңгарны хөрзүн-биле
базырбас турган. Чевегде оңгарны сай даштар-биле дыка таптыг базырып каар
турган. Ынчангаш базырыкты даштындан көөрге өг хевирлиг болур. Базырыктың бедии
0,15 — 0,5 метр, калбаа 0,5-тен 10 метр хире чедип турар. Оңгар ханы эвес болур:
0,1 — 0,5 хире метр. Оңгарга чаңгыс кижиниң сөөгүн, хүлүн салып каар турган.
Чүгле чамдык ховар таварылгада улуг кижи биле кады бичии уругнуң сөөгүн салып
каар чораан. Кыргыстар отка салыр ёзулалды чевегге черле эртирбес турган. Калган
кижини от-биле арыглаар чер бир өске черге турар боор.

Тываларда кыргыс деп сөөктүң улузу-дур. Шаанда-даа, бо үеде-даа Тыва чуртунда
кыргыстар кайда-даа чуртап турар. Эжен хааның үезинде Бээзи кожуунга тускай
Кыргыс сумузу турган, Салчак кожуунга база Кыргыс сумузу турган. Совет Тыва
үезинде кыргыстар 4 аңгы черге бөлүк чуртап чораан.

Хакастарда хыргыс деп сөөктүң улузу-дур. Хакас чонну орус күрүне эжелеп алырга
олар аймак-сөөк адын фамилияга солуп алган. Оларның фамилиялары кижилер
аттарындан укталган. Хакас кижиниң ук сөөгүн билип алыр дизе, ол кижиниң
бодундан айтырыптар болза эки: "Өгбелериң чер-чурту кайдал, аймак сөөгүң сактыр
сен бе?" дээн ышкаш.



https://tyv.wikipedia.org/wiki/%D0%9A%D0%BE%D0%B9%D0%BD%D1%83%D1%82

Койнут (орус. Укроп) дээрге чымчак хөрзүннүг, хүн дээп турар аяннарга үнер
черлик үнүш. Койнутту күзүн быжа бээрге чыып алыр. Бышкан койнутту кургаткаш
соктаар. Нарын элгээшке каггаш, элгептер. Бүдүн койнуттарны база катап чуурар.
Ынчалдыр койнут далганын белеткеп алыр. Койнут далганын эътке, мүнге холуурга
аянныг чыттыг, дыңзыг болгаш чаагай амданныг. Койнуттуң хандызын бронхиттээнде,
чемге хөөн читкенде, чем хуулдуруушкуну баксыраанда ажыглаарга, аарыг кижиниң
аъш-чем ижер хөөнү кирер, ижин-шөюндүнүң ажылдаары дүргедээр. Хандыны
белеткээри: улуг омааш ишти койнут кырынче чаа хайынган бир стакан изиг сугну
кудупкаш, 10-15 минута тургускаш, шүүрээр. Чем ижер мурнунда чартык стаканнап
хунде 3 катап ижер.

Койнут чаңгыс чылдыг огород үнүжүнге хамааржыр сиген үнүш. Сывы дорт, узуну
100—150 см, эвээш адырларлыг, чечээ корзинка хевирлиг, быйыргын, сарыг, бүрүзү
узун, чиңге салбакталчак. Чечектелири июль — августа. Үрезини үүрмек хүреңзимээр
азы куузумаар өңнүг. Үрезинин август — сентябрьда чыыр. Чыды чидиг, чаагай.
Тывада койнутту чүгле огородка тарыыр эвес, а черлик койнуттар дыка хөй чүве
болганда оларны база ажыглап турар. Койнуттуң тургузуунда эфирлиг үс, карвон
болгаш өске-даа бүдүмелдер бар. Үрезининде: эфирлиг үс —2,5—5%, а сигенинде оон
2—3 катап эвээш, оон ыңай үрезининде үскүрү — 20%, азоттуг болгаш азот чок
бүдүмелдер, чигир, клетчатка, витамин А бар. Бүрүзүнде витамин С, А,
флавоноидтер бар. Ону янзы-бүрү чемнерге холууру кижи бүрүзүнге билдингир,
эъттиг чемнерге, янзы-бүрү ногаа аймаа дузап, консервалаарынга база хереглеп
турар. Койнуттан алган эмнерни сидик элбедиринге, өл-шыкка алысканда, уруг
эмзирер иелерниң эмиг сүдүн көвүдедиринге, ол ышкаш янзы-бүрү ижин-шөйүндү
аарыгларын намдадырынга, нерви системазының ажылы баксыраан улустарга ажыглап
турар. Дуржулгалардан алгаш көөрге, койнуттуң суу хан базыышкынын чавызадырынга,
дамырларны алгыдарынга, чүректиң ажылын күштелдиреринге, шөйүндүлерниң ажылын
экижидеринге, сидик элбедиринге ажыктыг болуп турар. Койнуттан «анетин» деп эмни
үндүрүп ап турар. Ону чүректиң ажылы баксыраанда, бир хүн 3—4 катап бир
таблеткалап ижер. Эмненириниң хуусаазы 3—8 неделя чедир.



https://tyv.wikipedia.org/wiki/%D0%9A%D0%B5%D0%BD%D0%B4%D0%B5%D0%BD%D0%B1%D0%B8%D0%BB%D1%8C,_%D0%A0%D0%BE%D1%81%D1%82%D0%B8%D1%81%D0%BB%D0%B0%D0%B2_%D0%94%D0%BE%D0%BA%D1%83%D1%80-%D0%BE%D0%BE%D0%BB%D0%BE%D0%B2%D0%B8%D1%87

Ростислав Докур-оолович Кенденбиль — Тываның баштайгы композиторларының бирээзи.

Ростислав Кенденбиль 1922 чылдың май 30-де Чөөн-Хемчик кожууннуң Кара-Дытка
төрүттүнген. Бичии турда шолазын Кошкар-оол дээр турган. 14 хар чеде бээрге
ада-иези Чадаана хоорайның школа-интернадынче өөредип чоруткан. Үш чыл болгаш
Горно-Алтайск хоорайже өөренип чоруткан. Тываже эглип келгеш Кызыл хоорайның
хөгжүм болгаш шии театрының студиязынга өөренип турган. Өөредилге чылдарындан
1954 чылга чедир театрга актер, оркестр артизи, инструменталист-аккомпаниатор
болуп ажылдап чораан.

Бир дугаар ырызын 1954 чылда бижээн. Ол-ла чылын Ленинград хоорайның хөгжүм
училищезинче өөренип чоруткан. Аңаа Кенденбильниң чаа ырылары, скрипка болгаш
фортепиано пьесалары, "Чечен биле Белекмаа" деп операзы бижиттинген.



https://tyv.wikipedia.org/wiki/%D0%92%D0%B8%D1%82%D0%B0%D0%BC%D0%B8%D0%BD_A

ВИТАМИН А — бойдуста нептереңгей. Ол балык үзүнде, баарда, сүт аймаанын
чемнеринде, морковьта, помидорда, шагар-оътта, щавельде, ногаан кулчада,
абрикоста, чыжырганада, ыт-кадында дээш өске-даа кат аймаанда хөй. Ол витамин
чок азы ол чедишпес болза, мага-ботка чем солчуушкуну өскерлип, өзүп турар
организм ара доктаап өспестеп, арып баксыраар, нерви системазының, иштики
бестерниң ажылы өскерлир, кижиниң кежи кагжап, дырыжып, тоглап, кижиир апаар
болгаш халдавырлыг аарыгларга, даштыкы бойдустуң дээшкиннеринге шыдамыгы,
удурланыр шынары кудулаар. Витамин А-ның мага-ботка чедишпезин көргүзүп турар
аарыгның демдектери; кежээ имиртиңде карак көзүлбестеп, карактың имиртиңде
көскүзү чок болуп чидер аарыг болур.



https://tyv.wikipedia.org/wiki/%D0%92%D0%B8%D1%82%D0%B0%D0%BC%D0%B8%D0%BD%D0%BD%D0%B5%D1%80

Организмниң ажыл-чорудулгазы чогумчалыг болурунга эргежок чугула бүдүмелдерни
витаминнер деп адаар (лат. vita — «чуртталга», «тын»).

Аъш-чем солчуушкунунга, сиңниишкининге, углевод, үстер, белоктар дээш өске-даа
чүүлдерниң организмге хуулуушкуну чогумчалыг, таарымчалыг болурунга витаминнер
эң чугула бүдүмелдер болур. Витаминнер дириг организмниң органнарының, чүрек,
хан-дамыр, нерви системаларының, ижин-баарнын ажылынга болгаш ханның тургузуунуң
доктаамал четче болурунга улуг ажыктыг. Эът-мага-ботка витаминнерниң четчир
хемчээли организмниң даштыкы бисти долгандыр туруп турар таарымча чок бойдустуң
уржуктарынга туруштут, шыдамык болурунга, аарыгларга удурланыр шынарын
күштелдиреринге улуг идигни тургузуп турар. Бир эвес, витаминнер чедишпес болза
аарыычал, аарыгзыг, арган, күш-деңгел чок, салдынчак, күзел-соруу, эрестии
бастынчак, бүгү-ле чүвеге эреңгейлээр чаңныг дээш харын-даа доора аарыгларга,
бергедээшкиннерге чедирип болур.



https://tyv.wikipedia.org/wiki/%D0%92%D0%9A%D0%BE%D0%BD%D1%82%D0%B0%D0%BA%D1%82%D0%B5

ВКонтакте — үндүр чугаалаарынга болгаш дыңнакчыларын тып алырынга дуза кадар
четкиде проект. Элбекшилдиг солун улус-биле чугаалажып болур силер азы
өңнүктериңер-биле база чоок кижилериңер-биле харылзаа тудуп болур силер.

ВКонтактениң салган сорулгазы — четкиге чугаа кылырының үргүлчү тура дүшпейн
амгы үеге ёзулуг дүүшкек, дүрген база эстетиктиг аргазы болуп артары.

Чаа медээлер дугайын мынаар бижидип алгаш билип ап болур силер: Команды
ВКонтакте.

ВКонтакте — Улуг четкиниң орус дыл кырында эң-не хөй улус кирип турар чери болуп
турар. ({link_stats}LiveInternet{/link_stats}).

Сайт-биле бергедээшкиннер тывылган болза, бээр Деткимчеже дыңнадыңар» Бир эвес
сайтче кирери база айтырыг салыры болдунмаза, бо адресче бижиптер силер:
{link_tech}

ВКонтактениң арыннарында Силерниң автор эргелериңер үреп турар чогаалдар бар
болза, форма долдургаш, сайттың удуртулгазынче хомудал чоргузуп болур силер.

Боттарының садып алыкчыларынга ВКонтактеде трафик алыксап турар харылзаа
операторларынга пирингилиг политикавысты тайылбырлаан документ белеткеп каан
бис.



https://tyv.wikipedia.org/wiki/%D0%92%D0%98%D0%A2%D0%90%D0%9C%D0%98%D0%9D_%D0%926

Витамин В6 дириг амытаннардан алдынган аъш-чем аймаанда болгаш тараа, ногаа,
фруктуларда хөй. Улуг кижиге хонукта 2 мг В6 витамин хереглеттинер. Витамин
В6-ның витамин В2-биле дээштии дөмейлешкек болза-даа, организмге чедишпес болза,
эң ылаңгыя бичии уругларга далып-тыртар, хан четпестээр, халалыг аарыг тыптыр.
Витамин В-ниң бөлүүнге фолиевая кислота база хамааржыр. Бо витамин дириг
амытаннардан алдынган чемнердем болгаш тараа, ногаа, фрукт аймаанда хөй бар.
Улуг кижиниң хонукта фолиевая кислотага хереглели 2- 3 мг. Бо витамин четпесте
тыптып келир демдектер В2 витамин-биле дөмейлешкек, ынчалза-даа витамин В12-биле
каттышпаан болур ужурлуг.



https://tyv.wikipedia.org/wiki/%D0%91%D0%B0%D0%B9-%D0%A2%D0%B0%D0%B9%D0%B3%D0%B0_%D0%BA%D0%BE%D0%B6%D1%83%D1%83%D0%BD%D1%83

Бай-Тайга кожууну — Россия Федерациязында Тыва Республиканың муниципалдыг кезээ.

Бай-Тайга кожууну республиканың барыын талазында турар. Ооң кызыгаары: соңгу
чүкте — Хакас Республика, барыын чүкте — Алдай Республиказы, мурнуу чүкте —
Тываның Мөңгүн-Тайга кожууну, чөөн чүкте — Тываның Барыын-Хемчик кожууну.
Чериниң шөлү — 7,9 муң км2.

Кожуун ((мугур|калбак баштыг дагларда) азы даглар массивинде) турар. Бай-Тайга
кожуунда күрүнениң биосферлиг камгалал черинге («Убсу-Нур котловиназы»)
хамааржыр «Кара-Хөл» деп кластерлигтускайлаан чер (участок) бар.

Кожууннүң экономиктиг өзээ(үндезини) - мал ажыл-агыйы. Кожууннуң девискээринде
Шивилигниң родоннуг сугларын шинчилеп тыпкан, аңаа үндезилеп курорт тудары
планатыннып турар. 2010 чылдың 7-айда Кара-Хөл сумузунуң Хол-Оожу(азы Хөл-Өөжү)
деп черинге "Кара-ХөльТур" деп турбаза ажыттынган.



https://tyv.wikipedia.org/wiki/%D0%90%D2%A3%D0%B3%D1%8B%D1%80-%D0%BE%D0%BE%D0%BB%D0%B4%D1%83%D2%A3_%D1%82%D0%BE%D0%BE%D0%B6%D1%83%D0%B7%D1%83

Аңгыр-оолдуң тоожузу — Степан Агбаанович Сарыг-оолдуң бижээни, чечен чугаалардан
тургустунган ийи номнуг тоожу. Бирги ному 1961 чылда үнген, ында ниитизи-биле 43
чечен чугаа кииртинген. Ийиги ному 1966 чылда үнген, ында 39 чечен чугаа
бижиттинген. Ийи ном долузу-биле катай-хаара 1979 чылда чамдык немелделиг үнген.

«Аңгыр-оолдуң тоожузу» деп романың кол утказы мындыг, Аңгыр-оол 1928-29
өөредилге чылында, нам сургуулунга Буян деп, Чадаана чуртуг элээди оол-биле
найыралдажы бээр. Аңаа ол бодунуң чаш турганын, элээди болгаш шору апарганын
төөгүп чугаалап турар. Ооң өскен-төрээни, феодал үезинде байларга дарлаттырып
чораанындан эгелээш, Таңды Ураңхай үезинде улус революциязының болуушкуннарын,
бодунуң элээди чорааш нам сургуулунга, Араттың Революстуг шериинге турганын ийи
номнуң чечен чугааларында тоожулап турар. Херек кырында, чогаалчы С. Сарыг-оол
бодунуң амыдыралын бижип турар.



https://tyv.wikipedia.org/wiki/%D0%90%D0%BD%D1%8B%D1%8F%D0%BA-%D3%A9%D1%81%D0%BA%D0%B5%D0%BD%D0%BD%D0%B8_%D3%A9%D0%B3-%D0%B1%D2%AF%D0%BB%D0%B5_%D1%82%D1%83%D0%B4%D0%B0%D1%80%D1%8B%D0%BD%D0%B3%D0%B0_%D0%B1%D0%B5%D0%BB%D0%B5%D1%82%D0%BA%D1%8D%D1%8D%D1%80%D0%B8

Өг-бүле тудары - чуртталганын нарын шылгалдаларының бирээзи. Ону канчаар эртери
аныяк кижиниң үзел-бодалдарындан, тура-соруундан, мөзү-шынарындан база үенин
агымындан хамааржыр.

Ынчалза-даа хайгааралдар, эртем-шинчилелдерниң барымдаалары-биле алырга, аныяк
өг-бүлениң бергедээшкинеринге таваржып турарының чылдагаанарының бирээзи -
ада-иелерниң, школа болгаш өске-даа албан черлериниң аныяктарын өглээринге,
өг-бүле тударынга белеткээр талазы-биле ажылды кошкак чорудуп, харын-даа
чамдыкта олче чогуур кичээңгейни салбайн турары болур.

Ынакшааннар черле ындыг: бот-бодун көрүксээр, кады чоруксаар, удаа-дараа
ужуражырда каастаныр, эки хөөн кирип алыр. Оларның четпестери чайырлаттынган азы
шуут уттундурган, ынакшыл оларны эстедип-ле турар. Куда соонда өгленген
аныяктарның эки-багын дошкуну-биле шылгаар өг-бүле чурталгазы эгелээр. Ол дээрге
каастанып алгаш ужуражып, самнап-ойнап маңнаары эвес-ле болгай. Чижээ, өг-бүле
болган чаа байдалын медереп, аңаа чаңчыгары, өг-бүле ээлери болган хүлээлгелерин
күүседири аныяктарга нарын шенелде чергезинге чедер. Өг-бүлениң хүңнүң-не чем
белеткээр, аяк-сава, идик-хеп чуур, бажың ишти эмгелээр азы аайлаар ажылын
кылыры. Төрүттүнген ажы-төлдүң чымыжы дээш өске-даа сагыш човаашкыннар
немежирге, аажы-чаңның чайыры адырлып, чес-холазы көстү бээр. Чуртталганың
шылгалдазы деп чүве ол дур.

Амыдыралдың эскерилгелери-биле алырга, бо шылгалдаларны аныяктарның эрттери
аңгы-аңгы. Чамдык аныяктар аажы-чаңын билчип, бот-боттарынга ( ашаанга,
кадайынга ) дүрген чаңчыгарын кызып, бот-бодун дыңнажып, хүндүлеп, эп-найыралдыг
чурттап эгелей бээрлер. Өгленген аныяктар аразындан мерген угааныглар база хөй.
Олар эжиниң четпестерин, аажы-чаңының хирелиин билзе-даа, дораан-на эдип-чазай
бербес, чемелевес, ада-иезинче сөс дажып маннавас. Тургусутунуп келген
чөрүшкектиг байдалды эдеринге бот-боттарынга дузалажып, ийи бодунга чаңчыгып,
өг-бүлезин аайлап-баштап чоруй баарлар.



https://tyv.wikipedia.org/wiki/II-%D0%B3%D0%B8_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Ийи дугаар Далай-Лама Чалбаа Кенден Чамзы азы Гьялва Гендүн Гьяцо (1475—1542)
(моол. Гэндэнжамц) 1475 чылда Шигадзеге чанынга, Төвүттүң төвүнге Цанг деп
девискээринге, төрүттүнген. Башкының баштайгы ады Йонтен Пунцог. Ооң адазы,
Кунга (Куңгаа?) Гьялцен (1432—1481) Нийнг-ма адырының лама-нгакпазы турган,
билдингир татра мергени.

Нийнг-ма ийикпе, моолдап номчуурга, нямаваа "кызыл бөрттүглерниң уламчылалын"
шинчилээн. Ийи дугаар Далай лама дөрт харлыында тодараттынган, алдарлыг
даараныкчының оглу турган. Төвүт шажынның янзы-бүрү талаларын шинчилеп,хөй
санныг ном судурларны бижээн. Алызында барып төвүт шажынның хөй агымнар
аайы-биле чогаал бижээн кижи. Дандарның ёзузу кол барымдаалап, Дрепунг, Гандан
Поудранг (Гандан Повран) хиитти тургузуп турган, 1542 чылда номун номчуп оргаш
Дээрже чайылган.



https://tyv.wikipedia.org/wiki/%D3%A8%D0%B3

Өг дээрге эрте-бурунгу шагда Төп Азияга чурттап чораан өгбелеривис түрктерниң
материалдыг уран-чүүлүнүң мөңге тураскаалы-дыр.

Өг дугайында эң баштайгы бижимел медээлер бистиң үениң алды чүс чылдарынга
хамааржыр. Ол үеде ынаа чок, анаа-ла баганага быжыглап алыр бөдей өглер турган
хевирлиг. Көжерде ооң ыяжын чүдүрүп, дажыглавас, чаа черге херек ыяштарны тып
алыр аз ооң мурнунда ол турлагга арттырып каан херекселдерин ажыглаар. Ол
өглерниң хараачазы чок, ооң орнунга улуг эвес үттерлиг турган. Шак ындыг онзагай
хевирлиг өглер шуут чиде бербээн. Тываның мурнуу-чөөн талазынга шак ындыг өглер
1950 чылдар үезинге чедир тургулаан.

Өгнү эки чылыглап алырга, кыжын чылыг, а чайын кидис дээвилерин, адаккыларын ап
каапкаш, оларны пөстер-биле солуп алырга, кончуг сериин. Бистиң өгбелеривис
чоокка чедир-ле, көшкүн амыдыралдан сууржуң чорукче шилчигиже дээр, колдуунда
кидис өглерге, а Тожунуң, Куңгуртугнуң ивижилери ыяш чадырларга чурттап
чорааннар.



https://tyv.wikipedia.org/wiki/%D2%AE%D1%81%D1%82%D2%AF%D2%AF-%D0%A5%D2%AF%D1%80%D1%8D%D1%8D

Цогчен Үстүү-Хүрээ — сарыг шажын дуганы, Тываның эң улуг хүрээлериниң бирээзи.
Ук хүрээ Тыва Республиканың Чөөн-Хемчик кожууннуң Чадаана хоорайдан мурнуу чүкте
7 км черде Чайлаг-Алаак шынаазында турар. Хүрээ эң баштай 1908 чылда туттунган.
А кажан 1930 чылдар үезинде Тывага революция эгелээн соонда хүрээни бузуп
каапкан.

1999 чылдан эгелеп Игорь Дүлүштүң эгелээшкини-биле «Үстүү-Хүрээ» деп дириг
хөгжүмнүң фестивалин чылдың-на Чадаана хоорайда эрттирип турар. А 2008 чылдан
эгелеп эрги хүрээниң чанынга, чаа хүрээ туттунуп эгелээн. Чаа хүрээниң тудуунга
хөгжүмчүлер болгаш хөй-ниити ажык-дузазын көргүскен, оон аңгыда күрүнениң
деткимчезин база алган. 2012 чылда чаа хүрээ ажыглалче кирген.

Үстүү-Хүрээ 1905-1907 чылдарда Даа кожууннуң Моңгуш Хайдып деп (ТАР-ның
үндезилекчизи Буян-Бадыргының адазы) бай-шыырак болгаш салдарлыг ноянның
үзел-бодалы-биле туттунган. Хүрээни албан-биле чалаттырган Кунтан Римпоче деп
төвүт ламаның төлевилели-биле база кыдат мастерлерниң киржилгези-биле тудуп
кылган. Хүрээниң тудуунга Даа кожууннуң чурттакчы чону база киришкен.

XIII-кү Далай-Ламаның айтыышкыны-биле алырга, хүрээ тудар черни Богда-Кегээн
боду тодарадыр ужурлуг турган. Тус черниң нояннары хүрээни Хемчик хемниң солагай
талазында Кызыл-Тайга дааның чанынга тудар деп бодап турганнар. Ынчалза-даа
Богда-Кегээн Кызыл-Тайганы эргээн соонда өске черни шилип алган, ол дээрге
Бажың-Алаак сумузунуң чоогунда Чайлаг-Алаак шынаазы болган, ынчангаш хүрээни
аңаа тудуп кылганнар.

Үстүү-Хүрээниң тудуу 2 чыл чартык уламчылаан, түңнелинде 1908 чылдан эгелеп
ажылдап эгелээн. Лопсаң-Чамзы Камбы лама Үстүү-Хүрээниң бирги болгаш чаңгыс
эргелекчизи чораан. 1914 чыл Тываның бурунгаар амыдыралынга эң шиитпирлиг чыл
болган. Тыва Россияның протекторады апарган. Ол шиитпирни Хайдып ноянның оглу
болгаш Үстүү-Хүрээниң кижизидикчизи Моңгуш Буян-Бадыргы кылган. Буян-Бадыргы ооң
соонда Таңды-Тываның чагырыкчызы апарган.

1983 чылда Москваның архитектору Вилля Емельяновна Хаславская Тывага
архитектураның тураскаалдарын шинчилеп-тывар дээш кээп чораан, түңнелинде
Үстүү-Хүрээниң артып калган ханаларын үнелеп демдеглээн. Үстүү-Хүрээни Тываның
чаңгыс арткан кайгамчык тураскаалы деп, ол Россияның Сайыдынга илеткел бижээн.
1984 чылда Үстүү-Хүрээни Тываның архитектуразының тураскаалы деп демдеглээш,
күрүне камгалалынче киирген.

Бузулган Үстүү-Хүрээниң төлевилели болгаш шыйыглары турган-даа болза, хүрээни
тудар күзелдиг улустуң чогу-биле, Үстүү-Хүрээ үрегдеттирген хевээр чыткан.
Ынчалза-даа, 1990 чылдар үезинде Тывага сарыг шажынны катап тургузуп
эгелээни–биле, хүрээ шору кичээнгейни алган. 1992 чылдың сентябрьда Тывага
XIV-кү Далай-Лама аалдап чорааш, Үстүү-Хүрээни база көрген. Далай-Лама ол ынчан:
«Бо хүрээниң чулазы ам-даа өшпээн-тир» деп, сөстерни чугаалаан.

1999 чылдан тура хөгжүмчү Игорь Дүлүштүң эгелэшкини-биле дириг хөгжүмнүң болгаш
сүзүглелдиң фестивалын чылдың-на эрттирип эгелээн. Фестивальды эрги
Үстүү-Хүрээниң бузундуларын катап тургузар деп бодал-биле эгелээн. Фестивальды
күрүнеге хамаарышпас (независимый) кылдыр эрттирип турган, ындыг-даа бол, амгы
үеде Тываның Чазааның даргазы Ш. В. Кара-оол 2000 чылдан тура бодунуң амы-хууда
үлүүн киирип турган, ынчангаш фестивальды 2008 чылдан эгелеп күрүне
деткимчези-биле эрттирип эгелээн. 2008 чылда ынчангы онза байдалдар яамызының
сайыды С.К. Шойгу хүрээ тудуун эгелээринге деткимчезин көргүскен.

Фестиваль эң баштай 1999 чылдың май 24-27 хүннеринде республика чергелиг эрткен.
2000 чылда Россия чергелиг эрткен, а 2001 чылдан эгелеп бүгү делегей чергелиг
эрттирип эгелээн. Фестиваль 1999 чылдан 2013 чылга чедир 15 чыл эртип келген.
Чылдан-чылче аалчыларның болгаш хөгжүмчүлерниң саны көвүдеп турар. Үстүү-Хүрээ
турган черниң девискээринге субурганны, чаа хүрээни база өске-даа чүүлдерни
фестивальдың киржикчилери, чогаадыкчы ниитилел дем каттыжылгазы-биле тудуп
кылганнар.



https://tyv.wikipedia.org/wiki/%D0%AD%D1%84%D0%B8%D1%80%D0%BB%D0%B8%D0%B3_%D2%AF%D1%81%D1%82%D0%B5%D1%80

Эфирлиг үстер дээрге, азот чок, чаагай чыттыг бүдүмелдерниң холуксаазы болур.
Органиктиг эзилдириглерге болгаш үҫтерге эфирлиг үстер эстиичел болгаш сугга
эзилбес. Эфирлиг үстерни тускай муңгаш савага, эфирлиг үстүг үнүштерни сугга
хайындырып тургаш, үндүрүп алыр. Эфирлиг үстер бар үнүштерни эм үндүрүп алырынга
медицинада калбаа-биле ажыглап турар, чүге дээрге олар микробтарга өлүмнүг
дээштиг, аараан черлерниң аарыын намдадыр, билинместедир, чөдүлдү оожургадыр
шынарлыг. Эц ылаңгыя арыг эфирни кезип эмнээшкин үезинде аарыг кижини удудуп,
билинместедип алырынга ажыглап турарын улустуң хөй нуруузу билир. Эфирлиг
үҫтерге смольдар кончуг дөмейлешкек болгаш чамдык аарыгларга олар база эки
дээштиг. Дыка хөй эм үнүштерниң тургузуунда олар кончуг хөй.



https://tyv.wikipedia.org/wiki/%D0%AD%D0%BB_%D2%AF%D0%B5%D0%B7%D0%B8

Эл үези — тыва кижиниң өгбелеринге хамаарышкан эрткен үе. Ол болза VI-XIII
дугаар вектер-дир.

Каш-каш чоок кавыда чурттап чораан улус боттарының аймак күрүнезин тургузуп алыр
чаңныг турган. Олар боттарының күрүнезин «эл» азы «ил» деп сөстер-биле адаар
турган. Ону Орхон-Енисей бижиктери херечилеп турар. Чогум, «эл» деп сөс амгы
түрк дылдарда «хол» кылдыр очулдуртунар. Тыва дылда болза «эл» деп сөстүң утказы
сыр-өске. «Эл» деп сөс-биле тывалар кадыр, кудургай черни айтып чугаалаар чүве.
Чижээ, чер ады «Эл-Бажы». Оон ыңай, «Демир-Шилги аъттыг Тевене-Мөге» деп
маадырлыг тоолда мындыг сөстер бар: "Эл-холдан эвилеңейнип туруп, база-ла сарыг
хип кадаан уштуп эккелгештиң ..." . Мында болза «эл» деп сөс «хол» дээн уткалыг
эргижирээн сөс-түр. Ол ийи синоним сөс тоолчунуң чугаазында «эл-хол» кылдыр
каттыжа берген.

Мөнге Түрк Эл. (1 дугаар күрүне). Түрк аймааның чурту Алдай даглары болур,
оларның чуртунда демир уургайлары бар ынчангаш олар жуань-жуаньнарга
демир-дес-биле үндүрүг төлеп турган. Түрктерни башкарар кижи шад деп
албан-дужааладыг турган, эң баштай түрктер жуань-жуань аймактың хаанынга
чагыртып турган. Түрк элиниң шады Бумын турунда түрктерниң тергиидээр үези
келген боор. Бумынның хей-ады бедик, үүлези бүдүнгүр кижи турган хевилиг. 534
чылда түрктер хөвең, торгу пөс садып аар дээш кыдат кызыгаарынга көстүп келген.
Түрктер 530-540 чылдарда кыдатта "Соңгуу Чжоу" биле "Барыын Вэй" күрүнелери-биле
харылзаа тудуп алган. 546 чылда Бумын теле аймактар-биле дайылдашкаш оларның
чамдык кезиин чагырып шыдапкан болган. Бо үеден эгелеп Бумын теле аймактарының
түрлүг шериин бодунуң аайынга ажыглаар деп бодай берен. Түрктер шады Бумынның
шерии көвей болгаш четчир апаарга ол жуань-жуаньнар-биле дайын кылыр деп бодап
алган. Ол 552 чылдың кыштың соогунда кажар арга-биле жуань-жуань ханның
ордузунче халдап кирген. Жуань-жуаньнар хааны Анахуань дайзынарга алыпас дээш
боду амы-тынынга четкен. Ол-ла чылын Бумын бодун Ил хаан мен дей берген.
Жуань-жуань аймаа тоо-быдарай берген: бир чамдыы Тйефу деп хааны-биле чөөн чүкче
көже берген, өске чамдыы Кыдатче дезипкен болган. Дараазында Мухан биле Истеми
алышкылар чаа-дайын ёзузу-биле элин кончуг улуг девискээрже шөйүп алган,
түңнелинде Мөңге Эл тургустунган. Эл-күрүнүң кызыгаары соңгуу чүкте Сибир
тайгазынче шөйлүп, мурнуу чүкте Төвүт биле кыдатың күрүнелери-биле кызыгааржып
турган, чөөн чүкте көрей чурту биле Сарыг далайга чедип турган, барыын чүкте
Азов далайга чедир чедип турган. Жуань-жуаньдан аңгыда түрктерниң ханныг-каралыг
дайызыннары Аварлар болур, Истеми олар-биле ырма-сынчыг чаалашкан. Түрк элиниң
барыын чүкче шөйүлгенниң чылдагааны авар аймаанда болбазыкбе! Аварларны сүрер
дээш Истеми шериглери биле Азов далайга чедир чаалашкан.

Сеяньто. Сеяньто аймаа 2 сөөктен тургустунган. "Сйе" биле "яньто". Баштай олар
түрктерге чагыртып турган. Сейяньто, Уйгур биле Байырку аймактар 627 чылда
үймээн үндүрген, түрктерниң Кат Ил хааны аймак чону-биле Алдай дагларынче
дезипкен. Үймээн үндүрген аймактарны сеяньтонуң Инан деп кижи башкарып турган,
сөөлзөредир ол 628 чылда бодун Йенчу Билге хаан деп чарлаан. 630 чылда Инанга 9
кожа-хелбээ аймактарның баштакчылары бараалгаан, ол тос аймак катыжыышкынын
Токуз Огуз деп адап турган. Инан дириг турунда Токуз Огуз аймааның
маадырларындан түрктер безин сестир турган.

Мөнге Түрк Эл. (2 дугаар күрүне). Түрк сир чон. 682 чылда тудун Кутлуг үймээн
үндүрген. Баштай ол кыдат кызыгаарында хоорай, суурларны үптеп чоруп турган.
Эгезинде ооң шериинге 17 кижи санатынып турган. Ыңай-бээр кыдаттар-биле чаалажып
тура-ла Кутлуг экер-эрлик эрлерни бодунуң чанынче чыыра тудуп алган турган. Ону
сүрген кыдат шериглерден ол бирде Чугай дагларының арга чартыынга, чок болза
Кара-Кум ховузунга чаштып турган. Соонда чоок кавыда ара-албаты база олче сөктүп
эгелээн. Кутлуга бараалгап келген улустарның аразынга Тоньукук деп кижи турган.
Чыылган чон мурнунга хаан бол деп Кутлугну Тоньукук албадаан. Ынчалдыр түрк-сир
чоннуң эл-күрүнези тыптып келген. Тоньукук ынчан турбаан болза кажан-на бир
кайгалдары-биле кады Кутлуг кыдат шериглерге туттургаш шаажыладыр чадавас турган
боор. Кутлуг чаа күрүнениң хааны апаргаш улуска Илтериш хаан деп дирти берген.
Кыдат кызыгаарының чанынга чурт тудары айыылдыг боорга Тоньукук хаан ордузун
соңгу чүкте Өтүкен тайгазынче көжүрүп алыр деп бодап алган турган. Ол үеде
Өтүкен тайгазынга Токуз Огуз деп улуг аймактың улузу чурттап чораан. Түрктер
Токуз Огуз аймааның улузу-биле чаалашкаш, оларның чамдык кезиин тарады
сывырыпкан. Токуз Огуз аймактың улуг, Баз деп хааны түрктерге өлүрткен. Шак
ынчалдыр Илтериш хаан бодунуң ордузун Өтүкенче көжүрүп алган. Түрк-сир чоннуң
сураглыг кижилери Тоньукуктан аңгыда Илтериш хааның оглу Күл-тигин болур. Ол ийи
кижи 4 булуңнуң дайзынын оожуктуруп баскаш, эл-чуртунга амыр-дыш тайбың үелерни
берген.

Он Уйгур. Түрктерниң аразында хаан дүжүлгези дээш дайын үнерге, басмыл, карлык
биле уйгурларның баштыңнары ыыт чокка чугаалажып алгаш түрктерже халдаар деп
бодап алган. Олар 742 чылда хаан ордузунче халдааш түрктеринң хаанын өлүргеш
боттарының күрүнезин тудуп алган. Соонда уйгурлар баштыңы Күлүг Бойла кожа
аймактарны чагырып тиилээш бодун Кутлуг Билге Күл хаан деп чарлаан, ол үеден
эгелеп уйгур аймааның Алдай-Саян девискээринге тергиидээр үези келген. Күлүг
Бойланың тыны үстү бээрге дүжүлгеге ооң оглу Баян чор саадапкан. Баян чор ыңай
бээр чаалажып чорааш кожа аймактарны оожуктуруп чагырып алган. Уйгурлар хааны
бодунуң чуртунга Орду балык (хоорай) тудуп алган. Хемчикте, Улуг-Хемде уйгурлар
база хоорайлар тудуп алган. Амгы үеде ол хоорайлардан ханалар, бажыңнар таваа
арткан. Тыва чон ол хоорайларны малгаш бажың азы чер бажың дээр турган. Амгы
үеде 17 хоорай биле 1 хайгаарал чери тывылган. Ол хоорайларның амгы аттары болза
Балгаш-Бажың, Элдиг-Кежиг, Бажың-Алаак, Шагаан-Арыг I, Элегес-Аскы дээш оон даа
өске. Тере-Хөлде уйгур үезинде тутунган Пор-Бажың база бар. Ол хоорайлар уйгур
элиниң кызыгаарын кыргыстардан камгалап турган. Бир хоорайдан өске хоорайже
чалдаан чер биле кады оңгар шөйлүп кастынган. Хоорай бүрүзү кылын улуг
ханалар-биле куржанган. Уйгурларның чамдык беглери Мани өөредиин кончуг
сонуургаар турган.

Кыргыс. Уйгурлар элинде йаглакыр биле эдиз уктуг беглер хаан дүжүлгезин
былаажып, бот-боттарын өлүржүп эгелээн. Йаглакыр уктуг беглер бодунуң хаанын
олуртуп алырга, эдиз сөөктүг Күлүк Бага Таркан кыргыстың «Ажо» деп хаанындан
дуза дилээн. 840 чылда ол ийи кижи шериглери-биле Орду балыкче халдаан, уйгур
хаан өлүрткен, дайызыннар хоорайны үптээш өртедипкен. Сөөлзүредир кыргыстар
хааны Калга девискээринде аймактарны бодум чагырар мен дээш уйгурлар-биле
өлүгүже чедир чаалашкан. Кыргыс хаанның шерии Калга девискээринде тергиидей
берген, ордузун ол Таңды-Ууланың мурнуу эдээнче көжүрүп алган. Кыргыс күрүне
ам-на күчүлүг апарганда, кыдат хаанның төрези-биле харылзаа тудуп алган. Чогум
кыргыстар бодунуң баштының «хаан» дивес «ынал» дээр турган. Кыргыстарның төрээн
чурту Минсуг ховулары болур. Ол чер чылыг шык аңаа тараа эки өзер, база-ла
чер-хөрзүнү демир биле байлак боорга ол черниң улузу демир-дес аймаан боттары
бүдүрүп турган. Өлген кижилерни орнукшударда баштай ооң дериг-херекселин, мага
бодун өртедиптер турган, соонда оңгар каскаш, өртенген сөөктерни, хамык
дериг-херекселин хөөп каар турган.

Үш Курыкан. Бо аймак Байкал хөлдүң эриинге, Иркут, Лена хемнерниң бажынга
чурттап чораан. Ол черниң дарганары демир аймаан казып, ажыл-агыйга
херекселдерни соп, кудуп аап турган. Үш курыкан чүгүрүк, "сес даванныг" тергиин
эки чылгы мал азырап турган. Аймак даргазы Сегин деп дужаалдыг.

Дубо. Шаанда кыдатар Дубо деп сөс-биле Саян дагларының аңчы, ивижи чонун айтып
турган боор. Дубо аймактың улузу каяа чуттап чораанын тодарадыры берге чүге-дизе
Чөөн-Саян даглары аажок улуг оран. Байкалдың барыын чүгүнче, азы, Көпсү хөлдүң
соңгуу, барыын талазында ам-даа чурттап турар. Шаанда оларның аймаа үш сөөкке
чарлыр турган, сөөк бүрүзү даргалыг турган. Аңчы чон ай, бес казып чиир, балык
эъди-биле амыдыраар, чадырларда чурттап турар. Тонну иви, киш кежинден даарап
аар. Куш кежинден бөртер кылып аар. Куда дойунда аъттар белекке бээр, арай
ядыылары иви кежи биле кургаткан ай сөңнээр.

Таңды Тывазы. Хемчикке Аз аймаа, Улуг-Хемге Чик, Бии-Хемге Түлбер аймааның улузу
чурттап турган. Аз биле Чик аймааның маадырлары чуртун үе-дүптен бээр чазый
ээжелекчилерден камгалап келген. Түрктер, уйгурлар хаанары Хемчик биле Улуг-Хем
девискээрин чагырып алыр дээш шериглери-биле ынаар шургуп-ла турган. 709 чылда
Тоньукуктуң шерии Чик аймааның маадырлары-биле Үрбүнге сегиришкен, 715 чылда
азтар-биле Кара-Хөлге Күл-тигин чаалашкан. 750 чылда Баян-чор Чик аймааның
маадырлары-биле Улуг-Хемге чаалашкан.

Ол бижик VII вектиң ийиги чартыында тыптып келкен боор. Бир кончуг мерген кижи
согдак чоннуң алфавидин түрк дылга таарыштыргаш чаа бижик чогааткан. Чаа бижикке
кезек үжүктерни ол кижи чогаадып алган. Бижикти чогааткан кижи согдак дылды эки
билир турган. Бо бижик шаандагы түрк дылдың чүзүн-бүрүн үнүн тускай чурагай-биле
демдеглеп айтып турар. Чурагай саны үжен ажыг, үжүктерни алфавит кылдыр
чергелештир тургуспаан. Орхон-Енисей бижии черниң черинде тускай ылгалып чоруур
үжүктерлиг. Улуг-Хем бижии Орхонда бижиктерден арай ылгалып чоруур, Алдайда
бижиктер өске черлерде бижиктерден база бичии ылгалдыг. Бижикти чүгле дашка
силип каар турган, сааазын кырынга бижээн чаңгыс борбак "Төлге бижии" бар. XII
векте улус бижикти ажыглавайн баарга ол чоорту уттундура берген.

VI вектен эгелеп калган кижини улус аът-хөлү биле катай орнукшудар апарган.
Эрлик оранынче чоктаан кижи дириг назынында мунуп чораан аъды-биле чоруур
ужурлуг деп шаандагы улус бодап турган. Оон ыңай өлген кижиниң хонуун эртирер
тускай даш херимниг дөрт булуңчук кажаа кылып каар турган. Ол даш херимниң дөрт
талазы таптыг-ла дөрт аңгы чүкче көрнүп алган турар. Даш херимниң чанынга көжээ
салып каан боор. ол көжээ болза шаанда чуртап чораан кижиниң хевирин дүрзүзүн
көргүзүп турар.

Көжээлерни тываларның өгбелери Окунев, Скиф-сармат үелеринде-ле салып турган.
Ындыг-даа болза VI-IX вектерде тургузуп турган көжээлер бир тускай. Кижи
дүрзүлүг көжээни Эрлик оранынче чоруй барган кижиге тураскаадып салыр турган.
Мергежилдиг кижи калбак дашты чонуп тургаш чырык өртемчей кырынга чурттап чораан
кижиниң арнын, хевин мага-бодун дөмей кылдыр силип каар турган. Кижи-көжээ хүн
үнер чүкче көрүнген. Бир эвес өлген кижи маадыр чораан болза көжээзиниң оң
чартыынга балбал тургузуп каар. Балбалдар саны каш-даа боор, маадыр кижи чырык
өртемчейге чурттап чорааш чеже кижи өлүрген дыр ол хире санныг балбал тургузуп
каар. Бижиктиг көжээлерни VIII-XII вектерде тургузуп турган. Бижиктиг көжээни
база өлген кижиге тураскааткан болур чүве. Бижиктерниң хөй кезии кударанчыг
үш-дөрт одуруглуг домактар болур. Ында чок апарган кижи бодунуң ат-сывын, сөөгүн
айтпышаан эл-чуртундан, кадайындан адырылганын хараадап бижип турар. Бижиктер
кыска-даа бол, олар дириг чораан кижиниң чурталгазын төөгүлеп солун, чугула
болуушкуннарны сагындырып айтып турар. Күлүк кижиге тураскааткан дашта, кайы
угже чаалапжып чораанын, каш дайызынны узуткаанын бижип каар турган.

Бижек шаанда тываларның амыдыралында кончуг чугула дериг-херексел-дир. Ону бичии
уруглар-даа, чөнүк-кырганнар-даа эдилээр. Бижекти демирден кылыр, хынын, тудазын
ыяштан кылыр. Тываларның өгбелери аңгы-аңгы бистиг бижектер ажыглап турган.
Кержек дээрге чазаныкчы кижиниң чугула херексели. Бизи доора дургаар, оозу биле
балдыдан ылгалыр. Кержек-биле кижи чүнү-даа кылыр турган: ыяшты-даа кезип ужуруп
алыр, деспи, доскаар болгаш хууңну чазап алыр. Савалар аңгы-аңгы турган.
Доңганы, аякты, калгакты ыяштан чазаар. Демирден дарган кижи казан паштар кылып
алыр. Казан паш ийи хевирлиг: бирги — от кырынга азып каар борбак паштар, ийиги
— ийи кыдыында тудалыг, черге салыр борбак буттуг, чамдыкта ындыг саваларны
кылырда чиңге, ама демирлерни кадаглар-биле тудуштуруп каар турган. Дойдан
кылган чиңге болгаш калбак аастыг доңга савалар база турган.



https://tyv.wikipedia.org/wiki/%D0%A4%D1%80%D0%B0%D0%B7%D0%B5%D0%BE%D0%BB%D0%BE%D0%B3%D0%B8%D1%8F

Фразеология — быжыг сөс каттыжыышкынының дугайында өөренир эртем. Ол, дыл
эртеминиң бир улуг адыры болуп турар-дыр.

«Фразеология» деп термин ийи грек сөстен тыптып тургустунган, ол болза φράσις +
λόγος тур. φράσις — чугаа, ол-ла сөс хамаарыштырарының падежинде: φράσεως —
чугааның, λόγος — өөредиг.

1909 чылда Швейцариадан Шарль Балли деп кижи франсуз дылды шинчилеп көргеш, ында
2 аңгы сөс каттыжыышкыннын эскерген. 1 дугаары дээрге, сөс каттыжыышкынын
тургузуп турар сөстер домак иштинге белен чарлып үзүктели бээр турган. Ындыг сөс
домак иштинде өске сөстер биле каттыжып алгаш, чаа комбинациялар көргүзүп
турар-дыр. 2 дугаары дээрге, домак иштинде үргүлчү-ле эжеш турар сөстер-дир.
Эжеш чоруур сөстер кандыг бир чаңгыс утканы илередир болур чүве. Колдуунда ындыг
сөстер каттыжылгазы доора уткалыг болур чүве. Шарль Балли хамык шинчилеп
өөренген сөстерин ийи бөлүкке чарган. Бир дугаар бөлүктү ол «хостуг сөс
каттыжыышкыны деп адаан», өскелерин «фразеологтуг каттыжылга» деп адаан. Шарль
Баллиниң соонда, европага фразеолгогизм сөстерниң теоретиктиг билиглерин кым-даа
орта шинчилевээн.

Түрк дылдар фразеологиязынче эртемденнер 1950 чылдар эгезинде сагыш салган. Эң
бир дугаарында, казах дылда бар быжыг сөс каттыжыышкынарын К. С. Кенебаев
шинчилээн.

Тадар дылдың фразеологиязын Г. Х. Ахунзянов кончуг топтуг шинчилээн. Ол кижи
тадар дылдың улуг фразеологтуң сөстүүн чыып тургускан.

Азербайджан дылының фразеологизимнерин Г. А. Байрамов деп кижи шинчилээн. Ол
кижи бодунуң ажылында азербайджан дылдан аңгыда, Орхон-Енисей бижиктерин, Махмуд
Кашгариниң бижээн "Диван-лугат-ит-турк" деп номун сайгарып көрген. Г. А.
Байрамовтуң бодалы-биле: "түрк дылдарда быжыг сөс каттыжыышкыннары
бот-боттарынга дөмей болуп турар-дыр, ооң аңгыда ындыг сөстер эрте бурунгу шагда
тывылган болуп турар-дыр.

С. Н. Муратов "Устойчивые словосочетания в тюркских языках" деп бодунуң ажылында
фразеологтуг эвес быжыг сөс каттыжыышкыннарын кончуг тодаргай шинчилээн. Ол кижи
башкир биле тадар дылдарны сайгаргаш фразеологтуг хамык каттыжыышкыннарны үш
бөлүкке чарган: 1) лексиктиг идиомалар. 2) фразеологтуг идиомалар. 3) быжыг
фразеологтуг формулалар, фразеологтуг быжыг сөс.

Чижек: „Хосталгага чалгынналган ажылчын Чыргалаңның туюлунче ужуккан... (С.
Пюрбю)“

Мында беш сөс каттыжыышкыны бар: хосталгага чалгынналган, чалгынналган ажылчын,
ажылчын ужуккан, туюлунче ужуккан, чыргалаңның туюлу. Ол сөстер, дөмей уткалыг
өске сөстер-биле каттыжып болур: өөрүшкүге (чедиишкинге) чалгынналган,
делгеминче (бедииндиве, октаргайже) ужуккан. Мында олар домакта сөстерниң хостуг
каттыжылгазын көргүзүп турар.

Бо домакта сыгыр даң бажы, балдыр сыкпас, падын бараар деп сөс каттыжыышкыннары
бир янзы: а) ук каттыжыышкыннарда сөстер шуут чаа, чаңгыс ниити тукалыг:

б) бо уткаларга ук сөс каттыжыышкыннарының составы өскрилбес, өске сөстер-биле
солуттунмас (сыгыр даң буду, сыгыр дүъш бажы азы кастыгыр даң бажы дивес логой).
Ынчангаш олар чардынмас, доктаамал составтыг быжыг сөс каттыжыышкыннары болур.

Быжыг сөс каттыжыышкынының онзагай демдээ кылдыр чамдык эртемденнер оларның
дылда белен барын айтып турар, чамдыктары — өске дылче очулдуртунмазын, өскелери
— чаңгыс ниити уткалыг апарганын, утка талазы-биле чаңгыс сөске дүгжүрүн, база
бир өскелери — сөс каттыжыышкынының доора уткалыын, тускай аяныын барымдаалап
айтыр-дыр.

Нарын терминнер, нарын сөстер фразеологизм ышкаш доктаамал составтыг, үргүлчү
кады ажыглаттынар, утказы база чаңгыс болур. ынчалза-даа оларны
фразеологизм-биле холуп болбас, чүге-дизе а) нарын терминнер дээрге аттар-дыр,
олар адаар функциялыг. Фразеологизм болза чугаага янзы-бүрү аян киирер, ол ат
эвес-тир; б) стилистика талазы-биле алыр болза, нарын сөстер хамаарышпас
стильдиң сөстери болур-дур.

Үлегер домактар болгаш чечен сөстер база-ла кыска, доктаамал составтыг, тускай
аянныг. Арай-ла оларның чүгле чамдыын фразеологизм деп санап болур бис.
Чүге-дизе олар: а) долу укалыг бүдүн домактар-дыр; б) синтаксис талазы-биле олар
белен чардына бээр-дир. Чижээ: «Тенек кижи багай, терек бүрүзү ажыг».



https://tyv.wikipedia.org/wiki/%D0%A3%D1%80%D0%B0%D0%BD

Уранга Хүннүң чырыы аажок кошкак чедер болгаш чырыыры сула болганда, ук
планетаны чүгле телескоп-биле хайгаарап болур. Уран деп планетаны англи эртемден
В. Гершель 1781 чылда тып ажыткан. Дээр бурганының ады-биле атташ кылдыр Уран
деп адаан. Ол Хүнден 2862 млн км ырак болгаш 80 чылдың дургузунда ону чүгле
чаңгыс дескинер. Ооң өзээ өске планеталар дег, орбитазынга хамаарыштыр ийленчек
эвес. Ында дүн-хүннүң үргүлчүлээри 10 шак 4 минута.

Кырының температуразы эң изиг дээн черлеринге безин казыыр 205-220°.
Атмосферазының составында водород болгаш хөй эвес метан холуксаазы база
билдинген. Ортумак дыгыйы куб сантиметрде 1,49 грамм, 5 эдеринчилиг, оларның
диаметрлери 300-1200 км улгатпас. Уран бодунуң өзээн долгандыр аажок дүрген
дескинип турар болгаш ол полюстарындан чыыра иттирген, кашпык хевирлиг.



https://tyv.wikipedia.org/wiki/%D0%A3%D0%B9%D0%B3%D1%83%D1%80_%D0%AD%D0%BB

605 чылдан бээр, ол үеде уйгурлар төөгүзү Токуз Огуз аймактары-биле сырый
холбаалыг.

Бо үеде Уйгур биле Сьейянто аймактың маадырлары Түрк Элди чок кылган. Түрктерниң
бир дугаар күрүнези дүшкен! Калгага "Тогуc-Огуc" аймактың улузу тергиидээн.

Күлүг Бойла чорта бээрге Тай Билге тутук Баян-чорга удурланган. Мооң ужурунда
төрел аймактар аразында алгыш-кырыш эгелээн. Уйгурлардан аңгыда өске аймактарның
баштыңнары Тай Билге тутукту дешпип үндүрген хевирлиг. Баян-чорга удурланган
аймактарны Сегис Огус дээр, ол дээрге түрк дылдыг аймактар-дыр. Сегис Огус
аймаанга Тогус Тадар аймактың улузу каттышкан. Олар биле Баян-чор 3 катап
чаалашкаш, оларны шуптузун томаараткан.

Кыдатка ол үеде Тан төрезин баштап турган, кырый берген Сюань-Цзун дээр кижи
олурган. Ань Лу-шань деп кижи кызыгаарда бир можунуң улуг даргазы турган. 755
чылда ол кижи кыдаттың хаанындан чөшпээрел дилеп "6000 муң аътты хаан ордузунче
эккеп берейн бе" деп дилээн. Сюань-Цзун Ань Лу-шаньның кара-сагыжын билгеш чылгы
сүрүп экээрин чөшпээревээн. Ол-ла чылын Тан күрүнениң төп хоорайларынче бодунуң
түме шерии-биле Ань Лу-шань үнүпкен. Ань Лу-шань кыдат хаанның шериглеринге
чылча шаапкаш, Чанъянь дээр төп хоорайны ээжелеп алган. Кыдаттың хааны ыраккы
Сычуань можузунга хоргадал тып алган. Үймээнчилерге күш четпейн баарга
Сюань-Цзунның улузу кожа чоннардан дуза дилээн...



https://tyv.wikipedia.org/wiki/%D0%A3%D0%B7%D1%83%D1%82%D0%BA%D0%B0%D0%B0%D1%88%D0%BA%D1%8B%D0%BD_%D0%BB%D0%B0%D0%B3%D0%B5%D1%80%D1%8C%D0%BB%D0%B5%D1%80%D0%B8

Өлүм лагерьлери (нем. Vernichtungslager, узуткаашкын лагерьлери) — Ийиги Делегей
дайынының үезинде янзы-бүрү чурттакчыларны узуткаар черлер. Мындыг лагерьлерниң
сорулгазы болза, Германияның еврей чурттакчыларын узуткаары болгаш күш-биле
ажылдадыры.

Нацистиг Германия-биле тургустунган янзылыг төлевилелдер чеже санныг кижилерни
узуткаарынга херек турган. Аңаа нация азы социал байдалы-биле янзы-бүрү чонну
узуткап турган. Лагерьге, чону хаара өлүрер, аңгы-аңгы өргээлер тудуп кааш
турган. Эң-не хөйү-биле кырган, бичии назылыг улустар чок болуп турган..

Чурттакчыларны өлүрер аргазы аңгы-аңгы турган, чижээ: чамдык улусту душче чунар
кылдыр меге ыдыпкаш, чон душче кире бээрге оларже газты үндүрүптер.



https://tyv.wikipedia.org/wiki/%D0%A2%D1%8B%D0%B2%D0%B0_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D0%BD%D1%8B%D2%A3_%D0%A7%D0%B0%D0%B7%D0%B0%D0%B0%D0%BD%D1%8B%D2%A3_%D2%AE%D1%80%D0%B5%D1%80_%D1%85%D3%A9%D0%B3%D0%B6%D2%AF%D0%BC_%D0%BE%D1%80%D0%BA%D0%B5%D1%81%D1%82%D1%80%D0%B8

Тыва Республиканың Чазааның Үрер хөгжүм оркестри (орус. Духовой оркестр при
Правительстве Республики Тыва) — Тыва Республиканың Чазааның доктаалы-биле
тургустунган Үрер хөгжүм оркестри. Оркестрни 2008 чылдың март 24-те тургускан.
Ынчалза-даа, оркестр ооң мурнунда-ла «Кызылдың А.Б. Чыргал-оол аттыг уран чүүл
училищезиниң сургуулдарының Үрер хөгжүм оркестри» болуп алгаш, ойнап чоруп
турганнар.

Оркестрниң составынче Кызылдың А.Б. Чыргал-оол аттыг уран чүүл училищезиниң
(амгы үеде колледж) сургуулдары болгаш доозукчулары кирип турар. Оркестрниң кол
дирижеру болгаш удуртукчузу — Тыва Республиканың алдарлыг артизи Тимур
Дыртык-оолович Дүлүш. Оркестрниң киржикчилериниң чартык хуузу дээди эртемни
чедип алганнар, а чамдыктары Кызылдың А.Б. Чыргал-оол аттыг колледжте база
Культураның болгаш уран чүүлдүң Чөөн-Сибирь академиязында өөредилгезин уламчылап
турарлар.

Тыва Республиканың Чазааның Үрер хөгжүм оркестри (ТРЧ ҮХО) — Россияда чаңгыс
аъттыг үрер хөгжүм бооп турар. 1929 чылда тургустунган Тываның Улус-Революстуг
шерииниң аъттыг үрер хөгжүм оркестриниң ёзузун диргизип, аъттыг үрер хөгжүм
оркестрин тургусканнар. ТРЧ ҮХО-нуң аъттыг оркестриниң баштайгы көргүзүү 2008
чылдың май 9-та, Тиилелге хүнүнде болган. Кызылдың чурттакчылары болгаш
аалчылары аъттыг үрер хөгжүмнүң көргүзүүн улуг магадал-биле уткуп хүлээн. Ооң
соонда аъттыг көргүзүглерни доктаамал эрттирип эгелээннер.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D2%A3_%D0%A7%D0%BE%D0%B3%D0%B0%D0%B0%D0%BB%D1%87%D1%8B%D0%BB%D0%B0%D1%80_%D0%AD%D0%B2%D0%B8%D0%BB%D0%B5%D0%BB%D0%B8

1930 чылда национал тыва бижикти чогааткан соонда, тыва чогаалдың төөгүзүнге чаа
арын ажыттынып, улустуң аас чогаалының үндезининге бижимел тыва чогаал тыптып
эгелээн. Делегей литератузының, хамыктың мурнунда орус литератураның, байлак
дуржулгазын шиңгээткени аныяк тыва чечен чогаалдың кыска хуусаада быжыгып,
шапкын сайзыраарынга дузалаан. ТАР үезинде С. Токаның «Херээжен», В. Көк-оолдуң
«Чалым-Хая», С. Пюрбюнуң «Аныяк чогаалчыларга дуза», С. Сарыг-оолдуң «Белек»
дээн чижектиг номнары, «Чыынды чогаалдар» деп альманах, янзы-бүрү чогаал
сеткүүлдери көстүп келгеш, тыва номчукчуларга четкен. Тывa бижикти 1930 чылдa
латинчиткен чаа түрк aлфaвитке үндезилеп чогааткaн болгaш 1941 чылдa ону
кириллицаже шилчиткен.

Баштайгы чогаалчыларның тывылганы, оларның чогаалдарының парлаттынып эгелээни
1942 чылдың октябрь 10-да ТАР-ның Сайыттар Чөвүлелиниң болгаш ТАРН Төп
Комитединиң ТАР-ның Чогаалчылар эвилелин тургузар дугайында каттышкан доктаалын
үндүреринге салдар чедирген. Ол-ла чылдың ноябрь 22-24 хүннеринде I-ги
тургузукчу конференция хуралга ТАР-ның Чогаалчылар эвилелин тургускаш, Уставын
бадылаан. Эвилелдиң баштаар чериниң даргазынга С.Б. Пюрбюну, кежигүннеринге С.А.
Сарыг-оол, О.К. Саган-оол, Л.Б. Чадамба, А.Ф. Бобкова, Б.Д. Хөвеңмей, А.А.
Пальмбах оларны соңгаан.

1945 чылдың октябрь 16-да Совет Чогаалчылар эвилелиниң тыва салбырын тургускан,
ооң харыысалгалыг секретарынга О. Саган-оол соңгуткан. Бөлүк тыва чогаалчыларны
ССРЭ-ниң Совет чогаалчылар эвилелиниң кежигүннеринге хүлээп алган. 1946 чылда
«Улуг-Хем» альманах үндезилеттинген. Баштайгы үндүрүлгеге чүгле беш авторнуң
чогаалдары парлаттынган. 1992 чылда ону сеткүүл кылдыр эде тургускан. Амгы үеде
«Улуг-Хем» чылда алды катап орус, тыва дылдарда үнүп турар. Альманахтың болгаш
сеткүүлдүң редакторлары болуп, С. Сарыг-оол, Л. Чадамба, С. Пюрбю, Ю. Кюнзегеш,
К.-Э. Кудажы, А. Даржай, А. Үержаа олар ажылдап чораан. Сеткүүлдүң баштайгы кол
редактору Ч. Куулар болган, ооң соонда Н. Куулар, оон катап Ч. Куулар кол
редакторлаан, амгы үеде кол редактор – Эдуард Мижит.



https://tyv.wikipedia.org/wiki/%D0%A2%D0%BE%D0%B6%D1%83_%D0%BA%D0%BE%D0%B6%D1%83%D1%83%D0%BD%D1%83

Тожу кожуунну XVIII векте тыптып келген. Баштай кожуун адын Тоджи-нуур кожууну
деп моолдарзыг кылдыр адап турган. Соонда кожуун адын Тожу кожууну кылдыр эде
адап алган. Кожуун черле Таңды-тываның бүгүде даргазынга чагыртып турган. Кожуун
4 сумулуг, 150 өрегелиг турган. Кожуун даргазы үгер-даа деп эргелиг чораан.

Шаанда Тожуга мындыг сөөктүң улузу чурттап чораан: ак-тодут, кара-тодут, чооду,
чогду, хөйүк, кыштаг, сойан, даърган, даргалар, урат, деъмчи, саарыг, шокар,
шадык, кеъзек-куулар, кеъзек-маады, хаасут, хемдээ. Эң хөйү, кижи саны-биле
чооду, ак-тодут, кара-тодут деп сөөктерниң улузу турган.

«Тожу 4 сумулуг, 14 арбанныг кожуун-дур. Эжен-хаанга 150 кижи албан төлеп турар.
Кожуунда чурттап чоруур, (эр биле хережээн болгаш бичии уруглар) шупту улусту
санап көрүп көөр болза, 2400 кижи чедер бе, четпес бе. Эң хөй чуртакчылыг суму
болза, Кол сумузу-дур. Ында кижи саны, мырыңай 1000 чеде бээр. Хөйүк сумузунда
200 чедир кижи чурттап чоруур деп, үгер-даа чугаалап турбажыкпе. Ынчалза-даа
орус садыгжылар Хөйүк сумузунда 10 кижи чурттап чоруур деп чугааладылар. Эрткен
чылдарда аш-чуттан, быжар-думаа аарыындан Хөйүк сумузунга эңдере кижи өлген-дир,
хамык улустан чүгле 10 кижи, аарыгга алыспайн, амы-тынын камгалап алган-дыр
иргин».



https://tyv.wikipedia.org/wiki/%D0%A2%D0%B5%D1%80%D0%B5-%D0%A5%D3%A9%D0%BB_%D0%BA%D0%BE%D0%B6%D1%83%D1%83%D0%BD%D1%83

Тере-Хөл кожууну — Россия Федерациязында Тыва Республиканың муниципалдыг кезээ.
Ол Тываның чөөн талазында турар. Ооң девискээринде Тере-Хөл бар. Ол хөлдүң
ады-биле бүдүн кожуун ады адаттынган.

Кожууннуң туружу Балыктыг-Хемниң үстүнде, Сенгилең дагның баарында. Кызыл
хоорай-биле харылзаазы агаар-биле, ынчалза-даа чайын улуг чычааннар-биле чеде
берип болур.

Кожууннуң эң алдарлыг чери — Тере-Хөл. Хөлдүң ортузунда болза ортуу чүс чылдарда
туттунган Бор-Бажыңның тавак-артынчылары - Уйгур элиниң тергииделинде туттунган
тудуг. Ортуу чүс чылдарның Тыва архитектураның Кызыл кожууннуң Үстүү-Элегес деп
тураскаалындан аңгыда база бир улуг тураскаалы бооп турар.



https://tyv.wikipedia.org/wiki/%D0%A1%D0%B0%D0%B9%D1%8B%D0%BD-%D0%A5%D3%A9%D3%A9_%D0%9D%D0%B0%D0%BC%D1%87%D1%8B%D0%BB%D0%B0%D0%BA

Сайын-Хөө Намчылак (шын ады Намчылак Людмила Окан-оол уруу) — тыва ыраажы, амгы
үеде Австрияда чурттап турар.

1957 чылдың март 11-де Улуг-Хем кожууннуң Пестуновка суурунга (амгы үеде
Белдир-Кежиинге) төрүттүнген. Ада-иези башкылар. Чаш турда ооң кырган-авазы
улус-чоннуң ырыларынга, хөөмейге өөреткен. 1975 чылда Кызыл хоорайга хөгжүмге
өөренип эгелээн. Ол өөредилгези 1981 чылдан Москва хоорайга "Октябрь
революциязы"аттыг ортумак өөредилге черин база 1988 чылда Гнесиннер аттыг дээди
өөредилге черин болгаш аспирантуразын дооскан. Аңаа өөренип чорааш-ла янзы-бүрү
хөгжүм төлевилелдеринге киржип, делегейниң аңгы-аңгы булуңнарынче концертерге
киржип турган.



https://tyv.wikipedia.org/wiki/%D0%A0%D0%BE%D1%81%D1%81%D0%B8%D1%8F_%D1%85%D2%AF%D0%BD%D2%AF

Россия хүнүн июнь 12-де байырлаар. Ол дээрге Россия Федерациязының кол күрүне
байырлалдарының бирээзи.

Совет Эвилелиниң составынга турган РСФСР-ниң улус депутаттарының Бирги съездизи
1990 чылдың июнь 12-де «РСФСР-ниң күрүне суверенитединиң дугайында декларацияны»
хүлээп алган. Ону Совет Эвилелин бузуп дүжүреринче баштайгы базым болган деп
политиктерниң болгаш улуг назы-харлыг кижилерниң чамдыызы амга чедир санап
чоруурлар. Июнь 12-ни Россияның хүнү кылдыр 1992 чылда байырлап эгелээн,
ынчалза-даа хамаатыларның хөй кезии ону анаа-ла дыштанылга хүнү деп санап,
ажылынга харыысалгалыг кижилер ол хүн ажылдап турган таварылгалар бар. Совет
Эвилелин төрээн чуртувус деп санап турган кижилерге чаа күрүне байырлалын
дораан-на хүлээп көөрү белен эвес болган чадавас. 1998 чылда Борис Ельцин Россия
хүнүн июнь 12-де байырлаар деп саналдаан. Ооң соонда-даа бо байырлалды чон
тигии-биле амгы үеде ышкаш байырлавайн турган.



https://tyv.wikipedia.org/wiki/%D0%9E%D0%BE%D1%80%D0%B6%D0%B0%D0%BA,_%D0%A1%D0%B5%D1%80%D0%B3%D0%B5%D0%BA_(%D0%BA%D0%B8%D0%BA%D0%B1%D0%BE%D0%BA%D1%81%D1%87%D1%83)

Турцияның төвү Анкара хоорайга 2012 чылдың Октябрьның 30-ден Ноябрьның 3-ке
чедир кикбокс Европа чемпионады болуп эрткен. 36 Европа чурттары киришкен.
Россияның адын тудуп, Тывадан Ооржак Сергек 57 киллограммга киришкеш, чемпион
атты алган. Тренер башкызы алдарлыг спорт мастери Моңгуш Мерген. Ооржак Сергек
делегей чергелиг спорт мастер адын күүседип каан бооп турар. Эртенинде, Ноябрь
4-е Сергек башкызы-биле өөрүшкүлүг, алдын медальдыг, кубоктуг Тываже чанып
келгеннер. Турцияда өөренип, чурттап чоруур чаңгыс чер чурттуглары байыр чедирип
өөрээннер: "Эр-хей, Сергек! Сен дээш чоргаарланып чор бис".



https://tyv.wikipedia.org/wiki/%D0%9D%D0%B0%D0%BC%D0%B7%D1%8B%D1%80%D0%B0%D0%B9,_%D0%97%D0%BE%D1%8F_%D0%90%D0%BB%D0%B4%D1%8B%D0%BD-%D0%BE%D0%BE%D0%BB%D0%BE%D0%B2%D0%BD%D0%B0

Зоя Алдын-ооловна Намзырай (сентябрь 7, 1941 чылда төр.) — тыва шүлүкчү. Тыва
Республиканың Чогаалчылар эвилелиниң кежигүнү.

1941 чылдың сентябрьның 7-де Барыын-Хемчик кожуунунуң Шекпээрге мал-чер
ажыл-агыйлыг өг-бүлеге төрүттүнген. Ава-ачазы Куулар Намзырай Дажы-Серенович,
Донгак Чанчываа Дондуковна — Тываның баштайгы аар-үлетпүрүнүң эгези – алдын
уургайларының – баштайгы ажылчыннары чораан. 1957 чылда Кызыл-Мажалык ортумак
школазының 8 клазын дооскаш, Тыва областьтың Культура яамызынга ажыттынган 1 чыл
чартык библиотекарлар курзун дооскан. 1958-1961 чылдарда Барыын-Хемчиктиң партия
райкомунуң библиотеказынга, 1961-1962 чылдарда Бай-Хаактың район библиотеказынга
ажылдавышаан, Канскиниң библиотека техникумунга өөренип чораан. Ооң соонда
Кызылдың Башкы институдунга тыва дыл, литература кафедразының лаборантызы,
Бүгү-эвилелдиң театр ниитилелиниң библиотеказынга, Тываның ном үндүрер черинге
ажылдааш, 1998 чылда хүндүлүг дыштанылгаже үнген.



https://tyv.wikipedia.org/wiki/%D0%9D%D0%B0%D0%BC%D0%B7%D1%8B%D1%80%D0%B0%D0%B9

Намзырай (төв. Намсе) - Буддизмге хамаарышкан бай-шыдалдың бурганы. Ол ак
арзылаң мунуп алган, борбаксымаар улуг алдын-сарыг өңнүг мага-боттуг, килеңнээн
арын-шырайлыг. Оң холунда тиилелгениң чанзан (төв. гьялцен) тугун тудуп алган,
солагай холунда эртине даштар үндүр бүлгүрүп турар мангуст күжүгенни туткан.

Бурган Башкының үезинде бир бай кижи Бурган Башкыны болгаш ооң өөреникчилерин
хүндүткелдии-биле бодунуң өргээзинче чалаан. Элээн каш хону ол белектенген -
күзенчиг хүн-даа келген. Бурган Башкының айызын ап, Дарыма Өөредиин (Дхарма
Өөредиин) дыңнаар дээн кижилер хөйү-биле чыглып келген. Бай иштинде "Мээң
экиирген, хүндүлээчел кижи деп адым улам алдаржыыр-дыр аа" деп сеткили ханып
боданган.

Дойже келген кижилерниң аразында бир ядыы кижи турган. Ол кудумчудан өргээниң
улуг өрээлинче көрүп, адыштарын хүндүткелдии-биле кожа тудуп, боданган: "Бай
бооп, Чырыткылыг Бууда Башкыга мындыг өргүл кылыры дыка-ла магалыг-дыр аа. Бо
бай кижиниң чаагай сеткилинден болгаш Буддага сүзүүнден чыып алган буянынга
сеткилимниң ханызындан өөрүп тур мен".



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%90%D1%8F%D0%BD%D0%B0_%D0%A1%D0%B0%D0%BC%D1%8B%D1%8F%D0%B0_%D1%83%D1%80%D1%83%D1%83

Моңгуш Аяна Самыяа уруу (Тыва АССР, Өвүр кожуун, Саглы сумузунга төр.) - Тыва
Национал Орекстрниң дирижёру, хөгжүмчү, композитор.

1995 чылда училищени чедиишкинниг дооскан соонда, Ак-Довурак хоорайның
уругларның уран чүүл школазының домра клазының башкызы бооп күш-ажылчы намдарын
эгелээн. Аяна Самыяа уруу башкылавышаан, Культура ордузунга «Онзагай» бөлүүн
база үндезилеп тургускан. Удатпаанда чүгле уруглардан тургустунган бо бөлүк
хөй-хөй мөгейикчилерлиг болган. Оон Аяна Самыяа урууның чедиишкинниг ажылдап
турарынга үнелелди берип, Тываның күрүне филармониязының удуртулгазы ат-сураглыг
«Аян» ансамблиниң хөгжүм удуртукчузунче чалаан. 2002 чылдың чайынында Кызылга
ажылдап чедип келген. Ол үеде тыва национал хөгжүм херекселдериниң оркестрин
тургузарының дугайында айтырыг тургустунуп эгелээн. Ынчан Аяна Самыяа уруу
эштери Андрей Моңгуш, Игорь Көшкендей, Алдар Тамдын, Чодураа Тумат, Айлаң Ондар,
Виктория Моңгуш олар-биле Тываның национал оркестрин тургузарын дилээн
өргүүдел-бижикти Тываның Чазаанче кииргеннер. Хөгжүмчүлерниң эгелекчи саналы
баштайгы дээреде деткимче албайн турган-даа болза, 2003 чылдың май 5-те ТР-ниң
культура яамызының доктаалы-биле Тываның национал оркестри үндезилеттинип
тургустунган. Оон бээр-ле орус-даа, тыва-даа хөгжүм херекселдеринге илдик чокка
ойнаар аныяк композитор Тываның национал оркестриниң уран чүүл удуртукчузу (2013
чылга чедир), дирижеру болуп бо хүннерге чедир төлептиг ажылдап турар. Тыва
хөгжүм херекселдериниң ат-сывы безин уттундуруп бар чыткан үеде Аяна Самыяа уруу
улуг ажылды кылып эгелээш, национал оркестрни бут кырынга тургузуп, ооң
күүселде-оюнун профессионал бедик деңнелге чедирген. Шаг-төөгүден бээр
тываларның хөгжүм культуразынга хары угда хөй кижи нота бижиин эдерип, деңге
ойнаар деп чүве турбаан. Ынчангаш хөгжүмчүлерниң ойнаарынга эптиг болзун дээш
Аяна Самыяа уруу ырыларны, хөгжүм чогаалдарын оркестрге таарыштыр бижип,
аранжировказын кылып турар. Оон аңгыда, эш-өөрү-биле улустуң уттундурган ырларын
чыыр талазы-биле дилээшкин ажылын чорудуп, ооң сайгарылгазын кылып, улуг назылыг
өгбелер-биле ужуражып, конкурстарны база эрттирип турар.



https://tyv.wikipedia.org/wiki/%D0%92%D0%B8%D1%82%D0%B0%D0%BC%D0%B8%D0%BD_B1

Витамин B1 — ол үнүш бүрүзүнде эвээш бар болза-даа, кызыл-тас, рис, сула дээш
өске-даа тараа аймааның үнүштеринде кончуг хөй. Дириг амытаннарның эъттеринден
хаван эъдинде ол кончуг хөй. Улуг кижиниң хонукта витамин B1-ни хереглээри 2—3
мг болуп турар. Витамин В1 кижиниң мага-бодунга чем-биле доктаамал ажыглаттыныр
ужурлуг, чүге дээрге, ону организм боду тургузуп, хуулдуруп ап шыдавас. Бир эвес
мага-ботка витамин B1 чедишпес болза, «бери-бери» дээр берге аарыг тыптып келир,
Ынчан кижиниң чем чиир хеөнү шуут чидер, чем солчуушкуну өскерлип, ындыг кижи
арып-доруп баксыраар, чүрээ дүргедээр, шагжок, бажы дескинер апаар. Сөөлзүредир
хол-бут билинместеп, оларга чүве дээртир аргажок аарышкылыг болу бээр. Бистиң
чуртувуста «бери-бери» кончуг ховар таваржып турар. Витамин B1-ни медицинада
аарыг кижилерниң ниити мага-бодун быжыглаар сорулга-биле ажыглап турар.



https://tyv.wikipedia.org/wiki/%D0%91%D1%83%D1%80%D1%8F%D1%82_%D0%B4%D1%8B%D0%BB

Бурят дыл (бурят-моол дыл; дылга адаары буряад-монгол хэлэн, 1956 чылдан тура -
буряад хэлэн) - буряттарның база оон-даа өске моол бөлүкке хамааржыр чоннарның
дылы. Бурят Республиканың ийи күрүне (орус дыл-биле катай) дылдарының бирээзи.
Моол дылдарның соңгу-моол бөлүктеринге хамааржыр.

Ооң мурнунда бурят-моол дыл деп адап турган. Бурят-Моол АССР-ни (1923) Бурят
АССР (1956) деп эде адай бергенинде бурят дыл деп адай берген.

Буряттар соңгу Моолдың тайга болгаш тайга адаа черлеринде Россия кызыгаарын
дургаар Дөрнөд, Хэнтий, Сэлэнгэ болгаш Хүвсгел аймактарында чурттап турарлар.



https://tyv.wikipedia.org/wiki/%D0%91%D1%83%D1%80%D0%B3%D0%B0%D0%BD-%D0%94%D0%B0%D0%B0

Бурган-Даа (өскээр адаары Бурган Даа, Богда Даа, Будда Даа; орус. Гора Будды) —
Тываның Чаа-Хөл кожуунда Сүме-Бели деп дагда куй иштинде Авыдай Бурганның болгаш
ийи бурганнарның дүрзүзүн хевирлеп каан ыдыктыг чер.

Чаа-Хөл кожууннуң девискээринде Сүме-Бели дагның үстүү бажында улуг куй иштинде
хевирлеп чуруттунган. Ол болза Саян-Шушенск ГЭС-тиң суг-камгалал хөлбээниң
(далайының) көдүрлүп кээнинниң девискээринге хамааржыр: тос ай (июнь-март)
иштинде суг чалгыының адаанга баар, арткан үш айда (апрель-июнь) ол хөөлбээниң
сыыгааны-биле көстүп кээр.

1921 чылда Тыва Арат Республика хувискаалдыг ССРЭ биле Моол күрүнелерни өттүнүп
сарыг шажын чүдүлгезин күрүнеден аңгылап, хуулгаазын чүүлдер кылдыр демдеглээн.
Ынчан, 1930 чылдардан эгелеп, Тываның хүрээ-хиитти узуткап, лама-башкыларны
дорамчылап, оларны бак көрүп, чамдыктарын тудуп хоругдап-даа турган.

XX чүс чылдың сөөлзүредир Саян-Шушенск ГЭС-тиң тудуу доозулган соонда, Чаа-Хөл
болгаш Улуг-Хем кожууннарының эң-эки тарылга кылыр, сиген кезер болгаш
одар-белчиир шөлдери "далай" адаанче кире берген - эң бедик черинде 240 метр
болган. Ынчалдыр Бурган-Даа база адаанда барган. Ынчалдыр үе аайы-биле далайдан
кирип-үнүп турар апарган.

Ортузунда Авыдай Бурган турар. Чанында турар ийи дүрзү - Авалокитешвара (төв.
Ченрезиг) биле Махастхамапрапта (төв. Тхучентхув) бодхисаттвалар. А эжииниң
бертинде турар ийи локапал дүрзүлери - Авыдай Бурганның оң талазында Вирудхаки
(мурнуу чүктүң камгалакчызы) турар, солагай талазында Вирупаксы (барыын чүктүң
камагалакчызы) турар.



https://tyv.wikipedia.org/wiki/%D0%91%D0%B8%D1%80_%D1%85%D0%B0%D1%80%D0%B4%D0%B0%D0%BD_%D0%BE%D0%BD_%D2%AF%D1%88_%D1%85%D0%B0%D1%80%D0%B3%D0%B0_%D1%87%D0%B5%D0%B4%D0%B8%D1%80_%D1%83%D1%80%D1%83%D0%B3_%D0%BD%D0%B0%D0%B7%D1%8B%D0%BD%D1%8B._%D0%9A%D1%8B%D0%BB%D1%8B%D1%80-%D0%BA%D1%8B%D0%BB%D0%B1%D0%B0%D1%81_%D1%87%D2%AF%D2%AF%D0%BB%D0%B4%D0%B5%D1%80%D0%B8

Дөрт айлыг чаш уруг.Чаш уруг дөрт айлыг апаарга, холга олуртуп чаңчыктырар, оон
ыңай доңгайтыр чыттырып алгаш, ооргазын хоюңнадыр суйбаар, болгаш дыштандырар.

Чеди айлыг уруг. Чаш уруг чеди ай чеде бээрге, холга тудуп алгаш девидип
ойнадыр, өрү-куду шурадып чаңчыктырар.

Сес айлыг чаш уруг. Чаш уруг сес айлап чорааш, боду шимченгир апаар. Сес айлыг
уругну үңгедип өөредир. Бир эвес сес айлыг уруг кылаштай бээр болза белинге
согааш дажы баглап каар. Шаандагы тывалар чаш уруг эрте кылаштаар болза, кыска
назынныг болур дижир.

Бир харлаан чаш уруг. Үш,беш азы чеди харлыг угбалары, акылары бир харлаан чаш
уругну чассыдып чайгаар, аргаладып алаактырар болгаш авазынга дузалажы бээр.

Ийи харлаан чаш уруг. Чаш уруг ийи харлап чорааш чулчуруп турар апаар. Угбалары,
акылары ийи харлаан чаш уруг-биле чугаалажып ойнаар, янзы-бүрү ойнаарактар
туттурар, ооргазынга чүктеп чассыдар. Уругну аттынып болбас. Чаш уруг коргар
болза, келдир апаар дижир.

Тыва ёзуда чаш уруг уш харлыындан эгелеп тускай өнчүлүг апаар болгаш ол уругнуң
белекке алган малын чарыыр азы чишке согра апарза, ол уругдан айтырар болгаш
дуюглуг малдың орнунга дуюглуг малды бээр чаңчыл турган. Уруг үш харлап чорааш
бажын кыргытканда, даай-авазының бергени төрүүр өшкүзүнүң өң-чүзүн билип алыр
ужурлуг. Оол уруг үш харлап чорааш, даайының бергени кулуннуң өң-чүзүнүн ыяк
билип алыр. Дөрт харлыг чаш уруг. Кыс уруг угбаларының аттарын билип турар. Оол
уруг акыларының аттарын билип турар. Дөрт харлаан уруглар ойнаарактары-биле
кончуг ойнаар, авазының чугаазын тооп дыңнаар.

Беш харлыг чаш уруг. Беш харлаан кыс уруунга авазы дыйтылаа хууңну белекке бээр.
Ол уруг өшкүнүң соңгузун саап турар апаар. Ол уруг өнчүге алган өшкүзүн беш
харлыындан эгелеп ажыглай бээр. Беш харлаан оол уругга адазы кижи хүлбүс
мойнаандан кылган сөдүргени берип каар. Беш харлыг оол сөдүргези-биле дезиг
бызааны шалбалап өөренир, анайны шалбадап турар апаар. Беш харлыг оолду, кысты
ада-иези айбыладып өөредир, кожазы өглердиве сөс чедиртир, мал-маган бараанын
көрдүрер. Тыва езуда чаш уруг беш хар чеде бээрге, ажыл-хожул кылдырты бээр.

Алды харлыг чаш уруг. Кыс уруг алды хар чеде бергеш, өг иштин ширбип турар
апаар, авазының хер-херекселин билип аптар. Оол уруг алды хар чеде бергеш, суг
суглаар, хар харлаар.

Чеди харлыг чаш уруг. Чеди харлыг кыс уруг аяк-сава чуур, тус-тус чыдар черинге
шыгжаар, дуңмаларын карактажыр, сайзанактап ойнаар, өг-иштин дериг херекселин
танып билир, шымбай дааранып, өг иштин туужуур-биле аштап турар апаар. Чеди
харлаан оол адазынга эш апаар. Чеди харлыг оол уруг аъттыг кижилер өттүнүп
ойнаар, бодунга таарышкан баг-аргамчыны, чеп-аргамчыны сөөртүп чоруур, оон ыңай
өң-баазын даштар-биле тос чүзүн мал ол деп ойнаар. Чеди харлыг оолдар кажык
–биле ойнаарын билген турар. Буга бажы дагаан черге адазы чеди харлыг оглун
ушкарып чеде бээр.

Сес харлыг чаш уруг. Кыс уруг сес хар чеде бергеш, өгнүң ажылын боду кыла бээр,
дуңмаларын таарыштыр чемгерер, каастап кедирер апаар. Оол уруг сесе хар чеде
бергеш, адазы-биле чер чоруур эш болур. Сес хар чеде берген оолдар, кыстар
боттарының мал-маганын шуптузун таныыр болур.

Он харлыг чаш уруг. Кыс уруг он харлай бергеш, инектиң соңгузун саап турар
апаар.Оол уруг он хар чеде бергеш, ис баштадып чоруй баар, улустуң хоюн кадарып
амыдырай бээр, эзерлиг аътты мунуптар апаар.

Он бир харлыг чаш уруг. Кыс уруг он бир харлыг апаргаш, кырган-авазының ажылынга
дузалажыр, ооң идик-хевин септежир, саан-савазын сагжыр. Он бир харлыг оол уруг
аалдар аразынга чорук чоруур, ада-иезиниң айбызын кылып турар эр апаар.

Он ийи харлыг чаш уруг. Он ийи харлыг чаш уруг дуңмаларын карактаар,
ойнаарактарының кедер хевин быжар, даараар болгаш иезиниң шымбай дуза кадар эжи
апаар. Курутай баглаар, каттаар, улуг назылыг кижилерни шын адаар болгаш силер,
болар деп хүндүлээр. Он ийи харлыг оол эмдик молдурганы мунар, балыктаар, часкы
тарылга үезинде шары бажын мунуптар апаар.

Он үш харлыг чаш уруг. Он үш харлыг чаш уруг ай демдээн көре бээр болгаш
амыдыралдың чажыттарын билип турар апаар. Он үш хар четкен кыс уругга авазы сиир
картадыр, чүң эттедир. Дөгерип каан шээр малдың иштин аштаар, ханны кудар
бурунгу аргаларны билген турар. Он үш харлыг оол уруг мал-маганның, аң-меңниң
аттарын, чүзүнүн, оъттар черлерин болгаш өң-чүзүнүн ылгап билир апаар. Малдың
иштики органнарының аттарын албан билген турар.Он үш харлыг оол кажан-бир шагда
авазының дүгдеп кааны уругнуң адын, ол уругнуң ада-иезиниң аттарын болгша кайда
чуртап турарын билип турар апаар. Он үш хар четкен оолдар, кыстар ойтулааш
ырларын сонуургай бээр.

Он беш харлыг уруг шайны хайындыра бээр. Авазы он беш харлыг уруунга кадыг идик
улдуңуе сырыттырар, быштак бастырып өөредир. Он беш харлыг оол хооруп каан
арбайны соктааш, хавын боду арыдыр челбиир, арыдыр соктаан арбайны дээрбеге
хоюдур тыртар болгаш авазынга шай хайындырар чээргеннни чыып бээр. Адазы он беш
харлыг оглунга сиген, тараа кезер кадыырны белеткеп бээр, кончуг салымны кылып
бээр, оон ыңай чүген, чулар, төрепчилиг эзерни кылдыртып бээр. Он беш харлыг оол
эзерлиг аътты мунуп алгаш,шаап турар апаар, тарааны суггарты бээр, чашпанындан
арылдыр чулдуртур..

Он чеди харлыг уруг дүк салчырынга киржип турар апаар, чаш назынның, чалыы
назынның, улуг назынның кедер тонун боду быжып, даарап турар апаар. Сүттен
кылган чемнерни-ээжегей, ааржы, быштак, саржаг, чөкпек аймаан кылып турар боор.



https://tyv.wikipedia.org/wiki/%D0%90%D0%B3%D0%B0%D0%B0%D1%80-%D0%94%D0%B5%D1%81%D0%B0%D0%BD%D1%82_%D0%A8%D0%B5%D1%80%D0%B8%D0%B8

Агаар-Десант Шерии, АДШ (орус. Воздушно-Десантые Войска, ВДВ) - удурланыкчының
тылочулга херек черинге бүдүү чылбыртып тургаш чаалажыр шериг янзызы. Анаада
Кургаг чер шерииниң, ховарында Агаар-Шериг Күжүнүң тургузуунга турар,
ынчалза-даа Чеспектиг Күштерниң тускайлаң янзызы бооп болур.

АДШ-тиң төрүттүнген хүнүн 1930 чылдың август 2 кылдыр санап турар. Ол хүн
Москваның шериг кавызынга (округунга) Воронеж хоорай чанынга болуп турган шериг
өөредилгезинге парашюттуг 12 десанты кижини шурадыпкан. ССРЭ үезинде болуп
турган чаалажылга бүрүзүнге киржип турганнар.



https://tyv.wikipedia.org/wiki/IV-%D0%BA%D2%AF_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Дөрт дугаар Далай лама Чалбаа Ёндан Чамзы азы Гьялва Ёнтен Гьяцо
(моол. Ендонжамц) болза төвүт чурттунга төрүттүнмээн Далай лама болур. Бо болза
Моолдуң Сүмбэр дайынчы дээр тайжи кижиниң оглу. Авазын Дарь дээр турган. Оолду
тодараткаш Төвүтче алгаш баар дээрге, ачазы чаш-тыр дээш соңгаарлаткан. Далай
ламаны чаа сан-биле он ийилиг, эрги сан-биле он үштүш турда, Төвүтче чалап,
арзылаңныг дүжүлгеге олурткан. Моолга тодараан. Далай ламаны ном өөренир,
номчуур, башкылаар үези эрткен деп төвүттер бижип турган. Эртемден Г.Ц.
Цыбиковтуң демдеглээни-биле 1616 чылда төвүттер Ендонжамц Далай-Ламаны
моолдарның хөйнү өлүрери ышкаш хырнын чара кезип өлүрген деп чугаа бар.
Кандыг-даа бол, моол кижини Далай ламага олуртурун төвүт кижилер хүлээп албааны
шын болгу дег.



https://tyv.wikipedia.org/wiki/III-%D0%BA%D2%AF_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Үш дугаар Далай-Лама Чалбаа Содунам Чамзы азы Гьялва Сонам Гьяцо
(моол. Сономжамц) 1543 чылда төрүттүнген. Чер делегейге төрүттүнерде, челээш
тыртып, курбустудан чаъс дамдылаары дег хөй чечек мандып делгереп келген, бичии
оолдуң мага-боду алмаз дег арыг болган ужурунда, алдар сураглыг кижи болуру
илдең турган дижир. Ада, иези чаш оглунга ак өшкү сүдү тудуп, мани мигзэм
номчудуп, аас-кежиктиг чоруурун йөрээп турган. Оол төрүттүнүп кээри билек ум ма
ни пад ми хум деп номчааш, онзагай кижи апаарын көргүскен. Бичиизинде-ле холунуң
шимчээшкини-биле ном өөредиин илередип, онзагай болурун бадыткап турган. Бодунуң
угаан сарыылы-биле ийиги Далай ламаны сагындырар турган. Ол бүгүдени хайгаарап
көргеш, Дрепунг хиитке олурткан. Оолду Банчын лама Сонам Драк-па кижизидип
башкылап, хелиң самнаар сагыл четтирткен. Янзы-бүрү бан, лунну хөйнү четтирген.
Кысказы-биле чугаалаар болза, судур, тарина, номчулга, ёог ёзузун шиңгээдип,
хайыралап камнаарының энерелдиг номналын айылдаан. Зонхаваның сургаалын
нептередир, Төвүттүң соңгу черлик аймактарын эп-чөп-биле тайбыңчыдар дыка эки
буянныг үүлени кылган. Бо алдар ат чүгле Төвүт хамаан чок, өске чурттарга
чаңгыланы берген. Моолдуң төөгүзүнге алдар адын арттырар чаагай херекти
бүдүрген. Алдын хаанның чалалгазы-биле үш дугаар Далай лама Моолга аалдап кээп,
шажын номналын делгередип, моолдарның дайынчы шынарын чаажыктырган төөгүлүг.

Бо талазы-биле төвүттерниң бижээни болза: "Сономжамцының Моолга аалдап чоруур
үезинде ооң айыыл чок чоруунуң талазы-биле төвүттер дыка човап турганнар.
Ынчалза-даа, моолдар ону каш чүс аъттыг кижилер-биле уткуп, дээдиниң
дээдизи-биле хүндүлээн. Караңгы бүдүүлүктерни кегээрет деп, Алдын хаан ак тон
кедип, кадыны, база бараан болукчулары он муң кижилиг уткуп, кончуг улуг
шайлалга кылып, беш чүс шалың хемчээлдиг ак мөңгүн үнелиг мандалын шажынның улуг
төгерик деспизин өргүп, эртине даш-биле долдурган беш карыш калбак, дөрт карыш
ханы ишкир алдын хүл (хымыс ижер улуг аяк), чүс боодал алдын саргыл хорагай, ак,
сарыг, кызыл, ногаан, көк өңнүг чээрби хорагай, бүрүн эзер, чүгенниг бир чүс
мунар аъттар, беш янзы өңнүг он боодал торгу, муң-муң ак дептер, каш он боодал
хөвеңден кылган пөс болгаш элдеп-эзин эңме-санчок белек тудуп бараалгаан. Шак
ынчаар арыг алдын ширээге чалап, "Сономжамц лама ном номчуурга, Го-шри башкы
хелемечилээн" дээн. Бо болза, моолдар эң баштай бурганның номналын дыңнап турары
ол эвес, моон ийи чүс чыл ажыг мурнунда Хувилай хаан Пагва лама-биле сакна
уламчылалының талазы-биле номналын дыңнааны төөгүден билдингир. Хувилай хаанны
салгамчылаан Төмер хаанныг кезек, тодаргайлаарга, хамнарның күткээзини-биле
бурган номналын каггаш, хамнар чүдүлгезинче дедир кирген таварылга-даа турган.
Бо байдалды даштыкы улус "моолдар хамнар сургаалын, барымдаалааш, хан аксыр
чоруун уламчылаан" деп бадыткап турган. Шынында бо чорук хамнардан болган бе,
азы ол үениң салдар хамаарылгазындан болган бе дээрзин шинчилээр болза, солун
түңнел үнер чадавас. Кандыг-даа турду. Хувилай ызыгуурлуг Алдын хаан бурган
шажынны катап чалаан чүве деп төвүттерниң делгереңгей бижээн барымдаазы бар. Үш
дугаар Далай ламаның айытканы нүгүл-бачыт кылбазынче, он ак буянны
боттандырарынче угланган. Ол ышкаш амытанны өлүрер, оор-сук кылыр чорукту,
өскениң кадайын былаап алырын шеглеп, өскениң өнчү хөреңгизин камнап
хүндүткээрин өөреткен. Буруңгу Моолда эр кижи өлүрге кадайы болгаш бараан
болукчулары-биле ынак аъды-биле Дээрни дагыыр ёзуну Сономжамц лама хоругдаан.
Ооң орнунга буянның өргүлүн өргүүр, хан үндүрер орнунга хүрүм кылдырып, маанай
номчудар чурумну нептереткен. Айның он беш азы үженде Онгон(ыдык ээрен) дагыырын
үзе хоругдап, хамның чүдээннерин өртедир ийикпе, узуткаарын айтып, хан үндүрерин
хоругдаан.



https://tyv.wikipedia.org/wiki/%D0%A8%D0%B0%D0%B6%D1%8B%D0%BD%D0%BD%D1%8B%D2%A3_%D1%8B%D0%B4%D1%8B%D0%BA%D1%82%D1%8B%D0%B3_%D0%B4%D0%B5%D0%BC%D0%B4%D0%B5%D0%BA%D1%82%D0%B5%D1%80%D0%B8

Буддизм шажынның ыдыктыг демдектери (санск. अष्टमंगल Aṣṭamaṅgala;
төв. བཀྲ་ཤིས་རྟགས་བརྒྱད་, bkra shis rtags brgyad, Zhaxi Dag'gyä; Майык:Zh
Jíxiáng bā bǎo) - буддизмге хамаарышкан тускай уткалыг демдектер.

Өөредиг хүртүзү(санскрит:дхармачакра, төвүт дылда: ཆོས་འཁོར། чөкор) Өөредигниң
хүртүзү-дээрге өөредиг болгаш хүртүнү катай чижеглей салган демдек. Ооң ханы
утказын тайылбырлаар болза арга-дуржулгага мерген, энерел-сеткилдиг Будда башкы
өөреникчилеринге сансараның човулаңындан хосталып алзын дээш үш арыктың өөредиин
чоруткан. Будда башкы өөредиг хүртүзүн тырыкылаан соонда, ооң өөредиин
өөреникчилери боттарының өөреникчилеринге дамчыдып бээри хүртүнүң чаңгыс
салаазындан өске салааларынче дамчып чеде бээри ышкаш утка сиңген. Хүртүнүң
тускай тайылбыры шаандакы үелерде ону чеспек кылдыр ажыглап турган. Хүртүнүң
даштынче сес уштунуп келген черинге бижектер турган болгаш, ол тырыкыланырга
мурнунга таварышкан бүгү моондактар хеглип-кырлып турган. Ол орукту изеп бээрге,
ол орук биле дүрген чорутунгур турган. Буддистерниң моондактары-дээрге мугулай
чорук, кылык-килең, хандыкшыл олар болганда, ол моондактырны чок кылырынга
өөредиг хүртүзүн долгандырып тургаш чок кылыр утка бар. Тываларның эрткен үеде
туктарында өөредиг хүртүзү турган. Ол хүртүнү "Хүн-Хүртү" деп адап турган. Хүнге
дөмейлеп турган утказы хүн херелдери саарлып келирге-ле караңгы чиде бээри биле
дөмей хүн-хүртү каяа чедип келирге кижилерниң угаан-медерелинге мугулайы эвээжеп
турганын илередип турар. Өөредиг хүртүзүнүң иштики сес адыр салаалары Будда
Шакьямуни башкының "Ачы-буянның сес оруун" илередип турар:



https://tyv.wikipedia.org/wiki/%D0%A8%D0%B0%D0%B3%D0%B0%D0%B0

Шагаа — ай календарының ёзузу-биле чаа чылды уткууру, тыва чоннуң бир улуг
байырлалы. Шагаа ай календарының аайы-биле ак айның эгези-биле келир. Байырлалды
кажан демдеглээрин ламалар тодарадыр.

Шай чажып, саң салып база йөрээл салган соонда, харга арыгланыр ёзулал турган.
Улуг-биче назылыг кижилер арыг харга аңдаштаныр, арыгланыр, болгаш эрги хирни
кактап кааптар.

Чолукшуур ёзулал чүгле Шагаа хүнүнде турган. Чолукшууру дээрге амыр-мендизин
айтыржыры, эрги чылды үдээри, чаа чылды уткууру, белек алчыры болгаш ак
сеткилдиң алгыш-йөрээлин бот-боттарынга салчыры болур.

Үш хонук дургузунда Шагаа доюн дойлап келир. Өглер аразында, кожа-хелбээ турар
аалдар аразында шайлажыр, сагыш-сеткилин хандыр хөөрежир, мага хандыр дойлаар,
белек-селээн сөңнежип сунчур.

Тыва ёзуда амырлажыр чорук чүгле Шагаа хүнүнде болур. Ынчан назыны улуг кижиге
назыны аныяк кижи ийи холун кожа туткаш, адыжын өру көрүндүр сунар, оон ам улуг
кижи бичезиниң адыштарының кырынга бодунуң адыжын дегзип каар. Амыр-менди
солушканы ол болур.



https://tyv.wikipedia.org/wiki/%D0%A7%D0%B5%D0%B4%D0%B8-%D0%A5%D3%A9%D0%BB_%D0%BA%D0%BE%D0%B6%D1%83%D1%83%D0%BD%D1%83

Чеди-Хөл кожууну — Россия Федерациязында Тыва Республиканың муниципалдыг кезээ.
Кожуун 1993 чылда тыптып келген.

Чеди-Хөл кожууну — Тываның бир төп кожууну. Чугула хемнери — Элегес, ооң аңгыда
Сайлыг-Хем, Үңгеш, Чумуртуг деп хемнер бар. Ол хемнер Таңды-Ууланың соңгу
эдээнден агып баткаш Элегесче киир агып чыдарлар.

2010 чылда бир айда чуртакчы чон саны 8171 хире кижи. Баш санынга онааштыр
орулга (кончаа) — 2.4 муң акша бир айда. Чуртакчы чоннуң 43% - ажылчоктар (2009
ч. январь 1-де), а күрүнелдир (официально) "ажылчок" деп чүгле 3311 кижи
бүрүткетинген (ажыл чок кижидер чүгле 13 хуузу).



https://tyv.wikipedia.org/wiki/%D0%A5%D0%BE%D0%BC%D1%83%D1%81

Хомус - тыва чоннуң эң бурунгу хөгжүм херексели. Ооң тывылган төөгүзү база
солун.

Тайгага аңнап чораан аңчы бир хүн дыт чартызы-биле ойнап турган адыг көрген.
Дыттың чартызын тыртып-тыртып салыптарга, бир-ле онзагай үн арга иштинге
чаңгыланы бээр болган. Аңчы чазаныр шевер-даа кижи турган. Ыяш чартызы-биле
дылдап кылган хомусту ол саадаваанда кыла шаап каан.Чогаадыкчы дилээшкиннер
ооң-биле дооступ калбаан. Аът кудуруунуң хылын алгаш, ону шеле соккулап шенээн.
Хыл хомус ынчаар тывылган. Оон чоорту шелер-хомус азы кулузун-хомусту кылып
ойнап турар апарган. Сөөлүнде тыва дарганнар демир-хомусту кылып өөрени
бергеннер.



https://tyv.wikipedia.org/wiki/%D0%A5%D0%BE%D0%B2%D0%B0%D0%BB%D1%8B%D0%B3,_%D0%9C%D0%B0%D0%B0%D0%B4%D1%8B%D1%80-%D0%BE%D0%BE%D0%BB

Маадыр-оол Ховалыгныӊ ады, ооӊ чогаалдары 80 чылдарныӊ орта үезинден бээр
парлалгага көстүп келген. Ынчан ол Ак-Довурак хоорайга «Тыва даг-дүгү»
комбинатка ажылдап турган. «Шериг эрттиргеш келгеш, «Тыва даг-дүгү» комбинатка
ажылдай бердим. Слесарьлап, даг өрүмнээш, хая-даш казар күчүлүг экскаваторну 16
чыл иштинде дүн-хүн дивейн. Ээлчег келирге башкарып келдим. Чогаал ажылын,
экскватор башкарып тургаш-ла эгелээн мен» деп, М. Ховалыг бодунуӊ дугайында
бижип турар. Шак ынчаар ол тыва литературада ажылчын чогаалчыларныӊ (Б.
Хөвеӊмейниӊ, В. Саган-оолдуӊ, Д. Сарыкайныӊ) даӊзызын уламчылап, туружун
быжыглаан.



https://tyv.wikipedia.org/wiki/%D0%A5%D0%BE%D0%B2%D0%B0%D0%BB%D1%8B%D0%B3,_%D0%9A%D0%B0%D0%B9%D0%B3%D0%B0%D0%BB-%D0%BE%D0%BE%D0%BB_%D0%9A%D0%B8%D0%BC-%D0%BE%D0%BE%D0%BB_%D0%BE%D0%B3%D0%BB%D1%83

Ховалыг Кайгал-оол Ким-оол оглу (август 20, 1960 төр.) — тыва хөөмейжи, ыраажы,
делегейде ат-сураа билдингир «Хүн-Хүртү» деп хөгжүмчү бөлүктүң баштыңы болгаш
тургузукчузу. Россияның Алдарлыг артизи, Тываның Улустуң хөөмейжизи.

Кайгал-оол Ким-оол оглу 1960 чылдың август 20-де Тыва АССР-ниң Чөөн-Хемчик
кожууннуң Бажың-Алаак сумузунга («Искра» совхозу) төрүттүнген. Тываның Күрүне
Ансамблинче чалатырганың бертинде, 21 харлыынга дээр чылгычылап чораан. Кызыл
хоорайже көшкеш, аңаа хөөмейлеп өөренип турган.

1989 чылда Коңгар-оол Ондар, Иван Сарыглар, Борис Херли, Вячеслав Данмаа, Сергей
Ондар оон-даа өскелер-биле «Тыва» бөлүүнче кирген. Бөлүктүң удуртукчулары Тыва
улустуң хөөмейжизи Геннадий Тумат болгаш хөөмей шинчилээр төптүң эртемдени Зоя
Кыргыс. Олар болза улуг хөөмейжилерден ырыларын бижип ап турган.

Бодунуң чаа ажыдып алган «Хүн-Хүртү» бөлүүнге шупту күжүн бээр дээш, 1993 чылда
«Тыва» бөлүктен үнүп алган. Кайгал-оол Ховалыг хөөмей, каргыраазы-биле бүгү
делегейге алдаржаан.



https://tyv.wikipedia.org/wiki/%D0%A5%D0%B5%D1%80%D1%8D%D1%8D%D1%82

Амгы дылдар. Шаанда Салчак кожуунунда «херээт» дээр сөөктүң улузу чурттап
чораан. Моолда «хэрээд» деп сөөктүң улузу бар. Казахтарда Керей биле Керейит деп
төрел-бөлүктүң улузу бар.

Эрги түрк дыл. Моол биле орус төөгүчүлер оларны моол дылдыг улус турган деп
бодап турар. Казах төөгүчүлер оларны түрк дылдыг улус турган деп бодап турар.

Ол хамык аймактардан Сакаит деп ат солун-дур. XIII дугаар вектиң моолдары Сагай
деп сөске <-т> деп хөйнүң санын илередир кожумак кошкаш, Сакаит деп сөс чогаадып
алган-дыр. Чогум Сагай дээрге Хакас чонда аймак ады-дыр.

VIII-IX векте Өөс ховуларынга чурттап чораан херээт беглер манихей чүдүлгелиг
турган боор оң..

Кераиттер хаанары, беглери христиан шажынның несториан хевиринге чүдүп турган.
Мооң ужурунда Буйурук хаан ийи дугаар Маркуз деп аттыг турган.

Маркуз болза Тогорилдиң кыргын-ачазы болур-дур. Тогорил 2 оолдуг чораан, Сангун
биле Уйку. Тогорилдиң хаан адын «Оң хаан» дээр.

Оң-хааның чайлаглары: Талан-Гусэур, Дабан биле Наур; оң талакы шериглери:
Тулсутан и Джалсутан дээр черлерге көжүп чоруп турган; солагай талакы шериглер:
Илат, Тарат, Айджиэ, Кутукэн , Урут, Укурут, Йилет [?] и Тертит [?] дээр чуртка
көжүп чораан. Оң хааның кыштаглары: Утекин-мурэн, Орон-Куркин, Тош, Барау, Ширэ,
Кулусун, Отку-Кулан, Джелаур-Кулан.

Найман чуртунга чаштып турган Эркэ-Кара деп кижи найман шериглерниң дузазы-биле
Оң хаанның ордузунче халдааш ону база катап чуртундан үндүр сывырыпкан болган.
Есугей ам база катап шерии-биле Оң хаанга дузалаан. Эркэ-Караны Есугей үнүдүр
сывырыпкаш хаан ордузун Оң хаанга дедир эгидип берген.

Бир катап найман аймактың Кокэсу-Сапрак дээр чанчыны келгеш Оң хаанның дыңмалары
болур, Илка-Селенгун биле Джакамбунуң чуртун чок кылдыр үптеп каапкан. Оң хаан
оларга удур бодудунуң Сангун дээр оглун чортупкан. Сангун найманнар-биле
Хулаан-хут деп черге чаалашкан. Темучин база-ла оларга дуза кылдыр Боорчи,
Мукали, Борохул биле Чилаун-баатурну чортупкан.

Темучинден дезип ора Оң хаан Дидик-сахал деп черге келгеш Некун-Усун деп хемден
суг ижип алыр деп бодаан. Аңаа адашкылар найман шериглерге дужа берен. Найманның
Кори-Субэчу биле Тин-Шал дээр чанчыннары Оң хааны туткаш өлүрүп каан. Оң хаанның
бажын олар Таян хаанга апарып берген. Таян хаан чанчыннарын кончаан:
«Кончууңарны, улуг хаан кижиниң тынын канчап үзер чүвел, ону туткаш дириге-ле
бээр экээр чүвеңерни» диген. Калган хаанның бажын мөңгүн-биле каастааш, Таян
хаан бодунга чоргаарланып, чанынга салып алгаш турган.

«Кераит», «кэрэйд», «кереит» деп аттар экзоэтноним хевирлиг. Ол аймактың улузу
боттарын «кереит» дивейн чораан, оларны ынчаар моолдар адап чораан хевирлиг.
«Кэрэйт» биле «кереит» деп сөсте <-т> дээрге шаандагы моол дылда хөйнүң санын
айыткан кожумак-тыр. Шаанда моолдар бир-ле «кирей» азы «керей» деп сөстү бодунуң
дылынга эптештир 'кереит' кылдыр адап алган-дыр. Ынчаарга моолдарның 'кэрэйт'
азы 'кереит' деп турган чүвезин таптыг-ла тыва дылче очулдурар болза, 'керейлер'
деп сөс боор-дур.

Н. А. Аристов «Түрк аймактар дугайында демдеглелдер, оларның чизези» деп
ажылында бодунуң дыка солун бодалын илереткен.



https://tyv.wikipedia.org/wiki/%D0%A5%D0%B5%D0%B9-%D0%B0%D1%8A%D1%82_%D1%82%D1%83%D0%B3%D1%83

Хей-аът тугу (төвүт: лунгта, моол: хийморь) - Төвүт бурган шажынында чиндимин
чүктээн аът хевирлиг белги-демдекти (символну) чуруп, тариналар бижип каан
дөрбелчин өӊнүг ама пөс.

Хей-аът (төвүт: лунгта, моол: хийморь) - бо белги-демдекти (символду) кижиниӊ
камгалакчы күжү азы амы-тынныӊ күжү деп санап турар. Бурган (Буддажы) шажынында
Амы-тынныӊ күжүнүӊ белги-демдээ чиндимин (күзелдер боттандырып, аас-кежикти
болгаш сайзыралды чедирип турар эртине) чүктээн аът болуп турар. Күштүг, бүрүн
бүдүштүг хей-аът тугу турда бүгү херектер чедиишкинниг болгаш кижиниӊ кадыкшылы
баксыравас.



https://tyv.wikipedia.org/wiki/%D0%A5%D0%B0%D0%BC%D0%B0%D0%B0%D1%80%D1%8B%D1%88%D1%82%D1%8B%D1%80%D0%B0%D1%80%D1%8B%D0%BD%D1%8B%D2%A3_%D0%BF%D0%B0%D0%B4%D0%B5%D0%B6%D0%B8

Хамаарыштырарының падежинде чүве ады, чамдык онзагай байдалдарны санавас болза,
хамаарылга кожумактыг чүве аттары-биле (азы өске-даа сөс-биле) кады ажыглаттынар
болгаш хамааржылгалыг каттыжыышкынны тургузар: Шуурмактың ховулары, хоорайның
кудумчулары, дуңмамның дузазы, черниң байлаа (< байлак-ы).

Мындыг каттыжыышкыннар домакка киргенде, хамаарыштырарының падежинде чүве ады
тодарадылга болур. Чижек.

Хамааржылгалыг каттыжыышкыннарның баштайгы кезектери хамаарыштырарының падежиниң
кожумаа чок болуп болур (чижээ: кудук суу, даг хеми, баш дүгү) болгаш олар хөй
таварылгада чаңгыс сөс уткалыг хереглеттинер, ынчан каттыжыышкынны чаңгыс
кежигүн деп саназа чогуур. Чижектер.

Хамаарыштырарының падежинде чүве ады кожумаа чок тура, хамаарылга кожумактыг
дузалал аттар-биле каттыжып болур. Ол дузалал аттарда хамаарылга кожумактарынга
улаштыр падежтер кожумактары немежип чоруур: арыг ишти, арыг иштинде, арыг
иштинден, арыг иштинче, арыг иштиндиве. Мындыг каттыжыышкыннар домакка чаңгыс
кежигүн бооп кирер. Чижектер.

Үстүнде көрген таварлгадан аңгыда, хамаарыштырарының падежинде чүве аттары, чүве
аттары апарган демдек аттары тускай шынарлыг быжыг каттыжыышкыннарга база
таварышкылаар: эрниң эрези, дилгиниң кызылы, киштиң каразы, экиниң экизи, бактың
багы, эъттиң чаглыы.

Хамаарыштырарының падежинде үе көргүзер хүн, кежээ, эртен, чыл деп чүве аттары
база үе көргүзер: хүннүң ажылдаар, чылдың-на өөренир. Чижек.



https://tyv.wikipedia.org/wiki/%D0%A4%D0%B0%D1%81%D1%81%D0%B8%D1%8F%D0%BB%D0%B0%D1%80

Фассиялар (латин: fascia, хөй. сан. fascis; италиан: fascio – “боодал, моондак”)
– яла-шииткелдиң белги-демдээ; күрүнениң эрге-чагыргазының кижиден ажыын
илередип турар, ортузунда биче балды киир шанчытынган кызыл хөм баг-биле шарып
каан ыяш шывыктарлыг демдек.

Рум (Рим) үезинде эгезинде хааннарныӊ, ооӊ соонда рум республика үезинде
магистраттарның үстүкү эргетеннериниң эрге-чагыргазыныӊ кол шинчизи.

Эгезинде магистраттарның шиитпини күш-биле чедип алыр (кымчылап, бажын кезип
шаажылаар) эргезин көргүзүп турар белги-демдек дир. Ооӊ соонда чөптүг чоруктуң
кол шинчизи апарган. Фассиялар эвилелдиң, ылаңгыя өгленириниң демдээ бооп
турган. Ынчангаш чогаалдарда чамдыкта Купидоннуң кол шинчизи болуп турган.

Бир эвес Рум хоорайдан дашкаар фассиялар балдылыг турган болза, Румда олар балды
чок тудуп турган. Ол дээрге рим хамаатыларның дүжүметтерниң шииткелин катап көөр
эргезин хүлээп турарын илереткени ол бооп турар. Чыскаалдар үезинде ат-дужаалдыг
кижилер мурнунга ликторлар (ол ат-дужаалдыгларның бараан болукчулары болгаш
таңныылдары ликторлар болур турган) фассияларны байырымныг тудуп хөй улус
аразынга орукту арыглап чораан. Ликторларның саны кандыг-бир дүжүметтиң
чергезинге таарыштыр чоруп турган. Чижелээрге преторну 6 ликтор, консулду – 12,
диктаторну – 24 үдеп чораан.

Оларны этруску культурада тывылган (этрускуларда фашиниң балдызы ийи бистиг
турган).

Чаа үеде фассиялар колдуунда эл-төре (политиктиг) белги-демдектеринге хамааржып
турар. Итали фашизм бодунуң адын фассиялардан алган. Чүге дээрге 1919 чылда Рум
эзен-хаанныг күрүнени катап тургузар бодал-биле Бенито Муссолини фассияларны
(италиян: фашо) бодунуӊ намыныӊ кол белги-демдээ кылдыр шилип алган. Ынчангаш
итали фашизмниң кол эл-төрелиг бодалы – хуу кижиниң эрге-ажыы нацияның
эрге-ажыынга чагыртыр дээрзин илередиринге тааржыры бо белги-демдекти шилип
алырынга база улуг салдарны чедирген. Итали фашистер бодунуң туюл күзелиниӊ
илередиирин шенеп, моондак кылдыр шарып каан шывыктарны – ниитилелдиӊ
аңгыларының эвилели, балдыны – дээди эрге-чагырга деп тайылбырлап турган. Азы
шывыктар шарыын каттыжыышкынныг ниитилел тургузуунуң мөөңнеп алган
эрге-чагыргазын, балды үстүккү ат-хүндүнү илередип турган.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D2%A3_%D1%82%D3%A9%D3%A9%D0%B3%D2%AF%D0%B7%D2%AF

Алдай-Саян девискээринге дөрт аңгы кижи төрелгетени чурттап турган. Ол болза
Эректус (лат. Homo erectus), Денисов кижи, Неандертал кижи (лат. Homo
neanderthalensis), Амгы үенин кижизи (лат. Homo sapiens). Кижи төрелгетени
Африкадан үнген. Шаг шаанда аңгы-аңгы дүрзүлүг, хевирлиг кижилер чурттап чораан.
Амгы үеде чүгле Homo sapiens деп хевири арткан. Ол үеде чурттап турган
кижилериниң чурталгазын археология материалдарындан билип аап болур бис.

Ортаа палеолит (100 - 45 муң чыл бурунгаар үргүлчүлээн). Ортаакы палеолит
левалуа-мустье чепсектери биле илеретинер. Бо үениң чепсектери Улуг-Хемде,
Таңды-Уула эдээнде тывылган.

Үстүү палеолит (16 - 10 муң чыл бурунгаар үргүлчүлээн). Бо үениң даш чепсектерин
тодарадып көөрге олар 3 бөлүкке чарып аап болур. Улуг-Хемниң, Хемчиктиң, Мурнуу
таланың. Бурунгунуң улузу анаа-ла туткан даштарын чонуп турбаан. Олар даштарның
шынарын кончуг эки билир чораан: бир дашты сүвүре чидидидип аап болур, өскезин
согааш кылдыр ажыглап болур, оон өске хевири-биле алгы эттеп болур. Чыда согун
октарын кылыр чораан. аажок чидиг, чүве үзе кезерде дыка тааржыр. Бо үеде
кижилер ча биле согун чогаадып алган. Ынчалза-даа аңчылар колдуунда чыда-биле
аңнаар турган, чүге дизе мага-боду улуг амыттанарны чүгле чыда-биле дүжүрүп аап
болур.

Кижилер. Үстүү палеолите Эректус, Неандертал биле Денисов кижилери чер кырындан
чиде берген. Чаңгыс Амгы үениң кижилери арткан. Эректус, Неандертал биле Денисов
кижилериниң читкени тода билдинмес

110 муң - 9600 чыл бурунгаар Сибирьниң соңгу чартыынга доштар калбаа биле
чаттылып турган. Ол үени Сөөлгү дошталыышкын үези дээр. Ол үеде агаар сооп
кээрге меңги доштар улгадып мурнуу чүкче сойлуп тураган, чылып кээрге доштар
эрип каап соңгуу чүкче аткаарлай бээр. Соңгу чүктүң доштары улгатканда бедик
таңдылар дургаар бадып турган. Алдай-Саян девискээринде таңдыларда аажок кылын
меңги - доштар чаттылып турган. Чүгле кудургайда хову черлерде дош турбаан. 9700
- 9600 чылдарда ол меңги доштар шуптузу эрип калган. Эрээн доштар суу амгы үениң
хөлдер биле хемнерин чайааган. Чүгле бедик таңдыларда Сөөлгү дошталыышкын
үезиниң меңгилери артып каан. Тывада Мөңгүн-Тайга бажында чайын безин төндүр
эривес дош чыдып чыдыр. Ол меңги дош Сөөлгү дошталыышкын үезинден бээр чыдып
турар.

Ортаакы даш век (Мезолит). Улуг дош эрип эстип каарга, мегафауна чидип арлы
бээрге Мезолит эгелээн. Хурааңгайлаар болза Алдай-Саян чуртунга Мезолит 9 - 5
муң чыл бурунгаар үргүлчүлээн. Улуг аң-мең чиде бээрге чыда биле аңнаары
бергедей берген, ча-согун биле аңнаары нептерей берген. Мезолит үезинде кижи
саны база кызырлы берген, эртеги үелерде ышкаш улус чаңгыс черге бөлүк чурттавас
апарган. Оран-таңдыга өг-бүле бүрүзү аңгы көжүп амыдыраар апарган.

Плейстоцен мегафауназы. Чер кырынга мага-боду кончуг улуг амытыннар чурттап
турган. Ол амытаннар 10 - 8 муң хире чыл бурунгаар чиде берген. Мегафаунаның
читкен чылдагааны тодаргай билдинмес. Бо айтырыгга хамаарыштыр эртемдээнерде 2
бодал бар. 1. Денисов биле Неандертал кижилер ол амытаннарже дыка үр, муң-муң
чылдар иштинде аңнап келген. Ынчалза - даа мегафауна хораваан-даа, читпээн-даа.
Амгы үениң кижизи Төп Азия, Сибирь девискээринче көжүп келгеш төтчеглекчи чазый
чаңны-биле шаандагы мегафаунаны чок кылдыр узуткаан. 2. Климат өскерилгенинден
мегафауна читкен деп бодап турар. Чогум Улуг дошталыышкын үезинде Сибирь климады
бирде чылыгып, бирде аажок сооп турган, ынчалза-даа мегафауна амытаннары шуут
читпээн. Үе шаг бергедээрге ол амытаннар саны кызырлый бээр, чылып кээрге дириг
амытаннар саны көвүдей бээр.

Кажан Тываның кижилери аргажок бичии, чиңге кылдыр чонуп каан даш сүүрлер
ажыглап эгелээрге ол үени Неолит үезиниң эгези деп болур. Ындыг бичежек
инеленчек азы үш-булуңчук даштарны микролит дээр. Ол чидиг сүүрлерни согун, чыда
бажынга хырбалап аар. Тываның неолиди ийи үеге чарлыр. 1. Баштай эртеги үеде
микролит чепсектерни ажыглап эгелээн. 2. Соонда дой саваларны кылып эгелээн. Дой
саваларны колдуунда херээжен кижи кылыр. Саваны кылыр дээнде баштай малгашты
таарыштыр тудуп сыйбап аар, оон изиг отка кадырып артырып каар. Эң эрги савалар
бузундулары Хемчикте Доора-Даш деп черге тыптынган. Ол саваларның бедии 25-30
см., калбаа 18-20 см., даштын хээ биле чараштап каан.

Ховуларга улуг көжээлер тургузуп турган. Көжээниң узуну кижи дурту хире, чамдык
көжээлер 4 хире метр чедип турар болур. Көжээниң чиңге ужунга кижи дүрзүзүн
чуруп каан болур, оон аңгыда аңаа аңнар, куш, чылан чуруун база немеп каан
турар. Шаандагы үениң улузу кижи дүрзүлүг көжээни бурган кылдыр санап турган.
Көжээлер ыдык, улус оларны дагып, аңаа тейлеп турган. Шылгараңгай көжээлер
Хакасияда бар: Тас Хыс биле Улуг Хуртуях Тас. Чамдык көжээлерге хүн арнын силбип
чурааш, хүн арнындан үнүп чырып турар хүн херелдерин база шыйып көргүскен.

Үези: б. э. ч. XIII-IX вектер. Хакасияда Кара-Суг дээр хемниң чанынга С. А.
Теплоухов онзагай чевеглер тып каскан. Ынчалдыр-ла ол чер ады-биле чаа тывылган
культураны «Кара-Суг культуразы» деп адаан.

Мооң мурнунда үелерде улус азырал малды чүгле тергелеп алыр чораан болза, бо
үениң кижилери аът дээр малды мунуптар хире апарган. Мыйыстан азы сөөктен чиңге
кылдыр чазап кылгдынган, кыдыргларында үттерлиг кезектер эрги чевеглерден
тывылган. Ол болза, суглуктуң ийи кыдыынга кедирер чүген кезээ болган-дыр. Ынчан
сукглук дээрбектери турбаан.

Археологтар Тыва девискээринге скиф үениң 2 - 3 культуразын аңгылап алган. Скиф
үезинде аңгы-аңгы культураларда өлген кижиниң хөөржудер чуруму чогум дөмей бооп
турган. Кижини солагай чартыынга сөгейти чыттыргаш, буттарын, холдарын база
ыргайты тудуп каан болур. Өлген кижи бажын хүн ажар чукче угландырып каар.
Чыттырар онгарлары ийи ангы: 1. Черге улуг оңгар казып каар шалазын, ханазын
борбак ыяштар - биле кылып тудуп каар, аңаа 10 ажыг кижи мөчүзү чыдар болур. 2.
Чаңгыс кижиниң мөчү - сөөгүн салырда даш хааржак ажыглаар. Өөк культуразы (б. э.
ч. IX - III вектер) - бир дугаар хорумну Өөк хемниң чанынга 1916 чылда А. В.
Адрианов казып тыпкан. Өлген кижилерни солагай чартыынга чыттыргаш будун ыргайты
тудуп каар. Өөк культуразы 2 сураглыг хорумнуг: Аржаан I, Аржаан II. Ол ийи
хорум хааннар хоруму болур.

Алды - Бел культуразы (б. э. ч. VII - VI вектер) - 1960 чылдарда чаа тывылган
хорумнарны шинчилээш, археологотар база бир чаа культура аңгылап алган.
Культуранын адын "Алды - Бел I" деп хорумнуң ады биле адаан. Хорумга 1-ден 7
чедир хөөр турар. Өлген кижиниң оңгарынга атырып каар херекселдер: чуген,
суглук, ийи бистиг бижек, бижек чидидер даш, шивегей, сөөктен кылган дыргактар.

Саглы культуразы ( б. э. ч. V - III вектер) - Бир дугаар хорумнарны Саглы
ховузунга каскан. Хорумнуң хевири борбак кыдыгларында даштарны херимней салып
каан. Өлген бичии уругларны улуг кижи будунуң чанынга чыттырып каар. Өлген
кижиниң оңгарынга атырып каар херекселдер: ийи бистиг хүлер бижек (акинак),
балды (чекан), согун октары, дой савалар, ыяш аяктар, хола паштар, көрүнчүктер,
хеп, кур дериг херекселдери, чинчилер оон-даа өске... Хүлүк кижи мойнунга гривна
кедирип каар.

Гунн-сармат үезиң чевеглерин бир дугаар А. В. Адрианов 1915 - 1916 чылдарда
шинчилээн, ооң соонда С.А. Теплоухов 1926-1927, 1929 чылдарда каскан. Ол шагның
культураларын аңгы-аңгы кылдыр адап турган. С. И. Вайнштей Сыын-Чүрек культуразы
деп турган, үези: б. э. ч. I век - б. э. IV век. Ол боду 1953, 1956-1957
чылдарда ол чевегни шинчилээн. Л. Р. Кызласов Шуурмак культуразы деп адап
турган. Л. Р. Кызласов Шуурмак культуразын 2 үеге чарган: 1 дугаар кезээ — б. э.
ч. II век — б. э. I в.; 2 дугаар кезээ — II-V вектер. Ол культураны Л. Р.
Кызласов 1955 чылда "Шуурмак-Тейге" каскан чевег ады биле адаан. Сөөлгү үеде
Гунн-сармат үезиниң культураларын Көкел деп сөс - биле адаар апарган.

Гаогюй (Улуг тергелер). Соңгу чүкте аймактарны кыдаттар дили азы гаогюйнун
динлинери деп адап турган. Ол бөлүк аймактар Хуннудан укталган деп санатынар.
Гаогюй динлиннери 12 сөөктен тургустунган, оларның баштакчылары тускай шериглиг
база турган. Ол үелерде гаогюй динлиннери жуань-жуаньнарга чагыртып турган.
Динлинерниң шериин фуфуло сөөктен укталган Афучжило деп кижи чагырып турган.
Кажан 487 чылда жуань-жуаньнарның хааны Дэулунь Кыдатче халдайн дээрге Афучжило
ону, "ынчап болбас", деп канчап-даа чагып сургап чадап каан. Соонда Афучжило
хорадай бергеш бүдүн аймаа-биле барыын чүкче көже берген, аңңаа ол "Гаогюй" деп
күрүне тургузуп алган. Бо үеден эгелелеп динлиннер жуань-жуаньнарга чагыртпас
апарган. Афучжило биле Цюнки ийи алышкы эптиг найыралдыг чурттап чораанар, олар
күрүнезин 2 кезекке аайлап чарып алган. Чурттуң соңгу чартыын Афучжило, мурнуу
чартыын Цюнки чагырып турган. Жуань-жуаньнарның хааны Дэулунь Гаогюй күрүнезинче
аг-шерии-биле кээрге, Афучжило бодунуң шериин чыгаш жуань-жуаньнарны чылча
шаапкан. Динлинерниң хааннары барыын чүкте эфталиттер-биле, чөөн чүкте
жуань-жуаньнар-биле дайылдажыр чаңныг турган.

Мөнге Түрк Эл. (1 дугаар күрүне). Түрк аймааның эрги чурту Алдай даглары болур,
оларның чуртунда демир уургайлары бар ынчангаш олар жуань-жуаньнарга
демир-дес-биле үндүрүг төлеп турган. Түрктерни башкарар кижи шад деп
албан-дужааладыг турган, эң баштай түрктер жуань-жуань аймактың хаанынга
чагыртып турган. Түрк элиниң шады Бумын турунда түрктерниң тергиидээр үези
келген боор оң. Бумынның хей-ады бедик, үүлези бүдүнгүр кижи турган хевилиг. 534
чылда түрктер хөвең, торгу пөс садып алыр дээш кыдат кызыгаарынга көстүп келген.
Түрктер 530-540 чылдарда кыдатта "Соңгуу Чжоу" биле "Барыын Вэй" күрүнелери-биле
харылзаа тудуп алган. 546 чылда Бумын теле аймактар-биле дайылдашкаш оларның
чамдык кезиин чагырып шыдапкан болган. Бо үеден эгелеп Бумын теле аймактараның
түрлүг шериин бодунуң аайынга ажыглаар деп бодай берен. Түрктер шады Бумынның
шерии көвей болгаш четчир апаарга ол жуань-жуаньнар-биле дайын кылыр деп бодап
алган. Ол 552 чылдың кыштың соогунда кажар арга-биле жужан ханның ордузунче
халдап кирген. Жужаннар хааны Анахуань дайзынарга алыпас дээш бодунуң
амы-тынынга четкен. Ол-ла чылын Бумын бодунга Ил хаан ат алган. Жужаннар аймаа
тоо-быдарай берген: бир чамдыы Тйефу деп хааны-биле чөөн чүкче көже берген,
өскелери Кыдатче дезипкен болган. Дараазында Мухан биле Истеми алышкылар
чаа-дайын ёзузу-биле элин кончуг улуг девискээрже шөйүп алган, түңнелинде Мөңге
Эл тургустунган. Эл-күрүнүң кызыгаары соңгуу чүкте Сибир тайгазынче шөйлүп,
мурнуу чүкте Төвүт биле кыдатың күрүнелери-биле кызыгааржып турган, чөөн чүкте
көрей чурту биле Сарыг далайга чедип турган, барыын чүкте Азов далайга чедир
чедип турган. Жужаннардан аңгыда түрктерниң ханныг-каралыг дайызыннары Аварлар
болур, Истеми олар-биле ырма-сынчыг чаалашкан. Түрк элиниң барыын чүкче
шөйүлгенниң чылдагааны авар аймаанда болбазыкбе?! Аварларны сүрер дээш,
маадырлары-биле Истеми Ортаакы Азия чуртарынга четпишаан чаалашкан.

Сеяньто. Сеяньто аймаа 2 сөөктен тургустунган. "Сйе" биле "яньто". Баштай олар
түрктерге чагыртып турган. Сейяньто, Уйгур биле Байырку аймактар 627 чылда
үймээн үндүрген, түрктерниң Кат Ил хааны аймак чону-биле Алдай дагларынче
дезипкен. Үймээн үндүрген аймактарны сеяньтонуң Инан деп кижи башкарып турган,
сөөлзүредир ол 628 чылда бодунга «Йенчу Билге хаан» ат алган. 630 чылда Инанга 9
кожа-хелбээ аймактарның баштакчылары бараалгаан, ол тос аймак катыжыышкынын
Токуз Огуз деп адап турган. Инан дириг турунда "Токуз Огуз" аймаандан түрктер
безин сестир турган.

Мөнге Түрк Эл. (2 дугаар күрүне). Түрк сир чон. 682 чылда тудун Кутлуг үймээн
үндүрген. Эгезинде ооң шериинге 17 кижи санатынып турган. Ыңай-бээр
кыдаттар-биле чаалажып тураз-ла чуртуң экер-эрлик эрлерин Кутлуг бодунуң чанынче
чыыра тудуп алган турган. Ону сүрген кыдат шериглерден ол бирде Чогай дагларының
арга чартыынга, чок болза Кара-Кум ховузунга чаштынып турган. Соонда чоок кавыда
ара-албаты база олче сөктүп эгелээн. Кутлуга бараалгап келген улустарның
аразынга Тоньукук деп кижи турган. Чыылган чонга аразынга хаан бол деп Кутлугну
Тоньукук албадаан. Ынчалдыр түрк-сир чоннуң эл-күрүнези тыптып келген. Күш-шинээ
чок түрктер соңгу чүкте Токуз-Огуз улузунуң муң чылгызын хавырып алгаш аът
малы-биле байый берген. Тоньукук ынчан турбаан болза түрк деп аймактың салымы та
кандыг боор ийийк? Кутлуг боду кажан-на бир кайгалдары-биле кыдат шериглерге
туттургаш шаажыладыр чадавас турган боор. Кутлуг чаа күрүнениң хааны апаргаш
улуска Илтериш хаан деп адады берген. Кыдат кызыгаарының чанынга чурт тударга
айыылдыг боорга, Тоньукук хаан ордузун Өтүкен тайгазынга көжүп алыр деп бодаан.
Түрктер Өтүкен аргазынга чурттап турган Токуз Огуз аймааның улузу-биле
чаалашкаш, оларны тарады сывырыпкан. Шак ынчалдыр Илтериш хаан бодунуң ордузун
Өдүгенче көжүрүп алган. Түрк-сир чоннуң сураглыг кижилери Тоньукуктан аңгыда
Илтериш хааның оглу Күл-тигин болур. Ол ийи кижи 4 булуңнуң дайзынын оожуктуруп
баскаш, эл-чуртунга амыр-дыш тайбың үелерни берген.

Он Уйгур. Түрктерниң аразында хаан дүжүлгези дээш дайын үнерге, басмыл, карлук
биле уйгурларның баштыңнары ыыт чокка чугаалажып алгаш түрктерже халдаар деп
бодап алган. Олар 742 чылда хаан ордузунче халдааш түрктеринң хаанын өлүргеш
боттарының күрүнезин тудуп алган. Соонда уйгурлар Күлүг Бойла деп баштыңы кожа
аймактарны чагырып тиилээш бодун Кутлуг Билге Күл хаан деп чарлаан, ол үеден
эгелеп уйгур аймааның Каңгай, Алдай-Саян девискээринге тергиидээр үези келген.
Күлүг Бойланың тыны үстү бээрге дүжүлгеге ооң оглу Баян-чор саадапкан.
Баян-чорнуң үезинде катап-ла улуг дайын өөскүй бээрге, ол ыңай бээр чаалажып
чорааш кожа аймактарны оожуктуруп чагырып алган. Уйгурлар хааны бодунуң чуртунга
Орду балык (хоорай) тудуп алган. Хемчикте, Улуг-Хемде уйгурлар база хоорайлар
тудуп алган. Амгы үеде ол хоорайлардан ханалар, бажыңнар таваа арткан. Тыва чон
ол хоорайларны малгаш бажың азы чер бажың дээр турган. Амгы үеде 17 хоорай биле
1 хайгаарал чери тывылган. Ол хоорайларның амгы аттары болза Балгаш-Бажың,
Элдиг-Кежиг, Бажың-Алаак, Шагаан-Арыг I, Элегес-Аскы дээш оон даа өске.
Тере-Хөлде уйгур үезинде тутунган Пор-Бажың база бар. Ол хоорайлар уйгур элиниң
кызыгаарын камгалап турган, бир хоорайдан өске хоорайже чалдаан чер биле кады
оңгар шөйлүп кастынган. Хоорай бүрүзү кылын улуг ханалар-биле куржалган.
Уйгурларның чамдык беглери Маниниң өөредиин аажок сонуургаар турган.

Кыргыс. Уйгурлар элинде йаглакыр биле эдис уктуг беглер хаан дүжүлгезин
былаажып, бот-боттарын өлүржүп эгелээн. Йаглакыр уктуг беглер бодунуң хаанын
олуртуп аарга, эдис сөөктүг Күлүк бага дарган кыргыстың Ажо хаанындан дуза
дилээн. 840 чылда ол ийи кижи шериглери-биле Орду балыкче халдаан, уйгур хаан
өлүрткен, дайызыннар хоорайны үптээш өртедипкен. Сөөлзүредир кыргыстар хааны
Калга девискээринде аймактарны бодум чагырар мен дээш уйгурлар-биле өлүгүже
чедир чаалашкан. Кыргыс хааның ордузу Калга девискээринде тергиидей берген,
ордузун ол Таңды-Ууланың мурнуу эдээнче көжүрүп алган. Кыргыс күрүне күчүлүг
апаргаш, кыдат хаанның төрези-биле харылзаа тудуп алган. Чогум кыргыстар бодунуң
баштының «хаан» дивес «ынал» дээр турган. Кыргыстарның төрээн чурту Минсуг
ховулары болур. Ол чер чылыг шык аңаа тараа эки өзер, база-ла чер-хөрзүнү демир
биле байлак боорга ол черниң улузу демир-дес аймаан боттары бүдүрүп турган.
Өлген кижилерни орнукшударда баштай ооң дериг-херекселин, мага бодун өртедиптер
турган, соонда оңгар каскаш, өртенген сөөктерни болгаш хамык дериг-херекселин
хөөп каар турган.

Үш Курыкан. Бо аймак Байкал хөлдүң эриинге, Иркут, Лена хемнерниң бажынга
чурттап чораан. Ол черниң дарганары демир аймаан казып, ажыл-агыйга
херекселдерни соп, кудуп аап турган. Үш курыкан чүгүрүк, "сес даванныг" тергиин
эки чылгы мал азырап турган. Аймак даргазы Сегин деп дужаалдыг.

Дубо. Шаанда кыдатар Дубо деп сөс-биле Саян дагларының аңчы, ивижи чонун айтып
турган боор. Дубо аймактың улузу каяа чуттап чораанын тодарадыры берге чүге-дизе
Чөөн-Саян даглары аажок улуг оран. Байкалдың барыын чүгүнче, азы Көпсү-Хөлдүң
соңгуу, барыын талазында ам-даа чурттап турар. Шаанда оларның аймаа үш сөөкке
чарлыр турган, сөөк бүрүзү даргалыг турган. Аңчы чон ай, бес казып чиир, балык
эъди-биле амыдыраар, чадырларда чурттап турар. Тонну иви, киш кежинден даарап
аар. Куш кежинден бөртер кылып аар. Куда дойунда аъттар белекке бээр, арай
ядыылары иви кежи биле кургаткан ай сөңнээр.

Таңды Тывазы. Хемчикке Аз аймаа, Улуг-Хемге Чик, Бии-Хемге Түлбер аймааның улузу
чурттап чораан. Аз биле Чик аймааның маадырлары чуртун үе-дүптен бээр чазый
эжелекчилерден камгалап келген. Түрктер, уйгурлар хааннары Хемчик биле Улуг-Хем
девискээрин чагырып алыр дээш маадырлары-биле ынаар шургуп-ла турган. 709 чылда
Тоньукуктуң шерии чик аймааның маадырлары-биле Үрбүнге сегиришкен, сөөлзүредир
715 чылда Күл-тигин азтар-биле Кара-Хөлге чаалашкан. 750 чылда Баян-чор чик
аймааның маадырлары-биле Улуг-Хемге чаалашкан.

Орхон-Енисей бижии VII вектиң ийиги чартыында тыптып келкен. Бир кончуг мерген
кижи согдак чоннуң алфавидин түрк дылга таарыштыргаш чаа бижик чогааткан. Чаа
бижикке кезек үжүктерни ол кижи чогаадып алган. Бижикти чогааткан кижи согдак
дылды эки билир турган. Бо бижик шаандагы түрк дылдың чүзүн-бүрүн үнүн тускай
чурагай-биле демдеглеп айтып турар. Чурагай саны үжен ажыг, үжүктерни алфавит
кылдыр чергелештир тургуспаан. Орхон-Енисей бижии черниң черинде тускай ылгалып
чоруур үжүктерлиг. Улуг-Хем бижии Органда бижиктерден арай ылгалып чоруур,
Алдайда бижиктер өске черлерде бижиктерден база бичии ылгалдыг. Бижикти чүгле
дашка силип каар турган, сааазын кырынга бижээн чаңгыс борбак "Төлге бижии" бар.
XI векте улус бижикти ажыглавайн баарга ол чоорту уттундура берген.

Көжээ Көжээлерни тываларның өгбелери Окунев, Скиф-сармат үелеринде-ле салып
турган. Ындыг-даа болза VI-IX вектерде тургузуп турган көжээлер бир тускай. Кижи
дүрзүлүг көжээни Эрлик оранынче чоруй барган кижиге тураскаадып салыр.
Мергежилдиг кижи калбак дашты чонуп тургаш чырык өртемчей кырынга чурттап чораан
кижиниң арнын, хевин мага-бодун дөмей кылдыр силип каар. Кижи-көжээ хүн үнер
чүкче көрүнген. Бир эвес өлген кижи маадыр чораан болза көжээзиниң оң чартыынга
балбал тургузуп каар. Балбалдар саны каш-даа боор, маадыр кижи чырык өртемчейге
чурттап чорааш чеже кижи өлүрген дыр ол хире санныг балбал тургузуп каар.
Бижиктиг көжээлерни VII - IX вектерде тургузуп турган. Бижиктиг көжээни база
өлген кижиге тураскаадыр. Бижиктерниң хөй кезии кударанчыг үш-дөрт одуруглуг
домактар болур. Ында чок апарган кижи бодунуң ат-сывын, сөөгүн айтпышаан
эл-чуртундан, кадайындан адырылганын хараадап бижип турар. Бижиктер кыска-даа
бол, олар дириг чораан кижиниң чурталгазын төөгүлеп солун, чугула болуушкуннарны
сагындырып айтып турар. Күлүк кижиге тураскааткан дашта, күлүк кижи кайы угже
чаалапжып чораанын, каш дайызынны узуткаанын бижип каар.

Кыдат транскрипцияның бергези. Эрте бурунгу түрк дылдар дугайында эртем. Бурунгу
үеде чурттап турган кижилер дугайында, хамык аймактар дугайында колдуунда эрги
кыдат бижиктер төөгүлеп турар. Кыдат ,b;br түрк, самоди болгаш кет сөстерни шын
дамчыдып шыдавас. Чараш түрк сөстер кыдат дылда үен-даян кылдыр хуула бээр.
Төөгү шинчилеп турар кижилер кыдат дылдың онза берге транскрипциязын албан билир
боор ужурлуг. Чижек кылдыр: "сюнну" деп аймактың ады дээрге кыдат
транскрипция-дыр, ол чоннуң ёзулуг адын бис билбес бис. "Сяньби", "дунху" деп
аймактар ады база кыдат транскрипция-дыр, ол аймактарның шын аттарын база билбес
бис.

Секиз Огуз. (?Майман) Сегис-огус деп аймактар катыжыышкыны VIII дугаар векте
тыптып келген. Олар улуг девискээрни эжелей чурттап турган. Ооң аймактары барыын
чүкте Эрчис хемден эгелээш чөөн чүкте Орхон хемге чедир көжүп турган. Ол
аймактарны XII векте Ынанчы Билге-хаан башкарып турган. Ынанчы Билге-хаан кызыл
дустай бээрге, ооң ийи оглу хаан дүжүлгезин былаажып тургаш улуг күрүнезин ийи
чарып алган. Ынчангаш сегис-огус аймааның бир кезиин Даян хаан, өске кезиин
Буйурук хаан башкарып эгелээн.

Херээт. Бо аймак катыжыышкынның улузу Орхон биле Тола хемнерни дургаар көжүп
амыдырап чурттап турган.

XIII дугаар векте моол дылдыг аймактар Онон биле Керүлен хемнерни эжелей чурттап
чораан. Амгы үеде ол черлер Моол Республиканың чөөн талазын, Кыдат Республикада
Иштики Моол дээр можунуң база чөөн талазы болур-дур. IV-IX вектерде Онон биле
Шилка хемнерниң унунга Бурхотуй культуразының улузу чурттап чораан, чамдык
эртемденнер оларны моолдар-биле холбаштырып турар. Кыдат бижиктер моол
аймактарны шивей деп адап турган. Шивей аймактың улузу чер-бажыңнар тудуп
суурларага чурттап турган. Олар колдуунда аът малын, хаваннар азырап, тараа
тарып амыдырап, чурттап чораан.

XIII векте Темучжин деп кижи хан-чин төп тургаш, моол аймактарны чыыра тудуп
алган. Татарларны Темуджин ажып тиилээш эр-кыс дивейн дөгерезин өлүрүп каапкан,
тадарлардан дириг арткан кижилер Байкал хөлдүң чоогунче дезипкен. Соонда
Темуджин херээт хаанның шерии-биле дайылдашкаш, оларны тиилээн. Даразында ол
Секиз Огуз аймактарын башкарып турган ийи алышкының күрүнелерин база узуткаан.
Аштырган аймак сөөктүң улузун чурт чурту-биле Темуджин төрелдеринге, эштеринге
үлеп берген. Темучжиниң төрезинге чагыртпас дээн аймактар ырадыр барыын чүкче
хөй-хөю биле көжүп эгелээн, чамдыктары Сибирже дескен болур. Кедерээн Темучжин
деп кижиге моолдар 1206 чылда Чиңгис-хаан деп ат берген. Чиңгис-хаанның күрүнези
калбаа биле чөөн чүкте Улуг Хинган дагларындан эгелээш барыын чүкте Алдай
дагларынга чедип турган. Чиңгис-хаан улус үптээринге, дайылдажырынга эптешкен.
Ынчангаш күрүнезин ол шериг ёзузу-биле 95 кезекке таарыштыр-ла чарып алган. Ол
95 кезектиң 1 кезээ-ле муң хире чуртакчылыг болур, ынчаңгаш ол 95 кезекти
"муңнар" деп адаар. Ол 95 "муңнарны" 3 улуг талага киирип аайлап алган. Барыын
тала, Ортузу, Чөөн тала. Мынчалдыр Чиңгис-хаан түрк аймактарны өттүнүп бодунуң
күрүнезин чаартып тургузуп алган.

Юан (1271-1368 чылдар). XIII вектиң ортузунда Чингис хааны соңнай ооң салгалдары
аразында дайылдажып тургаш улуг күрүзүн аңгы чуртарага чарып алган. Бир улуг
күрүнени Хувилай хаан тургускаш оозун 1271 чылда Юан деп адап алган. 1270 чылда
Хувилай хаан Алдай-Саян чуртунче Лю Хао-ли деп дүжүметти чортупкан. Ол кижи
калбак улуг девискээрни 5 можуга чарып алгаш Межегейде хоорайга олуруп алган.
Оон тура ол бодунуң дааскан девискээрин чагырып турган. 1268 чылда кыдаттар
моолдарны бодунуң чуртундан үндүр сывырыпкан. 1270 чылда Юань күрүнениң сөөлгү
хааны Тогоон-Төмүр өлү бээрге ооң күрүнези чиде берген. Юань күрүнези дүжерге
тываларның өгбелери моол нояннар дарлалындан адырлып алгаш, хостуг чурттап
эгелээн.

XVI - XVII вектерде Алдай-Саян аймактары Алдын хаан биле Дөрбен ойрат
күрүнелериниң албатызы турган. Алдын хаан биле ойраттар аразында дайылдажыр
чаңныг боорга ол дайыннарга тываларның өгбелери база киржир чораан.

Соңгу биле барыын чүкте хамык аймактарны моолдар урианхай деп адаар турган.
Урианхай деп атка чединген чоннар тус-бүрүзүнде аңгы-аңгы болур-дур. Ол болза
түрк, эвен, самоди дылдыг аймактар-дыр.

Манчжур аймактар Улуг Хинган дааның чөөн талазынга Силяохэ биле Сунгари хемнерни
дургаар чиңге-тараа тарып хаван азырап чурттап турар. Тоо быдаргай маньчжур
аймактарны Нурхаци деп кижи чыырып алгаш, 1616 чылда Айсинь Гурунь (Алдын
Күрүне) деп күрүнени тургузуп алган. Нурхаци чаа күрүне тудуп алгаш кожа кыдат
хоорайларны шериглери-биле үптеп эгелээн. Нурхациниң оглу Хуантайзи (Абахай)
барыын чүкте моол аймактарны бодунуң күрүнезинге кадып алгаш мырыңай күштели
берген. Ол 1636 чылда күрүнезин Цин деп эде адап алган. "Цин" дээрге "арыг" азы
"чырык" дээн уткалыг.

Цин күрүнези Төп Азияның калбак девискээрин удуртурда, таптыг-ла кожуунарга,
сумуларга, арбаннарга чарып алган. Алдай-Саян девискээринде тываларның өгбелерин
үш улуг аймака чарган. Ол үш аймакты "Чазактыг хаан", "Сайын ноян-хаан", "Амбын
ноян" чагырар чораан. Таңды Тывазын Амбын нояны чагырып турган. Хамык улусту
удуртур кижи чанчын дужаалдыг Улаастай хоорайга олуруп алган. Ооң аңгыда
тываларның өгбелери дөрбетерниң дөрт аймаанга хамааржыр чораан. Орус биле
Манчжур күрүнениң кызыгаары Саян дагларын дургаар чурутунган. Ынчалза-даа Эжен
хааның кызыгаар хараалдары Таңды Ууланың мурну эдээнге турган. Саян дагларынга
кызыгаар хайгаараар улус турбаска 1880 чылдардан бээр орустар туразы-биле Таңды
Тывазынче көжүп эгелээн.

1911 чылдың октябрьда Учан хоорайда бир шериг кезээ үймээн үндүрген. Олар улуг
чуртка "манчжурларга чагыртпаңар" деп кыйгы салган. Күрүне шериглери удурланган
улусту үезинде базып шыдаваан. Сөөлзүредир кыдаттың өске-даа хоорайларында
манчжур дүжүметерге удурланган кыдаттар бодунуң эрге чагыргазын тургузуп
эгелээн. Манчжурларга колдуунда кыдат шериглер удурланып турган. Кыдатардан
корткан дыка хөй манчжурлар бодунуң чуртунче дезип эгелээн. Эжен хаанга хөй
можу, хоорайлар чагыртпастай бээрге ол 1912 чылда февральдың 12-де дүжүлгеден
дүже берген. Цин күрүнениң сөөлгү хааны бичии оол болур, ооң ады Пу И, чогум
улуг күрүнени ооң төрелдери баштап удуртуп турган. Цин күрүнези дүжерге Калга
моолдары, Төвүт чурту, Синцзянның мусульманары аңгы хостуг чурттай берген. Чүгле
Хомду кодазындан чорбаан кыдат чанчынны 1912 чылдың августа Тыва биле Моолдуң
каттышкан шериглери үндүр сывырыпкан.

Эжен хааның хоойлу-чурумунга чаңчыккан тыва дүжүметтер орус күрүнениң дүрүмүнге
таарышпас болган. Эжен хааның хоойлузу кадыг дошкун-даа бол, ол (хоойлу) кижиниң
сагыш-сеткилин дорамчылывас турган. Орус чуртунга хамааты дайыны өөскүй бээрге
Буян-Бадыргы кыдаттар-биле харылзаа тудуп алган. Сөөлзүредир, бо бүгү чүвениң
түңнелинде Тываже бодунуң шерии-биле кыдат комисар Ян Ши-Чао 1919 чылда чедип
келген. Ян Ши Чао орустарны Улуг-Хемче киирбес дээш тывалардан шериг кезек чыып
алган. Ооң шериглери Чадаана биле Шагаан-Арыгга турлаг кылып алган. Амбын ноян
моолдар-биле харылзаа тудуп алган. Белоцарск деп хоорай чанынга моолдуң шериг
министири Маскыржап шериглери-биле келгеш, турлаг кылып алган. Олар Тывадан
орустарны үндүр сывырар бодалдыг чораан. Моолдар тыва кайгалдарны боо-моңгу биле
хандырып алгаш, оларны орустарже халдаңар деп күткүп турган, ынчалдыр кедерээн
тыва кайгалдар 1919 чылдың чайынындан бээр орус садыгларны чок кылдыр үптеп
каапкан.

Ол-ла чылдың август 13-16 хүннеринде Суг-Бажы деп черге бүгү Тываның улуг
шуулганы эрткен. Аңаа "Таңды Тыва Улус" деп күрүнениң тургустунганын нояннар
чарлаан. Чаа күрүне 7 кожуунуг: Шалык биле Сартыыл 2 кожууннар девискээри кижи
саны эвээш боорга ону чаңгыс Шалык-Сартыыл кожуун кылып алган. Шуулганга Хаазыт
кожуунуң нояннары келбээн боорга ону моолга хамааржыр деп бодааш Таңды Тывадан
хооруп каапкан. Шуулган 7 нояннар баштаан Төп Хорааны тургускан. Төп Хорааны
баштаар кижи Амбын ноян Содунам Балчыр болган. Боду Содунам Балчыр аарыг кижи
болгаш Төп Хораага ажылдаарындан ойталаан. Бо таварылгада Хорааны Даа кожуунунуң
нояны Буян-Бадыргы баштап алган. Таңма чери баштай Туранга турган, чазын 1922
чылда Тываның чазаа "Красный хоорайже" көже берген.

1920 чылдар дургузунда күрүнениң ады 2 катап өскелип турган. Баштай Таңды Тыва
Арат Республика оон ам, анаа Тыва Арат Республик.

Тыва бижикти Моңгуш Лопсаң-Чиңмит 1925-28 чылдарда чогааткан. Моңгуш
Лопсаң-Чинмит бодунуң чогааткан бижиин герман алфавитке үндезилеп алган.
Лопсаң-Чиңмиттиң бижиин чазакта хувискаалчы улустар хүлээп албаан. Ооң орнунга
1930 чылда орус эртемденнерниң Чаа түрк алфавитке үндезилээн латин бижиин хүлээп
алган. 1930-1950 чылдар болза, тыва литературлуг дылдың тыптып хевирленип келген
үелери болур. Тыва литературлуг дылды Улуг-Хем биле Хемчик улузунуң чугаазынга
үндезилээн.

"Таңды Тыва Улузу" дээр күрүне тыптып келирге, моолдар чаа күрүнени херекке
албаан-дыр. Олар баштай эрги чаңы-биле Тываны бодунга кадып алырын кызыдып
турган. Чадашкаш, соонда, моолдар кызыгаар айтырыын көдүрүп эгелээн. Моолдарның
бодалы-биле Тываның мурнуу талазында кызыгаар Эжен хаааның эрги хараалдары-биле
дүгжүр ужурлуг, деп ынчап турган улус. Ол үеде тыва чазактың даргалары моолдарга
алыспаан.



https://tyv.wikipedia.org/wiki/%D0%A2%D1%8B%D0%B2%D0%B0%D0%BB%D0%B0%D1%80

Тыва кижи — Үе-дүптен Мурнуу Сибирь девискээринге амыдырап чурттап чораан
кижилерниң ажы-төлү, тыва кижи болур.

"Тыва кижи". Адаарда: [дыъва киъжи] дээр. Хөйнүң санында: 'тывалар', 'тыва чон',
'тыва улус' дээр. Адаарда: [дыъвалар] [дыъва чон] [дыъва улус] дээр. Шаанда Тожу
улузу боттарын 'Tuha', азы (хөйнүң санында) 'Tuha-lar' дээр чораан. Тере-Хөлдүң
кыргыннары боттарын "Туха" дээр турган. Бо үеде колдуунда чүгле Көпсү-Хөл
тывалары боттарын "Туха" дээр.

Алдай-Саян чурту. Мөңге бедик таңдыларлыг, арга-ыяштыг, кургаг изиг ховуларлыг,
арыг суглуг, хөлдерлиг оран-дыр. Амгы үеде тывалар үш күрүне иштинде чуртап
чоруурлар.

Тыва дыл. Түрк дыл бөлүүнге хамааржыр. Юнесконуң Чидип турар дылдар Атлазында
тыва дылдың туружу — "vulnerable", ол болза тыва дылга "камгалал херек"
диген-дир.

Дыл шинчилекчилери Алдай-Саян девискээринде тускай Саян дылдыг улустуң
идиомнарын аңгылап алган. Саян дылдыг улустуң идиомнарын 2 улуг бөлүкке чарлыр;
хову чер улузунуң дылы, тайга чер улузунуң дылы.

Тожуларның ёзулуг дылы Улуг-Хем, Хемчик улузунуң дылынга дөмей эвес. Тожуларның
ёзулуг чугаазы Тофа, Сойыт биле Тухаларның чугаазынга дөмей. Тере-Хөл улузунуң
чугаазы Тожу, Тофа, Сойот-цаатан дылдарга дөмей. Өк-биле адаар ажык үннер Тыва
Республикада тываларның чугаазында, Тожулар чугаазында, Сойот-цаатан биле
Уйгур-урянхай дылда бар. Тере-Хөл диалектизинде, моолда: ховуда чуртап чоруур
улустуң чугаазында, көк-мончактарның дылында өк-биле адаар ажык үннер чок.

Бо үеде Тыва Республикада өөредилге талазы-биле тыва литературлуг дыл
ажыглаттынып турар. Тыва литературлуг дылдың тургустунган үези 1930-1950 чылдар
болур. Тыва литературлуг дыл кырынга солуннар парлаттынып турар, чогаалдар
бижиттинип турар.

Тофалар биле Сойыт чону. Тофалар Чөөн-Саян дагларның соңгу чартыын эжелей
чуртаан, оларның мурнуу чүгүнде тожулар бар. Бо үеде тофа чону Иркутск можунуң
Нижнеудинск районунга хамааржып турар. Сойыт чону база тофалар ышкаш Чөөн-Саян
дагларның соңгу чартыын эжелей чуртап чоруур. Бо үеде сойыт чону Бурят
республиканың Ока районунда чуртап турар. Сойыт чоннуң соңгу талазында тофа чону
чуртап турар, мурнуу талазында Көпсү-Хөлдүң тухалары бар.



https://tyv.wikipedia.org/wiki/%D0%A2%D1%83%D1%85%D0%B0

Шаанда кыдат төөгүчүлер Саян дагларында бир-ле Дубо деп аймак дугайында бижип
турган. Ол, кыдаттап адаан Дубо деп аймактың улузу тухаларның өгбелери боор оң.

В. И. Рассадин оларның чугаазын «Сойот-цаатан дыл-дыр» деп турар. Оларның дылы
Саян дылдар бөлүүнге хамааржып турар, ол дээрге тайга чурттуг кижилерниң чиңгине
дылы-дыр. Амгы үеде төрээн дылын улгады берген улус билир. Аныяктарның хөй кезии
моолдаар, ол чон төрээн дылын оскунар деп барган.

Зуун тайга Шишкит хемниң соңгу талазынче чаттылган. Улус маңаа шаг-шаандан бээр
иви малды оъткарып келген, шаанда бо тайгага Бии-Хем база хамааржыр чораан.
Буруун тайга Шишкит хемниң мурнуу талазынче чаттылган. 1940 чылга чедир аңаа
ивижи улустуң кыштаглары турган. Одарлар калбаа-биле 8000 дөрбелчин километр
болур. Буруун биле Зуун тайгалар хемчээли калбаа-биле бот-бодунга дөмей.
Тухалардан өске бо черни кым-даа ажыглавайн турар, чамдыкта чуртуң барыын азу
мурнуу кыдыынга малчын улус көстүп кээр ол-ла.



https://tyv.wikipedia.org/wiki/%D0%A2%D1%83%D1%80%D0%BC%D0%B0

Редька (турма, турба) - ийи чылдыг бакча (бакша, огород) үнүжү. Турманың база
янзы-бүрү чергелери (сорттары) бар. Тывада улус ону хөйү-биле бакчаларда
(огородтарда) тарып, өстүрүп турар. Турманың тургузуунда чигир, шагжалык
(клетчатка), үстер, ферментилер, холин, витаминнер С, В1, калийлиг дустар бар.
Турманы чем чиир хөөн улгаттырарынга, улуг-хырынның ажынды суун көвүдедиринге
ажыглап турар. Кижиниң мага-бодундан холестеринни ылгап үндүреринге ажыктыг чүве
болганда, кырыыр чорукту баш бурунгаар болдурбазынга ужур-дузалыг. Ынчалза-даа
улуг-хырынның оюлганнаар, ижин-шөйүндү, баарның, чүректиң хоочургай арыгларында
турманы ажыглаарын эмчилер сүмелевейн турары



https://tyv.wikipedia.org/wiki/%D0%A2%D1%83%D0%BC%D0%B0%D1%82

... ... ... Ол-ла киживис [Борагул] моолдарның бир тумат аймаа-биле чаалашкаш
өлүрткен, чогум оларны ол кижи тиилээн. ... ... ...

12 чыл эрткенде, барыс чылында Баргуджин-Токум биле Байлукка чурттап чораан
аймак үймээн үндүрген. Чагырга холундан үнген аймактарны базар дээш моолдар
кыргыстардан дузаламча кылдыр шериг дилээн. Кыргыстар шериг бербейн моолдарны
тоовас болган. Кыргыстарны Курлун деп кижи баштап турган. Чиңгис хаан оларже
удур Джочи дээр оглун чортупкан. Моолдардан Нока деп кижи шериг баштап чораан.
Нока кыргыстарны тарады сывырыпкаш сес дугаар хемден дедир эглип келген.
Дараазында Джочи чедип кээрге Улуг-Хем дошталы берген болган. Ол шериг дош
кырлап кыргыстар чуртунче киргеш, оларны тиилеп чагыргаш, дедир эглип келген.



https://tyv.wikipedia.org/wiki/%D0%A2%D0%BE%D1%81_%D1%87%D2%AF%D0%B7%D2%AF%D0%BD_%D0%BC%D0%B0%D0%BB

Өшкү – ниити ады, төрүүр кыс өшкү, азы бир дугаар төрүп турар өшкү, анайлыг
өшкү. Хайдак өшкү – оглу өлүп калган өшкү.

Хуна – чазаваан эр анай, үрелиг мал, назыны ийи хардан өөрү. Сүткүр, эъткир
болгаш мөге-шыырак уктуг эр анайны хуна кылдыр санап алыр. Бир кодан өшкүге бир
хуна чоруур.

Инек – төрүүр кыс инек, ниити ады, он ийи чылдың ийи дугаарынга кирген мал
болур.

Чылгы – ниити ады азы кодан чылгы дээр, он ийи чылдың чеди дугаарында аът чыл
кирген.

Буура – назыны үш хар чеде берген болгаш чазаттынмаан үрелиг азы бүдүрүкчү мал
болур. Бир кодан тевеге бир буура чоруур.

Ытты тыва кижиниң азыраан малы азы мунар хөлгези кылдыр торулга чугааларда
чугаалап турар. Үлегерлей сөглээни:



https://tyv.wikipedia.org/wiki/%D0%A2%D0%BE%D0%BD%D1%8C%D1%83%D0%BA%D1%83%D0%BA

Тоньукутуң бижии ёзугаар ооң адын [тон̃укук] кылдыр номчуур. Мында [н̃] деп үн
ортаа дылдың, думчук-биле адаан ажык эвес үннүн айтып турар. Билге хаанның бижии
ёзугаар ооң адын [тонйукук] кылдыр номчуур.

Орус эртемденнер бодунуң номнарында Академиктиг латин биле кирилл алфавит
ажыглап турар. Ооң аңгыда чаңгыс-ла [н̃] деп үннү саазынга айтырда аңгы-аңгы
үжүктер ажыглап турар. С. Е. Маловтуң "Памятники древнетюркской письменности"
деп номунда ооң адын Toñuquq кылдыр бижээн. И. В. Кормушин "Древние тюркские
языки" деп өөредилге номунда ооң адын Тон'уқуқ кылдыр бижээн. В. Г. Кондратьев
"Очерк грамматики дренетюркского языка" деп номда ону Тоњуқуқ кылдыр бижээн.
База-ла В. Г. Кондратьев бодунуң "Грамматический строй языка памятников
древнетюркской письменности" деп номунда [њ] деп үннү ийи үжүк ажыглап [нь]
кылдыр бижип айыткан.

ТДЛТЭШИ -ниң 1993 чылда үндүрген "Күлтегин. Буруңгу түрктерниң Енисей-Орхон
бижииниң тураскаалдары" деп номунда, ооң адын "Тонукөк" кылдыр бижээн. Ол номнуң
авторлары болгаш редакторлары Тоньукуктуң адын тыважыдыр "Тонукөк" кылдыр
өжегээр адаан.

Тоньукук деп ат "Ton" биле "Jugug" деп ийи сөстен тургустунган. "Ton" деп
сөс-биле түрктер баштай төрээн уругну айтыр турган, "jogug" дээрге "байлак,
эртине" дээн уткалыг сөс-түр. Турцияның дыл шинчилекчизи Али Ульви Элёве Ton
Jugug деп сөстү "Улуг ноян" азы "Дээди дүжүмет" кылдыр очулдуруп турар-дыр. Тыва
дылче «Тоньукук» деп сөстү «Дун-Эртине» деп очулдуруп болур. Тыва тоолдарда
болза Эр-Чаңгыс-Эртине-Мерген дээн хевирлиг аттар база нептереңгей.

Баштай Кутлугнуң улузу Кара-Кум ховуларынга чурттап турган. Кыдат кызыгаарының
чанынга турарга айыылдыг боорга Тоньукук, хаан ордузун Каңгай дагларынче көжүрер
деп бодап алган. Ол шагда түрктер Каңгай дагларында шыргай арганы 'Өтүкен' деп
адаар турган. Гоби ховунуң соңгуу талазынга Баз хаан баштаан Токуз Огуз аймааның
чону чурттап турган. Тоньукук олар-биле чаа кылыр ужурга таварышкан.

Билге хаан хамык улузун чыггаш кыдат кызыгаарынче халдаар деп бодаан. Тоньукук
мынча диген: “Хоржок. Кудай Дээрниң оглу дайынзырак, кыдат чону тодуг-догаа,
хаанынга база аажок-тыр. Шеригни чыып алдывыс ынчалза-даа амдызында оларже
халдап болбас, эптиг үени манаар болза эки ”.

Билге-хаан ордузун долгандыр хана тудуп алгаш Бурган башкы биле Лао-Цзыга хүрээ
тудар деп бодаан. Тоньукук мынча диген: “түрк аймакта кижи санын кыдыттар-биле
санап деңнээр болза, кыдат чоннуң чүс кезээнге безин четпес болур, ындыг биче
чон кыдаттарга канчалдыр удурланып шыдаарыл? Түрктер одар, суг четчири-биле
көжүп, аңнап амыдырап чоруур, чаңгыс черге база үр турбас-дыр. Дайын херээнге
чаңчыккан бис, күштүгде халдаар бис, шаавыс төнерге чаштынып дезер бис. Тан
төрезиниң шериглери эңдерик, ооң хамык көвей шериглерин кайя ажыглап болурул.
Олар хоорай иштинде чурттап олурар-дыр. Бир эвес дайын-чаа үезинде кым дүжүп
бээрил, ол кижиниң хамык улузун тудуп, хүлүп алыры белен апаар. Бурган башкының
азы Лао-Цзының өөредиин дыңнап орза кижи сеткили чымчай бээр, ындыг улус кадыг
дошкун чаа үезинде маадырлыг шынарын чидирер.”

Билге-хаан ооң чугаазынга чөпсүнгеш, тайбың дилеп кыдаттарже айгуучузун
чортупкан. Кыдат хаан түрктерниң кажарлап турарын бүдүү билгеш, үр-даа болбаанда
түрктерни чок кылып узуткаар деп бодаан. Кыдаттар боттарынга дуза кылдыр Кидань,
Татаби биле Басмыл аймактың баштыңнарын кый деп алган. Кидань, Татаби биле
Басмыл аймактың маадырлары түрк хаанның ордузунче халдааш Билге хаанны бодун
тудуп алыр ужурлуг турган. Билге хаан аажок корткан. Бо таварылгада Тонькуктуң
мынча диген: “Басмыл аймаа «Беш балык»чанында, олар арткан ийи аймактан ырыкта
турар, дайзыннар үезинде коштунчуп шыдавас. Ван Цзунь, Чжан Гя-чжен-биле чошкуп
алган; оларның чаңы дедир, бээр кээр оларның шаа бар бе? Чижелээрге олар келген
дижик. Олар келбээнде бис 3 хүн иштинде соңгу талаже дораан көже бээр бис.
Оларның чиир тараазы төне бээрге, олар боттары чана бээрлер. Басмыл дээрге
сиилең болгаш кажар чон-дур, эң баштай оларны базар болза эки.

Басмылдар шерии түрктерниң ордузунга чоошкулап келген. Олар көөрге Ван Цзунь
чанчын шериглери-биле келбээн болган. Ынчангаш олар дедир чаныпкан. Түрктер
доп-дораан бысмылдың маадырлары-биле тутчур дээрге Тоньукук улузу-биле
чөпшерешпээн: “Ырак черден келген маадырлар амы-тынын камнавайн өлүр тутчур.
Олар халдаар болза казыргы-биле дөмей болур; ооң орнунга оларны үдей каап
соондан билдиртпейн чоруп олургаш, соонда бир эптиг үе келирге халдаза эки
боор-дур”.



https://tyv.wikipedia.org/wiki/%D0%A2%D0%BE%D0%BA%D1%83%D0%B7_%D0%9E%D0%B3%D1%83%D0%B7

Токуз Огуз — (Эрги түрк дыл: , Токуз Огуз) кедергей улуг аймак катыжыышкыны-дыр.

Селеңе бижии, беш дугаар одуругда Тоқуз Оғуз деп сөс боду: 𐱃𐰆𐰴𐰔𐰆𐰍𐰔 Орхон
бижикти оң таладан солагай талазынче номчуур. Адаанда, бир дугаар таблицада
латин үжүктерни кырында руника чурагайы-биле шүүштүрүп салган.

"Тоқуз" дээрге тос дээн сөс-түр. "Оғуз" дээрге аймак дээн уткалыг сөс-түр.
Ынчаарга "Токуз Огуз" дээрге "Тос Аймак" дээн уткалыг сөс-түр. "Огуз" деп сөс
боду "өг" деп сөстен укталган. Эрги түрк дылда "Тоқуз" деп сөс үе эрткен тудум
чоорту "тогус" деп сөс кылдыр хуула берген.



https://tyv.wikipedia.org/wiki/%D0%A1%D2%AF%D0%B1%D1%8D%D0%B4%D1%8D%D0%B9

Сүбедей (1176 – 1248 чч) — моолдуң алдарлыг маадыры, Чиңгис-хаанның дайынчы
өңнүү, ноян кижи. XIII-кү чүс чылдың бир дугаар чартыында моол күрүнениң бир
кезек шериин баштап чораан.

Моолдар ону «Сүбээдэй» дээр, тывалар «Сүбедей» дээр. «Юань төрениң чажыт
төөгүзүнде» ооң адын «Су-бу-тай» кылдыр бижээн. Орус төөгү бижиктеринде
(летопись) ооң адын «Себедяй-богадур» кылдыр бижип каан-дыр.

Чиңгис-хаанның база бир маадырлыг дайынчызы болур Джебе-биле кады, хамык шериин
чыггаш ыраккы барыын чүкче чаалажып чораан. Сүбедей биле Джебениң шерии хары
черге грузиннер-биле чаалашкан. 1223 чылда Калка хемниң унунга, каттышкан орус
биле кыпчак шериглер-биле чаалашкан, аңаа Сүдэдей бодунуң дайзыннарын чаза ойтур
шаапкан.



https://tyv.wikipedia.org/wiki/%D0%A1%D0%B5%D0%BA%D0%B8%D0%B7_%D0%9E%D0%B3%D1%83%D0%B7

VIII — XIII дугаар вектер. Секиз Огуз деп аймак дугайында Селеңе бижиинде, 2
одуругда айыткан. XIII дугаар векте "Юань-чао би-шиде" оларны айтып бижээн.

Эрги түрк дыл. Моол биле орус төөгүчүлер оларны моол дылдыг чон деп бодап турар.
Казахтар оларны түрк дылдыг чоннарга хамаарыштырып турар.

Секиз Огуз дээрге кедергей улуг аймак катыжыышкыны-дыр. Ол аймактың улузу барыын
талада Кара-Эрчис хемни, чөөн талада Каңгай дагларын эжелей чурттап чораан.
XII-XIII векте оларның соңгу чүкте кожалары болза Улуг-Хемде кыргыстарның
күрүнези турган. Чөөн талада Каңгай дагларында оларның кожалары Херээт аймаа
турган.

(МЧ В1) … Анта Бӱкегӱк[к]е йетдим. Киче йаруқ батур эрикли сӱңӱшдим, анта
санчдым. Кӱн қачмыш, тӱн тирилмиш. Бӱкегӱкде Секиз Оғуз, Тоқуз Татар қалмадуқ.
Ики йаңықа кӱн тоғуру сӱңӱшдим. Қулым кӱңим бодунығ теңри (В2) йер айу бирти.
Қара игил бодунығ йоқ қылмадым эбин барқын йылқысын йулмадым. Қыйын айдым,
турғуру қ[о]дтым. «Кентӱ бодуным», – тидим, – «уду келиң», – тидим. Қодуп
бардым, келмеди.

Токуз Огуз дээр аймак катыжыышкынындан Он Уйгур аймаа адырлы берген, ынчангаш
хамык аймактар саны сес апарган. Чаа, улуг аймакты «Секиз Огуз» деп адаан
хевирлиг. Чүге-дизе ооң мурнунда үелерде безин, түрктер тергиидеп турунда чүгле
«Чеди-» биле «Тос аймак» дугайында бижиктер бар, «Сес Аймак» дугайында бижиктер
чок бооп турар. Түрктер күрүнези дүжерге Баян-чор, албаны-биле «хамык
кожайларымны бодум уштап-баштаар мен» деп бодалдыг турган. «Сес аймактың» улузу
Баян-чорга чагыртпайн хостуг чуртаар деп бодалдыг турган чыгыы. Бо дээрге төрел
аймактарның аразында чөрүлдээ-дир. Баян-чор Секиз Огуз аймактың улузун: «мээң
чонум, мээң соомдан барыңар» деп көгүдүп, сургап турган.

«Тоқуз Татар» дээрге моол дылдыг аймак-тыр. «Сес Аймак» биле «Тос Тадар» бир
демниг «Он Уйгур» аймаанга аажок удурланып турган.

Хорисубэчи деп улуг ноян Таян-хаанга: «Сээң адаң Ынанчу-Билге хаан калбак
ооргазын, аъдының дуюун кымга-даа көргүспээн. Эрте дээре чүүден коргуп тур сен.
Сени ындыг кортук деп билген болзувусса улусту сээң аваңга баштадып каар ийик
бис. Сээң аваң херээжок кижи-даа болза черле сенден дээре боор. Коксэу-Сабрах
кыраан-дыр. Бистиң шериивисти ол эки баштап шыдаар бе? Моолдарның хей-аъды
бедик-тир. Торлух Таянның төрези дүжер хевирлиг-дир» дигеш аъдын шапкаш халдып
чорупкан.

Найманнар чаалажып үнүпкен деп билгеш Чингис-хаан бодунуң шерии-биле удур
үнүпкен.

Чөөн чүкте моолдар-биле, херээт аймаа-биле найманнар дайылдажыр турган. Буйурук
биле Таян шериглерин дайызынга удур кажан-да мөөңнеп чыгбас турган, Буйурук
бодунуң шерии-биле аңгы халдап дайылдажыр, Таян-хаан база бир аңгы шерии-биле
дайынче үнүптер. Чаа үезинде олар бот-ботарынга дуза черле катпас турган.

Орус биле моол төөгүчүлер XIII дугаар вектиң найманнарын моол дылдыг улус деп
бодап турар. Найманнарны олар Кидань деп аймактың улузу деп санап турар. Шаанда
ыраккы чөөн чүкте сес аймактыг Кидань деп чоннуң улузу чурттап чораан. X дугаар
векте Кидань аймаа күштелип, хөөреп келгеш мырыңай Кыдаттың соңгу чүгүн эжелеп
алган турган. XII векте Киданьның төрези дүшкен, ол үеде Чжурчжень деп аймактың
улузу аажок кедерээн турган. Чжурчженьнерге дүжүп бербес дээн кидань маадырларны
Елюй Даши деп кижи баштап алган турган. Елюй Даши 200 мадыры-биле соңгу чүкте
татарларже дезипкен, Калгага ол ызырынмаан. Соонда, хамык улузу-биле Елюй Даши
чөөн чүкче көже берген, Тянь-Шаньга ол Си-Ляо деп күрүне тудуп алган. Кидань
аймактың улузу Каңгай, Алдай чуртунче көже берген деп чугаа кыдат бижиктерде
чок-тур.



https://tyv.wikipedia.org/wiki/%D0%A1%D0%B0%D1%82,_%D0%A8%D1%83%D0%BB%D1%83%D1%83_%D0%A7%D1%8B%D1%80%D0%B3%D0%B0%D0%BB-%D0%BE%D0%BE%D0%BB%D0%BE%D0%B2%D0%B8%D1%87

Шулуу Чыргал-оолович Сат (сентябрь 15, 1926 – май 18, 1992) — тыва эртемден,
баштайгы тыва профессор, филология эртемнериниң доктору, тыва дылдың эң кол
шинчээчилериниң болгаш суртаалчыларының бирээзи, 200 ажыг тыва дылга хамаарышкан
эртем ажылдарының автору, ТКУ-нуң тыва дыл болгаш төрээн чогаал кафедразының
үндезилекчизи база баштайгы удуртукчузу. Тыва АССР-ниң школаларының алдарлыг
башкызы, Н.К. Крупская аттыг медальдың эдилекчизи, Улус өөредилгезиниң тергиини,
Тыва АССР-ниң Дээди Совединиң президиумунуң Хүндүлел бижииниң болгаш хөй санныг
Хүндүлел бижиктерниң эдилекчизи, «ХХ чүс чылда Тываның алдарлыг кижилери» деп
Тыва Республиканың Күрүне номунуң номинатору. Тыва АССР-ниң Сайыттар Чөвүлелиниң
чанында терминнер комиссиязының, республиканың Чырыдыышкын яамызының
өөредилге-методиктиг Чөвүлелиниң, ТДЛТЭШИ-ниң эртем Чөвүлелиниң кежигүнү, СЭКП
Тыва обкомунуң педагогика болгаш эртем Чөвүлелиниң даргазы база педагогика
институдунуң өөредилге-методиктиг комиссиязының кежигүнү чораан.

Ш.Ч. Сат 1926 чылдың сентябрь 15-те Тыва Арат Республиканың Улуг-Хем кожууннуң
Чаа-Хөлде Кашпал деп черге төрүттүнген. Ооң чаш назыны Үрбүн, Кашпал,
Доозуннуг-Хем, Аданныг-Арт, Чиңге — деп, ада-өгбелериниң алыс төрээн черлеринге
эрткен. Эртем-билигже оруун Чаа-Хөлдүң чайлаг школазындан эгелээн. Чаа-Хөл
школазының соонда, Шагаан-Арыг школазынга өөренип эгелээн, улаштыр өөредилгезин
1947 чылда Кызылдың В.И. Ленин аттыг каттышкан школазынга (амгы Кызылдың №2
школазы) дооскан. Школаны ол мөңгүн медаль-биле дооскан.

Университетти дооскаш, Каа-Хем кожуунунуң Сарыг-Сеп ортумак школазынга тыва дыл
болгаш төрээн чогаал башкылай берген. Аңаа ажылдааны көдээ школаның айтырыгларын
ханы билип алырынга дузалаан. Удаваанда Тывада чаңгыс борбак гуманитарлыг
угланыышкынныг эртем албан чери турган ТДЛТЭШИ-ге эртем ажылын кыла берген.
Эш-өөрү-биле кады ол «тыва-орус словарьны» (А.А. Пальмбах редакторлаан)
тургусчуп, баштайгы эртем ажылдарын парладып эгелээн.



https://tyv.wikipedia.org/wiki/%D0%A1%D0%B0%D1%80%D1%8B%D0%B3-%D0%BE%D0%BE%D0%BB,_%D0%A1%D1%82%D0%B5%D0%BF%D0%B0%D0%BD_%D0%90%D0%B3%D0%B1%D0%B0%D0%B0%D0%BD_%D0%BE%D0%B3%D0%BB%D1%83

Степан Агбаанович Сарыг-оол (ноябрь 17, 1908 чыл - май 27, 1983 чыл) — прозаик,
шүлүкчү, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң Дээди
Совединиң депутады чораан. Тыва чогаалдың үндезилекчилериниң бирээзи.

Степан Сарыг-оол 1908 чылдың ноябрь 17-де Таңды-Тываның Ары-Өвүр Торгалыының
Кадыгбай деп черге төрүттүнген. Ол моол бижикти боду өөренген, Кызылдың нам
сургуулун, Москваның Чөөн чүк улустарының Коммунистиг университедин дооскан.

1921 чылда Тыва Арат Республика тургустунганда нам, аревэ хорааларынга
чарылгалап ажылдап эгелээн. 1930 чылда улусчу эрге-чагыргага удурланган
феодалдар болгаш кулактарның үймээнин басчырынга киришкен. 1934 чылда "Аревэ
шыны" солуннуң редакторунга томуйлаткан. Дараазында чылдарда ТАР-ның
профэвилелдер Төп Комитединиң даргазынга, ном үндүрер черниң редакторунга,
"Улуг-Хем" альманахтың харыысалгалыг редакторунга ажылдаан.

Сарыг-оол чогаалчы базымын 1930 чылдар үезинде эгелээн. Ооң баштайгы шүлүү 1934
чылда "Аревэ шыны" солунга парлаттынган. Оон бээр ол чүс ажыг чогаал ажылдарын
бижээн. Ол 1942 чылдан эгелээш бижээни 25 номнарның автору. Тыва дылда өөредилге
номнарын, тыва тоолдар чыындыларын чырыкче үндүрген. А.Пушкин, Н.Некрасов,
Т.Шевченко,Я.Купала, В.Маяковский болгаш М.Исаковскийниң шүлүктерин,
Ч.Айтматовтуң "Джамиля" деп тоожузун, М.Горькийниң "Ава" деп романын, чечен
чугааларын тыва дылче очулдурган. «Саны-Мөге», «Алдын-Кыс» деп шүлүглелдери,
«Оттуг-Терге», «Ол-ла Маскажык» деп чечен чугаалары, «Белек», «Аңгыр-оолдуң
тоожузу» деп тоожулары, «Алдан-Дургун» деп романы тыва чечен чогаалдың алдын
курлавырын тургускан.



https://tyv.wikipedia.org/wiki/%D0%A1%D0%B0%D0%BB%D1%87%D0%B0%D0%BA_%D0%BA%D0%BE%D0%B6%D1%83%D1%83%D0%BD%D1%83

Кожууну эң баштай Хемгол кожууну деп адап турган. Шала сөөлзүредир ооң адын
Салчак кожууну кылдыр эде адаан. 4 сумулуг, 109 өрегелиг кожуун турган. Кожуун
черле Таңды-тываның бүгүде даргазынга чагыртып турган. Кожуун даргазы үгер-даа
деп эргелиг чораан.

Таблицага онза тайылбыр Будаваңар суму дээрге административтиг кезек-тир. Суму
дээрге төрел-бөлүк эвес-тир. Суму иштинде аңгы-аңгы сөөктүң улузу чуртап чораан.
"Суму адын чүге ынчаар адаан?" деп бодал тыптып келзе, харыы мындыг: "Эгезинде
сумуну кайы сөөктүң кижизи башкарып эгелээрил, ол дарганың укталган сөөгүнүң
ады-биле бүдүн сумунуң адын адап каар турган". Азы, кандыг бир сумуда, бир
сөөктүң улузу өске сөөктүң улузундан кижи саны-биле хөй боор болза, ол сөөктүң
ады-биле бүдүн сумунуң адын адап каар турган. Эрги чаңчыл ындыг хевирлиг турган
боор оң.



https://tyv.wikipedia.org/wiki/%D0%9F%D1%8E%D1%80%D0%B1%D1%8E,_%D0%A1%D0%B5%D1%80%D0%B3%D0%B5%D0%B9_%D0%91%D0%B0%D0%BA%D0%B8%D0%B7%D0%BE%D0%B2%D0%B8%D1%87

Сергей Бакизович Пюрбю (сентябрь 7, 1913 чыл - декабрь 27, 1975 чыл) — шүлүкчү,
прозачы, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң күрүне
шаңналының лауреады. ТАР-ның Чогаалчылар эвилелиниң бирги даргазы. Тыва
чогаалдың үндезилекчилериниң бирээзи, база тыва чогаал шинчилээр эртемниң
үндезилекчизи.

Сергей Пюрбю 1913 чылдың сентябрь 7-де Таңды-Тываның Бээзи кожууннуң (ам болза
Улуг-Хем кожууну) Эъжим сумузунуң Одуруг-Аксынга төрүттүнген. Бичиизинде хүрээге
хуурактап тургаш таңгыт бижик-биле танышкаш, улаштыр моол бижикти өөренген.
Кызыл хоорайга эге школаны дооскаш, 1928 чылда Ленинградта Соңгу чүк улустарының
институдунуң ажылчын факультединге өөренген. 1932 чылда Герцен аттыг башкы
институдунуң чанында Советтиг Чөөн чүктүң биче буурай улустарының курстарының
башкы салбырын база дооскан.

Сергей Бакизович чогаалчы базымын 1930 чылдар үезинде эгелээн. Тыва шүлүк
чогаалының орук изекчизи, бир дугаар тыва шүлүглел «Чечек» (1939) болгаш
балладаны «Кызыл коъшту» (1942) чогааткан. Ол тыва чечен чогаал шинчилээр
эртемниң үндезилекчизи, "Аныяк чогаалчыларга дуза" деп номну 1939 чылда
үндүрген. Шүлүк чогаалы-биле кады «Күдерек дугайында чечен чугаалар»,
«[[Эргеппей дугайында тоожу» дээн проза чогаалдары, «Ынакшылды камнаар херек»,
«Кызыл үер», «Ачылыг салчаашкын» деп шиилери тыва уран чогаалдың эң бедик
деңнелинге санадып турар. Ол «Кызыл коъш» (1942), «Эртенгиниң ыры» (1944),
«Чуртталганың аялгазы» (1958), «Шынаппайның чугаазы» (1960), «Делгемнерже орук»
(1961), «Чаа үе шапкынчызы» (1962), «Шылгалда» (1966), «Мерген бичиилер болгаш
мелегей күчүтеннер» (1968), «Чарылбазым чалыы назын» (1970), «Чогаалдар
чыындызы» (1973), «Сөөлгү шүлүктер» (1976), «Өшпес одум» (1982), «Аян тудуп
чедип келдим» (1993) деп номнарның автору. В.Шекспирниң «Ромео биле Джульета»,
А.Пушкинниң «Евгений Онегин», Л.Толстойнуң «Хаджи Мурат», М.Горькийниң
«Артомоновтарның херээ» дээш өске-даа чогаалдарны тыва дылче очулдурган.



https://tyv.wikipedia.org/wiki/%D0%9E%D0%B9%D0%B4%D0%B0%D0%BD-%D0%BE%D0%BE%D0%BB,_%D0%A5%D3%A9%D0%B2%D0%B5%D2%A3%D0%BC%D0%B5%D0%B9_%D0%9C%D0%BE%D2%A3%D0%B3%D1%83%D1%88%D0%B5%D0%B2%D0%B8%D1%87

Хөвеңмей Моңгушевич Ойдан-оол (октябрь 25, 1938 чыл – ?) — тыва шүлүкчү,
чогаалчы, журналист. Тыва Республиканың Чогаалчылар эвилелиниң база ССРЭ-ниң
Журналистери эвилелиниң кежигүнү.

Х. Ойдан-оол 1938 чылдың октябрь 25-те Тыва Арат Республиканың Чөөн-Хемчик
кожуунда Дагыр-Шемиге төрүттүнген. Чадаананың 2 дугаар школазын дооскаш, Кызылда
күрүнениң башкы институдунга, Москвада журналистерниң Дээди курстарынга өөренип
чораан. «Тываның аныяктары» солуннуң корреспондентизинге, Тыва радионуң улуг
редакторунга, партия обкомунуң идеология килдизинге, «Улуг-Хем» альманахтың
редколлегиязынга ажылдаан. Дерзиг-Аксы, Хөнделең, Бай-Хаак школаларынга
өөредилге эргелекчилээн. Ак-Довурактың 1 дугаар школазынга тыва дыл, литература
башкылаан.



https://tyv.wikipedia.org/wiki/%D0%9C%D0%B8%D0%BD%D0%B5%D1%80%D0%B0%D0%BB%D0%B4%D1%8B%D0%B3_%D0%B1%D2%AF%D0%B4%D2%AF%D0%BC%D0%B5%D0%BB%D0%B4%D0%B5%D1%80

Кижиниң чеминде минералдыг дустар хевирлиг туруп турар 15 хире химиктиг
элементилер бар. Аъш-чемде олар эвээш эвес бар болуп турар болгаш дириг
амытаннарның эът-мага-бодунга олар эң чугула бүдүмелдер болур. Дириг
амытаннарның чеминден минералдыг чүүлдерни казып каапкаш, чемгерер болза, аштап
өлүрүнден дүрген өлүр.

ХЛОРЛУГ НАТРИЙ — азы бистиң ижер дузувус эът-мата-ботка сугнуң деңнелин,
хемчээлин, эргилиишкинин таарыштырар шынарлыг. Ол организмге көвүдээр болза
сугнуң организмден ылгалып үнери эвээжээр, хан базыышкыны улгадыр дээш өске-даа
багай уржуктар тыптьш болур. Ынчангаш чамдык аарыгларда аъш-чемде дусту
эвээжедирин эмчилер сумелеп турар.

КАЛИЙ — эът-мага-ботка натрийниң болгаш кальцийниң солчуушкунун болдуруп турар.
Калий ферментилерниң аҗылынга болгаш шыңган эъттерниң чыырлырынга эң-не чугула
элементи болур. Хаваңнаар, чүрек аарыгларының үезинде организмден сугну ылгап
үндүрер чүве болганда, калийни сидик элбедиринге ажыглап турар. Хонукта кижиге 3
г хире калий негеттинер. Калий ногааларда, фруктуларда, кадырган каттарда хөй.

МАГНИЙ — организмге фосфорнун солчуушкунун болдуруп турар. Магний чиңге
шөйүндүлерден холестеринниң ылгалып үнерин болгаш хан базыышкынын чавызадырын
тургузуп турар. Улуг кижиниң бир хүнде магнийни хереглээри 0,3—0,5 г. Магний хөй
клетчаткалыг ногааларда болгаш фруктуларда, ол ышкаш кара хлебте хөй.

ФОСФОР — диштерниң болгаш сөөктерниң база бир тургузукчу материалы болур. Фосфор
шыңган эъттерде оларның чыырлырынга ажыглаттынып турар. Оон ыңай фосфор мээниң
болгаш өске-даа органнарның ажыл-чорудулгазынга, ферментилерниң ажылынга эң
чугула элемента болур. Улуг кижиниң хүнде фосфорга хереглели 1,5—2 граммга
деңнежир. Фосфор эътте, балык эъдинде, сүттен алдынган чемнерде, ногааларда,
тайга тооруунда, фасольда, горохта хөй бар.

КАЛЬЦИЙ — организмге ооң ужур-дузазы фосфорга дөмейлешкек, улуг кижиниң хүнде
кальцийге хереглели 1 г.

ДЕМИР — клеткаларның тынарының, ферментилерниң оолгаш ханның эритроциттериниң
тургузуунда ажыглаттынып кирип турар. Улуг кижиниң хүнде демирге хереглели 15
граммга деңнежир. Демир баарда, эътте, дагаа чуургазының сарыг черинде,
ногааларда, помидорда, фруктуларда хөй бар. Медицинада демирни хан четпестээр
азы хан төктүр аарыгларга удур ажыглап турар.

ЧЕС, НИКЕЛЬ, КОБАЛЬТ, МАРГАНЕЦ — ханның тыптып тургустунарынга эң-не ажыктыг
элементилер болур. Олар чамдык ферментилер ажылын экижидер шынарлыглар.

ЙОД — зоб безиниң гормонунуң тургустунарынга, фосфорнуң болгаш кальцийниң
эът-мага-ботта сиңнигип, ажыглаттынарын күштелдиреринге эң-не ажыктыг элемент
болур. Кижиниң хүнде йодка хереглели 100-тен 300 у-ке деңнежир. Йод далай
капустазында, свёклада болгаш өске-даа чамдык, ногааларда бар.

ФТОР — диштерниң карарып, чирлип аарыырын болдур базынга ажыктыг элемент болур.
Ол ногаан капустада, согунада, кызыл-таста, кара хлебте хөй. Тываларның
шаг-шаандан тура аъш-чем кылдыр ажыгла чорааны ай, бес, үүргене, шончалай,
кичигене дээн ышкаш оъттарының тургузуунда минералдыг бүдүмелдер хөй бар.
Ынчалзажок оларның тургузуу бо үеге чедир эртемде тодараттынмаан, ындыг болганда
олар бижиттинмээн.



https://tyv.wikipedia.org/wiki/%D0%9C%D0%B5%D1%82%D0%B5%D0%BE%D1%80%D0%B8%D1%82

Метеорит — октаргай делгемнеринден келгеш, Чер кырынга кээп дүшкүлээн дашталчак,
демирленчек бүдүмелдер. Чамдыкта Черниң атмосферазының сырый каъттарынче бичии
доозуналчак үүрмек эвес, кончуг улуг хемчээлдиг телолар кээп киргилээш,
долузу-биле эстип-хайлып четтикпейн, чалбыраашталып кыппышаан, аажок
дааш-шимээнниг Черге кээп дүшкүлээр. Ол улуг телоларның артынчыларының Черге
кээп дүжерин болид дүжүүшкүнү дээр. Кадыгланып, демирлени берген Черге кээп
дүшкүлээн артынчыларны метеориттер дээр. Делегейде 1800 хире метеориттер
тывылгылаан. Оларның чамдыктарының деңзизи 257 кг-дан 687 кг чедип тургулаар.
Метеориттер составында демир, даш, даш-демир бар.



https://tyv.wikipedia.org/wiki/%D0%9C%D0%B0%D0%BD%D0%B4%D0%B6%D1%83%D1%88%D1%80%D0%B8

Манджушри (төв. Джецун Чамбеляң, санскр. मञ्जुश्री, Mañjuśrĩ; кыд. Вэнь-шу; яп.
文殊 / Мондзю - Буддизмде мерген угаанны сайзырадыр, камгалаар Бурган. Будда
Бурганның мерген угаанының илерели, чаяалгазы. Адының утказы: "Чараш солаңгы"
азы "Чырык буян".

Оң талакы холунда угаанның мугулайын үзе шаап турар мерген угаанның селемезин
туткан, солагай холуна Өөредигни демдеглеп көргүскен судур салып каан бадма
чечее тудуп алган.

Манджушриниң тариназы: ОМ А РА ПАЦА НА ДИ. Ону номчуур болза, угааны сайзыраар.
Ылаңгыя өөреникчилер, сургуулдар, угаан ажылы кылып турар, чон мурнунда ажылдап
чоруур кижилер номчуур болза кончуг эки, чечен-мерген болурунга дузалаар.
Чугаазы тодаргай эвес азы боскунда кезиишкин эрткен улуска база кончуг дузалыг.



https://tyv.wikipedia.org/wiki/%D0%9B%D0%B8%D1%80%D0%B0_%D0%B4%D0%B5%D0%BF_%D1%81%D1%8B%D0%BB%D0%B4%D1%8B%D1%81%D1%82%D0%B0%D1%80_%D0%B1%D3%A9%D0%BB%D2%AF%D2%AF

Чайгы дээрге дүн ортузунда зенитке турар ак-көксүмээр Вега деп сылдысты тып
алгаш, ону барымдаалап, Лира деп сылдыстар бөлүүн тып ап болур. Лира деп бичии
сылдыстар бөлүү Геркулес деп бөлүк сылдыстарның чөөн талазында турар. Ол
сылдыстар бөлүүнде 40 хире сылдыстар ниитизи-биле көстүп турар. Оларның эң чырыы
- Вега. Ооң чырыы 0,1 сылдыс хемчээлинге дең. Оон аңгыда беш сылдыс үшкү болгаш
дөрткү сылдыс хемчээлинге дүгжүр. Оларның дөртү шын параллелограммны тургузуп
турар.

Ол сылдыстар бөлүүнде солун сылдыстар база хөй. Астрономнар бир-ле дугаарында
Вегага чедир хемчээлди тодаратканнар. Ону 1837 чылда шылгараңгай орус астроном,
Пулков обсерваториязының директору В.Я. Струве кылган. Лираның α (альфа)
сылдызын хайгаараарга кончуг солун, ооң чырыы 3,8 сылдыс хемчээлинге дең. Ол
сылдыс бот-боттарындан дуганың 3 минута 30 секундазынга ырак дакпыр сылдыстан
тургустунган. Оларның чырыы 4,7 болгаш 4,5 сылдыс хемчээлдеринге дүгжүр. Ол
дакпыр сылдыстар боттары тус-тузунда база дакпыр-дакпыр сылдыстардан
тургустунганын эң бөдүүн телескоп-биле безин көрүп болур.



https://tyv.wikipedia.org/wiki/%D0%9B%D0%B0%D0%BC%D0%B0

Тодаргайлап тайылбырлаарга, Лама - анаа кижилерден угаан-сарыылы мерген,
сагыш-сеткили сайзыраңгай, ие кижи чаңгыс төлүнге ынак болуру дег, өскелерге
ынак кижи болур. Оон аңгыда ламалар шак ындыг бедик деңнелди чедип алыр
аргаларны Будданың Өөредиин өскелерге айтып, ону чедип алырынга дузалап чоруур
кижилер болур. Оон аңгыда ламалар шак ындыг бедик деңнелди чедип алыр аргаларны
- Будданың өөредиин өскелерге айтып, ону чедип алырынга дузалап чоруур кижилер.
Лама деп сөсту сансткрит дылда Гуру дээр. Гуру дээрге ном номчуп, чурагай көрүп
айтып берип турар улус эвес. Бистиң салгалдан салгалче чүдүп чораан, бо
өртемчейде делегей чергелиг эң баштайгы шажынның үндезилекчизи Будда Бурганның
бергени очалаңның хилинчек-човулаңындан адырлыр аргаларны айтып турар Өөредиин
Улуг Энерел-биле дамчыдып турар Башкыны Гуру дээр.



https://tyv.wikipedia.org/wiki/%D0%9A%D2%AF%D0%BB-%D1%82%D0%B8%D0%B3%D0%B8%D0%BD

Күл-тигинге тураскааткан дашта 31 дугаар одуругда Күл-тигин деп сөстү Орхон
үжүктер-биле бижээни. Адаанда, бир дугаар көзенекте Орхон биле Латин үжүктерни
чергелештир салып каан. Орхон бижикти оң таладан солагай талазынче номчуур.

Эрги түрк дылда «күл» деп сөстүң бир утказын «хөглээр», «каттырар» деп демдек
аттары айтып турар.. «Күл» деп сөстен күлүг — алдарлыг, күле — мактаар дээн
чижектиг сөстер тывылган. Хаан кижиниң оглун шаанда «тигин» дээр турган. Амгы
тыва дылда «тажы» деп сөс бар. «Тажы» биле «тигин» деп сөс синоним сөстер-дир.
Ынчаарга Күл-тигин дээрге «өөрүшкүлүг, хей-аъды бедик тажы» дээн уткалыг
сөс-түр.

«Күлтегин. Бурунгу түрк бижиктиң тураскаалдары» деп номда ооң адын «Күлтегин»
кылдыр бижээн.

Чурталгазын таптыг билбес бис. Мөңге дашта бижик ёзугаар болза мындыг: Күл-тигин
16 харлыында алды можулуг согдак чоннуң черинче халдаан. Ол ынчан согдак чоннуң
садыгжыларынга кыдаттар Ордос деп черге тускай чуртаар чер үзүп берген турган.
Түрктер ол черни «Алты Чуб Соғдак» деп адаар турган. Оон ам кыдаттар оларже удур
беш түме шериг чоргускан. Ол шеригни Оң-тутук баштаан турган. Күл-тигин
табгачының Оң-тутук дээр чанчыны-биле чаалашкаш, чаага чанчын кижиниң чуржузун
тудуп алган.

21 харлыг турунда Чача-Сеңун-биле чаалашты. Йер-Байырку аймааның баштыңы
Улуг-Иркин биле база чаалашкан. Күл-тигин бижии 32, 33 биле 34 дугаар одуругдан
бичии үзүндү.

26 харлыында мөөн харлыг Саян дагларын ашкаш кыргыстар чуртунче халдап чораан.
Ол болза 710 чыл-дыр. Оон Алдай дагларын ашкаш, калбак Эрчис хемни кешкеш, Болчу
хемниң унунга Түргеш чон-биле чаалашкан. 27 харлыында Тамаг дээр ыдык даг
баарынга Карлук чон-биле чаалашкан. 31 харлыында Кара-Хөлге Аз чону-биле
чаалашкан.Ол болза 715 чыл-дыр.

731 чылда, 47 харлыында ол маадырның тыны үзүлген. Хирезин бодаарга Күл-тигин үр
чуртаваан. Кандыг аарыгдан шыдашпайн чок апарганыл? Билдинмес-тир.. Күл-тигин
дириг чорда түрктерден хамык дайызыннар сеcтир чораан.



https://tyv.wikipedia.org/wiki/%D0%9A%D1%83%D0%B4%D0%B0%D0%B6%D1%8B,_%D0%9A%D1%8B%D0%B7%D1%8B%D0%BB-%D0%AD%D0%BD%D0%B8%D0%BA_%D0%9A%D1%8B%D1%80%D0%B3%D1%8B%D1%81%D0%BE%D0%B2%D0%B8%D1%87

Кызыл-Эник Кыргысович Кудажы (декабрь 13, 1929 - ноябрь 4, 2006 чыл) — тыва
чогаалчы, шүлүкчү, публицист, очулдурукчу, шии бижикчизи, хөй-ниити ажылдакчызы,
Тыва Республиканың Улустуң чогаалчызы. ССРЭ-ниң болгаш Россияның Чогаалчылар
эвилелиниң кежигүнү чораан. Тыва Республиканың Күрүне шаңналының болгаш
Россияның Чогаалчылар эвилелиниң шаңналының лауреады. «Хүндүлелдиң демдээ»
орденни, Тыва Республиканың Ордени, Кызыл хоорайның Хүндүлүг хамаатызы, Тыва
Республиканың Өөредилгезиниң алдарлыг ажылдакчызы аттарны д.о.ө. шаңналдарны
алган.

«Уйгу чок Улуг-Хем» деп IV томнуг роман-эпопеяның, «Ыржым булуң», «Ырак булут»,
«Ырлыг булак» деп трилогияның, «Долуманың хуулгазыны», «Он бир», «Белек-кыс
эмчи», «Далай дүвүнде даңгына» деп шиилерниң болгаш оон-даа өске чогаалдарның
автору. Чеди-Хөл кожууннуң, Кызылда Арат шөлүнүң адын берген. В. Шекспирниң,
А.Пушкинниң, Л.Толстойнуң, К.Чуковскийниң болгаш өске-даа чогаалчыларның
чогаалдарын тыва дылче очулдурган.

Кызыл-Эник Кыргысович 1929 чылдың декабрь 13-те Тыва Арат Республиканың Улуг-Хем
кожуунунуң Ийи-Тал сумузунуң Чээнек деп черге алдарлыг малчын арат, ССРЭ-ниң
Совединиң депутады, Ленин, ТАР орденнериниң эдилекчизи, Тарлашкын тулчуушкунунуң
киржикчизи Михаил Суванович Кудажының эр чаңгыс оглу кылдыр төрүттүнген.
Кызылдың педагогика училищезин, Кызылдың күрүнениң башкы институдунуң филология
факультедин «Тыва дыл болгаш чогаал, төөгү» деп мергежил-биле дооскан.

К. Кудажы педучилищени доосканының соонда Тере-Хөл кожуунунуң Куңгуртуг
сумузунга үш чыл ишти башкылап ажылдаан. Оон ыңай, педучилищеге өөренип турган
үезинде өөнүң ишти, Сарыглар Маскыровна-биле таныжып алган. Тере-Хөл кожуунга
ажылдаанының соонда «Сылдысчыгаш» солуннуң корреспондентизи болуп ажылдап
эгелээн. Оон «Тываның аныяктары» болгаш «Шын» солуннарның редактору болуп
1964-1967 чылдарда ажылдаан. Тываның ном үндүрер чериниң редактору, Тыва
АССР-ниң Сайыттар Чөвүлелиниң Телевидение болгаш радио дамчыдылга талазы-биле
комитединиң даргазының оралакчызы, Тыва АССР-ниң Чогаалчылар эвилелиниң баштаар
чериниң даргазы, «Улуг-Хем» сеткүүлдүң редактору бооп база ажылдаан. Сөөлгү
чылдарында Кызылдың №9 ортумак школазынга башкылап ажылдаан.



https://tyv.wikipedia.org/wiki/%D0%9A%D0%BE%D2%A3%D0%B3%D1%83%D1%80%D0%B5%D0%B9_(%D1%8B%D1%80%D1%8B)

Эртемденнер бо ырның аңгы-аңгы вариантыларын бижип алган. Алдай тывалары бо ырны
3 аңгы кылдыр адаар. Моолда тывалар: «Хоңгурай», «Гоңгурай» дээр. Ырга олар
Хоңгурай деп сөстү: «хоңгур-оой» кылдыр адавышаан ырлаар улус-тур. Кыдатта
тывалар «Коңгурой» дээр-дир.

Бо ырны шаг-шагдан бээр Синьзцянда болгаш Моолда чурттап чоруур тывалар ырлажып
чораан. Таңды Тывазының улузу бо ырны билбес турган хевирлиг.

Алдай тываларының чугаазынга бичии тайылбыр херек. [дж] деп үн Тыва Республикада
чурттап чоруур тываларның чугаазында бар. Чижээ: Салчак, адырылчак, ажынчак деп
сөстерни адаарда [л], [н] деп үннүң соонда [ч] деп үн [дж] кылдыр өскерли бээр.
Ол дээрге тыва чугаада фонетиктиг болуушкун-дур. Джуъртумнуң биле джеъткен деп
сөстерде [уъ] биле [еъ] дээрге өк-биле адаан кыска ажык үннер-дир. Тыва
литературлуг дылдың дүрүмү ёзугаар, сөөлгү чижекте, бир дугаар одуруг «Алдан
четкен чылгымның» кылдыр бижиттинер.

2010 чылда, Тывадан Синьцзянже эртем-шинчилел экпедициязы аян-чорук кылган. Аңаа
этнографтар Коңгурой деп ырның ийи хевирин бижип алган-дыр. Ол ырларның бир,
аянныг купледи мындыг:

3. Бир эвес «Хоңгурай» деп сөстүң дөзү “хоңгур” деп сөс боор болза. «Хоңгурай»
деп сөс кандыг бир сиген ады болур чадавас. Чижээ:

Ыраажы бүрүзү ырның адын бодунуң аайы-биле ырлаар-дыр. Мында база чаңгыс аай
чүве чок. Амырга-Моос бөлүү «коңгур-оой» деп ырлаар, Хүн-Хүртү бөлүүнүң
ыраажылары Алдай тывалары ышкаш олчаан «хоңгур-оой» деп ырлаар-дыр. Ондар
Коңгар-оол, ол ырны, «коңгур-ээй» деп ырлап турган.

О. Коңгар-оол 1999 чылда АКШ-ка "Back Tuva Future" деп альбом бижидип алган. Ол
альбомда «Where Has My Country Gone?» деп ыр бар. Ол ыр болза, херек кырында,
өскертип каан «Хоңгурай» дээр, алдай тываларының ырызы болган-дыр.

О. Коңгар-оол ол ырны күүседип турунда, Willie Nelson деп кижиниң англилээн үнү
дыңналып турар. Чамдык одуругларны, ол кижи, шүлүктей аарак очулдурбушаан
чугаалап турар. Чижээ, Коңгар-оол шүлүктей бээрге Willie Nelson ооң сөзүн
мынчаар очулдурган-дыр:

Викитекада Коңгурой, азы Коңгурей деп адаан ырның сөстери бар. Ол болза, Тыва
Республикага 1990-зан чылдарда-ла чаартына берген, Хоңгурай деп ырның 4
куплеттиг хевири-дир.



https://tyv.wikipedia.org/wiki/%D0%9A%D0%B0%D1%80%D0%B0-%D1%85%D0%B0%D0%B0%D0%BD%D0%BD%D0%B0%D1%80_%D0%BA%D2%AF%D1%80%D2%AF%D0%BD%D0%B5%D0%B7%D0%B8

Кара-хааннар күрүнези – 840-1212 чылдарда Чөөн Түркестан болгаш Ортаакы Азияныӊ
девискээрлеринге турган түрк күрүне. Ооң тургузукчузу карлык аймактың баштыңы
Кара-хаанның оглу Билге Күл Кадыр-кагаанны деп санап турар.

Күрүнени баштайгы тургускан кол аймактары – карлык, ягма болгаш чигил. Ол эвилел
үч-огуз («үш аймак») деп адаттынып турган. X ч-ч. олар исламны хүлээп алган.
Оларның Мавераннахырже халдап шимчээшкини Саманилерниң күрүнезиниң буурап
дүжеринге идиг болган. XI ч-ч. эгезинде кара-хааннар күрүнези эң бедик
күчү-шыдалынга чедип Алдайдан Амударыя хемге чедир чаттылып турган. Ооӊ
девискээри элээн бот-башкарылгалыг илек-хааннар удурткан харааты черлерге чарлып
турган. Күрүнениң найыслалдары: Кашгар, Баласагын, Үзген, база катап Кашгар деп
хоорайлар бооп турган. Чер-ээлелдиң кол хевири икта бооп турган.

XI ч-ч. ийиги чартыындан илек-хааннар-биле селчүктерниң үскүлежиглери эгелээн.
Ооң түңнелинде ара-демисел болгаш төп чагырга баксыраанының хараазы-биле кошкаан
кара-хааннар күрүнези бот-башкарылгазын ышкынган. XII ч-ч. 30 чылдарының
төнчүзүнден эгелеп херек кырында кара-кыданнарның эрге-чагыргазынга чагырты
берген. Элээн каш он чыл богаш кара-хааннар күрүнезиниң артынчызын хөрезимшах
Мухаммед узуткаан. Кара-хааннар күрүнезиниң культуразының эң улуг төлээлери Юсуф
Баласагуни болгаш Махмуд Кашгари турган.



https://tyv.wikipedia.org/wiki/%D0%9A%D0%B0%D1%80%D0%B0-%D0%BE%D0%BE%D0%BB-%D0%A2%D2%AF%D0%BB%D2%AF%D1%88,_%D0%A1%D0%BE%D1%84%D1%8C%D1%8F_%D0%94%D0%B0%D0%BA%D0%BF%D0%B0%D0%B9-%D0%BE%D0%BE%D0%BB_%D1%83%D1%80%D1%83%D1%83

Софья Дакпай-оол уруу Кара-оол-Түлүш (июль 13, 1963 чылда төр.) — Тыва
Республиканың Улустуң артизи, делегей чергелиг мөөрейлерниң лауреады, В.Тока
аттыг күрүнениң симфония оркестриниң, ТР Чазааның Үрер хөгжүм оркестриниң
солизи, Кызылда Элээди көрүкчүнүң театрында (Театр юного зрителя, ТЮЗ) вокал
(ыры)талазы-биле башкылап ажылдап турар.

Софья Дакпай-ооловна 1963 чылдың июль 13-те Тыва АССР-ниң Улуг-Хем кожууннуң
Шагаан-Арыг хоорайга киномеханик Кара-оол Дакпай-оол Түлүш-оглу биле башкы
Ыдамчык Светлана Түлүш-уруу сугларның өг-бүлезинге төрүттүнген. Баштай ол
адазының төрээн черинге — Улуг-Хем кожуунда Кара-Тал деп суурга чурттап турган,
ооң соонда авазының төрээн чери Көк-Чыраага. Ол чажындан тура уран чүүлге бот
өөренип келген. Баштай Көк-Чырааның сес чыл школазынга өөренгеш, Шагаан-Арыг №2
ортумак школазынга 9-10 класстарны өөренгеш, 1981 чылда дооскан. Бир чыл ишти
Шагаан-Арыгның культура бажыңынга АКБ-ге (Агитационно-культурная бригада)
методистеп ажылдаан.



https://tyv.wikipedia.org/wiki/%D0%9A%D0%B0%D1%80%D0%B0-%D0%A1%D0%B0%D0%BB,_%D0%AD%D1%80%D0%B5%D1%81_%D0%94%D0%BE%D1%80%D0%B6%D1%83%D0%B5%D0%B2%D0%B8%D1%87

Эрес Доржу оглу Кара-Сал (1988 чылдың июль 11-де Сүт-Хөл кожуунга төр.) —
Тываның хүндүткелдиг болгаш хөй чедиишкинниг мөгези. «Тыва Республиканың Чаан
Мөгези», Россия болгаш Делегей чергелиг сумо хүрештиң тиилекчизи база шаңналдыг
черлерниң эдилекчизи.

7 харлыында хүрежип эгелээн, июнь 1 - де уруглар хүнүнде 128 бичии мөге салган
ам болза "Тываның начын мөгези" Моңгуш Начынны ынчан октааш, шүүлген.

2009 ч. Чеди-Хөл кожуунунга, Ак-Тал суурга Тывада бир - ле дугаар шүүлген мөге
даштыкы “Тойота” маркалыг автомашина шаңналдыг хүрешке Тываның Күчүтен мөгези
Аяс Моңгушту октааш, шаңнал кылдыр алган. (? шын эвес. Өскээр бижиир херек!)



https://tyv.wikipedia.org/wiki/%D0%9A%D0%B0%D0%BB%D0%B0%D1%80%D1%83%D0%BF%D0%B0

Каларупа (өске аттары: Ямараджа, Чойджал, Номун-хан, Эрлик) (төв. Дамчө Чөгьел)
- Буддизмге хамаарышкан өлүмнүң хааны. Дарыма Өөредииниң килеңниг
Камгалакчыларның бирээзи .

Каларупа шаанда анаа кижи турган, ол Төвүтке чурттап чораан. Буддизм келириниң
мурнунда чурттуң кол шажынчы Боннуң талалакчызы турган. Бир катап ол бодунуң
чүдүп чорааны деңгерлерден дагларга бүдээл кылыр дугайында чөпшээрел дилээш,
аңаа бежен чыл олурарын аазаан. Ол хуусааның төнеринге чедир чаңгыс хонук арткан
турда, ооң олурган куюнга үш оор кижи буга эккелгеш, сокканнар. Ооң мага-бодун
бускаш, херечи турбас кылдыр бүдээлчини өлүрүп кааннар. Бүдээлчи өлген дораан,
үр боданмайн, ам-даа чылыг олчаан буга бажын сегирип алгаш, бодунуң бажынче
кедипкеш-ле, буга баштыг дошкун шулбус болу берген. Шулбус үш оорну чок кылып,
чүректерин ужулгаш, чипкен. Оон эгелээш, ол кем чок черге дорамчылатканнарның
камгалакчызы апарган. Буддизм Төвүтке нептерей бээрге, эң түрлүг күштер -
оларның аразында чер, даг ээлери дээш дээш өске-даа амытаннар чаа чүдүлгени
хүлээп ап, Дарыма Өөредиинге чагыртып, ону боттандарап, ооң килеңниг
Камгалакчылары апарган. Каларупа база ындыг Камгалакчыларның бирээзи.



https://tyv.wikipedia.org/wiki/%D0%98%D0%B9%D0%BC%D0%B5

Ийме суму – Чөөн-Хемчик кожуунда суурларның бирээзи-дир. Сумунуң оон өске аттары
– Улаан-Быраа, Кызыл-Чыраа. Шыны-биле адаар болза, «Улаан-Быраа» деп моол атты
тывалап Кызыл-Чыраа деп очулдурар. А «Ийме» дээрге Хемчиктиң солагай талазында
улуг ала дагны ынчаар адаар.

Ийме сумузу амгы үеде муң хире чурттакчылыг. Советтиг Тыва үезинде суурга ийи
муң ажыг кижи чурттап турган. Оларның чамдыызы Тываның барык бүгү-ле
кожууннарынче көшкен болуп турар. Куңгуртугда безин иймежилер бар деп суур улузу
билир.

Ол тос арбаннарның чайлагларынга, кыштагларынга шаг-төөгүден бээр ондар, моңгуш,
сат, түлүш, ховалыг дээш оон-даа өске төрел-бөлүктерниң төлээлери көшкүн
амыдыралдыг чурттап чораан.

Ийме чурттуг Тываның ат-алдарлыг кижилери хөй. Оларга дараазында улус хамааржыр:
хөөмейжи, ыраажы Дакпай Максим Чаламович, чогаалчы Ондар Аракчаа Чүлдүмович,
Тываның ховар оглу Ондар Коңгар-оол Борисович, хөөмейжи, ыраажылар Моңгуш Борис
биле Солун-оол Чолдак-Хунаевич алышкылар, Тумат Чодураа, Ондар Бады-Доржу, Тумат
Эртине база өскелер-даа. Бо даңзыны номчупкаш, «Ийме ыраажылар, хөөмейжилер
чурту» деп чоок кавы суурлар улузунуң чугаазынга бүзүревес аргажок. Иймениң
ховар оолдарының, кыстарының чаяны чуртунуң оъдунда бе, суунда бе?



https://tyv.wikipedia.org/wiki/%D0%94%D0%BE%D2%A3%D0%B3%D0%B0%D0%BA,_%D0%A3%D1%80%D0%B0%D0%BD_%D0%90%D0%BB%D0%B4%D1%8B%D0%BD-%D0%BE%D0%BE%D0%BB%D0%BE%D0%B2%D0%BD%D0%B0

Уран Алдын-ооловна Доңгак (Тыва АССР, Кызыл х., 1963, май 22 төр.) — Тыва
Республиканың гуманитарлыг шинчилелдер институдунуң (ТДЛТЭШИ) улуг эртем
ажылдакчызы, чогаалчы. Литература шүгүмчүзү (шүгүмчүлекчизи, критиги). Филология
эртемнериниң кандидады.

1963 чылдың май 22-де Тыва АССР-ниң төвү Кызыл хоорайга төрүттүнген. Кызылдың 2
дугаар ортумак школазын, күрүнениң башкы институдун дооскан. Дооскан школазынга
орус дыл биле литература башкылаан, 1990 чылда Тываның дыл, литература болгаш
төөгүнүң эртем-шинчилел институдунга литература секторунуң бичии эртем
ажылдакчызы апарган. 2000 чылда тыва шүлүк чогаалының дугайында эртем адын
камгалап алган.

Чогаал ажылын 1990 чылда эгелээн. С. Сарыг-оолдуң, С. Сүрүң-оолдуң, Ю.
Күнзегештиң (Кюнзегештиң), М. Доржунуң, К. Черлиг-оолдуң, А. Даржайның
чогаалдарының дугайында сайгарылгаларны, чүүлдерни "Улуг-Хем", "Башкы"
сеткүүлдерге, "Шын", "Тываның аныяктары" солуннарга чырыткан. Таңгыт судурларны
тыва дылче очулдурар талазы-биле "Ринчен-Самбо" деп очулга бөлүүнүң кежигүүнү.

"Национал ёзу-чаңчылда кадагалаарынга болгаш Россия чоннунуң чаңгыс эвин
быжыглаарынга улуг үлүг-хуузу дээш" деп Россия чоннарының Ассамблеязының
Диплому-биле шаңнаткан.



https://tyv.wikipedia.org/wiki/%D0%94%D0%BE%D1%80%D0%B6%D1%83,_%D0%9C%D0%BE%D0%BD%D0%B3%D1%83%D1%88_%D0%91%D0%B0%D1%8F%D0%BD%D0%BE%D0%B2%D0%B8%D1%87

Моңгуш Баянович Доржу (ноябрь 10, 1939 чыл - апрель 9, 1992 чыл) — тыва шүлүкчү,
чогаалчы, очулдурукчу. Сергей Пюрбю аттыг чогаал шаңналының лауреады.

М. Доржу 1939 чылдың ноябрь 10-да Тыва Арат Республиканың Чөөн-Хемчик кожуунунуң
Өвүрде Солчурга төрүттүнген. 1958 чылда Хандагайты ортумак школазын дооскаш,
ВЛКСМ Өвүр райкомнуң секретарынга ажылдап эгелээн. Москваның A.M. Горький аттыг
литература институдунче өөренип киргеш, 1967 чылда кончуг эки дооскан. Ол —
Тывадан ук институттуң бирги доозукчузу.

Өвүр кожууннуң школаларынга дыл, литература башкылап, «Шын», «Тываның
аныяктары», «Сылдысчыгаш» солуннарга корреспондентилеп, республиканың А.С.
Пушкин аттыг национал библиотеказының чурт-шинчилел килдизинге болгаш
Республиканың улусчу чогаадылга төвүнге ажылдап чораан.



https://tyv.wikipedia.org/wiki/%D0%94%D0%B0%D1%80%D0%B6%D0%B0%D0%B9,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%BE%D0%B3%D0%BB%D1%83

Александр Александр оглу Даржай (ноябрь 3, 1944 чыл – апрель 22, 2016 чыл) —
тыва чогаалчы, шүлүкчү, очулдурукчу, журналист, Тываның Улустуң чогаалчызы.

Александр Александрович 1944 чылдың ноябрь 3-те Сүт-Хөл кожуунунуң Суг-Аксы
суурунга төрүттүнген. Чаш болгаш чалыы үези Чаа-Хөлдүң Булуң-Терекке эрткен.
1962 чылда Чаа-Хөл ортумак школазын дооскаш, 1965 чылга чедир “Найырал” совхозка
ажылдаан. 1970 чылда Кызылдың педагогика институдун дооскан.

1970-76 чылдарда “Тываның аныяктары” солуннуң килдис эргелекчизи, редактору
чораан. 1976-1981 чылдарда – Тываның ном үндүрер чериниң редактору. 1981-1989
чылдарда – Тываның Чогаалчылар эвилелиниң литконсультантызы. 1989-1993?
1997-2001 чылдарда – Чогаалчылар эвилелиниң баштаар чериниң даргазы.1979 чылдан
бээр ССРЭ-ниң чогаалчылар эвилелиниң кежигүнү. Хамаарышпас Күрүнелерниң
Чогаалчылар эвилелдериниң Ниитилежидилезиниң күүском, Россияның Чогаалчылар
эвилелиниң баштаар чериниң кежигүнүнге соңгудуп чораан.1992-94 чылдарда Тыва
Республиканың парлалга сайыды. 1994-98 чылдарда – Тыва Республиканың Дээди
Хуралының депутады.

А.А. Даржай чогаал ажылын 1964 чылда эгелээн. Ооң “Төрээн черим” деп баштайгы
ному 1972 чылда үнген. Оон бээр ол тыва, орус, алтай дылдарга шүлүк болгаш проза
чогаалдарының 33 номнарын үндүрген. Ол тыва дылче А.С. Пушкинниң, Грибоедовтуң,
М.Ю. Лермонтовтуң, Т.Г. Шевченконуң, А.А. Блоктуң, С.А. Есенинниң, О
Сулеймоновтуң, А. Адаровтуң, А. Бартонуң, С. Даноловтуң шүлүктерин, А.М.
Горькийниң, Ф.Г. Лорканың, Б.Брехтиң шиилерин, А. Экзюпериниң В. Липатовтуң, Б.
Укачинниң, Р. Сейсенбаевтиң, Мягмарның тоожуларын очулдурган. Ооң очулга
ажылында эрте бурунгу түрк шериг баштыңы Күл-Тегинге тураскааткан бижимелдерниң
очулгалары онзагай черни ээлеп турар. Ол “Тыва литератураның антологиязы”, “Тыва
чечен чугаа”, аныяк чогаалчыларның “Дамырак-1”, Дамырак-2” деп чыындыларын
тургускан.

Шүлүкчүнүң чамдык чогаалдарын “Молодая гвардия”, “Смена”, “Поэзия”, “Истоки”,
“Литературная учёба”, “Студенческий меридиан”, “Сибирские огни”, “Дальний
Восток” (Россия), “Днипро”, “Жовтень”, “Сiзурiя” (Украина), “Жалын” (Казахстан)
сеткүүлдерге, “Комсомольская правда”, “Литературная Россия”, “Литература и
искусства”, (Беларусия), солуннарга, “Россияне”, “Песнь о Сибири” деп
антологияларга парлагылаан. А.А. Даржай 1982 чылда Украинаның Ровно облазының
комсомол шаңналының лауреады болган. Аңаа 1992 чылда чогаал талазы-биле Тываның
Күрүне шаңналын тывыскан. 1994 чылда ол Тыва Республиканың “Шылгараңгай
күш-ажыл” дээш медалы-биле шаңнаткан. 2004 чылда “Ынакшылдың ширээзи” деп
сонеттер ному дээш, Тыва Республиканың Чазак Даргазының С.А. Сарыг-оол аттыг
шаңналының лауреады болган.



https://tyv.wikipedia.org/wiki/%D0%91%D2%AF%D1%80%D0%B1%D2%AF%D0%BD%D2%AF%D2%A3_%D1%8B%D0%BD%D0%B0%D0%BA%D1%88%D1%8B%D0%BB_%D0%BB%D0%B8%D1%80%D0%B8%D0%BA%D0%B0%D0%B7%D1%8B

С.Бюрбю өгбелеривистиң эң-не чымчак, чылыг, ыянгылыг аян хөөннери сиңниккен эң
байлак ынакшыл лириказын биске арттырган. Ынакшылдың сеткил-хөөнүнүң эң-не
нарын, өндүр чаагай илерээшкинин лириктиг маадырларның чылыг эргим
хамаарылгазындан тодаргай көстүп турар.

Күс Чылдың кайгамчык уези. Ол кижинин сеткил – сагыжынга бирде кударанчыг,
мунгаранчыг сеткил-хөөнү киирер. Ынакшаан сеткил база кандыг-ла бир
чарлыышкынныг, байырлаанзыг хөөннү илередир. Чижээ: «Дуруяалар чанып турда»,
«Сөглетинмээн ынакшыл», «Күскү сесерликке». Кижинин ынакшылы – торээн чери,
бойдузу – биле тудуш.

Час Чылдың база бир чырык, өөрүшкүлүг үези. Часкы бойдус–биле катай кижиниң
сеткил-хөөнү көдүрлүр, уян, чымчак хөөн-биле долдуңар.Чижээ: «Часкы кежээ»,
«Чарылбазым чалыы назын», «Кузенчиг час».

Кадарчылар Эң-не чымыштыг иштиң кижилери. Олар даң-хаязында туруп, шолбан
сылдысты үдээр эртежи кижилер. Чечек-чимис, дириг бойдус олар–биле эң-не баштай
менди солчур. «Аныяк кадарчы дугайында ыры». Аялгазы Д. Хуреш-оолдуу. Чалыы
кыстың эртежи, эрес кадарчы оолга сеткилиниң ханызындан дорт, шынчы ынакшылын
илереткен. Ооллдун бүдүжүн долгандыр турар бойдус–биле чүүлдештир чуруп
көргүскен. «Дембилдей». Аныяк оол болчагже далажып бар чор. Ол хөглүг,
ыр-шоорлуг, хей-аъттыг эзиннелдир челзим бар чыдар. Оолдун ол бар чыдарын
янзы-бүрү дааш шимээн-биле чаржалаштыр ритмиктиг кылдыр дыңналып кээр. Эң-не
чымчак эргим сеткилди чадаганның аяны-биле чүүлдештир дембил–дембил–дембилдей,
дынгыл-дынгыл-дынгылдай деп үн өттүнүп чурааны шүлүкке хей-аъттыг, хөглүг аянны
киирип турар.

С.Бюрбюнун ынакшыл лириказы Аныяк салгалды амыдырал–чуртталгага ынак болурунга,
арыг-шынчы ынакшылды камнап, үнелеп билиринге, өскен төрээн черинге ынак
болурунга кижизидип, кижиниң сагыш–сеткилиниң эң дээди куюмнаашкынын хайындырып,
тааланчыг уян аяны-биле сеткилдерни чылдып чоруур.



https://tyv.wikipedia.org/wiki/%D0%91%D1%8B%D0%B6%D1%8B%D0%B3_%D1%81%D3%A9%D1%81_%D0%BA%D0%B0%D1%82%D1%82%D1%8B%D0%B6%D1%8B%D1%8B%D1%88%D0%BA%D1%8B%D0%BD%D1%8B

Чижектер: Үш хондур удуваан кырган авам куп кыннып чыдары ол боор деп боданган.
(М. Кенин-Лопсаң). Бичии кум дээр-дир. (Улустуң чугаазындан). Удуп чыдар азы
удуур дээн кижини "куп кынныр", "кум дээр" азы "кум кылган" деп быжыг сөс
катыжыышкыны-биле айтып болур.

Изим базар чаңгыс кыс чүвем шаажылалды шыдап эртер ирги бе? (М. Кенин-Лопсаң).
Мында "изим базар" деп быжыг сөстүң утказы дорт эвес. "Ис базар" дээрге кандыг
бир кижиниң, азы төрээн улузунуң кылган ажылын уламчылаарын ынча дээн. Азы чок
болза, кижи ада-өгбезиниң чуртаан чурталгазын эдерип чурттап чоруй баар боор
чүве. Адазы малчын болза оглу база малчын болур, иези башкы болза уруу база
башкы болур ...

Мен чылдың-на маңаа бак кежим дүжүрүп амдажаан кижи мен. (К-Э. Кудажы). Дойлаан
азы тоттур чемнеген кижини "бак кежи дүшкен кижи" дээр. "Бак кежи дүжер" деп
идиома иштинде кайы-даа сөстүң утказы дорт эвес.

Чижектер: Мээң кулаам кадыг амытан мен, чүү диштир, өңнүүм? (Маңнайның
тоолдары). Дүлей кижини "кулаа кадыг" дээр. "Кулаа кадыг" деп быжыг сөс
каттыжыышкынында "кулак" деп сөстүң утказы дорт.

Анаа оларга эштенчилеп чораан ажылчыннарга кайыын хол дээр ийийк бис. "Хол дээр"
деп сөстүң утказы "кижини согар", "эттээр" бооп турар. "Хол дээр" деп быжыг сөс
каттыжыышкынында "хол" деп сөстүң утказы база дорт бооп турар.

Сен-даа хлеб коргудуп билир кижи сен ыйнаан. (улус чугаазындан дыңнаан). Ажыл
кылбас чалгаа кижини "хлеб коргудар кижи" дээр. Ындыг кижи чүгле чем далдап
билир. Мында "хлеб" деп сөс чем аймаан айтып турар болганда ооң туказы дорт бооп
турар.

Бажы эъттенип барып тырлар, оларны кажан-кезээде уштунмас кылдыр саспактап алыр
херек – деп, байлар химиренип олурарлар. (С. Тока) Хөлүн эртир барган, туразы
улгаткан, улус чугаазын тоовас, чурум үрээр кижи дээрге "бажы эъттени берген"
кижи-дир.

Хертейген аап-сааап чүве, карак ажыттап өөренген. (М. Кенин-Лопсаң). Бо домакта
"карак ажыттап" деп сөс-биле оорланыр чаңныг кижини айыткан.

Кадайы кежээ – мал дээнде карак кызыл. (С. Сүрүң-оол). Тывалар кежээ кижини
"караа кызыл" кижи дээр.

Ажыл чепсээ барык-ла чок хол-даяң калганывыс ол. (С. Сарыг-оол). "Хол-даяң"
дээрге "куруг холдуг" дигени, ол боор-дур.

Межерген ышкаш аас-биле ажыл бүдүрер чөгенчиг улус чоргулаар. (улустуң
чугаазындан). "Аас-биле ажыл бүдүрер" кижи — чалгаа кижи-дир.

Даңза солчуп таакпылашкаш, бир-бир стакан бе хымызы ишкеш, үш эр, бир уруг,
хоочун өңнүктер дег ижин кара чок хөөрежип олурганнар. (М. Кенин-Лопсаң) Сеңээ
идегээрим ол, оон башка ижин кара чокка кайыын чугаалажы бээр мен. (Кижи
чугаазындан)

Чамдык ишти диштиг улус чоргулаар болдур ийин. (Кижи чугаазындан) Кончуг-даа
иштинде диштиг кижи. (С. Сарыг-оол)

Ол кедизи башка хан кудар чадавас. (Кижи чугаазындан) Мээң бажымга хан
кутканыңар ол. (С. Сарыг-оол)

Тывалар арган-дорган кижини: "дөрт сөөк", "кеш биле сөөк", "көк хырын", "ине
чипкен ыт ышкаш", "ээгизинге эът чыпшынмас" дээн чижектиг сөстер-биле айтыр боор
чүве. Корум-чурум чогун ойзу 4 хире быжыг каттыжыышкын ажыглап тургаш айтып
болур: "ил чазы", "үй-балай", "теве дывылаан чүве дег", "уш-баш чок".

Ол үш утканың кайызы баштай тывылганыл, кайызы соңнай тывылганыл? Алдайларда
«дьүрек дьок» деп сөс бар. Ооң утказы болза "чалгаа", "кортук" кижи дээн. Ындыг
болганда «чүрек чок» деп сөстүң «кайгал, дидим кижи» деп утказы кажан
тывылганыл? Совет үеде бе?

Мен баргаш уш-баш чок тениир мен, тениир мен, Мен баргаш үеннээр мен, танзылаар
мен, ойнаар мен...



https://tyv.wikipedia.org/wiki/%D0%91%D0%B8%D1%87%D0%B5%D0%BB%D0%B4%D0%B5%D0%B9,_%D0%9A%D0%B0%D0%B0%D0%B4%D1%8B%D1%80-%D0%BE%D0%BE%D0%BB_%D0%90%D0%BB%D0%B5%D0%BA%D1%81%D0%B5%D0%B9_%D0%BE%D0%B3%D0%BB%D1%83

Каадыр-оол Алексей оглу Бичелдей (январь 2, 1950 чылда төр.) — 2015ч декабрьдан
эгелеп Тыва Республика Даргазының оралакчызы; филология эртемнериниң Доктору
(2001), Тыва Республиканың өөредилге болгаш эртем сайыды ( 2012-2015 чч). Тыва
Республика Чазааныы-биле Тываның Гуманитарлыг Шинчилелдер Институдунуң (ТГШИ,
орус. ТИГИ) удуртукчузу турган (2008-2012). РЭА Академиги (2002ч). Россия
Федерацияның Күрүне Думазының үшкү чыыжының депутады. Тыва Республика Ордениниң
эдилекчизи (2008).

1950 чылдың 1 айның 2-де Тыва АССР-ниң Улуг-Хемде Пестуновка (ам бо үеде Арыскан
суур?) суурнуң чанында Белдир-Кежиг деп черге Доңгак Коңгар Чамзы оглу биле
Хавандай Бичелдей Кыргыс уруунуң ажылчын (малчын) өг-бүлезинге төрүттүнген. Ай
календары-биле алырга, Буга (Инек) чылында төрүттүнген.

Чедиишкинниг эртем ажылдары дээш Каадыр-оол Алексей оглун Россияның Социалдыг
Эртемнери Академязының (орус. РАСН) болгаш Россияның Бойдустуң Эртемнери
Академиязының (орус. РАЕН) ёзулуг (действительный) кежигүүнү - академик - кылдыр
шилиткен. М.В. Ломоносов аттыг Москваның Күрүне Университединге Орус болгаш
Ниити дылдар билии кафедразының (Кафедра русского и общего языкознания)
профессору кылдыр күрүнениң дылдар төрезиниң теориязын (Теория государственной
языковой политики) башкылап турган.

1990 чылдың мартта Каадыр-оол Алексей оглу тускай барымдаа-биле РСФСРочулдурар
херек-ниң база Тыва АСЭР-ниң (СЭАР?) чоннуң депутады кылдыр шилиткен. Депутат
ажылын РСФСР-ниң Дээди Эвилел Комиссиязының культура болгаш бойдус камгалалы
Секретары база Тыва АСЭР-ниң Дээди Эвилел Комитединиң чоннар аразының
харылзаазының Даргазы кылдыр эгелээн. 1991 чылдың октябрьда Каадыр-оол Алексей
оглу VII чыыштың Тыва АСЭР-ниң Дээди Эвилелиниң Даргазынче шилиткен, а 1994
чылда - Тыва Республиканың Дээди Хуралының I чыыжының Даргазынче шилиткен.



https://tyv.wikipedia.org/wiki/%D0%91%D0%B0%D1%80%D1%8B%D0%BA%D0%B0%D0%B0%D0%BD,_%D0%94%D0%BE%D0%BD%D0%B3%D0%B0%D0%BA_%D0%A5%D1%83%D1%80%D0%B0%D0%BB%D0%B1%D0%B0%D0%B0_%D1%83%D1%80%D1%83%D1%83

Доңгак Хуралбаа уруу Барыкаан (сентябрь 23, 1898 чыл - июнь 12, 1975 чыл) — эң
баштайгы тыва херээжен шүлүкчү.

Д. Х. Барыкаан 1898 чылдың сентябрь 23-те Таңды-Тывазының Даа кожууннуң
Хөндергей сумузунда Бедик-Хавак баарынга Доңгак Хуралбайның өг-бүлезинге
төрүттүнген. Адазының угу-дөзу черле Хөндергей чурттуг Доңгактарның аймаа
турган. Авазының алыс чурту болза Чыргакыга чурттап чораан Ооржактар болур.
Авазының адын Ооржак Бора-Хөө дээр турган. Ада-иезиниң аалы Хөндергейниң улуг
оруунуң чанынга хонуп турганы Барыкааның олаа кавыда болгаш талыгыр черлерде
чγγ-чγγ болуп турганын билип алырынга дыка дуза чедирген. Орус садыгжылар,
тараачыннар, дужуметтер болгаш эртемден чорумалдар соңгу Саяннарны ажылдыр бирде
Хемчик бажындан, бирде Алаш бажындан, бирде дошталган Улуг-Хемни өру чоктааш,
Хемчик унун кырладып келир турган. Башкы Таңдыны ажылдыр Кыдат чуртундан унген
чиижең садыгжылар, Төвут болгаш Моол чуртундан улчуккан падарчы ламалар четкилеп
келир турганнар. Хөндергейниң улуг артын ажылдыр чурт кызыгаарын эргээн кыдат
чургаанар болгаш улуг эртемниг ламалар база четкилеп келир турганнар. Танды
Тывазы Манчы-Кыдаттын хаан тургузуглуг чазаанга чагыртып турар шагда, Хемчиктиң
Даа болгаш Бээзи кожуунунуң тыва дγжγметтери Моол чуртунга Улаастай хоорайга
олуртуп турган кыдат чанчын сайытка бараалгаар дээш, Хөндергейниң улуг оруун өрү
алзы чоктап турганын ынчан хой кадарып чораан бичии Барыкаан мага хандыр көрүп
келген.

Тыва литературага 1929 чылга чедир херээженнер билдинмес чораан. Ол болза Тывага
20 вектиң эгезинге чедир херээжен чоннуң эргези эвээш, амыдыралдың кайы-даа
адырларынга киржир эргези чок турганын көргүзүп турар. 1911-12 чылдарның соонда,
1921 чылда Тыва Арат Республика тургустунган соонда кыс кижиниң эргезин эр
улус-биле дөмейлеп, кижилерниң дең эргезин болдурган. Ону чогаалчы Степан
Сарыг-оолдуң «Херээжен» деп шγлγγнде киирген. Барыкаан Донгактың «Марттың сези»
1929 чылдың марттың 30-де парлаттынганы болза тыва бижимел чогаалдың чырык хγнγ
болгаш чылыг чазы бооп бодараан. Д. Барыкаан 1920 чылдарның ортан үезинден
шүлүктерни чогаадып эгелээн болгаш 1929 чылдың март 30-де моол дыл кырынга үнүп
турган «Үнэн» солунга ооң «Марттың сези» деп шүлүү парлаттынган. Тыва бижик
тывылганда шүлүктерин «Шын» солунга болгаш «Революцияның херели» сеткүүлге
парлаткылаан. Барыкаан Таңды -Тывазынга өөскээн хувискаалга идепкейлиг киришкен
болгаш Хөндергейге херээженнер эвилелин даргалаан. Дараазында Тыва Арат
Республиканың Намының Төп Хораазының чанында Бүгү-Тыва херээженнер килдизиниң
бирги даргазы апарган. 1925 чылда Хувискаалчы Намның Төп Комитет кежигүнүнге
соңгуткан. Хөндергейде «Кызыл тараачын» колхозту тургузушкан.



https://tyv.wikipedia.org/wiki/%D0%90%D1%8F%D1%81_%D0%94%D0%B0%D0%BD%D0%B7%D1%8B%D1%80%D1%8B%D0%BD

Аяс Владимир оглу Данзырын (1976 - 2005) - тыва чоннуң XX-XXI чүс чылдың
аразында ынак ыраажызы. Ооң күүселдезинде чаңгыс эвес ырылар бар, ол ырының
сөзүн, аялгазын боду чогааткаш, ооң кырындан боду күүседип ырлап чораан.

Данзырын Аяс Владимирович январь 31-ниң 1976 чылда Тес-Хем кожууннуң Самагалдай
суурунга чаятынып бодараан. Ооң салым-хуузу ынчалдыр-ла эгелээн. Чашкы үелери
болгаш школачы чылдары Кызыл-Чыраа сумузунуң Ак-Эрик деп суурга эрткен. Бирги
класстан эгелеп Кызыл-Чыраа (Ак-Эрик) ортумак школазынга өөренип эгелээн. Үшкү
класска өөренип тургаш-ла класстың болгаш школаның бот тывынгыр уран-чүүл
көргүзүглеринге идекпейлиг киржип эгелээн. Ол хөй кезээнде тыва улустуң ырыларын
ырлап турган "Теве-Хая", "Самагалтай", "Хандагайты", "Алды баштыг Кара-Дагны".
Эге класты дооскаш, "Сыгырга" хоор бөлгүмүнүң кежигүнү апарган. 1988 чылда
"Хөгжүмчү" аттыг фольклорлуг ансамбль школазы шилээш киирип алган, ол үеде
алдыгы класстың өөреникчизи турган.



https://tyv.wikipedia.org/wiki/%D0%90%D1%80%D0%B0%D0%BF%D1%87%D0%BE%D1%80,_%D0%90%D0%BB%D0%B5%D0%BA%D1%81%D0%B5%D0%B9_%D0%94%D2%AF%D0%B3%D0%B5%D1%80_%D0%BE%D0%B3%D0%BB%D1%83

Алексей Дүгер оглу Арапчор (октябрь 8, 1925 төр.) — тыва шүлүкчү, фольклор
чыыкчызы. РСФСР-ниң школаларының алдарлыг башкызы. Тыва Республиканың
Чогаалчылар эвилелиниң кежигүнү чораан.

А.Д. Арапчор 1925 чылдың октябрь 8-те Тыва Арат Республиканың Таңды кожуунунуң
Межегейде Эртине-Булакка төрүттүнген. Бижик бөлгүмүнден эгелээш, Бай-Хаактың,
Кызылдың 2 дугаар школаларынга, башкының түр курузун болгаш Кызылда күрүнениң
башкы институдун дооскан.

1942 чылдан тура Сүт-Хөлдүң Кызыл-Тайгадан эгелээш Эрзинниң шупту суурларынга 20
чыл иштинде башкылап, школа директорлаан. Туранның 1, 2 дугаар школаларынга 18
чыл ажылдаан. «Шын» солуннуң культура килдизинге, 1986-1994 чылдарда ТДЛТЭШИ
фольклор секторунга ажылдаан.

Чогаал ажылынче 1943 чылда кирген. Шүлүкчү С. Пюрбюнуң өөреникчилериниң бирээзи.
Ол «Кадарчының ыры», «Сеткилдиң ыры» дээш өске-даа номнарны бижээн. Школаларга
башкылап тургаш улустуң аас чогаалын чыып эгелээн болгаш «Тыва улустуң мифтери
болгаш тоолчургу чугаалары» деп номну 1995 чылда чырыкче үндүрген. Ооң шүлүктери
«Крестьянка», «Семья и школа» сеткүүлдерге парлаттынган болгаш орус, моол,
казах, якут дылдарже очулдуртунган. Ооң 70 ажыг шүлүктеринге композиторлар В.
Көк-оол, А. Чыргал-оол, Р. Кенденбиль, Д.Хүреш-оол, В.Тока, Х. Чүлдүм-Сүрүң, Б.
Чамбыт, Б. Кенеш, Б. Каадыр-оол, А. Йомужап ырларны чогааткан.



https://tyv.wikipedia.org/wiki/%D0%90%D0%B9_(%D2%AF%D0%BD%D2%AF%D1%88)

Ай (лат. Lílium mártagon; орус. Лилия кудреватая, Саранка; төв. А-бхи-ша азы
А-бхи-шья (айның дазылы); моол. Нарйн сараана) — дазыл-чемиштиг линейныйлар
коданынга хамааржыр аргага үнер черлик үнүш.

200г чаа казып эккелген дазыл-чемиштерни 500г суук ары чигиринге холааш, водяная
банняга (аяар хайнып турган бустуг сугга) кезек тургузуптар, кажан
дазыл-чемштери бырыжып, долгажып эгелей бээрге, уштуп алгаш, бичежек хап иштинге
суп алыр азы ол хевээрзин ажыглаар. Ону өкпе дакпыжаар апарганда, өкпе "изий"
бергенде, кургаг бөдүүн чөдүлге, хан дүкпүрер апарганда, хереглээр.



https://tyv.wikipedia.org/wiki/%22%D0%A3%D0%B1%D1%81%D0%B0-%D0%9D%D1%83%D1%80_%D1%8B%D0%B9%D0%B3%D1%8B%D0%BB%D0%B0%D0%B0%D0%B6%D1%8B%22_%D0%B7%D0%B0%D0%BF%D0%BE%D0%B2%D0%B5%D0%B4%D0%BD%D0%B8%D0%BA

У́бсу-Нур, же Убса (моол. Увс нуур), Тыва: Убса-Хөл Күрүнениң биосфералыг бойдус
заповедниги "Убса-Нур ыйгылаажы" РФ-тиң Чазааның доктаалы-биле 1993 чылда
тургустунган. 1997 чылда ЮНЕСКО-нуң бюрозунуң шиитпири-биле аңаа биосфералыг деп
эрге-байдалды тывыскан. 2003 чылда ЮНЕСКО-нуң Парижке эрткен 27-ги сессиязы
"Убса-Нур ыйгылаажының" девискээрин Бүгү-делегейниң бойдус тураскаалының
объектизи кылдыр чарлаан. Заповедниктиң ниити камгалал шөлү - 925136,4 га.

Тыва бойдустуң катаптаттынмас онза чараш булуңнарын хаара тудуп турар бо
заповедниктиң 9 участогунче: бедик-бедик дагларлыг "Улар" бойдус комплекизи,
Оруку-Шынаа тулаалыг суг девискээри, Убса-Нур хөлдүң соңгу кезээ, Цугээр-Элс
элезинниг хову, "Ямаалыг" төөгү-культуралыг тураскаал чер (хөй санныг бурунгу
базырыктар, хаяда чурумалдар бар), бедик даглыг Мөңгүн-Тайга, каас-чараш
бойдустуг, арыг-кылаң суглуг Кара-Хөл, Арысканныг болгаш Хаан-Дээр бойдус
зоналары болгаш ландшафтар кирип турар. Заповедник девискээринде мөңге харлар,
черлик аң-мең, үнүш-дүжүт ораны Мөңгүн-Тайгаже үнер, арыг суглуг, хөй янзы
куштар чурту Төре-Хөлге дыштаныр "Элезиннер эртинези", хемелээр, балыктаар
"Хемчик" болгаш "Кантегир" турисчи маршруттар ажыттынган.



https://tyv.wikipedia.org/wiki/WWOOF

WWOOF (World Wide Opportunities on Organic Farms (WWOOF, /ˈwʊf/), азы Willing
Workers on Organic Farms.) — «Бүгү Делегейниң органиктиг фермалары» өске ады
«Органиктиг ферманың соруктуг ажылчыннары».

WWOOF –ту Лондонга 1971 чылда секретарлап ажылдап чораан Сью Коппард деп кижи
чогааткан. Боду ол кижи хоорайга чуртавышаан көдээ черге чурттап, ажылдап турган
улуска дузалажырын күзээр турган. Ынчангаш бодунга чоок, күзелдиг улусту чалап
алгаш, бодунуң дыштаныр хүнүн Сью Сасэкс можунуң Эмерсон колледжинге эртирип
турган. Соонда ол кижилер өске фермаларга база дыштаныр хүнүн эртирип турган.
Ындыг хүннерни олар „Working Weekends on Organic Farms” деп адап алган. Суурга
ажылдаскаар кижилер саны бичии-бичиилеп көвүдеп-ле турган. Ферманың ээлери
аалчыларынга бажың-балгат, аъш-чемни белеткеп бээр турган.



https://tyv.wikipedia.org/wiki/VII-%D0%B3%D0%B8_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Чеди дугаар Далай-Лама Чалбаа Калзаң Чамзы азы Гьялва Келсаң Гьяцо
(моол. Галсанжамц) 1708 чылда төрүттүнген. Тодарап келгеш, Моол биле Төвүттүң
аразында маргалдаадан арзылаң дүжүлгезинге чаларап чадап үр болган. Ол үеде
Джунгарның төвүттери моолдарның чагыргазындан үнер дээш демисежип турза-даа,
чеди дугаар Далай-Лама 1716 чылда арзылаң дүжүлгезинге чалараан. Ынчаар арзылаң
дүжүлгеге чалараарда, Манчының деткимчезин алганы Төвүтке алызында эки салдарны
бербээн. Чеди дугаар Далай-Лама Төвүттүң шажын төөгүзүнге эки салдарны
көргүскен, чүдүг-сүзүк барымдаалаан шүлүк болгаш мөргүлдүң ыдык ырын чогаадып
турган. 1757 чылда Дээрже чайылган. Шынында алды дугаар болгаш чеди дугаар
Далай-Ламаларны кожаландыр орнукшутканы улуг будулгаазынны болдурган. Бо
будулгаазынга Төвүт, Джунгарның моолдары, Манчы бо үш идеттер киришкен турган.



https://tyv.wikipedia.org/wiki/I-%D0%B3%D0%B8_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Бир дугаар Далай-Лама Чалбаа Кенден Друб азы Гьялва Гендүн Друб 1391 чылда
малчын, тараачын өг-бүлеге төрүттүнген. Авазы оглун чеди харлыг турда Нартан
хиитке (хүрээге) олуртуп, төвүттүң бурган шажынның Ка-дам үргүлчүлелин
шинчиледир сорулганы салган. Оолдуң онза салым-чаяанныг болурун бир лама эскерип
билип каан, оолдуң ат-алдары бүгү Төвүт чуртунга чырыткы дег дүрген мандып
тараан. 1447 чылда ат-сураглыг эртемден баштайгы Далай Лама Шигаце хоорайга
Та-Ши-Лхун-по хиитти тургускан, бо хиит болза Төвүтттүң мурнуу чүгүнге шажын
номналын делгередиринге онзагай үлүүн кииргеш, төвүт эртемденнер белеткээр бир
янзының дээди сургуулу болу берген. Маңаа абидарма, билэг-барамид, ортаакы үзел,
чаажыктырар ёзу чергелиг эртемнерни онза шинчилээр турган. Баштайгы Далай лама
номналдарын чээрби чыл дургузунда ажылдап кылып тургаш 1474 чылда Дээрже назы
барап чайылган.



https://tyv.wikipedia.org/wiki/2016_%D1%87%D1%8B%D0%BB%D0%B4%D1%8B%D2%A3_%D0%A2%D1%8B%D0%B2%D0%B0%D0%B4%D0%B0_%D1%81%D1%83%D0%B2%D1%83%D1%80%D0%B3%D0%B0%D0%BD%D0%BD%D0%B0%D1%80_%D1%87%D0%B8%D0%B7%D0%B5%D0%B7%D0%B8

Тывага социализм үезинде чүдүлгени хоруп, хүрээлерни узуткаан соонда, 60 хире
чылдар иштинде бурган Өөредиин шиңгээдир арга чок болган бис, ынчалза-даа ол
чүдүлге чок үелер эрткенде, 1990 чылдарда катап эде тургустунуушкун эгелей
бээрге, сарыг шажын чаа сайзыралды алган. Чаа үеде бир дугаарында Бай-Тайга
кожууннуң Кызыл-Даг сумузунга хүрээ-дуганны Саая Көгел Мижитей оглу 1990 чылда
тудуп, улуг буянны чонга өргээн кижи ол болур-дур.

Ыдыктыг XIV Далай-Лама Тензин Гьятцо Башкының Тывага моорлап кээриниң бичии-ле
мурнуу чарыында, “Түптең Чойхорлиң” деп хүрээ-дуганның тудуун 1992 чылда
Улуг-Хемниң оң талазында Бии-Хем биле Каа-Хемниң каттышкан черинге “Тываның
буддийжи ниитилели” дооскан турган, а 1993 чылда ол дуган чанынга “Бойдусады”
сувурганны туткан.

Тываның Камбы-Ламазының резиденциязы болур “Цэчэнлиң” хүрээни Кызыл хоорайга
1999 чылда туткан, ооң байырлыг ажыдыышкынынга кээп чораан Ыдыктыг IX
Богда–Кегээн Чесун Дамба Кудукту ол-ла үеде Өвүрнүң Хөндергей-Артта улуг
сувурганны ажыткан.

Гоман дацанның Тывада төлээзи Онзагай хүндүткелдиг Шивалха ринпоче 2004 чылда
Кызылга амгы Төп Хүрээ тудуп турар черге “Улуг Бойдусады” сувурганын туткан
соонда база Тываның Камбы-Ламазының Арзылаң түрлүг ширээзинге Чамбел Лодой хелиң
2005 чылда саадапканда Тывага сувурганнар тудуу шалыпкын эгелээн. Ол ажылдарны
улаштыр Тываның Камбы-Ламалары: бурганнай берген Тензин Цултим кылып турган,
амгы үеде Тываның Камбы-Ламазы Лопсаң Чамзы уламчылап чорудуп турар.



https://tyv.wikipedia.org/wiki/%D2%AE%D1%88-%D0%9C%D1%8B%D0%B9%D0%B3%D0%B0%D0%BA_(%D0%9E%D1%80%D0%B8%D0%BE%D0%BD)_%D0%B4%D0%B5%D0%BF_%D1%81%D1%8B%D0%BB%D0%B4%D1%8B%D1%81%D1%82%D0%B0%D1%80_%D0%B1%D3%A9%D0%BB%D2%AF%D2%AF

Буга биле Ийистер деп сылдыстар бөлүктериниң адаанда, кышкы үеде көстүп келир
көскү сылдыстар бөлүүн Орион дээр (Үш-Мыйгак). Караңгы имир дүжүп турда, дээрниң
мурнуу талазынга бот-боттарынга чоок шуушкак үш сылдыс көстүп келир. Ол үш
сылдысты Орионнуң "куру" дээр. Оларны δ (дельта), ε (эпсилон), ζ (дзета) деп
үжүктер-биле демдеглээр. Оларның кырынга (үстүү талазынга) көстүп келир эң-не
чырык көскү сылдысты Бетельгейзе дээр. Ооң өңү кызылзымаар, ону α-биле (альфа)
демдеглээр. Ооң чанында сарыгзымаар өңнүг γ (гамма) сылдысты Беллятрикс дээр, а
Орионнуң "курунуң" адаанда β (бета) сылдысты Ригель дээр болгаш оон арай шоолуг
чырык эвес сылдысты χ (хи) деп үжүк-биле демдеглээр. Бо сылдыстарның чырыы үшкү
сылдыс хемчээлинден чырык: β (бета) (0,3), α (0,9), γ (гамма) (1,7), ε (эпсилон)
(1,8), ζ (дзета) (2,0), χ (хи) (2,2), δ (дельта) (2,5) болгаш Ί (иота) (2,9).
Оон арткан 90 хире сылдыстарның чырыы кончуг сула.

Эрги шагда Орионну черлик буга-биле хүрежип турар шудургу, коргуш билбес,
экер-мөге аңчы кижи кылдыр чуруп көргүзүп турган. Альдебаран деп кызыл өңнүг
сылдысты көгээрей берген буганың кызыл караа кылдыр чурааш, ол буганың чоогунга
бугаже шоглап турар улуг болгаш эник ыттарны база чуруп тургулаан.

Үш-Мыйгак деп сылдыстар бөлүүнде хайгаарап болур солун объектилер-ле хөй.
Оларның аразында эң-не солуну Ί (иота) сылдыстың чоогунда шын эвес хевирлиг
чырык туманналчак болур. Ол туманналчак газ болгаш космос доозунундан бүткен
кончуг улуг булуттар болуп турар.



https://tyv.wikipedia.org/wiki/%D2%AE%D1%81%D1%82%D0%B5%D1%80

Янзы-бүрү үстерни, үске дөмей бүдүмелдерни медицинада ниитизи-биле липидтер деп
адап турар. Олар сугга эзилбес,ынчалзажок эфирге, спиртке болгаш өске-даа
органиктиг эзилдирикчилерге эки эстир. Үстер дээрге, глицерин болгаш дээди нарын
үс кислоталарының эфирлиг холуксааларын ынча дээр. Чемде үстер кижиниң
эът-мага-бодунга энергияны тургузарынга эң-не ажыктыг бүдүмелдер болуп турар.
Чижээ, 1 грамм үстүң эът-мага-ботка сиңип хуулганындан 9,3 килокалорий, а 1
грамм углевод азы белок организмге сиңип хуулганындан чүгле 4,2 килокалорий
тургустунар. Үстер ол ышкаш кештиң чымчак кургавас, эглиичел болурунга улуг
ужур-дузалыг. Чамдык кижилерниң кежи кургат азы эмин эрттир үстүг болуру
эът-мага-ботка үстер солчуушкунунуң өскерлиишкининиң демдээ болур.



https://tyv.wikipedia.org/wiki/%D0%AD%D1%80%D0%B5%D0%BD%D1%87%D0%B8%D0%BD,_%D0%92%D0%B0%D1%81%D0%B8%D0%BB%D0%B8%D0%B9_%D0%9B%D2%AF%D0%B4%D2%AF%D0%BF_%D0%BE%D0%B3%D0%BB%D1%83

Василий Лүдүп оглу Эренчин (февраль 17, 1917 – июль 21, 1961) — тыва шүлүкчү,
чогаалчы, редактор.

В.Л.Эренчин 1917 чылдың февраль 17-де Таңды-Тывазының Салчак кожуунда
Калбак-Хады деп черге төрүттүнген. Бижик бөлгүмүнге чаа тыва бижикке өөренгеш,
Даг-Алтайның Ойрот-Турага башкы техникумун дооскан. Амыдыралын бичиизинде
хөлечиктен эгелээн, чаа тыва бижикти чонга өөредип, Шагаан-Арыгга, Эрзинге,
Тес-Хемге башкылап, школа директорлаан; Тыва Арат Республиканың тудуг болгаш
үлетпүр яамызынга, Сыстыг-Хем ыяш ажыл-агыйга директор бооп, кожком даргалап,
«Шын» солуннуң корреспондентизи кылдыр ажылдаан.



https://tyv.wikipedia.org/wiki/%D0%A7%D1%8B%D1%80%D0%B3%D0%B0%D0%BB-%D0%BE%D0%BE%D0%BB,_%D0%90%D0%BB%D0%B5%D0%BA%D1%81%D0%B5%D0%B9_%D0%91%D0%BE%D0%BA%D1%82%D0%B0%D0%B5%D0%B2%D0%B8%D1%87

Алексей Боктаевич Чыргал-оол (апрель 24, 1924 чыл - март 10, 1989 чыл) —
тыва-совет композитор, шии артизи, дирижёр, хөгжүм башкызы база хөгжүмчү
хөй-ниитиниң ажылдакчызы. ССРЭ-ниң Улустуң артизи. Ол тыва хөгжүм ойнакчыларының
аразындан эң баштайгы мергежээн композитор бооп турар.

А. Чыргал-оол Тыва Арат Республиканың амгы Бай-Тайга кожуунунуң Шуй сумузунга
төрүттүнген. 1944 чылда ол бодунуң баштайгы ырызын С. Сарыг-оолдуң «Эргелиг
салгын» деп шүлүүнүң сөзүглели-биле чогааткан. Дараазында чылдарда элээн хөй
ырыларны чогааткылаан, ол бодунуң ырылары-биле чонга билдингир апарган.

1945 чылда Кызылдың хөгжүм-шии театрының чанында студияның шии артизи салбырын
дооскан. 1945-1951 чылдарда Тываның хөгжүм-шии театрынга ыраажы болуп ажылдаан.
1957 чылда Казаньның консерваториязын дооскан.

Кызылдың уран чүүл училищезин (амгы үеде уран чүүл колледжи) үндезилеп тургускан
болгаш ооң баштайгы директору болуп ажылдаан (1960-1963). Ук колледжти Алексей
Чыргал-оолдуң ады-биле адаан. Композиция класстарын ажыткаш, аңаа өөреникчилерни
башкылаан, ооң соонда Улусчу чогаадылга бажыңынга хөгжүм салбырын база Тываның
хөгжүм-шии театрының хөгжүм кезээн эргелекчилээн. 1962 чылдан тура театрга
дирижёр болуп ажылдаан. 1969 чылдан тура Тываның филармониязын удурткан.

1958 чылдан эгелеп ССРЭ-ниң композиторлар эвилелиниң кежигүнү болган, 1978 чылда
Тыва АССР-ниң композиторлар эвилелин удуртуп ажылдаан. Тыва АССР-ниң Дээди
Совединиң 2-ги чыыжының депутады чораан.



https://tyv.wikipedia.org/wiki/%D0%A7%D0%B8%D0%BA

ČIK. Орхон-Енисей бижиинде аймак адын дыл шинчилекчилери Чик кылдыр номчуп
турар.

Улуг-Хем. Кандыг бир сөөктүң улузу аймак башкарып эгелээр болза, бүдүн аймак
улузун ол сөөк ады-биле адап эгелээр. Үе-шагдан бээр чаңчыл черле ындыг турган.
Чик дээрге сөөк ады база дыр. Чик деп аймак аразынга өске сөөктүң улустары база
турган.

VIII век. Чик деп аймак дугайында VIII вектиң көжээ даштарында бижээн дир. VIII
дугаар вектиң мурнунда азы соонда чүс-чүс чылдарда Улуг-Хем улузунуң аймаа
кандыг аттыг турганын таптыг билбес бис. И. В. Кормушин болза: "Чик деп сөс-биле
Улуг-Хем улузу боттарын адавайн турган, ындыг сөс-биле оларны Калганың аймактары
адап турган" деп турар. Ол шын боор оң, чүге дизе Таңды Тываның көжээлеринде чик
деп сөс тывылбаан.

Билге хааның бижии (кирилл транскрипция) Алты отуз йашымда Чик бодун Қырқыз
бирле йағы болты. Кем кече Чик тапа сӱледим. Ӧрпенте сӱңӱшдим, сӱсин санчдым, аз
бодунығ алтым, ... ичгиртим.

Дорт очулга. Алды одус чажымда Чик чон Кыргыс биле дайзын болду. Хем кешкеш Чик
талаже халдадым. Үрбүнге чаалаштым, шериин шиштедим, бичии чону алдым, ...
чагыртты.

Литературлуг очулга. Чээрби алды харлыымда Чик биле Кыргыс чону дайзынывыс
апарды. Улуг-Хемни кешкеш Чик чонунче шериим-биле бардым. Үрбүнге чаалаштым, ооң
шериин тииледим, бичии чон меңээ чагырты берди.

Улуг-Хем улузу. Алдайларда Чыгат биле Чыгандык деп сөөктүң улузу бар. Ол улус
Улуг-Хемден көжүп келген бе азы черле Алдайга чуртап чораан бе? Оозу арай
билдинмес.



https://tyv.wikipedia.org/wiki/%D0%A7%D0%B6%D0%B5_%D0%A6%D0%BE%D0%BD%D0%BA%D0%B0%D0%BF%D0%B0

Чже Цонкапа (1357-1419чч) - Төвүт буддизмниң эң улуг школаларының бирээзи
Гелугпа школазының үндезилекчизи. Төвүтте Цонкапа Башкыны ийиги Будда деп
сүзүглээр.

Цонкапа болза 1357 чылда Төвүтке Амдо можунуң чөөн талазында Цонка деп черге
төрүттүнген.

Адазының адын Тара-каче Лумбум-ге дээр, ол Мэл аймакка хамааржыр, Үш Дээди
Эртинени сүзүглээр, ядыыларны кээргээр турган. Ол болза бай-шыдалдыг болгаш
харам эвес кижи турган; үргүлчү "Маджушриниң аттарын алдаржыдып адаары" деп
чүүлдү ыыткыр номчуп турган.

Цонкапаның иезин Шинмо Ачой (азы Шинса Ачой) дээр. Ол болза эки сеткилдиг,
камгалал чок кижилерге кээргээчел турган, үргүлчү тейлээр болгаш долганыр
ёзулалдарны күүседип, Авалокитешвараның алды-слогтуг мантразын
(ОМ-МАНИ-ПАД-МЕ-ХУҢ) номчуп турган.

Ооң ийи улуг ажылы "Ламрим" (Махаяна Оруунуң Өөредии), "Наңгрим" (Чажыт тантра
өөредии) буддизмниң шажынчы дуржулгазын долузу-биле тайылбырлап турар. Цонкапа
Башкы чуртталгазының төнчүзүнде келир үедеги өөреникчилеринге чагыг берген.
Башкының боду-биле ужурашпаанынга хомудавайн, бо ийи номдан өөренип, шажынны
боттандырып чоруурун чагаан. Ону кылыр болза, Башкының бодунга ужурашканы-биле
дөмей болур. Өөредигни "Ламримден" эгелээр ужурлуг.

"Өөредигниң Дээди Тергиин бооп турары-эки, ынчалза-даа амылыг амытан бүрүзү боду
Дээди Тергиин байдалды чедер дээш, чүткүлдүг болур ужурлуг" деп, ол чугаалаан.



https://tyv.wikipedia.org/wiki/%D0%A7%D0%B0%D0%B4%D0%B0%D0%BC%D0%B1%D0%B0,_%D0%9B%D0%B5%D0%BE%D0%BD%D0%B8%D0%B4_%D0%91%D0%BE%D1%80%D0%B0%D0%BD%D0%B4%D0%B0%D0%B5%D0%B2%D0%B8%D1%87

Чадамба Леонид Борандаевич (март 18, 1918 чыл – апрель 24, 1987 чыл) — шүлүкчү,
прозачы, очулдурукчу, Тыва АССР-ниң культуразының алдарлыг ажылдакчызы,
"Күш-ажылдың хоочуну" медальдың эдилекчизи, эң баштайгы "Үжүглел", "Тыва дыл",
"Төрээн чугаа" деп өөредилге номнарының база "Аас-кежик", "Ак-көк хемнер",
"Салгалдар", "Ивижилер" деп шүлүк болгаш проза номнарының автору.

Чадамба Леонид 1918 чылдың март 18-те Таңды-Тываның Тожу кожууннуң Хоң-Шөл деп
черге төрүттүнген. 1927-1929 чылдарда моол бижикке Эн-Суг хүрээзинге, ооң соонда
Тоора-Хемниң баштайгы чаданың школазынга өөренген. 1930-1931 чылдарда чаа тыва
бижикти Кызылга түр курстарга өөренген. 1937 чылда өөредилге комбинадын, 1955
чылда Тыва областың совет-партия школазын дооскан.

12 харлыындан эгелеп бичии уругларны, улуг улусту чаа тыва бижикке өөредип
эгелээн. Кара-Хаак эге школазынга директорлааш, Чырыдыышкын яамызының
эртем-методиктиг кабинедин удурткан, 1943 чылдан эгелеп Тыва Арат Республиканың
Биче Хуралының чанында Эртем комитедин даргалаан, а 1945 чылдан 1951 чылга чедир
Тываның дыл, литература болгаш төөгүнүң эртем-шинчилел институдун директорлаан;
оон культура Удуртулгазын баштааш, Тыва АССР-ниң культура сайыдынга ажылдаан.
Культура яамызының методиктиг кабинедин удурткаш, республиканың тайбың камгалал
комитединиң харыысалгалыг секретары болуп, "Улуг-Хем" альманахтың редакторунга
ажылдаан.



https://tyv.wikipedia.org/wiki/%D0%A7%D0%B0%D0%B0-%D0%A1%D1%83%D1%83%D1%80

Чаа-Суур — Тыва Республиканың Өвүр кожуунунда суму. Чаа-Суур сумузу С.О. Таспай
чогаалчының бижээни «Чаа-Суурум» деп ырызы-биле алдаржаан.

Тываның мурнуу чүгүнде Моол чурту-биле кызыгаарлашкан Өвүр кожууннуң чөөн
талазында Сарыг-Хөл болгаш Дус-даг сумуларының ортузунда чыдар. Айлыгбай -
Буга-Шазы - Арыг-Бажының Артыы-Хову Калбак-Кежиг - Дус-Даг ынчаар 110-111 метр
кызыгаар аразында - Моол Арат Республиканың чөөн чүкче углуг кызыгаар шугуму
126-127 хире черде кызыгаар демдээниң аразындан Сарыг-Хөл сумузу-биле
кожалашкан. Амгы Ак-Чыраа ажыл-агыйының сиген белеткээр Сарыг-Хөл бригадазын
таварааш, Ирбитей хемден Хачы-Оруу деп черни таварып, Дытчыкты кырладыр Өвүр
кожуннуң девискээри Кара-Хемге четкен. Чаа-Суурдан Хандагайтыга чедир 100 км, а
Кызылга чедир 365 км.

Чаа-Суур сумузу 1974 чылда катап тургустунган. 1937 чылда Чаа-Суурнуң
девискээринге суурну тудуп болур-дур дээш, тукту Улуг-Хемден Сүрүн-оол деп кижи
кадаан. 1939 чылда баштайгы бажыңнарны тудуп эгелээн. Мезил-оол Түлүш, Севең-оол
Түлүш, Магажык Шарап оглу Түлүш, Кызыл-оол Сендижик оглу Түлүш, Арагачы Дозунчук
оглу Кыргыс, Бичежик Түлүш оглу Бичежик, Кечил-оол Түлүш оглу Кечил-оол, Сундуй
Дорбуй оглу Түлүш деп тудугжу араттар баштайгы бажыңнарны суурга тудуп
кылганнар. Оларның даргазы Доңгак Хорагай турган.

Сумуга 1949 чылда «Совет Тываның 5 чыл ою» колхоз тургустунган. Ол сумунуң бирги
колхозу болган. Ооң баштайгы даргазы Степан Шогжал оглу Кончук (чамдык
документилерде Степан Бады-Төмүр оглу Кончук) турган. 1967 чылда «Совет Тываның
5 чыл ою» аттыг колхоз «Торгалыг» колхоз-биле каттышкан, Чаа-Суур суур салбыр
апарган. Даргазынга Чөөн-Хемчик чурттуг Дүдераа Лопсан оглу Ондар соңгуткан. Ол
үеде Чадаанадан тудугжулар чаа кудумчуну немей туткан, амгы Ленин кудумчузу ол.

1941 чылда 4 чылдыг эге чада школазы Дус-Даг сумузунга ажыттынган. Ооң баштайгы
директору, билдингир тыва чогаалчы Бегзи Одай-Сүрүң оглу Донгак турган.
1973-1974 чылдарда эрги школаны улгаттырары-биле немелде тудугну база спортзалды
кылган.



https://tyv.wikipedia.org/wiki/%D0%A6%D0%B5%D1%87%D0%B5%D0%BD%D0%BB%D0%B8%D2%A3

Цеченлиң, Цеченлинг хүрээ - Тыва Республиканың Кызыл хоорайда турар кол хүрээзи.
Ону 1999 чылда чоннуң база Чазактың дузазы-биле доозулган. Сома-хевирин Фан Че
Ир архитектор күүсеткен.

1990 чылдарда чоннуң болгаш Чазактың ачызы-биле база ол үениң Тываның
президентизиниң Ооржак Ш.Д. болгаш С.К. Шойгунуң улуг үүлези-биле Тываның төп
хүрээзин тудар чугаа бүдер таварылгага келген. 1998 чылда хүрээниң тергиин
эскиизин илередир дээш мөөрей чарлаан, Фан Че Ир архитекторнуң сомазы (эскизи)
тиилээн.

Тус турар черин шилиири база бирги дажын салыры ламаларның, чүдүкчүлерниң болгаш
Ооржак Ш.Д. киржилгези-биле болган. Камбы-Лама Чырыткылыг 14-кү Далай-Лама
Башкыга кээп чорааш, бүгү Тываның буддистчилерниң мурнундан Далай-Лама Башкыдан
хүрээ тудуун йөрээдир база адын тывызарын дилээн. Төвүт дылдан Цеченлиң деп сөс
"Улуг Ынакшыл Өргээзи" ("Улуг Ынак Сеткил Өргээзи") дээн (орустап "Обитель
Великой Любви").

Хүрээ тудуунуң төлевилелдиниң сомазының (эскизиниң) төлевилел-смета
документилерин "ТуваГражданПроект" институду тургускан. Ук хүрээни тудар дээш
тудугжу организациялар аразынга тендер чарлаан, ону КХН (Кызагдал Харыысалгалыг
Ниитилел) "Сельстрой" уткан (директору Сафин С.). 1998 чылда экономиктиг кризис
эгелээн-даа, акша чединмес-даа болза 1 чыл чартык үе дургузунда хүрээни тудуп
төндүрген.

1999 чылдың октябрьда байыр-ажыдыышкын үезинде Чырыткылыг Богдо-Гэгэн IX, Россия
биле Моолдуң буддистчи регионнарының Саңхазы төлээлери келген, база Ооржак Ш.Д.,
Кара-оол Ш.В., РФ чоннар (национальностьтар) сайыды Михайлов, хуу чүдүкчклер
база аалчылар.



https://tyv.wikipedia.org/wiki/%D0%A5%D2%AF%D0%BD%D0%B4%D2%AF%D1%82%D0%BA%D0%B5%D0%BB%D0%B4%D0%B8%D0%B3_%D0%A8%D0%B8%D0%B2%D0%B0%D0%BB%D1%85%D0%B0_%D0%A0%D0%B8%D0%BD%D0%BF%D0%BE%D1%87%D0%B5

Авыралдыг Шивалха Ринпоче Тензин Ңаваң Лопел (1967ч. Ийи айның 15, Төвүт) -
сарыг шажынның бир улуг ламазы. Геше дээр эртем аттыг башкы. Бо үеде Россияның
буддистеринге Дхарманы өөредип, тайылбырлап берип чоруур кижи-дир.

Чазын 2004 чылда, Дрепун Гомаң хүрээзинден бөлүк ламалар-биле кады Шивалха
Ринпоче өргүл дилеп аян-чорук кылып үнүпкен. Аян-чорук үезинде олар Калмык,
Бурят болгаш Тыва чуртунга кээп чораан, оон ыңай Санкт-Петербург, Красноярск,
Москва дээн чижектиг улуг хоорайларга дүжүп чораан. Ламалар бодунуң аалчыларынга
сарыг-шажынның тантра деп чажыт өөредиин дамчыдып, өөреникчилери-биле кум
элезинден хамык бурганнарның дүрзүзүн база чуруп турган улус-тур. Дрепунг Гоман
хүрээзинге 2006 чылда, декабрьда Шивалха Ринпоче берге шылгалданы эрткеш геше
деп эртемниг ат алган. 2007 чылда тантра өөредиин шиңгээдип Гъюдмед хүрээзинге
чурттап турган.

2008 чылда "Энерел" фондузу, "Манджушри" биле "Менла" деп шажын ниитилелдери
Шивалханы Тываже чалаан. Ыдыктыг IV Далай-Ламаның чөпшээрел, айызын алгаш Тывага
база катап чедип келген. Тывага турумчуп чурттай бергеш, хамык улуска судур
номчуп берип турган. Чоорту чыл санында, чазын биле күзүн хамык чыылган улуска
өөредиг тайылбырлап берип эгелээн. Авырылдыг Шивалха Ринпоче судурлардан аңгыда,
чажыт өөредигни бүзүрелдиг өөреникчилеринге ажыдып бээр кижи. 2004 – 2009
чылдарда Ямантака бурганның “ваңын” дамчыткан. Тывага, Бурятияга Ямантака,
Авалокитешвара, Чакрасамвара Бурганнарның бүдээлин чыл санында эрттирип турар.
Тываның шупту кожуунарынга четкен.

Чылдың-на, күстен эгелээш келир часка чедир Индияже чоруй баар. Аңаа төрээн
Дрепунг Гоманг хүрээзинче барып, ыдыктыг Далай-ламаның өөредиин дыңнап артар. Ол
кышкы аян-чорукче башкызын өөреникчилери база эдерип чоруур. Эрткен
чурталгазында Шивалха Ринпоче, Лхарамба Шивалха деп бурят лама турган. Мооң
ужурунда ол үргүлчү "Автономнуг Агын округунда" чурттап чоруур Лхарамба
Шивалханың салгалдары-биле ужуражып чоруур.

Башкы хамык амылыг амытаннарның амыр-чыргалы дээш дүн-хүн чокка сагыш човаап
чоруур. Чыл санында-ла ол, чиңгине төвүт судурлар өөредии ёзугаар улуска тускай
өөредиг эртирип, чонга ажык сеткили-биле бараан бооп чоруур.



https://tyv.wikipedia.org/wiki/%D0%A5%D0%BE%D0%BB%D0%B8%D0%BD

ХОЛИН - бо витамин В витаминниң бөлүүнге хамааржыр. Ол дагаа чуургазында, инек
эъдинде, баарда, бүүректе, балык эъдинде, кызыл-таста, арбайда, сулада дээш
өске-даа чүүлдерде хөй. Улуг кижиниң хереглели бир хүн иштинде 250—600 мг-га
деңнежир. Холин эът-мага-ботка үс, холестерин дээр чүүлдерниң солчуушкунунга,
эфирлиг уксус кислота-биле каттышканда нерви клеткаларының минниичелинге, ону
нерви системазы-биле дамчыдарынга, шимчээшкинни тургузарынга эң-не ажыктыг
витамин болуп турар. Билдингири-биле чугаалаарга, машинаның бензин чок болза
шимчевези ышкаш эът-мага-ботка холин шак ындыг ажыктыг. Оон ыңай холин ханда
холестеринни звээжедип, ооң организмге солчуушкунун экижидип, организмниң
кырывазынга эң-не ажыктыг витамин болур. Ынчангаш ону медицинада эм кылдыр
ажыглап турарының чылдагааны ол.



https://tyv.wikipedia.org/wiki/%D0%A5%D0%B0%D0%BC%D0%BD%D0%B0%D0%B0%D1%88%D0%BA%D1%8B%D0%BD

Хамнаашкын - тываларның бурун чүдүлгези. Ол даш векте күрүне тургузуу чок
ниитилелге тыптып келген.

Хамнаар чорукта бисти долгандыр хүрээлелге, бойдуска чүдүүр, ону амылыг кылдыр
санаар, кижиниң чуртталгазынга салдарлыг бооп болур хөй санныг бойдустуң
ээреннеринге бүзүрээр бодал күштүг. Хам кижи аас-кежикти, ажыл-агыйга
чедиишкинни, ол ышкаш аарыг-аржыкты, хай-халапты чалап болур күштүг.

Хам бүрүзү хамнаашкын үезинде чугаалажыр дузалакчы болгаш камгалакчы
ээреннерлиг. Дузалакчылары - черлик амытаннар, куштар, балыктар хевирлери,
камгалакчылары - хамның өлген өгбелериниң сүнезиннери болур. Хамнар диргискен
дүңгүрлер дузазы-биле өске ораннарже чоруктарны кылыр. Олар хамнаар тоннуг,
бөрттүг, аза-шулбус сывыртаар кымчылыг болур. Хамнаашкын үезинде хамга
дузалакчылары, камгалакчылары дузалажыр. Хам өлүрге, ооң эдилелдерин,
буян-чаяанын хамның сүнезиниң шилип алганы салгакчы салгап алыр. Аңаа херек
үүрмек даштарны улар азы кара-куштарның боостааларындан алыр. Хуванактың
сымыраныы колдуу шын болур.



https://tyv.wikipedia.org/wiki/%D0%A2%D1%8B%D0%B2%D0%B0_%D1%86%D0%B8%D1%80%D0%BA

Тыва Арат Республиканың 1945 чылда ССРЭ-каттышканының соонда, Тывага бир дугаар
европейжи хевирлиг цирк тургустунган. Тыва цирктиң онзагай чүүлү - тыва чоннуң
национал оюннарын, танцы-самын баштайгы тыва жонглёрлар, хендир кырынга
кылыштаар эквилибристерниң оюн-көргүзүүнче киирген болуп турар. Тыва цирктиң
үндезилекчизи РСФСР-ниң болгаш Тыва АССР-ниң артизи Оскал-оол Владимир
Базыр-оолович болур. Ол чүгле ССРЭ-ге эвес, а даштыкы чурттардан бээр сурагжаан.
Тыва цирктиң хөгжүм үделгези база чоннуң билдингир ырыларының аялгалары кирип
турган. Цирк үргүлчү кожуун-суурлар, улуг хоорайлар кезип гастрольдап турган-даа
болза, тускай цирк ареназы чок турган.



https://tyv.wikipedia.org/wiki/%D0%A2%D1%8B%D0%B2%D0%B0_%D1%85%D0%B5%D0%BC%D1%87%D1%8D%D1%8D%D0%BB%D0%B4%D0%B5%D1%80

Шаг-шаандан тура кыдат, моол база өске-даа садыгжылар пөс-таавыны,
чигир-чимисти, шай-таакпыны, оон тура бээр сөөртүп, тыва чонга аар өртекке
садыглап турганнар. Тывадан алгы-кешти, эът-чемни, мал-маганны, “чымчак алдынны”
үндүр сөөртүп аппарып турган. Чамдык эге хемчээлдерниң үндезини садыглаашкын
үезинде тывылганы чугаажок. Чижээ: хайындырып ижер 2 кг хемчээлдиг калбак плита
хевирлиг шайны ийи чара кескенин чартык азы кезик шай дээр. Бүдүн щайны дөрт
чара кескениниң бирээзин улдуң шай дээр. Бүдүн шайны сес чара кескениниң бир
бичии кезиин кечим шай дээр. Сарыг дүңзе таакпыны база-ла чартыктай кезип садып
турган.

Бир илиг – чаңгыс салааның доора дуртунуң хемчээли. Илигниң хемчээли – 1-2,5 см.
хире.

Мугур сөөм – холду холду чудуруктаны аарак айтыр салааны базып аарга, ооң
мугурундан улуг эргекке аразында хемчээли. Ол 9-13-14 см хемчээл.

Карыш дурту (улуг карыш) – эң-не хереглеттинер хемчээл. Ортаакы узун салаа-биле
улуг эргек аразында хемчээл. Ол 15-20 см. болур.

Кыры дурту - ол дээрге ??? тудууп алгаш, кырыга ??? шенекти долгандыр хемчээл.
Пөстү ынчаар хемчээгеш чиижең садыгжылар чондан мал-маган, эки эт-үнеледи ап
чорааннар.

Ийи базым – ийи катап баскан. Оон-даа ыңай узунунуң хемчээли кылдыр базымнарны
чежеге-даа чедир ажыглап боор.

Шары дурту – шарының (инектиң) думчуундан эгелээш кудуруунга чедир хемчээл.
Шаандакы чиижең садыгжылар шарыны бир долгандыр ораай шаапкан хемчээлдиг пөстү
үзүп бергеш, шарыны алгаш баар турган. Шарыны каш долгандыр ораай шаап хемчээрин
чиижең садыгжы боду билир турган.

Дугай дурту – кажык адып ойнаан ийи кижиниң аразында хемчээли, 3-ң метр хире
хемчээл.

Бир пак ишти – аксынга пактап алганы суук чүүлүнге үндезилээш, мен ол хирени
ишти азы ол хирени төктүм дээн хемчээл.

Аяк ишти – ишкири 250-300 грамм аяк ишти хире хемчээл. Аякка тараа, далган
хевирлиг кургаг чүүлдерни хемчээп ап болур.

Тавак ишти – бичии-даа, улуг-даа хемчээлдиг болур. 200-500 болгаш 2000 гармм азы
3 кг-дан-даа хөй хемчээлдиг чүүлдер кирип болур. Тавактарның янзы-бүрү
хевирлеринге кургаг чүүлдерни хемчээр.

Чылапча ишти – каң, демир, шойдан кылган бичежек 8-10 литр хире хаварык дүптүг
паш ишти. Ону твыа улус хойтпак тиккеш, ооң суун соодарда ажыглаар турган.

Кочал (демир-хумуң) – суг-сүт болгаш оон-даа өске чүүлдерни кудуп ажыглаар сава.
Хемчээл аайы-биле 0,5-1-2-3-5-10 литр хемчээлдиг болур.

Сыгыртаа – бичии ыяш хумуңчугаш, дүвүн тос-биле каът-каът кылдыр салгаш, ыяш
шопту-биле кадап каан, суук чүүл төгүлбес сава. Ону тускай чымчак, чарылбас
ыяштан тургаш чазап, хоюглап каан болур. Ону өшкү-хой саарынга, арага дозуп
алырынга ажыглап чораан. Чамдык таварылгаларда тостан (хадың тозу) база кылып
болур.

Ыяш хумуң – цилиндир хевирлиг, сыгыртаадан улуг хемчээлдиг хойтпак, божа
кударынга хереглеттинер сава. Моон кылган доскаарлар улуг дээрден башка сыгыртаа
дөмей. Демир, ыяш хумуңнарны кургаг чүүлдер хемчээринге ажыглаар. Хемчээли 3-5-9
литр аразында.

Доскаарак – бичии, 8-10 литр хемчээлдиг тарак, хойтпак кылыр сава. Улуг азы
ортумак доскаарлар – 20-30-40-50 литр хемчээлдиг, оон-даа хөй болур, аңаа
хойтпак кудар. 20 литр дээрге 2 паштың хойтпаа кирер 30 литр дээрге 3 паштың
кирер дээш оон-даа ыңай. Доскаарларны улуг чоон терек ыяштан хозап, чазап тургаш
кылыр турган. Дүвүн тос-биле каът-каът кылдыр шып тургаш, шидип, ыяш
шоптулар-биле кадап быжыглаан болур. Аксын бир өске калбак шуугай хевирлиг
материал-биле шып ап болур. Ооң кырынданн арыг шоодай азы кылын пөс
материалдар-биле шып алыр.

Кавынды хойлаарак – бичии хөмден шидип, даарап тургаш, кылган 0,5 кг хемчээлдиг
сава. Хойлааракты чымчадыр эттеп каан хөмден кылыр. Ону, суук чүүл төгүлбес
болзун дээш, ийи дакпыр чиңге сиир-биле сырып, шидип, даарап тургаш кылыр. Сырып
даараар хендири инек, малдың ээн эъдин дырап, кадып каан сиир болур. Даштыкы
талазындан чараш тыва угулзалар-биле шыйып, чуруп тургаш каастап кылган.

Көгээржик – улуг, биче хемчээлдиг 2 литрден 5-10-15 литр чедир хемчээлдиг суук
чүүл аймаа кудар сава. Колдуунда тыва арага кударынга ажылап чораан. Каастап,
даарап кылган хойлаарак биле дөмей.

Ыяш көгээр – ийи калбак ыяшты чугаладыр хос хевирлиг чазап кылгаш, кыдыгларындан
чүве төгүлбес болзун дээш быжыглап, ээрип, шидип тургаш, кылган сава. Хемчээли
20-25 литрге дең. Бо савага хойтпакты кудар.

Дорзук – шары азы тевениң соңгу буттарының балдыр, майык чоогунуң кежинден
тулуптай даарап кылган бичии 0,5-1 литр суук чүүл кирер сава.

Тулуп – өшкү кежинден (тазарты кыргып каапкан) тулуптай даарап кылган сава.
Ишкири 25-30-40 литрге дең: оон хөй эвээш-даа хемчээлдиг суук чүүлдер кирип
болур сава.

Кургаг чүүлдерни аарының, күжүнүң дузазы-биле база янзы-бүрү хемчээлдерге деңнеп
уруп, ишкирин барымдаалап хемчээр аргалар:

Бир адыш ишти – ийи холдуң салааларын кожа туткаш, кургаг чүүлдү узуп урар
хемчээл. Хемчээли 1 азы 2 стакан ишти болур.

Бир согааш ишти – хоорган азы чиг-даа тарааны арыглап, соктап алыр сава ишти.
Хемчээли 3-5 литр азы 3-5 кг хире хемччээлдиг тараа кирер.

Биче хап ишти. Бо саваны кижилер боттары пөстен янзы-бүрү хемчээлдиг кылдыр
даарап ап болур. Хаптар колдуунда шоодай хевирлиг, ынчалза-даа янзы-бүрү бичии,
улуг хевирлиг болур. 1-2-3-4 кг дээш оон-даа ыңай ххемчээлдиг кургаг чүүлдү
урар.

Деспи ишти – деспи дээрге тараа-далган, кургаг чүүлдер уруп, челбип, элгеп
арыглаар сава.

Таалың ишти– аът, шарыга артып ап болур кылдыр, тудуштур дааран, бир
талазынга-ла 16 кг кирер, кожуп даарап кылган сумка хевирлиг сава ишти. Ийи
талазынга катай 32 кг тараа кирер.

Барба – өшкү, инек кежинден чымчадып каан алгыдан даарап кылган улуг хөм хап.
Тараа, далган урарынга тыва чон ажыглап турар. Саваның хемчээли 60-100 кг хире.
Ийи барбаны тараа биле иштеп алырга, көжерде аът-шарыга чүдүрерге эптиг. Кырын
дуглай баглар биле авый-шавый шарып алыр. Барбаның ужу кыдыындан тудар тускай
баг даараттынган.

Шоодай ишти – амгы үеде чоннуң тараа, далган, чигир, картошка урар сава ишти.
Ону таар хевирлиг кылын материалдан даараар, 50-60 кг хемчээлдиг чүүл кирер
сава.

Куспак ишти– чарган, доорап каан ыяшты азы өске-даа чүүлдерни дажыглап өгже,
бажыңче кирерде ийи холду кужактай туткан аразында хемчээли-дир. Куспактың
диаметри 60-80-100 см хире.

Куржаг ишти. Кижи кеткен хевин, тонун, хөйлеңин, платьезин-даа куржап ап болур.
Ол аразында хемчээл-дир.

Уургай ишти. Шаңга бастыргаш, арыглап каан тарааны келир чылдың часка чедир
шыгжап алыры чугула. Ындыг шыгжамыр сава уургай болур.

Шаң ишти. Шаанда тыва чон арбай, тарааны кезип ажаап алырда, тарааны кескеш,
шаңга бөлүп салгаш (шаң дээрге тараа бастыраррынгаа арыглап аштаар турскай чер),
аъттарны, азы шаларны кошкаш, ортузунда кадаан адагашты долгандыр бир хүн
иштинде тараа саваңдан адырылгыже бастырар. Тараа саваңындан адырлып, сыпта
тараа чок болурга, саваңны арыглап, аңгылап кааптар. Шаңга арыглаан 20-30 барба
ишти 2-3 тонна хире тараа арыглаттынар, ону 1 шаң ишти дээр. Чамдык
таварылгаларда аарының күжүнүң хемчээлинге ажыглаар чүъктү аът-шарыга чүдүрүп
тургаш, ол чүгүн чижеглеп хемчээп, тараа азы арбай-сулазын деңнеп турган.

Бир кижи чүгү – чадаг кижиниң ооргазынга, эктинге чүктеп шыдаары кадыг чүүлдер
(дус, тараа, ыяш дээш оон-даа өске чүүлдер).

Кушкаш бажы дег – бичии хемчээлдиг хевирлерин кушкаш бажынга деңнеп турган.
Кушкаш бажы дег бичии саржаг, курут берди дээн ышкаш. Довук дег – эң биче
хемчээлге, хой, өшкү, инек, оон-даа өске малдарның дискек-биле чоданың
тудуштурган черинде чоруур бичии хемчээлдиг сөөктү довук дээр. Ол ол хемчээлди
аңаа деңнеп турар.



https://tyv.wikipedia.org/wiki/%D0%A2%D1%8B%D0%B2%D0%B0_%D0%BA%D1%8B%D1%81%D1%82%D1%8B%D2%A3_%D1%87%D0%B0%D0%B6%D1%8B

Тыва кижилер кижиниң чажын чурум ёзугаар таарып хылбыктап чораан. Уругнуң бажын
үш харлаанда хылбыктаар, ада-иези белеткенип, арат чонун чалап, шайлап, чаш
уругнуң бажындан ийи-үш хылды алгаш, кыргый кескеш ада-иезинге дедир ак кадакка
ораап бээр. Келген улустар шупту омак хөглүг келгеш, чаш уругну чыттаар:
«арыг-силиг болур сен, ужу-бажың өгбеңейнип турба, хирлиг-чамныг болба уруум,
Өршээ хайыракан» деп алгап йөрээп чугаалаарлар. Үш харлаан уругнуң бажын таарып
келген кижи бүрүзү белек селээн бээр. Кижи бүрүзү мал-магандан эгелээш бар-ла
бүгү солун чүүлдерге чедир шуптузун бээр.



https://tyv.wikipedia.org/wiki/%D0%A2%D1%8B%D0%B2%D0%B0_%D0%BA%D0%B0%D0%BB%D0%B5%D0%BD%D0%B4%D0%B0%D1%80%D1%8C

Тывалар он ийи дириг амытаннар аттарындан тургустунган календарьны ажыглаар. Чыл
санаашкынын эгезинден – күске, инек, пар, тоолай, улу, чылан, хой, аът, хой,
сарбашкын, дагаа, ыт болгаш хаван деп адаар.

Тывалар чылды – час, чай, күс, кыш деп дөрт үеге чарып, үе бүрүзүнге – үш-үш
айларны онаар. Айлар тускай ат чок: башкы, ортаа, адак деп сөстер-биле
илереттинер. Чижээ, частың башкы айы (март), чайның орта айы (июль), күстүң адак
айы (ноябрь) дээш баар. Хонукту дүн, хүнге чарарындан аңгыда “даң бажы”, “чер
чырып келген”, “хүн херели дээп келген”, “биче дүъш”, “улуг дүъш”, “хүн
чүгүрүүнде кире берген” дээш, оон-даа өске бичии хемчеглерге үлээр. Оон аңгыда
“хар шокарлай берген”, “хой кыргыыр үе”, “башкы хар чаапкан”... дээн чергелиг
домактар шаг үениң өскерилгези чылдың кандыг үезинде болуп турарын чигези-биле
илергейлээр.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D2%A3_%D0%90%D1%80%D0%B0%D1%82%D1%82%D1%8B%D2%A3_%D0%A0%D0%B5%D0%B2%D0%BE%D0%BB%D1%8E%D1%81%D1%82%D1%83%D0%B3_%D0%A8%D0%B5%D1%80%D0%B8%D0%B8

Тыва чоннуң бүдүрген халдаар ужар-хемелери ЯК-7Б Тыва эки турачылар фронтуже
(маңнайже) үдедип тур. Кызыл, 1943ч

Тываның Араттың Революстуг Шерии (ТАРШ, өске ады Тываныӊ Араттың Хувискаалдыг
Шерии) – Тыва Арат Республиканың чеспектиг күштери. Ону 1924 чылдыӊ 9 айныӊ 25
хүнүнде Тыва Арат Республиканың III-кү Улуг Хуралы ооӊ мурнунда турган Чазактыӊ
чарылга шерииниӊ үндезининге тургузар дугайында шиитпирни хүлээп алган.

1921 чылда Таӊды-Тыва Республиканың тургустунганын чарлаан соонда 1922 чылда бир
үндезилеп тургускан яамыларныӊ бирээзи Шериг яамызы болган (бо яамы үр-даа
болбайн, ол-ла чылын, «херек чок» болганындан дүжүртүнген). Ооӊ сайыдынга Хомду
тулчуушкунунуӊ маадыры Куулар Лопсан-Соруктугну томуйлап каан. Ооӊ соонда
чазактыӊ чанынга чарылга шериг кезээн тургускан. Ол кезектиӊ дайынчылары чарылга
болгаш чазак-чагырга черлериниӊ кадарар таӊныыл хүлээлгезин күүседип турган.
Эгезинде бо кезекке 10 чарылга шериг тургаш, сөөлүнде 30 шериг апарган. Бо
кезектиӊ даргалары Кыргыс Тактаӊ биле Оюн Чиксүрүӊ болуп турган. 1924 чылдыӊ
чазын чарылга шериг кезээ Бирги Хемчик үймээнин базарынга шылгараан.

Үймээнни баскан соонда ооӊ түӊнелдерин өөренип көргеш, Тыва Арат Республиканың
чазаа доктаамал шеригни тургузарын дугайында шиитпирни хүлээп алган. Ынчангаш
1924 чылдыӊ 9 айныӊ 25 хүнүнде ТАР-ның III-кү Улуг Хуралы бо шиитпирни хоойлу
ёзузу-биле бадылаан.

ССРЭ-ниӊ Улуг Дайыныныӊ эгезинден эгелээш Тыва Арат Республика болгаш ооӊ
чеспектиг күжү болур Каттышкан Аъттыг Курганын дайын байдалынче шилчидипкен.
1943-1944 чылдарда ТАРШ-тыӊ шериг албанныглары ССРЭ-ниӊ Ада-Чурттуӊ Улуг
Дайынынга эки турачы кезектеринге киржип турган. 1943 чылдыӊ чазынында 11
дайынчыларлыг танкычылар эки-турачы бөлүү алынче (фронтуже) чорупкан. Олар I-ги
Украин алыныныӊ 25-ки Уманныӊ танкылыг курганыныӊ дериминге Украинаны,
Молдованы, Румынияны, Мачар элин (Венгрияны) болгаш Чехословакияны хостажып
турган. Ол бөлүктүӊ соонда 1943 чылдыӊ күзүнүнде Түлүш Кечил-оол баштаан
ТАРШ-тыӊ 1-ги эки-турачы огужу алынче чорупкан. Ол 8-ки тургакчы (гвардейжи)
түменниӊ (дивизияныӊ) 31-ги Кубан-Кара-далайжы курганынче 4-кү огужу болуп
кирген. Бо огуш Украинаныӊ 80 ажыг суурларын болгаш хоорайларын хостажып чорааш.
Ооӊ иштинде Деражно суурнуӊ, Ровно биле Дубно хоорайныӊ хосталгазынга эки-турачы
огуш шылгараан. Совет Шериг Башталга чери тыва эки-турачыларныӊ маадырлыг чоруун
бедик үнелээн, ынчангаш огуштуӊ 67 дайынчыларын ССРЭ-ниӊ күлүктери (орденнери)
болгаш дес-демдектери-биле (медалдары-биле) шаӊнаан. 135 эки-турачыларны ТАР-ныӊ
күлүктери болгаш дес-демдектери-биле шаӊнап демдеглээн. Оларныӊ аразындан ийи
кижини – Хомушку Чүргүй-оолду биле Түлүш Кечил-оолду – Совет Эвилелиниӊ Маадыры
деп атты тывыскан. Ынчангаш Совет Үстүккү Шериг Башталга чери тыва эки-турачы
огушка «Ровнонуӊ» деп ат-биле, ТАР-ныӊ Биче Хуралыныӊ Тергиилекчилери Республика
күлүгү-биле шаӊнаан. 1944 чылда ТАРШ-тыӊ каттышкан аъттыг курганы 2 селемелиг,
техниктиг, үгер-боо, мина-адар огуштардан, болгаш биче даргалар сургуулундан,
танкычы, оӊгучу (сапер), хөгжүмчү, харылзаа одургулары (взводтары), болгаш
ужудукчу биле хандырыкчы (интендант) кезектери турган.

1944 чылда, кажан ТАР ССРЭ-же бактаап кирген соонда, ТАРШ-ты Сивиир шериг
куржааныӊ (округ) тускай 7 дугаар аъттыг курганы кылдыр эде тургускаш, Шериг
Херектер Яамызындан Тываныӊ бот-чазаныр (автономный) үлгениӊ (областыӊ) шериг
комиссариадын тургускан. 1945 чылда аъттыг курган чаа тургустунган Чөөн-Сивиир
шериг куржаанче кирген. 1946 чылда 7-ги тускай аъттыг курганны дүжүрген. Ооӊ бир
кезээн Кызыл-Эрик (Красноярск) хоорайда туругжаан 127-ги адыгжы түменниӊ,
өскезин Иргит-Хем (Иркутск) хоорайда турар 10-гу адыгжы түменниӊ дериминче
кирген.



https://tyv.wikipedia.org/wiki/%D0%A2%D1%8B%D0%B2%D0%B0

Тыва Республика (орус. Респу́блика Тыва́) - Сибирь федералдыг округта Россия
Федерацияның субъектизи, федералдыг дугаары 17. Тыва чоннуң төп чурту. Оон
аңгыда орус, хакас, бурят, моол дээш чоннар чурттап турар.

Мурнуу чүгүнде Моол, соңгу чүгүнде Хакас Республика база Красноярск крайы,
барыын чүгүнде Алдай Республиказы, чөөн чүгүнде Бурят Республика-биле
кызыгаарланган. Тыва Азий диптиң төвү болгаш Улуг-Хемниң бажы кылдыр санаттынып
турар.

(1) Арт-арттың оваазынга Дажын салып чалбарган Таңды, Саян ыдыынга Агын өргээн
тыва мен.

Мен — тыва мен Мөңге харлыг дагның оглу мен. Мен — тыва мен Мөңгүн суглуг
чурттуң төлу мен.

(2) Өгбелерим чуртунда Өлчей тарып иженген, Өткүт хөөмей ырынга Өөрүп талаан
тыва мен.

(3) Аймак чоннар бүлези Акы-дуңма найыралдыг, Депшилгеже чүткүлдүг Демниг
чурттуг тыва мен.



https://tyv.wikipedia.org/wiki/%D0%A2%D0%BE%D0%BA%D0%B0_%D0%A1%D0%B0%D0%BB%D1%87%D0%B0%D0%BA_%D0%9A%D0%B0%D0%BB%D0%B1%D0%B0%D0%BA-%D0%A5%D3%A9%D1%80%D0%B5%D0%BA%D0%BE%D0%B2%D0%B8%D1%87

Тока, Салчак Калбак-Хөрекович (шын ады: Кол Тывыкы; декабрь 15, 1901 чыл – май
11, 1973 чыл) — тыва чогаалчы болгаш күрүне ажылдакчызы. Прозаик, драматург.
Генерал-лейтенант шериг эреглиг . Социалистиг Күш-Ажылдың маадыры. «Кадыыр биле
Маска» деп Алдын Сылдыс-биле, Ленин орденнери-биле, ТАР-ның Республика
орденнери-биле, ССРЭ-ниң Күш-ажылдың Кызыл Тук ордени-биле база «Күш-ажылга
шылгарал дээш», «Германияны тиилээни дээш» медальдары-биле база «НКВД-ниң
алдарлыг ажылдакчызы», «ССРЭ-ниң кызыгаар шерииниң тергиини» хөрек демдектери
дээш оон-даа өске шаңналдар-биле шаңнаткан. ССРЭ-ниң болгаш Тыва АССР-ниң Күрүне
шаңналдарының лауреады. 1944 чылдан тура СЭКП-ниң, 1929 чылдан тура Тываның
Улус-революциязының партиязының кежигүнү чораан. ССРЭ-ниң Дээди 8 чыыштарының,
Тыва АССР-ниң Дээди Совединиң 3 чыыжының депутадынга соңгуттуруп чораан. ТАР-ның
культура комитединиң даргазы, Тываның совет чогаалчылар Эвилелиниң даргазы
чораан. Тыва литератураның үндезилекчилериниң бирээзи. Тываның улустуң
чогаалчызы. «Араттың сөзү» деп үш номнуг чогаалдың автору.

С. Тока 1901 чылдың декабрь 15-те Мерген (амгы Каа-Хем кожууннуң Сарыг-Сеп
суурунуң чоогунда чер) деп черге төрүттүнген. 1910-1921 чылдарда Степан Михайлов
деп орус байның өөнге хөлечиктеп турган. 1920 чылдар үезинде Араттың революстуг
шериинге албан эрттирип тура, бижикке өөренгеш, Москвада Чөөн чүк улустарының
Коммунистиг университединге 1925-1929 чылдарда өөренгеш, дооскан.

С. Тока тыва литератураның үндезилекчилериниң бирээзи. Ол чогаал ажылын 1930
чылда «Самбукайның чугаазы» деп баштайгы тыва тоожуну бижииринге киржилгези-биле
эгелээн. 1931 чылда «Кинчини үзе шапканы» деп ооң чогаалы парлаттынган. Ол-ла
чылдарда «Херээжен» (1935), «Үүр даргазынга үш чыл болдум», «Дөңгүр-оол» (1938)
деп шиилерни бижээн. Ол «Мээң сактыышкыным» (1941), «Тос чадырда» (1944), «Ада
көрбээнин оглу көөр» (1963), «Чаа Тыва» (1964), «Ийи хемниң баштары» (1965),
«Хайыраканчылар» (1971), «Чогаалдар чыындылары» (1976-1977) база оон–даа өске
номнарның автору. 1943-1963 чылдарда «Араттың сөзү» деп трилогияны бижээн. Ол
чогаалының номнары 1951, 1967, 1968 чылдарда үнгүлээн. Ук чогаалы делегейниң 29
аңгы дылдарында очулдуртунган. «Каргыга чорааным», «Бөрүлерни аңнаары» деп чечен
чугаалары, «Тос чадырда» деп тоожузу тыва литератураның алдын фондузунда кирген.

1942 чылдан эгелеп Тыва Арат Республиканың, 1945 чылдан бээр ССРЭ-ниң
Чогаалчылар эвилелиниң кежигүнү чораан. Тываның Улустуң чогаалчызы атты алган.
Тываның совет чогаалчылар Эвилелиниң даргазы кылдыр база ажылдаан.



https://tyv.wikipedia.org/wiki/%D0%A2%D0%BE%D0%B6%D1%83%D0%BB%D0%B0%D1%80%D0%BD%D1%8B%D2%A3_%D0%B0%D0%B9%D0%BB%D0%B0%D1%80_%D0%B0%D1%82%D1%82%D0%B0%D1%80%D1%8B

Тожуларның айлар аттары. Тожуларның (азы тожу-тываларның) чугаазы тыва
литературлуг дылдан болгаш өске тыва кожууннарның чугаазындан арай өске.

Ак ай (февраль). Бистиң чылывыстың эгези. Долгандыр улуг хар. Кыжын аалдар саны
эвээш болур. Бистиң аалывыс – мээң өөм болгаш ийи өг-бүлелиг оолдарымныы.
Хаактарлыг ыттар дузазы-биле дииңнеп турар бис. Бир эвес хар кылын болза, олар
чокка-даа чоруп турар бис. Аалдан ырадыр барбайн турар бис. Хар улугда ивилерге
кижини сөөртүрү берге болурга, чарыларлыг аңнаары болдунмас. Мыйыстыг аң тайгада
көзүлбес, эът чок. Чиир чем эвээш. Хүннер соок болгаш берге ай.

Өл харлыг ай (март). Чылып эгелээр. Хүн дурту узай бээр. Хүндүс харның кыры өл,
дүне доңгаш, дошталы бээр. Дииңнээрде шаналарлыг чоруп турар бис. Мыйыстыг аңны
аңнаары белен апаар. Кадыг хөртүкке аң халып шыдавас: дошка буттарының кештери
сывырлып каар, дораан-на могап туруптар. Шаналарлыг аңчы дагның эдээнге дораан
истеп чеде бээр.

Ыдалаар ай (апрель). Мыйыстыг аңны ыттар-биле аглаарынга таарымчалыг ай.
Ынчангаш «ыттар-биле ыдалаар ай» деп адаар. Ам-на эът хөй, Хам-Сыра хемниң
эриинге, чавызааш ажыктарга ивилерни одарлап чоруур бис. Ивилер оът четчир
кылдыр бир черге-ле чүгле бир-ийи хонук иштинде доктаар бис. Ыдалаар айның
төнчүзүнде чылып келир. Шаналарның херээ чок апаарга, оларны ол-ла турлагга
ыяшка азып кааптар. Бедик черлерже көжүп эгелээр бис. Чоорту ивиниң чайгы
одарларынче чоокшулай көжүп алыр бис.

Шовур ай (май). Долгандыр үнүштер баштары көстүп келгилээн. Эрткен чылын күзүн
турган хонашка дедир чедип кээр бис. Маңаа алажы-өгнүң хадың тозундан шывыын
каапкан турган бис. Оларны алгаш, чадырга кештен кылган шывыгларны кааптар бис.
Кештен кылган шывыглар орай күске чедир маңаа чыдарлар. Оон-даа аңгы чамдык
кышкы хептерни база суп кааптар бис. Мындылар оолдап эгелээр. Херээжен улус саар
ивилерни саап эгелээр. Балык тудуп база эгелээр бис.

Бак тостаар ай (июнь). Бызаалар шору улгадып келген. Бедик дагларже көжүп
үнгүлей бээр бис. Өске аалдар-биле катчып, 10 шаа чадырлар кылдыр кады көжүп
эгелээр бис. Улус саны көвүдээрге, ивилерни кадарары белен болгаш хөглүг апаар.
Чадырлар шывар хадың тозун адырары, ам-даа берге-даа болза, ону белеткеп эгелей
бээр бис. Ынчангаш бо айны «бак тостаар ай» деп адаар. Мыйыстыг аңнарны аңнаар
үе.

Эки тостаар ай (июль). Ам хадың тозун адырары белен. Тостарны шывыглар кылырынга
белеткеп, хайындырып эгелээр бис. Ооң-биле шывыглар болгаш аяк-шынак кылыр.
Чоокку тайгалардан мыйыстыг аңны аңнаарын уламчылаар бис. Хонаштар дыка бедик
черлерде. Тайганың тас черлеринде чадырлар тиктинген.

Айлаар ай (август). Ай казып эгелеп болур. Ону херээжен улус чыыр. Оларга шупту
улус дузалажыр. Ынчангаш бо айны ынчаар адаар. Чоорту тайгадан чавызааш черлерже
бадып кээр бис. Бо үеде аалдар база-ла үстүп, эвээш санныг кылдыр чарлып
эгелээр. Ынчаар айны, бести чыыры белен болур. Эвээш санныг кижи кышты ажары
база белен. Ам база чүгле оолдарым-биле кады көжүп эгелээр мен.

Хүлбүс ай (сентябрь). Куду бадып, кыжын турар черлерже бадып кээр бис. Бо айда
мыйыстыг аңнарның аскырлары эдип эгелээрлер. Хүлбүстүң үнү эң-не дыңналгыр.
Ынчангаш бо айны ынчаар адаан ужуру ол. Мургу, эдиски-биле кый деп алыр болгаш,
аңнаары белен апаар. Тайгадан дииңнеп эгелээр бис. Ивилерни чазаар үе. Кудулдур
көжүп бадып кээр бис.

Алдылаар ай (октябрь). Үргүлчү көжүп чоруур бис. Ивилерни мунуп алгаш, дииңнеп
чоруптар бис, үш-дөрт хонук иштинде чоокта дииңнерни аңнап каапкаш, улаштыр
көжүп чоруптар бис. Көжер черлеривис чоок — бир хүн четчир. Ай ортузунда, кажан
хар чаап­тарга, аныяк, шыырак эрлер аалдан ырак черлерден алдылаар (киштээр)
дээш чоруптарлар. Олар чарыларлыг чоруурлар. Аңчылар аалдарда артып калган
херээженнерниң, ажы-төлдүң, кырганнарның көжүп чоруй барган черинге чанып
кээрлер. Кошкак, улуг назылыг улус алдылавас, чүгле дииңнээр. Ам алажыларның
чайгы шывыгларны солуур үези келген. Ынчангаш тостан шывыгларны чазып каапкаш,
оларны дүрүп суккаш, часка чедир шыгжап кааптар бис. Чазын шыгжап каан кештен
шывыгларны болгаш кышкы хептерни уштуп, чадырларны кештен кылган шывыглар-биле
дуглап алыр бис. Улаштыр көжүп чоруптар бис.

Өргүглээр ай (ноябрь). Ыттарлыг алдылап, дииңнеп чоруп турар бис. Мыйыстыг
аңнарны сегиртип туралаар бис. Шынааже кудулап көжүп бадып эгелээр. Эрткен чылын
шаналарны азып каапкан турлагга келгеш, оларны ап алыр бис. Хар үргүлчү чаап-ла
турар. Соок күштелип эгелээр.

Башкы соок ай ( декабрь). Күштүг соок эгелээр. Хар кылыннап, дыка улуг апаар.
Ивилерниң оъттаары эки чааттыг черлер дилээр дээш үргүлчү көжүп чоруптар бис.
Хар улуг болганындан ам ыттарлыг аңнаары болдунмастай бээр. Ыттар харга дүжүп
каар. Шаналарлыг аңнап чоруп турар бис. Тайгага ая салып каар бис.

Соңгу соок ай (январь). Ам-даа дыка соок. Бо үеде көңгүс аңнавас бис. Чүгле ая
салып аңнаар. Көжүп-дүжери база соксап каар. Чаңгыс черге турар бис. Шак-ла
мынчаар бистиң чуртталгавыс чоруп турар...



https://tyv.wikipedia.org/wiki/%D0%A2%D0%B0%D2%A3%D0%B4%D1%8B_%D0%A3%D1%80%D1%8F%D0%BD%D1%85%D0%B0%D0%B9

Таңды Урянхай (орус. Урянхайский край; кыд. 唐努烏梁海; пиньинь. Tángnǔ Wūliánghǎi) —
Тываны, XVIII вектен эгелеп 1921 чылга чедир манчжурлар, моолдар биле орустар
ынчаар адап турган.

Таңды Урянхай 1912 чылга чедир Цин деп манчжур династияга (Кыдат күрүнениң)
чагыртып турган. Тыва 1914-1917 чылдарда Россия империязының хайгааралынга
турган.

1914 чылдың апрель 4-де (17) Николай II С.Д.Сазоновтуң илеткел бижиин номчааш,
Таңды Урянхайның беш кожуунун хүлээп алырынга бодунуң чөшпээрелин илередип
илеткел саазынга «Согласен» деп бижип кааш, адын салып каан. Ол үеден бээр Тыва
нояннар моолдуң биле кыдаттың улузу-биле орустарның чөшпээрели чокка харылзаа
тудар эргези чок апарган..

Административтиг тала-биле Таңды Урянхай 9 хошунга чарлып турган: Бээзи, Хемчик,
Маады, Оюннар, Салчак, Тожу, Шалык, Сартыыл биле Хаазыт кожуну.



https://tyv.wikipedia.org/wiki/%D0%A1%D0%B0%D1%82,_%D0%9E%D0%BF%D0%B0%D0%BD_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Опан Владимирович Сат (июнь 13, 1987 чылда төр.) — тыва спортчу, хостуг хүрешке
Россияның алдарлыг спорт мастери, Европаның үш дакпыр чемпиону.

О. Сат 1987 чылдың июнь 13-те Тыва АССР-ниң Чөөн-Хемчик кожууннуң Чадаана
хоорайынга төрүттүнген. Бичиизинден тура хүрешке сундулуг турган. Ооң баштайгы
тренери — Владимир Хууракович Түлүш турган. Ол тренери ам-даа спортчу
маргылдааларга белеткевишаан хевээр. Оон аңгыда, красноярскының тренери И.А.
Матиев база белеткеп турар. О. Сат маргылдааларга Красноярск край болгаш Тыва
дээш киржип турар. 2009 чылда ТКУ-нуң күш-культура болгаш спорт факультедин
дооскан.



https://tyv.wikipedia.org/wiki/%D0%A1%D0%B0%D1%80%D1%8B%D0%B3_%D1%88%D0%B0%D0%B6%D1%8B%D0%BD_%D3%A9%D0%B3-%D0%B1%D2%AF%D0%BB%D0%B5_%D1%87%D1%83%D1%80%D1%83%D0%BC%D1%83%D0%BD%D1%83%D2%A3_%D0%B4%D1%83%D0%B3%D0%B0%D0%B9%D1%8B%D0%BD%D0%B4%D0%B0

Сарыг шажында (буддизмде) өг-бүлелиг болуру багай дивейн турар. Өг-бүле кижиге
чугула херек. Өг-бүле чокка кижи туруп шыдавас. Бүгү-ле чүүл амгы-үеде
тургустунуп келген байдалдан хамааржыр.

Бистиң чоннувустуң езу-чаңчылында - Төвүтте, Тывада, Бурятияда, Калмыкияда-даа
эр кижи эге дээрезинде херээжен кижиже шоолуг кичээнгей салбас чораан. Херээжен
кижиниң тонун кедире тудуп бербес, автобустан дүжерге, холун сунуп тутпас.
Эгезинден тура шак ынчаар кичээнгей салыр чурум шын эвес болур. Херээжен кижи
боду кеттинзин, сандайга боду олурзун. Кажан ол шынап-ла аарый бээрге, аңаа
сандай салып бээр, шай кудуп бээр кижи бир дугаарында силер (ашаа) болур ужурлуг
силер. Бистиң ёзу-чаңчылывыста ындыг, бистиң өгбелеривис ону сагып чораан. Ол
бистиң буддисчи чурумувус-тур.

Өг-бүле дээрге " бис ийи катчып алгаш, аас-кежиктиг болур бис" дээни эвес-тир.
Өг-бүле дээрге берге үелерде кады турары, бергелерни кады уткууру, оларны кады
ажып эртери-дир. Бир-ле чүвеге таалап өөрүүр дээш бот-боттарынга ашак-кадай
болуру албан эвес. Оон-даа өске өөрүшкүлер бар: бир шил водка, аъш-чем салыры,
эш-өөөрүн кыйгырып алгаш, хөөрежип өөрүп хөглээри. Ынчалза-даа шак ындыг өөрүшкү
дээрге мугулай өөрүшкү-дүр.

Кады чурттаар эш тып алырда, бир дугаарында ол кижиниң бай-ядыызын, чараш, чараш
эвезин көрбейн, а идегелдиг бе дээрзин шинчилээр. Өг-бүле тудар эш шилип
алырының бир дугаар негелдези - ол идегелдиг кижи бе дээрзин көөр, чараш,чараш
эвези чугула эвес, ийиги чергеде чүүл-дүр. Баштай ол идегелдиг бе, идегелдиг
эвес бе, аңаа бүзүреп болур бе, азы чок бе дээрзин билип алыр. Бо дугайын аныяк
улус булганчок уттуп алыр. Ынчангаш шаандан тура, амгы үеде-даа Төвүтке бүгү
назынында кады чурттаар эш тып алырынга ада-ие киржир. Бир дугаарында, ол
идегелдиг кижи бе дээрзин көөр. Ооң төрел аймаан, ада-иезиниң кандыг чораанын
шинчилеп көөр. Төвүтке ада-ие ажы-төлүнге кады чурттаар эш тып бээринге дорт
киржир. Ада-иези мынча дээр: "Бистиң саналывыс бо-дур. Чөпшээрежир сен бе,
чөпшээрешпес сен бе, боданып көр!". Тывага ындыг чаңчыл турган бе? (залдан
үннер: "Ийе!") Кады чурттаар эжин ада-иези шилип бээри дыка чугула, чүге дээрге
ол идегелдиг кижи бе дээрзин аныяк кижи чааскаан билип шыдавайн баар.

Өг-буле тудуп тура, эгезинде-ле мындыг шиитпирни хүлээп алыр ужурлуг силер:"Бис
ам ашак кадай болуп, өг-бүле тудуп алган бис, бо үеден эгелээш чуртталгавыс
эки-багай, бай-ядыы-даа болур болза, эчизинге чедир кады чоруур бис". Ийи кижи
ындыг шиитпирни хүлээп алгаш, шак мындыг даңгыракты хүлээнип алыр: "Мээң ашаам,
кадайым будун-даа чидирип алыр болза, мен ону кагбас мен, үргүлчү кады чоруур
мен". Буддисчи өг-бүлениң чуруму шак ындыг. Өг-бүле туткан соонда, өг-бүле
найыралды, эптиг-эвилең байдалды кадагалап арттырып алыры дыка берге.Өгленип
алыры белен-даа болза, амыдыралдың эчизинге чедир кады чурттаары берге.

Геше Джампа Тинлей. Буддизм. Амыдыралга ажыктыг дөрт алыс шын. Тываның
Ю.Күнзегеш аттыг ном үндүрер чери. Кызыл, 2008.



https://tyv.wikipedia.org/wiki/%D0%A1%D0%B0%D0%BB%D1%87%D0%B0%D0%BA,_%D0%A2%D0%B0%D0%BC%D0%B1%D0%B0_%D3%A8%D0%B4%D0%B5%D0%BA%D0%B5%D0%B5%D0%B2%D0%B8%D1%87

Тамба Өдекеевич Салчак (март 15, 1918 чыл – март 16, 1983 чыл) — тыва шүлүкчү,
журналист, очулдурукчу.

Тамба Өдекеевич 1918 чылдың март 15-те Таңды-Тывазының Салчак кожуунда
Каа-Хемниң Оштан деп черге төрүттүнген. Чайлаг школазының эге клазын, ССРЭ-ниң
Алтай крайның Ойрот-Турага көдээ ажыл-агыйның тускай школазын, Кызылга совет
партия школазын дооскан.

Чаа тыва бижик бакшылап, партия райкомунуң секретары бооп, 1951 чылдан эгелээш
«Шын» солунга чогаал ажылдакчызы болуп, ниитизи-биле 28 чыл ажылдаан. Ооң
баштайгы ному «Доңгада кадык» 1955 чылда чырыкче үнген. Дараазында чылдарда
«Мээң ырым» (1956), «Шүлүктер» (1960), «Мээң байым» (1960), «Чоннуң үнү» (1968),
«Бичии дургун» (1973), «Саян чечээ» (1980), «Амыргалаар» (1978) деп номнары
парлаттынган. А. Фадеевтиң «Чылча шавыышкын», А. Кахарның «Хензиг кушчугаш», С.
Бабаевскийниң «Алдын Сылдыстың кавалери», А. Кутуйнуң «Чоруттунмаан чагаалар»,
Ю. Шестаковтуң «Көжүлдениң көк хады» деп чогаалдарын тыва дылче очулдурган.



https://tyv.wikipedia.org/wiki/%D0%A1%D0%B0%D0%B3%D0%B4%D1%8B,_%D0%9A%D0%BB%D0%B0%D1%80%D0%B0_%D0%A7%D0%B0%D0%BC%D1%8B%D1%8F%D2%A3%D0%BE%D0%B2%D0%BD%D0%B0

Клара Чамыяңовна Сагды (март 15, 1930 чылда төр.) — тыва шии артизи, режиссер,
драматург, чогаалчы, Тыва АССР-ниң культуразының алдарлыг ажылдакчызы.

К. Сагды 1930 чылдың март 15-те Тыва Арат Республиканың Чөөн-Хемчик кожууннуң
Шеминиң Кожагар-Өдекке төрүттүнген. Шеми, Бай-Хаак эге школаларынга, Кызылдың 2
дугаар школазынга өөренген. Ленинградтың Н. Островский аттыг театр институдун
база Күрүнениң кинематография институдунуң аспирантуразын дооскан.

Кызыл-Даг, Хорум-Даг, Шеми школаларынга башкылаан, шии артизи болуп, Тыва радио,
телевидение комитединге режиссер кылдыр, Улусчу чогаадылга бажыңынга сектор
эргелекчилеп, 1973-1976 чылдарда республиканың культура яамызының оралакчы
сайыдынга, Тываның хөгжүм-шии театрының режиссерунга ажылдаан. 1993 чылдан тура
Россияның ачы-буян биле кадыкшыл Фондузунуң Тывада салбырының даргазы болгаш
президентизи.



https://tyv.wikipedia.org/wiki/%D0%A1%D0%B0%D0%B0%D1%8F,_%D0%95%D0%BA%D0%B0%D1%82%D0%B5%D1%80%D0%B8%D0%BD%D0%B0_%D0%9A%D1%8B%D1%80%D0%B3%D1%8B%D1%81_%D1%83%D1%80%D1%83%D1%83

Екaтеринa Кыргыс уруу Сaaя — амгы үениң тыва чогаалчызы, шүлүкчүзү. Тыва Улустуң
чогаалчызы Кызыл-Эник Кудажының чээни.

Екaтеринa Кыргыс-кызы Сaaя 1951 чылдың июнь 27-де Улуг-Xем кожууннуң Ийи-Тaлгa
төрүттүнген. Е. Сaaя Кызылдa күрүнениң педaгогикa институдунуң физикa-мaтемaтикa
фaкультедин 1976 чылдa дооскaш, Ийи-Тaл ортумaк школaзындa xөй чылдaрдa
мaтемaтикa бaшкызы болуп aжылдaп чоруур. Ол xөй-ниити aжылдының идепкейлиг
киржикчизи, урaн чүүлге сонуургaлдыг, xостуг үелеринде шүлүк, чечен чугaaлaр
чогaaдырынгa xaндыкшылдыг. Е. Сaaя 1991 чылдa школaзынгa чечен чогaaлгa
сонуургaлдыг уруглaргa "Сорунзa" деп бөлгүмнү тургускaш, ооң удуртукчузу,
сүмелекчизи болуп өөреникчилерниң xөй тaлaлыг сaйзырaлынгa улуг деткимчени
көргүзүп чоруур. Е. Сaaя - "Улуг бaшкы", "Күш-aжылдың xоочуну" деп aттaргa
төлентип болгaн, "Р.Ф-тиң ниити өөредилгезиниң xүндүлүг aжылдaкчызы" еп xөрек
демдээниң эдилекчизи. "Изиг оъттуг Ийи-Талым" деп шүлүктер чыындызы чырыкче
пaрлaттынып үнген бaштaйгы ному.



https://tyv.wikipedia.org/wiki/%D0%A0%D0%BE%D1%81%D1%82%D0%B8%D1%81%D0%BB%D0%B0%D0%B2_%D0%9A%D0%B5%D0%BD%D0%B4%D0%B5%D0%BD%D0%B1%D0%B8%D0%BB%D1%8C

Ростислав Докур-оолович Кенденбиль — Тываның баштайгы композиторларының бирээзи.

Ростислав Кенденбиль 1922 чылдың май 30-де Чөөн-Хемчик кожууннуң Кара-Дытка
төрүттүнген. Бичии турда шолазын Кошкар-оол дээр турган. 14 хар чеде бээрге
ада-иези Чадаана хоорайның школа-интернадынче өөредип чоруткан. Үш чыл болгаш
Горно-Алтайск хоорайже өөренип чоруткан. Тываже эглип келгеш Кызыл хоорайның
хөгжүм болгаш шии театрының студиязынга өөренип турган. Өөредилге чылдарындан
1954 чылга чедир театрга актер, оркестр артизи, инструменталист-аккомпаниатор
болуп ажылдап чораан.

Бир дугаар ырызын 1954 чылда бижээн. Ол-ла чылын Ленинград хоорайның хөгжүм
училищезинче өөренип чоруткан. Аңаа Кенденбильниң чаа ырылары, скрипка болгаш
фортепиано пьесалары, "Чечен биле Белекмаа" деп операзы бижиттинген.



https://tyv.wikipedia.org/wiki/%D0%9F%D0%B0%D0%BB%D1%8C%D0%BC%D0%B1%D0%B0%D1%85,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D0%B4%D0%BE%D0%BB%D1%8C%D1%84%D0%BE%D0%B2%D0%B8%D1%87

Александр Адольфович Пальмбах (сентябрь 11, 1897 - октябрь 20, 1963) — совет
эртемден, прозаик, очулдурукчу, түрк-тыва дылдың шинчилекчизи, тыва
литератураның үндезилекчилериниң бирээзи, тыва алфавиттиң болгаш тыва дылдың
баштайгы грамматика эртеминиң тургузукчуларының бирээзи, орус-тыва (1953) болгаш
тыва-орус (1955) cөстүктер төлевилекчизи, редактору.

1897 чылдың сентябрь 11-де Белоруссияның Витебск облазының Дрисса деп суурунга
төрүттүнген. Школа дооскаш, Москваның археолог-комплекстиг институдунуң орус дыл
салбырынга өөренген.

Витебск биле Москваның школаларынга орус дыл башкылаан. 1925 чылдан эгелеп Чөөн
чүк улустарының коммунистиг университединиң дыл кафедразының башкызы апарган,
аңаа түрк дыларны, оларның аразында тыва дылды база өөренип эгелээн. 1930 чылдан
бээр Тывага чурттап эгелээш, баштай Тыва Арат Республиканың эртем комитединге,
оон Тываның дыл, литература болгаш төөгүнүң эртем-шинчилел институдунга
ажылдаан.



https://tyv.wikipedia.org/wiki/%D0%9E%D1%80%D0%B3%D0%B0%D0%BD%D0%B8%D0%BA%D1%82%D0%B8%D0%B3_%D0%BA%D0%B8%D1%81%D0%BB%D0%BE%D1%82%D0%B0%D0%BB%D0%B0%D1%80

Эм үнүштерниң тайылбырларында, оларның тургузуунда органиктиг кислоталар бар деп
болганчок-ла айтып турар. Органиктиг кислоталарга: кымыскаяк кислотазы —
яблоктарда болгаш эң ылаңгыя мыжыраш — катта хөй; уксустуг кислота —
үрезиннерде, кызыл-таста, кукурузада болгаш өске-даа үнүштерде хөй, үстүг
кислота — янзы-бүрү үнүштерде, сүт кислотазы — мыжыраш-кат бүрүлеринде хөй
болгаш щавельдиг, янтарлыг, яблоктуг, лимоннуг дээш өске-даа кислоталар
хамааржыр. Бо кислоталарны медицинада янзы-бүрү аарыгларга ажыглап турар. Чижээ,
лимоннуг кислотаны хан четпестээнде, хан үрелбезин дээш аңаа холуурунга,
чамдыкта карактың болгаш өске-даа аарыгларга ажыглап турар.



https://tyv.wikipedia.org/wiki/%D0%9D%D0%BE%D0%B3%D0%B0%D0%B0%D0%BD_%D0%94%D0%B0%D1%80%D0%B8%D0%B9%D0%B3%D0%B8_%E2%80%93_%D0%94%D1%80%D3%A9%D0%BB%D0%B6%D0%B0%D2%A3

Ногаан Дарийги – Дрөлжаң Ногаан Дарийгини бүгү-ле амылыгларның авазы кылдыр
хүлээп турар. Чүге дээрге ол амылыгларның дөгерезинге, бодунуң төлүнге дег,
ынак, Улуг Энерелдиг. Ол Будда Бурганның идекпейиниң илерели, чаяалгазы(аспект
активности Будды). Ногаан Дарийги бөдүүн херээжен кижи дурган. Сарыг Шажынның
Өөредиин шиңгээдип, боттандырып чорааш, Чырыткылыг Будда Деңнелинге четкен.
“Бүгү-ле амылыглар шуптузу Чырыткылыг байдалга четпээн шаанда, Чыргалаңче чорбас
мен” – деп даңгыраглаан. Оон эгелээш, амылыгларга кезээде дузалап чоруур. Ооң эң
кол шынары: дүрген дуза херек байдалда дузаны албан чедирип чорууру. Ооң бир
буду олудундан шала бадып келген дээрге-ле “дуза хереглээн амылыгларынга дораан
дузалаайн” деп даңгырак бергенин демдеглеп турар.



https://tyv.wikipedia.org/wiki/%D0%9C%D1%83%D0%BD%D0%B7%D1%83%D0%BA,_%D0%9A%D0%B0%D1%80%D0%B0-%D0%BA%D1%8B%D1%81_%D0%9D%D0%BE%D0%BC%D0%B7%D0%B0%D1%82-%D1%83%D1%80%D1%83%D1%83

Кара-кыс Номзатовна Мунзук (сентябрь 15, 1918 - декабрь 18, 1995) – ыраажы,
шүлүкчү, шии артизи, театр ажылдакчызы, Тываның улустуң болгаш РСФСР-ниң
алдарлыг артизи, Тыва Национал театрның үндезилекчилериниң бирээзи. Өөнүң ээзи –
Максим Монгужукович Мунзук.

К.Н. Мунзук 1918 чылдың сентябрь 15-те Таңды-Тываның Салчак кожууннуң Элегесте
Көжээлиг-Хавак деп черге төрүттүнген. Ол Бай-Хаактың эге школазын дооскан.
1934-1936 чылдарда Кызылдың башкы техникумунга, 1936-1940 чылдарда театр
студиязынга, 1940 чылдан тура Тываның театр училищезинге өөренип турган. 1935
чылда чайлаг школаларынга башкылап ажылдап турган. 1936 чылдан эгелеп тыва
улустуң ырларының күүседикчизи – ыраажы болгаш шии артизи болуп ажылдап эгелээн.
Ол театрга 50 чылдарның иштинде шиилерге эң көскү херээжен рольдарның шуптузун
ойнаан.

Кара-кыс Мунзук шүлүк бижииринге база сундулуг турган. Ооң чогаатканы «Аныяктар»
деп баштайгы шүлүү 1937 чылда «Аревэ шыны» солунга парлаттынган. Ол шүлүкке В.
Көк-оол аялга чогаатканда, Тываның билдингир ырызы апарган. К. Мунзук Тыва
улустуң ырларын чыып келген, ооң киржилгези-биле 1956 чылда «Тыва улустуң
ырлары» деп ном чырыкче үнген. Бодунуң бижээн шүлүктериниң баштайгы чыындызы
1968 чылда «Мээң ырларым» деп ат-биле үнген. Ийиги чыындызы «Куттул, ырым» деп
ат-биле 1989 чылда үнген. Бодунуң өөнүң ээзи, Максим Мунзук-биле база тыва
улустуң ырларының 2 чыындызын үндүрген. А.Чыргал-оол, А. Лаптан, В. Көк-оол,
Р.Кенденбиль дээш оон-даа өске композиторлар ооң шүлүктеринге 50 ажыг ырларны
чогаатканнар.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88_%D0%9D%D0%B8%D0%BC%D0%B0%D0%B6%D0%B0%D0%BF

Моңгуш Нимажап – Шеми моңгуштарының чагырыкчызы. Чон ол кижиге “Шеми Тергиини”
деп шола берген.

Нимажап 1979 чылда Хемчиктиң Даа кожуунунга Шимелиг сумузунга төрүттүнген. Ооң
адазы суму даргазы чораан, бай шыырак Айыжы деп ашак-тыр. Айыжы ийи оолдуг
турган. Бирээзин Ёнзак дээр, өскезин Нимажап дээр. Олар ийелээ моолга эртем
чедип алган.

Романовтарның төрези дүжерге Буян-Бадыргы үр-даа болбаанда кыдаттар-биле
харылзаа тудуп алган турган. 1917 чылда Нимажап чагырыкчы биле Тактаң-камбы
Бээжин талазынче хап чорупканнар.

Ынчан Харбинге моол дыл кырынга бижээн орустарның “Монголун Сонин бичиг” деп
журналы үнүп турган. Аңаа 1918 чылдың июньда Тыва дугайында үзүндү парлап каан
болган. Ооң ниити утказы мындыг, “кыдаттың чазаа Урянхай дугайында чугаалашкан.
Урянхай Өргээде моолдардан аңгыланып үзүлгеш кыдат чурту-биле каттыжар деп
барган” деп чүүл бижип каан болган. Чогум ол журналга бижээн чүве арай
хөөредиглиг бооп турар. Чүге-дизе Амбын ноян баштаан үш кожуун моолдарга
бараалгаан. Ынчан хемчиктерниң дүжүметтери дөгере орустарга удур турган дээрге
база шын эвес болур. Бээзи кожууннуң нояны Куулар Чымба оон ыңай Чамзы-камбы
“орустарга ооргаланып чорза багай эвес” деп бодап турган.

1918 чылда, чазын кыдат чазактың улузу Улаан-Кум хоорайга Хемчик нояннарын
ужуражылгаже чалаан. Ынчан кыдаттар, үезинде келбээн, ынчангаш чугаа болдунмаан.
Ол-ла чылын 6 айда Чадаанаже кыдат чазактың улузу чаларап келген. 6 дарга биле 2
үдекчи, 3 кыдат садыгжы. Кыдат садыгжыларның үжелдирзи манчжурлар үезинде Тывага
бүүзелерлиг турган. Кыдаттар Хемчиктиң дүжүметтеринден чагаа ап алыр деп
сорулгалыг келген. Ол чагаага Хемчиктиң нояннары кыдат чазакче, “бистиң,
Хемчиктиң Даа биле Бээзи кожуунун кыдат күрүнүң эрге-чагыргазынче ап алыңар”,
дээнзиг дилег чортур ужурлуг турган. Буян-Бадыргы кыдат чазакче чагаа чортурун
четтикпээн боор. Ыракта орустарның барааны көстүп келген.

Хонук-оол Моңгуштуң бижээн чүүлү “Шеминский мудрец”. // Новые исследования Тувы.
Четкиде сеткүүл. 21.06.2012. Ол чүүлдү эң баштай “Тувинская Правда” солунунга
парлаан. “Тувинская Правда”. 2012. - №64. -С. 6 — 7



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%A7%D0%B5%D1%87%D0%B5%D0%BD-%D0%BE%D0%BE%D0%BB_%D0%90%D0%BB%D0%B5%D0%BA%D1%81%D0%B5%D0%B9_%D0%BE%D0%B3%D0%BB%D1%83

Чечен-оол Алексей оглу Моңгуш (орус. Монгуш Чечен-оол Алексеевич, англ. Mongush
Chechen-ool Alekseevich), (1972 май 28, Хайыракан суур — 2013 июнь 9) — хостуг
хүреште тыва мөге.

Тыва АССР-ниң Чөөн-Хемчик кожууннуң Хайыракан суурга 1972 чылдың май 28-те
өг-улуг өг-бүлеге 3 дугаары бооп төрутунген - 7 кады-төрээн: 2 оол, 5 кыс.

Дооскан эртеми: Смоленскиниң күш-культура институду (Институт физической
культуры, Смоленск), 1992 өөренип киргеш, 1996 чылда дооскан.

- Мээң кады төрээн акым ол үелерде спортка дыка хандыкшылдыг турган кижи,
гир-даа көдүрер, хостуг хүрешке-даа хүрежип турган. Акым бичии турумда-ла
Белоглазов акышкыларның чуруун көргүзүп: «Бо кижилер дег олимпийжи мөге болур
сен» деп чагып, хүн бүрүде залче аппарып турган чүве.

- Улуг спортче чедирген улус хөй. Чадаанага мени өөредип турган башкыларым
Куулар Мерген Хирлиг-оолович, мээң cуурумдан чок болган Чылбак-оол Александр,
Доолан Доржукай Базыр-оолович база ол-бо маргылдааларже мени сөөртүп шаг болган.
Бо бүгү башкыларымга четтиргенимни илеретпес аргам чок. Дөрт класс чеде
бергенимде Ооржак Чадамба Шогжулдаевич бисти өөредип эгелээн чүве, колдуунда бо
башкы мени улуг спортче чедирип каан. Ынчангаш бир дугаар тренерим кылдыр Ооржак
Чадамба Шогжулдаевичини адап болур мен. Ооң спортка бердингени, делегей, олимпий
чемпиону өөредир сорулгалыг турганы мени ол хиреге чедирип каан.

- Хомудавас мен. Хостуг хүреш-биле тыва чонумну делегей кырынга шыдаар шаам-биле
алдаржыдып каарымга, өөрүнчүг, эки чорду.

- Четпээн чүвезин ынчаар чугаалаарга арай эпчок апаар, шаам-биле четкеним
ол-дур. Чогум Олимпиадага чедир бир чыл артканда делегей чемпионады чорааш,
аңаа, Американың Атланта хоорайга ойнаткан турган кижи мен. Ынчан тренерим
аарааш, чок болган. Ооң соонда Алаш-оол Радик-биле катчып алгаш, олимпиадаже
кады чорааш, чедер шаамга четкеш келгеним ол-дур.

- Ол үеде чогум бодумнуң кайы-даа удурланыкчыларымны ойнаптар чораан мен. Шупту
удурланыкчыларым аразынга шыырак кылдыр саннадып турдум, ол хирезинде спортчу
аас-кежик чок болганым ол ыйнаан, таптыг чедип апкан чедиишкиним чок деп
санаар-дыр мен.

- Тывадан хостуг хүреш талазы-биле дээр болза ынча деп болур ыйнаан, а Тываның
төөгүзүнде дээр болза, мээң-биле ча адарынга Елена Тутачикова база чораан
болгай.

- Европа, делегей маргылдаалары чылдың болуп турар болгай, а олимпийжи оюннар
дөрт чыл болгаш болур. Ынчангаш олимпийжи чедиишкиннер чедип алыры эң берге, ол
дээрге спорттуң эң улуг чадазы болур. Дыка хөй шыырак спортчуларның төөгүзүн
көөр болза, олимпийжи чедиишкиннер-биле арай аскай берген болгулаар.
Чижээлээрге, Енданов сес дакпыр делегей чемпиону кижи-дир, дөрт катап
олимпиадага киришкеш, чаңгыс катап үш дугаар черни алган, сөөлүнде 38 харлыында
харын 1996 чылда олимпиаданы ойнааш, спорттан байырлашканы ол-дур. Али Алиев
база беш дакпыр делегей чемпиону хирезинде олимпийжи оюннардан чаңгыс-даа медаль
чок артып калган. Шакмаратов база олимпиадага чер албаан.

- Ийе, ол казак Маулен Мамыров эжимни ооң мурнунда үш-дөрт-даа катап ойнап ап
турган кижи мен. Ынчангаш олимпиада үезинде арай улуг турам-биле ойнадып алган
мен. Кижини тиилеп албайн чыткаш, сула салдынып болбас деп чүвени кежим-биле
көргеним ол-дур.

-Чээрби чылдар дургузунда хүрежип келгеш, олимпиадага үш дугаар чер алган турган
болза черле эки-ле турду ыйнаан. Тыва кижиниң төөгүзүнге турбаан чүвени кылып
каарга база өөрүнчүг болгай. Ол ышкаш олимпиадага бирден үшке чедир шаңналдыг
черлерже кирерге Алдарлыг спортчу деп атты база алыр турган.

- Америкага болган делегей маргылдаазынга бистиң чаңгыс чер чуртуувус Коңгар-оол
Борисович оглу-биле кады аарып чедип келген. «Олимпий оюннарыңга база албан кээр
мен» дээш база чедип келген кижи. Ол чүүл меңээ дыка уттундурбас болган.

- Бир-ле дугаарында кижиниң ада-иези кончуг, авам дыка уян сеткилдиг, чүгле
экини бодап чоруур кижи чүве, ол ышкаш кижини кижи кылдыр өөредип каан школам
башкыларынга, тренерлеримге Ооржак Чадамба Шогжал-Доржуевичиге, Долаан Доржукай
Базыр-ооловичиге, Монгуш Радик Алаш-ооловичиге болгаш мени деткип чораан бүгү
тыва чонумга четтиргенимни илередир-дир мен.

- Ынчан Якутияга дыка шыырак оолдар турган, ол улус бажың-балгат-биле база
хандырар бис дээрге, оглум база төрүттүнүп келген турган болгаш, өг-бүлем,
тренерим-биле сүмелешкеш, ынаар чорупкан турган бис. Оон харын Ооржак Шериг-оол
Дизижикович дарга: «Чуртуң дээш хүрежир болзуңза эки боор, бажың-балгатты база
бээр бис» дээрге, харын бээр чедип келдивис.

- Бо үеде колдуу дагестаннар, осетиннер, оон Красноярскиде чеченнер бар бооп
турар. Олимпийжи курлавырлар баазалары ол черлерге чоок болгаш белеткенири
белен, делегей, олимпий чемпионнары ында хөй болгаш, арга-сүмени үргүлчү кадып
турар, акша-биле-даа ол черлерниң спортчуларының хандырылгазы эки бооп турар.

- Арай кудургайлап турар дээр болза база меге апаар. Чүге дизе мээң соомда безин
Европаны Делгер-оол Аяс, Сат Опан база, бичии оолдар аразынга Күжүгет Белек-оол
база ойнап алды, чүге ынчаар санап турар дээрге, 1986 чылда Доржу Александр
Хертекович Европаны ойнаан турган, ооң соонда 17 чыл болганда кээп мен ойнадым.
Аразы ол хире ырак болган. А бо оолдарның аразы чоок, барык удаа-дараа ойнап
турар деп болур. Опан Сат база бодунуң күжү-биле көргүзүп турар-дыр.

- Тыва чонну, аныяктарны спортче бөле-хаара тудар, башкылар эки ажылдаар.
Чазактың-даа талазындан, чоннуң-даа талазындан деткимче херек.

- Ажылдың аайы-биле ол-бо маргылдааларга черле ужуражып чоруур бис. Эжим
Хозебрат Магамедов 74 биле 85 деңзилерни харыылап турар, 62-ге хүрежип чораан
Азизов база аныяктар хаара тудуп турар. 1996 чылда Тывага болуп турган Россияга
74 деп деңзиге чемпионаан кабардин эжим база бар. Москвада чечен Гараев бар,
Красноярскиде Бувайсар, Адам алышкылар база үргүлчү аралажып чоруур бис.

- Өөреникчилеримни мээң чедип чадап кааным бедик деңнелге чедирери мээң кол
сорулгам болур. Амгы үеде Мартый-оол Меңги бар, ону Россияже белеткеп тур мен,
аныяктар аразынга хүрежир, Россияны ойнаптар болза, делегей маргылдаазынче,
ийиги черни алыр болза Европаже чоруур бооп турар.

- Амгы үеде колдуу күш херек, күштүг кижи үндүр идип кааптар апарган, оозу-биле
ылгалдыг деп болур-дур. Ол ышкаш белеткел үезинде ажыглаар белен өөредиглиг
номнар, кинолар хөй апарган, ол талазы-биле дыка эки үе-дир бо.

- Лорисавыс бар-дыр, бир дугаарында, ол хире кемдээшкин соонда катап тургустунуп
кээр дээрге-ле, берге кыс-тыр. Сат Опанга база бүзүревес арга чок, чүгле:
«кажан-даа сула салдынып болбас, эки белеткенир херек» деп чагыксаар-дыр мен.
Олимпиада чоруур дээн самолетка олурупкаш, чүгле ынчан олимпиадаже чоруптум деп,
бодаар херек. Чүү-даа турар, эртежик черле сула салдынган херээ чок.

- Улугну улуг деп, бичени биче деп хүндүлеп чоруурун чагыыр-дыр мен. Ада-иезиниң
чагыг-сөстерин эки дыңнаарын, белеткел үезинде бодун база черле мегелевес херек,
чүгле бодун боду ажып тиилеп алган кижи - удурланыкчызын тиилээр деп чүүлдү
үргүлчү бодап, дүн-хүн чок кызып белеткенир херек.

- Ажы-төлүнүң бир дугаарында аъш-чемин эки хандырар, ооң соонда хоорай иштинде
аргыжылгазын база эки көөр, өөреникчилерниң херекчок чүүлден орук-чирикке
кемдээшкин аптарындан коргар-дыр мен.



https://tyv.wikipedia.org/wiki/%D0%9B%D1%85%D0%B0%D0%B1%D0%B0%D0%B1_%D0%94%D2%AF%D1%87%D0%B5%D0%BD

Лхабаб Дүчен - Ноябрь 3-те (төвүт ай санаары-биле алырга 9 айның 22-ниң хүнү)
сарыг шажынның дөрт улуг байырлалдарының бирээзи (33 бурганнар оранындан баткан
хүнү). Ол хүн Будда башкы Траястримша чуртунга (төв. སུམ་ཅུ་རྩ་གསུམ་པ sumcu rtsa
gsum pa - 33 бурганнар ораны) авазын база ол оранның бурганнарын очалаңдан
хостаары-биле 3 ай дургузунда өөредиг бергеш, дедир бо өртемчейже баткан хүнү.

Кажан Будда Шакьямуни 41 харлыг тургаш, үстүү Траястримшы оранче Дхарма өөредиин
бээр дээш база ынчан ол оранга турган бодунуң авазын келир катап төрүттүнеринден
(очалаңнын байдалындан) хостаар дээш, ол оранга үш ай болган соонда, Будда дедир
бо оранче дедир эглип келир деп шиитпирлээн. Ону билген Индра (төв. བརྒྱ་སྦྱིན
brgya sbyin) болгаш Брахма (төв. ཚངས་པ tshang pa) бурганнар «Үжен Үш Бурганнар
Оранындан» черде Санкаcья хоорайже (төв. ལྷ་བབས་གནས lha babs gnas) улап турар 80
муң йоджан хемчээлдиг 3 субурганнар тутканнар. Амгы үеде ол Санксья хоорай
Индияның Уттар Прадеш штадында, ол черни 8 кол буддийжи чүдүүр черлерниң бирээзи
кылдыр санап турар, база буддийжи субурганның бир демдээ кылдыр демдеглеттинип
турар.



https://tyv.wikipedia.org/wiki/%D0%9B%D0%BE%D0%BC%D0%BE%D0%BD%D0%BE%D1%81%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Михаил Васильевич Ломоносов (ноябрь 8 (19), 1711 чыл – апрель 4 (15), 1765 чыл)
— бүгү делегейде билдингир баштайгы орус бойдус шинчилелиниң эртемдени,
энциклопедия бижикчизи, химия болгаш физиканың эртем ажылдакчызы; эртем ажылынче
ол физиктиг химияның тодарадылгазын берген баштайгы химик кылдыр кирген, оон
аңгыда, физика биле химияның шинчилелиниң делгереңгей программазын айыткан;
чылыгның молекуляр-кинетиктиг теориязын бижээн. Астрономия, география,
металлургия, геология, дыл шинчилелиниң болгаш төөгү эртемнериниң шылгараңгайы,
херекселдер кылыкчызы, шүлүкчү, чурукчу, Ада-чурттуң экономиказының, эртеминиң
болгаш чырыдыышкынның сайзыралынга улуг үлүг-хуузун киирген кижи. Амгы орус
литературлуг дылдың үндезинин бадылап айыткан. Чоорту ооң ады-биле адап каан,
Москва университетидиниң дөзевилекчизи болгаш үндезилекчизи. Химия эртеминиң
профессору, Статтың чөвүлекчизи (Статский советник), Петербургтуң эртемнер
академиязының ёзулуг кежигүнү, Хаанныг Щвецияның эртемнер академиязының хүндүлүг
кежигүнү.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80,_%D0%9D%D0%B8%D0%BA%D0%BE%D0%BB%D0%B0%D0%B9_%D0%A8%D0%B0%D0%B3%D0%B4%D1%8B%D1%80-%D0%BE%D0%BE%D0%BB%D0%BE%D0%B2%D0%B8%D1%87

Николай Шагдыр-оолович Куулар (апрель 4, 1958 төр.) — шүлүкчү, прозачы,
очулдурукчу, Тыва Республиканың культуразының алдарлыг ажылдакчызы. Россияның
Чогаалчылар болгаш Журналистер эвилелдериниң кежигүнү.

Н. Ш. Куулар 1958 чылдың апрель 4-те Тыва АССР-ниң Өвүр кожуунунуң Торгалыг
сумузунга төрүттүнген. Торгалыг ортумак школазын, Томскиниң политехниктиг
институдун, Москвада А.М.Горький аттыг литература институдун дооскан.

Тыва АССР-ниң Чоннуң амыдырал-хандырылга яамызынга инженерлеп, «Шын» солуннуң
редакциязынга үлетпүр килдизинге корресподентилеп, Тываның ном үндүрер черинге
редактор, кол редактор бооп, Тываның Күрүне Университединге улуг башкы бооп,
«Улуг-Хем» сеткүүлдүң кол редактору бооп ажылдап чораан. 1993-1995 чылдарда
Тываның Чогаалчылар Эвилелиниң баштаар черин даргалаан. Бойдус камгалакчыларының
«Бойдус кыйгызы», Өвүр кожууннуң «Өвүрнүң судалы» деп солуннарны редакторлап,
үндүрүп турган.

Чогаал ажылын 1973 чылда эгелээн. Ооң чогаалдары алтай, армян, башкир, болгар,
кыргыс, моол, орус, татар, узбек, украин, хакас дылдарже очулдуртунган. Тыва
дылче А. Пушкинниң, М. Лермонтовтуң, И. Бунинниң, С. Есенинниң, Б. Пастернактың,
Бо-Цзюиниң, Омар Хайямның, Р. Тагорнуң, Исикава Такубокунуң, моол, бурят, алтай,
хакас, кыргыс, казах, украин, татар болгаш өске-даа шүлүкчүлерниң шүлүктерин,
шүлүглелдерин, Э. Лабиштиң, Д. Мягмарның (В. Серен-оол-биле кады) шиилерин,
Библияның номнарының хөй кезиин, Чаа Дугуржулга-чагыг деп кезээн, өске-даа
номнарын, Х. Саддхатиссаның «Будданың амыдыралы» деп номун, «Р. Акутагаваның
новелларын («Эрлик оранының хилинчээ» деп ат-биле), эрте-бурунгу буддийжи
литератураның чамдык тураскаалдарын («Эрткен төрүмелдер төөгүлери» деп ат-биле)
очулдурган.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80,_%D0%94%D0%BE%D1%80%D0%B6%D1%83_%D0%A1%D0%B5%D2%A3%D0%B3%D0%B8%D0%BB%D0%BE%D0%B2%D0%B8%D1%87

Доржу Сеңгилович Куулар (август 1, 1932 – октябрь, 2007) — тыва эртемден,
профессор, литература төөгүчүзү, критик болгаш филология эртемнериниң доктору.
Тыва АССР-ниң эртеминиң алдарлыг ажылдакчызы, РСФСР-ниң улус өөредилгезиниң
тергиини. «Күш-ажылга алдар-хавыяазы дээш», «Росияның профэвилелдериниң 100
чылдааны», «М.А.Шолоховтуң төрүттүнгенинден бээр 100 чылы» болгаш К.Д.Ушинский
аттыг медальдар-биле, Тыва АССР-ниң Дээди Совединиң Президиумунуң Хүндүлүг
бижии-биле шаңнаткан. Тыва Республиканың «ХХ вектиң тергиин кижилери» деп
хүндүлүг номунче кирген.

Д.С.Куулар 1932 чылдың август 1-де Тыва Арат Республиканың Чөөн-Хемчик кожууннуң
Хөндергейге төрүттүнген. Ол ортумак өөредилгени Хөндергей эге школазынга,
Чадаананың чеди чыл, Кызылдың 2 дугаар школаларынга алган. 1951–1955 чылдарда
Абаканда күрүнениң башкы институдунуң төөгү, дыл факультединге өөренип турган.
1969 чылда ССРЭ-ниң Эртемнер академиязының М.Горький аттыг Делегей
литературазының институдунуң аспирантуразын дооскан.

1955-1971 чылдарда Тываның дыл, литература болгаш төөгүнүң эртем шинчилел
институдунга аас чогаалы-биле болгаш чечен чогаал секторунга эртем
ажылдакчызындан эргелекчиге чедир ажылдаан. 1971 чылдан тура Кызылда күрүнениң
башкы институдунга башкылап, тыва дыл, чогаал кафедразын эргелекчилеп,
институттуң эртем талазы-биле проректору бооп ажылдан. 1995-2007 чылдарда
Тываның Күрүне Университетидиниң тыва филология кафедразынга профессор башкы
болуп ажылдаан.



https://tyv.wikipedia.org/wiki/%D0%9A%D0%B0%D0%BB%D1%87%D0%B0%D0%BD-%D0%A8%D0%B8%D0%BB%D0%B3%D0%B8

Калчан-Шилги аът (1985ч Бажың-Алаак (Искра) сумузу, Бестиг-Ажык тайгазынга төр.)
– Тываның ийи дакпыр Наадым чемпиону.

Калчан-Шилги удаа-дараа чарыштарга каш чыл ишти черле байзадан дүшпейн турган.
1994 чылда болуп эртткен Тываның Чазааның Шериг-оол Дизижикович Ооржактың бирги
улуг машина ГАЗ-53 шаңналдыг Наадымынга 45км чарыжынга эрттип келген. Дараазында
1997 чылда Наадымга база-ла "45км-ге" чемпион болуп халып кирип келген. Наадымда
эрттип турганындан өскеде – 3, 4, 6,12-де кирип турган. Олардан өскеде
чарыштарга черле ап чораан байзазы база хөй. Ынчангаш тыва чоннуң мындыг
үлегер-домаа бар болгай:



https://tyv.wikipedia.org/wiki/%D0%96%D1%83%D0%B0%D0%BD%D1%8C-%D0%B6%D1%83%D0%B0%D0%BD%D1%8C

Шень-юань-ди хаанның үезинде шериглер кыдыг кызыгаар черге бир оолду тудуп
алган. Ол оол кул кижи хевирлиг турган. Ону көөрге хавааның дүгү кирбииниң
дүгүнге чедир узая өзе берген, адазының адаан адын билбес, иезиниң адаан шолазын
сагынмас болган кижи-дир.

Ооң эр ады Шелунь болур. Жужаннардан соңгу-чөөн талада хуннуларның салгалдары
чурттап турган, олар бай шыырак улус турган. Оларның Жибаеги дээр баштыңы
Шелуньче удур шерии-биле барган. Йегинь хемниң унунга улуг тулчуушкун болган,
аңаа жужаннар чылча шаптырган. Гаогюйлардан бир-ле Чилохэу деп кижи бодунуң
аймаа-биле “Юань-вэй төрезинге чагыртапс мен” дээш Шелунь биле сүлчежип алган.
Чилохэунуң дузазы-биле чамдык гаогюй аймактарын Шелунь холга ап, чагырып алган.
Шелунь Чилохэуну мактап, улуг дарга кижи кылып каан. Дараазында долгандыр көжүп
чурттап чораан бичии, хоорук аймактарже жужаннар халдап, оларны дээрбедеп
турган. Мындыг халаптыг чүве болу бээрге ырмазыраан аймактар баштыңнары,
"Шелуньга дүжүп бээри дээре болур боор оң" деп бодаан боор.

Жужаннар хаанынга чөөн талада Карашар хоорайга чедир шупту аймактар чагырты
берген, барыын талада Чаосяньга чедир шупту аймактар чагырткан. Соңгу талада
Байкал хөлге чедир шупту аймактар жужан хаанның албатызы апарган.

Дараазында, 555 чылда жужаннар түрктер-биле элээн каш катап чаалашкан, түрктерге
чылча шаптыргаш олар бичии када Барыын Вэй күрүнениң чуртунга кыстынып алган
турган. Ол-ла чылын муң өреге Барыын Вэй күрүнеден дезип үнгеш Гуань-чжунче
дезип көже берген. Жуань-жуаньнарның ол чурттан дезип үнер чылдагааны турган.
Түрктер жужаннардан коргар турган. Бир эвес Барыын Вэй күрүнезинче дескен
жужаннар кыдаттар-биле сүлчежип алыр болза, жуань-жуань аймактың улузунга күш
кирер, оларның сүлдези бедий бээр. Мындыг чүве болганда түрктер кыдаттардан:
“чуртуңарда бар жужаннарны биске беривиттиңер” деп дилээн. Барыын Вэй күрүнениң
Вынь-ди деп хааны түрктерниң аайынга турган. Ынчангаш чурт иштинге турган
жужаннарны тудуп, хүлүп алырга 3 муң хире кижи болган. Туттурган улусту Чанъянь
хоорайга түрктерниң элчининге хүлээдип берген. Түрктер ол хамык улусту хоорайның
Барыын Эжиинден үндүргеш, үнгелек-ле доп-дораан дөгере улустуң баштарын үзе
кезип шаажылаан. Назы-хар четпээн улуска хол дегбээн, беглерниң паштанчыларынга
болгаш чалчаларынга база хол дегбээн. Шак ынчалдыр жуань-жуань төрези кырлып
читкен.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_I

Бир дугаар Далай-Лама Чалбаа Кенден Друб азы Гьялва Гендүн Друб 1391 чылда
малчын, тараачын өг-бүлеге төрүттүнген. Авазы оглун чеди харлыг турда Нартан
хиитке (хүрээге) олуртуп, төвүттүң бурган шажынның Ка-дам үргүлчүлелин
шинчиледир сорулганы салган. Оолдуң онза салым-чаяанныг болурун бир лама эскерип
билип каан, оолдуң ат-алдары бүгү Төвүт чуртунга чырыткы дег дүрген мандып
тараан. 1447 чылда ат-сураглыг эртемден баштайгы Далай Лама Шигаце хоорайга
Та-Ши-Лхун-по хиитти тургускан, бо хиит болза Төвүтттүң мурнуу чүгүнге шажын
номналын делгередиринге онзагай үлүүн кииргеш, төвүт эртемденнер белеткээр бир
янзының дээди сургуулу болу берген. Маңаа абидарма, билэг-барамид, ортаакы үзел,
чаажыктырар ёзу чергелиг эртемнерни онза шинчилээр турган. Баштайгы Далай лама
номналдарын чээрби чыл дургузунда ажылдап кылып тургаш 1474 чылда Дээрже назы
барап чайылган.



https://tyv.wikipedia.org/wiki/%D0%91%D1%8D%D1%8D%D0%B7%D0%B8_%D0%BA%D0%BE%D0%B6%D1%83%D1%83%D0%BD%D1%83

Хемчиктиң Даа биле Бээзи кожуунарының черлерин тодарадыры нарын, ол ийи
кожууннуң сумулары ара-аралашкак турган. Улуг-Хемниң солагай талазынче, Саян
дагларының соңгу эдээ Бэзии кожуунунга хамааржыр чораан. Амгы үениң Улуг-Хем
кожууну шаанда Хемчиктиң Бээзи кожуунунга хамааржыр чораан. Хендерге база
"Хемчиктиң Бээзи кожуунунга" хамааржыр турган.

XVIII чүс чылда Арабдан дээр ноян чуртап чораан. Ол кижи - моол кижи-дир,
Сайын-ноян аймактың ваң эргелиг нояны турган. Улуг-Хемде биле Хемчикте тывалар
Арабдан-ваңның албатызы турган. Арабдан-ваң чорта бээрге ооң ийи оглу Улуг-Хем
биле Хемчикте ара-албатыны чарып алыр деп бодап алган. Бир оглун Дамби дээр ол
кижи ваң эргелиг, өскезиниң ады Цэрэб ооң дужаалы бэйсэ

Манчжурларда Цогбадарху деп кижи чанчын апаргаш Шадарба-бээли дээр оглун
Хемчикче чортупкан. Ол кижи Хемчиктиң чонун калган Арабданның ийи оглунга үлеп
берген. Ынчалдыр Хемчиктиң Даа биле Бээзи, ийи кожууну тывылган. Цэрэб-бэйсе деп
ноянның дужаалының ады-биле бүдүн кожууннуң адын Бэйсэ кылдыр адаан. Тывалаар
болза ону Бээзи дээр. Бээзи кожуунун удуртурда моолдан тускай дарга кээп чораан.
Ол үеде тывалар ынчаар-ла чагырыкчызын моол дарга дээр турган. Бээзи кожууну
бүгү тываның амбын ноян чызаанынга чагыртпас турган. Эгезинде Бээзи кожууну 17
сумулуг турган. 1916 чылда хамык чоннуң чизези-биле Бээзи кожуунда 16 суму
турган.

Таблицага онза тайылбыр Будаваңар суму дээрге административтиг кезек-тир. Суму
дээрге төрел-бөлүк эвес-тир. Суму иштинде аңгы-аңгы сөөктүң улузу чуртап чораан.
"Суму адын чүге ынчаар адаан?" деп бодал тыптып келзе, харыы мындыг: "Эгезинде
сумуну кайы сөөктүң кижизи башкарып эгелээрил, ол дарганың укталган сөөгүнүң
ады-биле бүдүн сумунуң адын адап каар турган". Азы, кандыг бир сумуда, бир
сөөктүң улузу өске сөөктүң улузундан кижи саны-биле хөй боор болза, ол сөөктүң
ады-биле бүдүн сумунуң адын адап каар турган. Эрги чаңчыл ындыг хевирлиг турган
боор оң. Шара сөөктүң улузу кандыг сумуга хамааржып турганы амдызында билдинмес.



https://tyv.wikipedia.org/wiki/%D0%91%D0%B8%D0%B6%D0%B8%D0%BA%D1%82%D0%B8%D0%B3-%D0%A5%D0%B0%D1%8F

Барыын-Хемчик кожуунунуң Кызыл-Мажалыктан ырак эвесте бурунгу бижимелдерлиг
хая-даг.

Ында оюп-сиилбээн бижимелдерниң ниити саны 300 ажып турар. Оларның назы-харын
эрте бурунгу хүлер вектиң үезинде кылдыр санаар. Хөй санныг хая-даштарда ойган
чуруктарның аразындан, эртемдээннерни сонуургаткан чүүл - 70 сантиметр улуг
хемчээлдиг улар куштуң дүрзүзү болуп турар. Ол-ла хаяларда, булуттар аразында
олуруп алган Будда бурганның дүрзү-хевирин оюп-сиилбээн чурук база бар. Ооң
назы-харын 1358 чылда кылдыр санап көрүп каан. Бижиктиг-Хаядан ырак эвесте,
Барыын-Хемчик кожуунуң сүлде демдээнде кирген, хөй солун-сеткүл, номнарның
даштын каастаан, ат-сураглыг "Чиңгис-Хаан" даш көжээ бар. Ол дээрге эрте бурунгу
түрк дайынчының тураскаалы болур.



https://tyv.wikipedia.org/wiki/%D0%91%D0%B0%D0%B9%D0%BB%D0%B0%D0%BA,_%D0%92%D0%B5%D1%80%D0%B0_%D0%A7%D2%AF%D0%BB%D0%B4%D2%AF%D0%BC%D0%BE%D0%B2%D0%BD%D0%B0

Вера Чүлдүмовна БАЙЛАК (ООРЖАК) (декабрь 15, 1924 чыл – июль 12, 2013 чыл) —
тыва эки турачы, Ада-чурттуң Улуг дайынының киржикчизи, Тыва Республиканың
Ордениниң кавалери, муңчу малчын, Тыва Республиканың көдээ ажыл-агыйының
Алдарлыг ажылдакчызы, маадыр-ие.

Вера Чүлдүмовна 1924 чылдың декабрь 15-те Чөөн-Хемчик кожуунунга төрүттүнген.
1943 чылда, Ада-чурттуң Улуг дайынынга киржир дээш, дайын шөлүнче бодунуң эки
туразы-биле акызы-биле катай аъттаныпкан. Бодунуң чаа божаан оглун ада-иезинге
арттыргаш, аныяк ава турган-даа бол, ол дайынче чоруткан. Украинаның 1-ги
фронтузунга тыва эштери-биле катай дайзыннардан чер-чурттуң хосталгазынга ол
киржип, кадыг-дошкун үелерни ажып эрткен.



https://tyv.wikipedia.org/wiki/%D0%91%D0%B0%D0%B0%D0%B7%D0%B0%D2%A3-%D0%BE%D0%BE%D0%BB,_%D0%9A%D0%B0%D2%A3-%D0%BE%D0%BE%D0%BB_%D0%94%D0%B0%D0%BB%D0%B0%D0%B9-%D0%BE%D0%BE%D0%BB_%D0%BE%D0%B3%D0%BB%D1%83

Баазаң-оол, Каң-оол Далай-оол оглу (1936ч сентябрь 9-та Тес-Хем кож. Шуурмак
сумузунда Чиңге-Хемге төр.) – тыва хөгжүмчү, баянист, композитор.

1936ч сентябрь 9-та Тес-Хем кожууннуң Шуурмак сумузунда Чиңге-Хемге төруттүнген.
1953ч Самагалдайның 7 чыл школазын дооскан. Ол үеге чедир школага хөгжүм кичээли
чок, нота өөретпес турган. 17 харлыг Баазаң-оол башкы училищезинге ноталарны бир
дугаар көргеш, улуу-биле сонуургаан – ынчалдыр ол-ла олчаан бүгү назынында
нотадан, хөгжүмден, чогаадыкчы ажылдан чарылбаан.

Ийиги курска турда-ла (1955ч), ооң байштайгы ырызы ("Төрээн хемим эриинде", сөзү
Ю. Күнзегештии) бүгү Тывага чаңгыланы берген болгаш амгы үеде тыва радионуң
алдын фондузунда кирген. А школачы эжи болгаш чажыды Ч. Кара-Күскениң сөзүнге
бижиттинген (1963ч) ырызы "Самолёдум" – Уран Чүүл яамызының, Өөредилге
яамызының, Аныяктар комитединиң, Композиторлар эвилелиниң каттышкан
комиссиязының шилээни ёзугаар – XX чүс чылда 20 эң эки уруглар ырыларының
(даңзызы 2001.04.24 "Шында") бирээзи болган. Ол бо ырыны 1063ч Белдир-Арыг
суурга чогааткан.



https://tyv.wikipedia.org/wiki/%D0%90%D1%8F%D0%BD_(%D0%B0%D0%BD%D1%81%D0%B0%D0%BC%D0%B1%D0%BB%D1%8C)

Төрээн Тывазының соонда артистер Сибирь, Урал, Ыраккы Чөөн чүктүң көрүкчүлерин
чаалап ап эгелээн.

Ол үеде ансамюльдың киржикчи бүрүзү кая-даа хереглеттинер шылнараңгай, онзагай
салым-чаяаанны эдилеп турган. Чижээ, биеэги ыраажы Д. Б. Кежиктиг "Саянның"
солизи чораан, ол - Россияның алдарлыг, Тываның улустуң артизи, а "Аянның" биэги
артизи, ам бүгү делегейге билдингир "Хүн-Хүртү" бөлүктүң солизи К. К. Ховалыгга
база Россия Федерациязының алдарлыг артизи деп атты тывыскан. Н. А. Шойгу, Г.А.
Сүрүң, О.Д. Сарыглар, С.С.Бапа олар Тываның алдарлыг артистери апарган.
Хөгжүмчү, гитаражы, аранжировчы, композитор О. Сарыглап бодунуң үезинде "Аяндан"
чоруй баргаш, репсубликада оон эвээш билдингир "Азия төвү" деп чаа бөлүктү
тургускаан.



https://tyv.wikipedia.org/wiki/%D0%90%D1%80%D0%B7%D1%8B%D0%BB%D0%B0%D2%A3_%D0%9A%D2%AF%D0%B4%D0%B5%D1%80%D0%B5%D0%BA

Арзылаң Күдерек (азы тодаргайы-биле: Арзылаң аттыг Иргит Күдерек Кускун-Хаай
оглу) (1864 чылдың күзүн төр. - ...тодарадыр херек) - Бүгү Таңды-Тываның
ат-сураглыг мөгези.

Арзылаң Күдерек Амбы-ноян чурту - Тес-Хемниң Иргит сумузунга Эзирбей (Ырлаар
Кускун-Хаай) деп араттың өг-бүлезинге тос кыстың соонда эр чаңгыс оол болуп
төрүттүнген. Күдеректиң кижиге октатпас мөге болурунга иези Эңгисмааның акылары
Танай биле Тонай ийи улуг салдарлыг болганнар деп, ТАР-ның база бир көскү
удуртукчузу чораан Иргит Бадра "Арзылаң Күдерек" деп романында бижээн.

Аныяк Күдерек манчы-кыдат эжелекчилеринге база иштиниң саттынынкчы
дүжүметтеринге удур бодунуң хүрежи-биле демисежип чораан дизе чазыг болбас. Ол
моолче баргаш, манчы-кыдат Хөвей Амбын дээр чаңгын сайыттың база Моолдуң
хаанының «октап болбас» деп ыдыктап каан, худа амырга, чаан мөгелерин амалап
алгаш өш-биле октааш, бодунуң тыва нояннарынга бак карак болуп, кыстырып,
кыйдырып чораан. Моол-кыдат эргетеннер Күдерек Моолга ийи удаа шүүрге безин
кандыг-даа ат-шола бербейн турган. Ынчан Барыын Моолдуң улуг мөгелери негелде
киирип тургаш, Күдерекке «Арзылаң» деп шоланы бээрин чедип алганнар. Барыын
Моолдуң чону Күдеректи бодунуң мөгези деп санап, чоргаарланып чораан болгаш ону
Эрхитний Хутир деп, адап чорааннар.



https://tyv.wikipedia.org/wiki/%D0%90%D1%80%D0%B0%D0%BF%D1%87%D0%BE%D1%80,_%D0%90%D0%BB%D0%B5%D0%BA%D1%81%D0%B5%D0%B9_%D0%94%D2%AF%D0%B3%D0%B5%D1%80-%D0%BE%D0%B3%D0%BB%D1%83

Алексей Дүгер оглу Арапчор (октябрь 8, 1925 төр.) — тыва шүлүкчү, фольклор
чыыкчызы. РСФСР-ниң школаларының алдарлыг башкызы. Тыва Республиканың
Чогаалчылар эвилелиниң кежигүнү чораан.

А.Д. Арапчор 1925 чылдың октябрь 8-те Тыва Арат Республиканың Таңды кожуунунуң
Межегейде Эртине-Булакка төрүттүнген. Бижик бөлгүмүнден эгелээш, Бай-Хаактың,
Кызылдың 2 дугаар школаларынга, башкының түр курузун болгаш Кызылда күрүнениң
башкы институдун дооскан.

1942 чылдан тура Сүт-Хөлдүң Кызыл-Тайгадан эгелээш Эрзинниң шупту суурларынга 20
чыл иштинде башкылап, школа директорлаан. Туранның 1, 2 дугаар школаларынга 18
чыл ажылдаан. «Шын» солуннуң культура килдизинге, 1986-1994 чылдарда ТДЛТЭШИ
фольклор секторунга ажылдаан.

Чогаал ажылынче 1943 чылда кирген. Шүлүкчү С. Пюрбюнуң өөреникчилериниң бирээзи.
Ол «Кадарчының ыры», «Сеткилдиң ыры» дээш өске-даа номнарны бижээн. Школаларга
башкылап тургаш улустуң аас чогаалын чыып эгелээн болгаш «Тыва улустуң мифтери
болгаш тоолчургу чугаалары» деп номну 1995 чылда чырыкче үндүрген. Ооң шүлүктери
«Крестьянка», «Семья и школа» сеткүүлдерге парлаттынган болгаш орус, моол,
казах, якут дылдарже очулдуртунган. Ооң 70 ажыг шүлүктеринге композиторлар В.
Көк-оол, А. Чыргал-оол, Р. Кенденбиль, Д.Хүреш-оол, В.Тока, Х. Чүлдүм-Сүрүң, Б.
Чамбыт, Б. Кенеш, Б. Каадыр-оол, А. Йомужап ырларны чогааткан.



https://tyv.wikipedia.org/wiki/%D0%90%D0%BB%D0%B4%D1%8B%D0%BD-%D0%BE%D0%BE%D0%BB,_%D0%90%D1%80%D1%8B%D1%8F_%D0%90%D1%80%D0%B0%D0%BF%D1%82%D0%B0%D0%BD%D0%BE%D0%B2%D0%BD%D0%B0

Арыя Араптановна Алдын-оол (февраль 29, 1928 төр.) — ССРЭ-ниң Улустуң Башкызы,
Россия школаларының Алдарлыг Башкызы, тыва школаларның эге класстарынга тыва
дылдың болгаш номчулганың дузаламчы номнарын тургускан башкы, бирги класстарның
тыва үжүглелиниң автору. «Хүндүткелдиң демдээ» болгаш Тыва Республиканың ордени,
«Ачы-хавыяалыг ажыл-иш дээш», «Күш-ажылчы алдар», «Күш-ажылдың хоочуну» болгаш
өске-даа медальдар-биле шаңнаткан. Кызыл хоорайның хүндүлүг хамаатызы.

Арыя Араптановна 1928 чылдың февраль 29-та Тыва Арат Республиканың Бай-Тайга
кожууннуң Көөп-Сөөк сумузунда Ооруг (Өөрүг) деп черге ажылчын араттың
өг-бүлезинге төрүттүнген.

Ажылчын базымын 1946 чылда Бай-Тайга кожуунунуң Шуй сумузунуң школазынга эге
класстар башкызындан эгелээн, ооң-биле катай Кызылдың педагогика училищезинге
заочниктеп өөренип турган. 1955 чылда башкылар институдун, а 1970 чылда
педагогика институдун дооскан. Эге класстарны төрээн дылынга, шын бижилгеге база
номчулгага өөредиринге элээн хөй арга-дуржулганы, шенелделерни (эксперимент)
чоруткан. Эге класстарны өөредириниң дугайында айтырыгларын өөренип көргеш,
дузаламчы номнарны үндүрген. Бирги класстарның «Үжүглелин» тургускан, «Бодуң
номчу», «Эдертиглер чыындызы», «Диктантылар чыындызы», «Бижилге кыдыраажы» дээш
өске-даа эге класстарга түүлүг (серийные) номнарны бижээн. Эге класстарның
башкыларынга өөредириниң дугайында арга-сүме номнарын чыып бижээн.



https://tyv.wikipedia.org/wiki/%D0%90%D0%BB%D0%B4%D0%B0%D0%B9_(%D0%B4%D0%B0%D0%B3%D0%BB%D0%B0%D1%80%D1%8B)

Алдай — төп азияда бедик даглар ады, ол даглар алдай чоннуң чуртунда чаттылып
чыдар.

Алдайлар дагларын "Алтай" азы "Алтай туулар" дээр. Орустар анаа "Алтай" дээр.
Шаанда түрктер Алдайны Altun jïš (Алтун йыш) деп турган, тывалаар болза Алдын
ыяш азы Алдын арга дээр. Таңдыларын алдайлар дагып чоруур. Оларның чугаазы-биле
Алдай ээлиг оран, ээзин Каан-Алтай (тыв. Хаан-Алдай) дээр.

География талазы-биле Алдай сыны Ортаакы Алдай, Мурнуу Алдай, Чөөн Алдай даглары
бооп чарлыр. Сыннар бедии 4600 метр чедип турар. Алдай даглары эмин эттир бедик
боорга чайын безин меңгилери эривес. Кончуг меңги-доштар мырыңай даглар эдеенче,
кудургайже бада берген болгулаар. Даглар баштарында доштар милион-милион чылдар
буруңгаар тыптып келгеш олчан эривен чыдар боор дур. Алдай дагларының ортузунда
өзек чер бар, ол оон хамык талаларже даглар сыны узайып чорупкан. Эң бедик даг
Кадын-Бажы (4435 м), орустар ону Белуха дээр. Кадын-Бажындан 6 хире улуг эривес
доштар баткан.

Орттаакы Алдайда даглар кадыр, бедик даглар тур. Соңгуу биле барыын чүкче даглар
чоорту чавазап эгелээр, ол талада даглар бедии ортумак хирелиг. Алдайда бедик
даглар аразында кончуг кудурайда черлерде дески черлер бар, ол боза ыйгылаш
черлер дир. Оларның бирээзиниң адын Чуй ыйгылажы дээр.



https://tyv.wikipedia.org/wiki/%D0%90%D0%B7

AZ. Орхон-Енисей бижиктеринде аймактың адын дыл шинчилекчилери Аз кылдыр номчуп
турар.

Хемчиктиң барыын азы солагай талазы. Алаш биле Бай-Тайга. Кандыг бир сөөктүң
улузу аймак башкарып эгелээр болза, бүдүн аймак улузун ол сөөк ады-биле адап
эгелээр. Үе-шагдан бээр чаңчыл черле ындыг турган. Аз дээрге сөөк ады база дыр.
Аз деп аймак иштинде өске сөөктүң улустары база чуртап турган.

VIII век. Аз деп аймак дугайында VIII вектиң көжээ даштарында бижээн дир. VIII
дугаар вектиң мурнунда азы соонда чүс-чүс чылдарда Хемчик улузунуң аймаа кандыг
аттыг турганын таптыг билбес бис.

Күл тегинниң бижии. (кирилл транскрпиция) Аз бодун йағы болты. Қара кӧлте
сӱңӱшдимиз. Кӱл тигин бир қырқ йашайур эрти. Алп шалчы ақын бинип оплайу тегди.
Аз элтебериг тутды. Аз бодун анта йоқ болты.

Дорт очудурулга. Аз чону дайзын болду. Кара-Хөлге шиштештивис. Күл-тигин үжен
бир харлыында Алып Шалчы агын мунуп халдап тегди. Аз элтеберин тутту. Аз чону
анта чок болду.

Литературлуг очудурулга. Аз чону дайзын болду. Кара-Хөлге чаалаштывыс. Күл-тигин
үжен бир харлыында Алып Шалчы ак аъдын мунупкаш, халдап кирди. Азтарның элтебери
туттурду. Дайынга Аз чону аштырды.

Алаш, Бай-Тайга, Барыын-Хемчик улузу. Алдайларда Дьети ас («Dieti-As»),Төрт ас,
Байлак ас деп сөөктүң улузу бар. Ол улус Хемчиктен көжүп келген бе азы черле
Алдайга чуртап чораан бе? Оозу арай билдинмес.



https://tyv.wikipedia.org/wiki/%C2%AB%D0%A2%D1%8B%D0%B2%D0%B0_%D1%83%D0%BB%D1%83%D1%81%D1%82%D1%83%D2%A3_%D0%BC%D0%B0%D0%B0%D0%B4%D1%8B%D1%80%D0%BB%D1%8B%D0%B3_%D0%BE%D1%80%D1%83%D1%83%C2%BB

«Тыва улустуң маадырлыг оруу» - Төөгү эртемнериниң доктору Ю.Л. Аранчынның ному.

Номну автор 1992 чылда бижип дооскан. Ооң чамдык эгелерин Тываның Чогаалчылар
эвилелиниң «Улуг-Хем» альманагынга 1992-1994 чылдарда үндүрген, оларның хөй
кезии-биле номчукчулар танышкан. Автор номун чогуур үезинде үндүрүп шыдаваан.

Биргизинде, «Алдан-маадырларның тура халыышкыны» — деп кезээнде, автор ол темага
хамаарышкан бодунуң мурнуку чылдарда бижиттинген ажылдарынга немелделерни
киирген. Тура халыышкынның байдалының болгаш шимчедикчи күжүнүң дугайында, ооң
тыптып келириниң барымдааларының болгаш байдалдарының дугайында, а ол ышкаш
аштырган чылдагааннарының дугайында улам ханы болгаш долузу-биле билип алыр бис.
Тура халыышкынның идепкейлиг киржикчилериниң чурттап турган черин болгаш
ук-ызыгуурун айытпышаан, долу даңзызын парлаан.

Бо эгеде «Ук төөгүвүс» — деп кезек көстүп келген, ында Тываның төрел
бөлүктериниң тыптып база сайзырап келгениниң төөгүзүн, оларның бот-тускайлаң чон
кылдыр хевирлеп тургустунганының болгаш XVIII чүс чылдың бирги чартыында
сайзырап келгениниң дугайында көргүстүнген болгаш ол бүгү чүүлдер моол
тергииделдиң болгаш манчы-кыдат дарлалдың эгелээнинге чедир үени көргүскен деп
түңнелди аңаа үндүрген. Автор бодунуң салганы «Кайыын тыптып келдиң, Тывам?
Салымың кандыг чоржук?» — деп айтырыгларынга харыыны боду берген. Ниитилел
тургузуунуң, социал харылзааларның болгаш аңгы талазы-биле чөрүлдээлерниң,
национал-хосталгалыг шимчээшкинниң сайгарылгазын база ында киирген. Номда
«Ук-төөгүвүс» деп эге дыка сонуурганчыг, ында бистиң республикавыстың төөгүзүн
кысказы-биле болгаш делгереңгей көргүскени-биле, чаа-чаа көрүштер, үнелелдер
болгаш түңнелдерлии-биле ылгалдыг болган.

Номнуң ийиги «Шиитпирлиг базым» — деп эгези 1911-1912 чылдарда тыва чоннуң
национал-хосталгалыг шимчээшкининге тураскааткан. Аңаа автор мурнуку ажылдарынга
деңнээрге, ол айтырыг талазы-биле бодунуң көрүжүн улам тодаргайлаан болгаш
ханылаткан, Тываның төөгүзүнүң мурнунда шинчилеттинмээн арыннарын ажыткан.

Бир эвес «Тыва чоннуң социализмче төөгүлүг оруу» болгаш «Тыва улустуң маадырлыг
оруу» — деп ийи номну холбаштыр көөр болза, Ю.Л. Аранчын бодунуң
шинчилелдери-биле бурунгу үеден эгелээш, XX чүс чылдың төнчүзүнге чедир, совет
үе-биле катай, кол болуушкуннарының бүгү үе-чадаларын хаара туткан.



https://tyv.wikipedia.org/wiki/%22%D0%9A%D0%BE%D2%A3%D0%B3%D1%83%D1%80%D0%B5%D0%B9%22_%D1%8B%D1%80%D1%8B_%D1%81%D3%A9%D0%B7%D2%AF

Эртемденнер бо ырның аңгы-аңгы вариантыларын бижип алган. Алдай тывалары бо ырны
3 аңгы кылдыр адаар. Моолда тывалар: «Хоңгурай», «Гоңгурай» дээр. Ырга олар
Хоңгурай деп сөстү: «хоңгур-оой» кылдыр адавышаан ырлаар улус-тур. Кыдатта
тывалар «Коңгурой» дээр-дир.

Бо ырны шаг-шагдан бээр Синьзцянда болгаш Моолда чурттап чоруур тывалар ырлажып
чораан. Таңды Тывазының улузу бо ырны билбес турган хевирлиг.

Алдай тываларының чугаазынга бичии тайылбыр херек. [дж] деп үн Тыва Республикада
чурттап чоруур тываларның чугаазында бар. Чижээ: Салчак, адырылчак, ажынчак деп
сөстерни адаарда [л], [н] деп үннүң соонда [ч] деп үн [дж] кылдыр өскерли бээр.
Ол дээрге тыва чугаада фонетиктиг болуушкун-дур. Джуъртумнуң биле джеъткен деп
сөстерде [уъ] биле [еъ] дээрге өк-биле адаан кыска ажык үннер-дир. Тыва
литературлуг дылдың дүрүмү ёзугаар, сөөлгү чижекте, бир дугаар одуруг «Алдан
четкен чылгымның» кылдыр бижиттинер.

2010 чылда, Тывадан Синьцзянже эртем-шинчилел экпедициязы аян-чорук кылган. Аңаа
этнографтар Коңгурой деп ырның ийи хевирин бижип алган-дыр. Ол ырларның бир,
аянныг купледи мындыг:

3. Бир эвес «Хоңгурай» деп сөстүң дөзү “хоңгур” деп сөс боор болза. «Хоңгурай»
деп сөс кандыг бир сиген ады болур чадавас. Чижээ:

Ыраажы бүрүзү ырның адын бодунуң аайы-биле ырлаар-дыр. Мында база чаңгыс аай
чүве чок. Амырга-Моос бөлүү «коңгур-оой» деп ырлаар, Хүн-Хүртү бөлүүнүң
ыраажылары Алдай тывалары ышкаш олчаан «хоңгур-оой» деп ырлаар-дыр. Ондар
Коңгар-оол, ол ырны, «коңгур-ээй» деп ырлап турган.

О. Коңгар-оол 1999 чылда АКШ-ка "Back Tuva Future" деп альбом бижидип алган. Ол
альбомда «Where Has My Country Gone?» деп ыр бар. Ол ыр болза, херек кырында,
өскертип каан «Хоңгурай» дээр, алдай тываларының ырызы болган-дыр.

О. Коңгар-оол ол ырны күүседип турунда, Willie Nelson деп кижиниң англилээн үнү
дыңналып турар. Чамдык одуругларны, ол кижи, шүлүктей аарак очулдурбушаан
чугаалап турар. Чижээ, Коңгар-оол шүлүктей бээрге Willie Nelson ооң сөзүн
мынчаар очулдурган-дыр:

Викитекада Коңгурой, азы Коңгурей деп адаан ырның сөстери бар. Ол болза, Тыва
Республикага 1990-зан чылдарда-ла чаартына берген, Хоңгурай деп ырның 4
куплеттиг хевири-дир.



https://tyv.wikipedia.org/wiki/VI-%D0%B3%D1%8B_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0

Алдыгы Далай-Лама Чалбаа Саныяң Чамзы азы Гьялва Саняң Гьяцо 1683 чылда
төрүттүнген. 1706 чылда төре аралчып бурганнай берген. Саныяң Чамзының
төрүттүнген чурту амгы Индияның девискээринче кире берген. Саныяң Чамзы ламаны
тодараткаш, Будлан ордуну 1695 чылда тудуп дооскан. Ийи дугаар Банчын лама
Саныяң Чамзы Далай ламаның башкызы турган. Алдыгы Далай лама арзылаң
дүжүлгезинге 1697 чылда чалараан. Ол шүлүк чогаалы, хөгжүмге ынак турган болгаш
Будлан ордузундан үнүп, даг белинде бодунуң туттурганы бичии бажыңчыгашка
олурарынга ынак чораан. Эрге-чагырга тудар хөңнү чок, шүлүк чогаалынга база
найыр-наадымга сундулуг кижи чораан. Харын Барыын Моолдуң хааны Лувсан дээрзи
Агваан Иш Жамц дээр ламаны Алдыгы Далай лама деп чарлаар дээш, улуг будулгаазын
болдурган диген чүүл төөгү бижиктеринде бар. Төвүттерниң бижээни-биле алырг,
алдыгы Далай лама Саныяң Чамзыны Моолче аппар чорда, ол орук ара төре аралчып,
бурганнай берген бооп турар. Г.Ц.Цыбиковтуң алды дугаар Далай-Ламаны Бээжиңче
чедирер дээш бар чорда, ол орук ара бурганнай берген деп демдеглээни чүүл база
бар.



https://tyv.wikipedia.org/wiki/A%D0%BB%D1%82a%D0%BD_%D0%94%D0%B5%D0%BB%D0%B8%D0%BE%D1%80%D0%BCa%D0%BD

Aлтaн Делиормaн (1936, Истaнбул - 23 Сес ай 2012, Шишли, Истaнбул ), Турк
төөгүжү, чогaaлчы болгaш журнaлист.

Түрк Культуразы / Türk Kültürü, Чоннуң Оруу / Millî Yol, Чоннуң Чырыы / Millî
Işık, Түрк Чогаал сеткүлдеринде (Türk Edebiyatı) бижиктерин чырыткызып ундурду.
Тaн, Aкшaм, Економи, Оджaк, Сон Xaвaдис, Ортaa догу болгaш Терджумaн
солуннарында бижиктер бижээн; Еуропа Түрктеринге "Bayrak" (тыв.Тук) журналыны
чырыткызып удурткан..

1974 чылында Армян Комитетчилериң Ermeni Komitecileri шинчилеп тургаш Турция
Чонунуң Культур Фонду талазындан шаңналга таварышкан. Чырыткылыг Чурталгалар
(Işıklı Hayatlar) чогаалдары биле Тюрк Чурттунуң Билиглери (Türk Yurdunun
Bilgeleri - TYB) болгаш база ESKADER шаңнал алды.

Ылынгыя Алтан Делиорманның Түрктерге Удур Армян Комитетчилер / Türklere Karşı
Ermeni Komitecileri, Юугославияда Мусульман Түрктерге Улуг Шашкы / Yugoslavya’da
Müslüman Türk’e Büyük Darbe, Таныырым Aтсыз (чогaaлчы X. Н. Aтсыз) / Tanıdığım
Atsız, үш эртем / Üç Makale, Кубик Баштыг Өпей / Küp Kafalı Çocuk, Сес чок бир
сес / Sessiz Bir Ses, Тюрк Чурттунуң Билиглери / Türk Yurdunun Bilgeleri,
Чырыткылыг Чурталгалар / Işıklı Hayatlar, Османлы Бертинде Түрктер /
Osmanlılardan Önce Türkler, Сынган Чалганныг Аныяктүрк / Kırık Kanatlı Jöntürk
дээн чижектиг номнарынын чанында, Tarık bin Ziyad аттыг романы база бар дыр.



https://tyv.wikipedia.org/wiki/%D2%AE%D2%AF%D0%BB%D0%B5-%D0%BA%D1%8B%D0%BB%D0%B4%D1%8B%D0%BD%D0%BD%D1%8B%D0%B3%D0%BB%D0%B0%D1%80_%D1%85%D0%B5%D0%B2%D0%B8%D1%80%D0%BB%D0%B5%D1%80%D0%B8

1. Кылдынган, ынчалза-даа чыгдынмаан. ( Ол чүл дээрге, бодуңарның
дайзыннарыңарны чок кылып кааптайн деп бодаан , ынчалза-даа ооң тынынга четпээн
силер. Чок кылыйн деп деп бодапканыңар - кылдынган үүлгедиг болур. А тынынга
четпээн болганыңарда - чыгдынмаан үүлгедиг-дир.)

2. Кылдынмаан, ынчалза-даа чыгдынган. ( Кандыг-бир амылыг амытанның тынын үзейн
деп бодавайн чораан, ынчалза-даа билбейн тынын үзүпкен. Бодавааны - кылдынмаан,
кылыпканы - чыгдынган. )

3. Кылдынган болгаш долузу-биле чыгдынган. ( Амылыг амытанның тынын үзейн деп
бодап чорааш, ооң тынын үскен болза, бодааны кылдынган, кылганы - долузу-биле
чыгдынган. Бо эң-не аар үүле (карма)-дыр, чүге дизе ол долузу-биле чыгдынган.)

4. Кылдынмаан,чыгдынмаан. ( Багай бодалдар тыптып келирге, ол багай бодал-дыр
деп эскерип кааш, соксадып кааптарга, багай үүле кылдынмаан болгаш чыгдынмаан
болур. )

Ынчангаш кижиниң кылбаан чүвези кижиге кажанда-даа шаптык катпас, а кылган чүүлү
анаа эртпес. Ындыг болганда, багай чүүлдерни соксадып, Үш Эртинеден авыралды
дилээричугула. Кол-ла чүве - үстүнде чүүлдерни сагып, он нүгүлдүг үүлени
кылбайн, өскелерге хора чедирер сеткил кижиге шуут чок турар кылдыр бодун
чаңчыктырары болур.

Ном "Алдын чула" Пэндэ Гуалцен III Далай-Ламаның "Ламрим Сершүнма" деп Номунга
тайылбыр



https://tyv.wikipedia.org/wiki/%D0%AB%D0%B4%D1%8B%D0%BA%D1%82%D1%8B%D0%B3_%D0%90%D1%87%D1%8B%D1%82%D1%8B_%D0%91%D0%B0%D1%88%D0%BA%D1%8B_14_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0_%D0%A2%D0%B5%D0%BD%D0%B7%D0%B8%D0%BD_%D0%93%D1%8C%D1%8F%D1%82%D1%86%D0%BE%D0%BD%D1%83%D2%A3_%D0%A2%D1%8B%D0%B2%D0%B0%D0%BD%D1%8B%D2%A3_%D1%87%D0%BE%D0%BD%D1%83%D0%BD%D0%B3%D0%B0_%D0%BA%D1%8B%D0%B9%D0%B3%D1%8B%D1%80%D1%8B%D1%8B

Ыдыктыг Ачыты Башкы 14кү Далай-Лама Тензин Гьятцонуң Тываның чонунга кыйгырыы -
2010 чылдың Декабрь 6да Индияның Дхарамсала хоорайынга тургаш 14кү Далай Ламаның
бижээн Тыва чонга кыйгырыы.

Бөгүн мен дыка-ла аас-кежиктиг болдум – Тыва Республиканың Камбы-Ламазы-биле
ужураштым, ол менден: “Тываның чонунга чагыг-сүме, өөредиглиг кыйгыдан киирип
көрүңерем” деп, Тываның буддийжи хөй-ниитилежилгезиниң мурнундан дилег киирди.
Меңээ буддийжи акы-дуңмалышкыларым-биле бодумнуң бодалдарымны үлежир арга
таваржып турары дээш мен дыка өөрүп тур мен, чүге дизе бис силерниң-биле
дазыл-дөстери бурунгу Наланда университеди-биле тутчуп кире берген тибет
буддизмниң талалакчылары ышкажыгай бис. Ийе, шупту буддийжилер Будда Бурганның
салгакчылары болур-ла болгай, а Будданың соонда кол башкывыс кылдыр
Мадхьямаканың философиязын ажылдап кылып каан Нагарджуна Башкыны санап турар
бис. Мооң утказын ёзугаар алыр болза, бис чаңгыс аай бис, бис чаңгыс ол-ла, ооң
иштинде Гухьясамаджа [тантразын] база боттандырып турар ёзу-дүрүмнүң
салгакчылары бис. Ынчап кээрге бисти салгалдар дамчып келген бурунгу аажок быжыг
харылзаалар база тудуштуруп турар. Эрткен үеде, кажан мен элээди турар шаамда,
кажан аныяк турар үемде, мээң чурттап келген үемде безин, Тибетке Тывадан келген
эртемден – философтар чурттап чордулар. Ынчап кээрге бистиң аравыста аажок быжыг
харылзаалар бар-дыр.

Бодумнуң буддийжи акы-дуңмалышкыларымга, олар тибеттер, кыдаттар, көрейлер,
японнар, вьетнамнар болгаш өске-даа буддийжилер болза, мен кезээде мынча деп
чугаалаар кижи-дир мен: “Бис бөгүн 21 векче кирипкен бис, ынчангаш бис 21 вектиң
буддийжилери болур ужурлуг бис”. Ынчап кээрге биске амгы үениң эртем-билии
херек, ооң иштинче эртем адырларын өөренип аары база кирип турар, а ол ышкаш бис
буддизмни бүгү талазы-биле, ооң иштинче буддизмниң эртемге хамааржыр талазын,
философияга болгаш чүдүлге-сүзүкке хамааржыр аспектилерин база өөренип көөр
ужурлуг бис. Бир эвес силер буддийжи эртемни, буддийжи логиканы, буддийжи
эпистомологияны (угаан-биле шинчилел теориязын) болгаш буддийжи философияны, ооң
иштинде бүгү чүүлдерниң бот-боттарының аразында хамаарылгалыының дугайында
буддийжи көрүштү (санскр.пратитьясамутпад) билир болзуңарза...Бөгүн дыка хөй
эртемденнер ол философчу үзелдиң дугайында дыка улуг сонуургал-биле чугаалап
турар болгаш ону шын деп бадыткавышаан, хүлээп ап турарлар. Ынчангаш бир эвес
бис буддийжи эртемни, буддийжи эпистемологияны болгаш буддийжи философияны
өөренип эгелей бээр болзувусса, ынчан бис олар буддийжи чүдүлгениң үндезиннери
болуп турар деп чүвени көрүп, билип каар бис.



https://tyv.wikipedia.org/wiki/%D0%A8%D0%B5%D1%80%D0%B8%D0%B3_%D0%B0%D1%82-%D1%88%D0%BE%D0%BB%D0%B0

Шериг ат-шола дээрге шериг албанныгныӊ азы курлавырда (халажылгада) шериг
хүлээлгелигниӊ өске шериг албанныгларга туружун тодарадып турар ат-дужаалы дыр.
Ону чеспектиг күштерге шериг албанын эртирип турар (азы шериг албанын эртирер
дээш шериг өөредилге черлеринге болгаш оларга деӊнештирген черлерге өөренип
турарларга) хамааты бүрүзүнге ооӊ албан туружу-биле, шериг азы тускай
белеткели-биле, чеспектиг күштерниӊ хевиринге, чеспектиг күштер хевириниӊ
шериглер төрелинге азы албанныӊ хевиринге (төрелинге) дүүштүрүп хууда тыпсып
турар болгаш хууда күрүнениӊ азы албанныӊ ачы-хавыяазын барымдаалап тыпсып
турар. Шериг ат-шоланыӊ тыпсыр чуруму күрүне бүрүзүнде ук күрүнениӊ хоойлунуӊ
ёзу-чуруму-биле тодаратынып турар.



https://tyv.wikipedia.org/wiki/%D0%A7%D1%8E%D0%B4%D1%8E%D0%BA,_%D0%91%D0%BE%D1%80%D0%B8%D1%81_%D0%91%D0%B0%D0%B0%D0%B4%D0%B0%D0%BD%D0%BE%D0%B2%D0%B8%D1%87

Борис Бааданович (Чүдүк) Чюдюк (январь 7, 1925 чыл - январь 10, 2001 чыл) — тыва
чогаалчы, шүлүкчү, депутат, Улус өөредилгезиниң тергиини. Тыва Республиканың
Чогаалчылар эвилелиниң кежигүнү чораан. Тыва АССР-ниң Дээди Совединиң 1-ги
болгаш 4-кү чыыштарының депутады чораан.

Б. Чүдүк 1925 чылдың январь 7-де Тыва Арат Республиканың Барыын-Хемчик
кожуунунуң Бай-Талда Калбак-Даш деп черге төрүттүнген. Бай-Тал эге чада,
Кызыл-Мажалык чеди чыл, Кызылдың 2 дугаар ортумак школазынга, Кызылдың башкы
институдунга өөренген.

Мугур-Аксы, Тээли школаларынга башкылап, директорлап, районнуң улус өөредилге
килдизин эргелекчилеп, совхоз директорлап, Бай-Тайга, Чөөн-Хемчикке кожуун
даргалап, Тыва АССР-ниң Сайыттар Чөвүлелиниң килдизин удуртуп, Бүгү-Россияның
төөгү болгаш культура ниитилелиниң Тывада салбырының харыысалгалыг секретары
бооп, 1990-1997 чылдарда ТДЛТЭШИ словарь секторунга ажылдаан.



https://tyv.wikipedia.org/wiki/%D0%A7%D0%B0%D0%B0-%D0%A5%D3%A9%D0%BB_%D0%BA%D0%BE%D0%B6%D1%83%D1%83%D0%BD%D1%83

Чаа-Хөл кожуун - Тываның бир кожууну. Девискээри 2,9 муң км². Мурнуу-чөөн чүкте
Улуг-Хем кожуун-биле, мурнуу чүкте Өвүр кожууну-биле, барыын чүкте Чөөн-Хемчик
кожуун-биле, соңгу-барыын чүкте Сүт-Хөл кожууну-биле, сонгу чүкте Красноярск
крайы-биле кызыгаарлажып турар.

Чүве билбес улус кожуун адын Саян-Шушенски суг шыгжамырындан адаттынып тывылган
деп чугаалаар боор дур. Ындыг чугаа шын эвес. "Чаа-Хөл далайы" дээрге, чоокта
чаа 1970 чылдарда тывылган чүве-дир. Саян-Шушенски суг шыгжамыры турбаанда-даа
ол черниң улузу чуртун Чаа-Хөл деп адаар турган. "Чаа-Хөл" дээрге шаандагы
ат-тыр! Ол ийи сөс шаандагы түрк сөстерден укталган.

"Чаа-Хөл" дээрге "Дайын-Шөлү" дээн уткалыг сөс-түр. Шаанда ол черге түрлүг
маадырлар күжүн шенеп, хан-чин төп демисежип турган. Ынчангаш "Чаа-Хөл" деп
сөстүң ёзулуг утказы коргунчуг боор-дур!



https://tyv.wikipedia.org/wiki/%D0%A5%D2%AF%D1%80%D0%B5%D1%88_%D0%B0%D1%80%D0%B3%D0%B0%D0%BB%D0%B0%D1%80%D1%8B

Чая тудары - эгин содаандан туткаш, удурланыкчының көдүрүп алган турган будун
хей бастыргаш чая тудуптар.

Майгааш, чая тудары - удурланыкчының чап-чаала черге базар деп чыткан будун
тайзы майгыпкаш, чая тудуптар.

Тевери - майгааш, чая тудары-биле дөмей, ынчалза-даа буду черге базып алган
болза-даа амдыызында дыңзыды базып ап шыдавайн чыдар аразында тевер. Эгин
содаандан тутпайн чыткаш тевер арга база бар. Ындыг таварылгада тевигниң үези
кайгамчык шын санаттынган болгаш тевиишкин аажок дыңзыг болза, удурланыкчы
кескен ыяш дег, барып ужар.

Катай кагары - удурланыкчының кайы-бир буду базыышкындан арай кошкаш дээр
аразында, ол бутту таварты өске будун база тайзы тептер. Ындыг тевигни эгин
содаандан тудуп-даа, тутпайн-даа тургаш кылып болур.

Буттаары - удурланыкчының холдарының халдаашкының азы камгалалын чардыктырыпкаш,
майыктап барып алыр.

Чан баштаары - эгин содаандан алгаш, ооргалай аарак чан баштады бодун ажыр барып
дүжүптер (солагайлап чан баштаар чорук эң айыылдыг). Ол арга япон дзюдода бар.

Мундурары - эгин содаандан алгаш, удурланыкчының ийи будунуң аразындан ооң
кайы-бирээзин ээжек-биле ылдыртыпкаш, ойтур идиптер (кайы-даа бут хамаан чок).

Балдырлаары - удурланыкчының холдарының камгалалын чардыктырыпкаш, бодунуң
тааржыр аайы-биле бир холу-биле балдырлап апкаш, өске холу-биле эгин бажындан
ойтур идиптер.

Адак үзери - удурланыкчының холдарының камгалалын өрү алзы чардыктырыпкаш, ийи
хол-биле ийи дөңмектен алгаш, адак үзе көдүрүптер.

Шавыыры - кайы-бир холу-биле эгин содаандан алга, өске холу-биле шавыштыр турган
дөңмектен часкааш, чая тудуптар.

Күстүктүр шелери - эгин содаандан азы холдардан алгаш, удурланыкчы бурунгаар
чүткүп чыдар аразында күш таарыштыр күстүктур , дискектендир шелиптер.

Былдаары, хояры - удурланыкчы кандыг-бир арганы ажыглап, чижээ, буттап чыдырда,
ону баш удур билген кижи былдай дүшкеш, куруг чер тудускаш, база күш таарыштыр
дөңгайты шелиптер. Хояры дээрге-ле удурланыкчының кандыг-бир арганы ажыглаан
атаказынга удур халдаашкын кылыры ол болур. Бир эвес удурланыкчы катай хап
чыткан болза, соора тевискеш, көдүрлү берген буттан сегирип алгаш, октап каан
болур. Ынчангаш ол арганы бүгү-ле халдаашкыннарга удур ажыглап болур.

Дөгээлээри - оң хол-биле удурланыкчының эктин ажыр содактың шазындан алгаш, оң
бут-биле солагай будундан орааштыр дегээлээш, артыы азы иштии талазынче аңдара
тудуптар, иштии талазынче аңдарарга улуг-ла чедимче чок - деңге-даа дүжер азы
деңге чер даяныр. Солагай буттап аңдарар чорук удурланыкчыга эң айыылдыг.

Дөңмектээри - удурланыкчының содааның ийи хончузундан алгаш, кайы бир буттуң
дөңмээ-биле ийи бут аразындан адак үзе көдүрүпкеш, чая тудуптар.

Чартыктаары - чан баштаары-биле элээн дөмей, ынчалза-даа киир тутчуп алган
холдар ийи мөгени чоокшулаштырып алган турар чүве төлээде, чүгле чартыктап
аңдарар. Чан баштап турда удурланыкчы чан бажынга белдирилгеш, адак үстү бээр, а
бо удаанда удурланыкчының ийи будун чаңгыс буттап дозуптар болгаш хостуг турган
холун база бут дозарынче угландырар.



https://tyv.wikipedia.org/wiki/%D0%A5%D2%AF%D1%80%D0%B5%D1%88

Мөгелерниң кедер хеви - кеден ырыктааш (содак), чүгле тускай ооргалыг, узун
чеңнерлиг, чуга эгенээш (шуудак), тыва идиктер.

Хүрешти эгелээрде мөгелер чыскаай туруп алгаш девиир, ооң-биле чонга күжүн,
уразын көргүзүп турары ол. Девивишаан мөгелер шииткекчилер столунга четкеш күдүк
базып сөгүрүүр.

Девиг соонда мөге-салыкчылары төлгелээр. Салыр мөгезиниң адын шилип алгаш,
шөлдүң ортузунче үнгеш ыыткыр ат-сывын, келген кожуунун адап кый дээр.
Кыйгырткан мөге шөлче үне халып келгеш, бодунуң мөге-салыкчызын тырыкыландыр
(долгандыр) девиир. Мооң-биле шииткекчилерге, чонга көргүзүг доостур, хүреш
эгелээр.

Чыл санында Наадым соонда шыырак мөгелерге аттар тыпсыр (128 болгаш оон хөй мөге
киришкен болза)



https://tyv.wikipedia.org/wiki/%D0%A5%D0%BE%D0%BC%D1%83%D1%88%D0%BA%D1%83,_%D0%9A%D0%B5%D0%BD%D0%B4%D0%B5%D0%BD-%D0%A1%D2%AF%D1%80%D2%AF%D2%A3_%D0%81%D0%B7%D1%83%D1%82%D1%83_%D0%BE%D0%B3%D0%BB%D1%83

Хомушку Кенден-Сүрүң Ёзуту оглу (паспорт ёзугаар Хомушку Кенден Ястуевич) азы
Кенден башкы (1916ч февраль 23, Барыын-Хемчик кожуун, Аксы-Барлык суур – 1980ч
декабрь 23) — Тывага, Бурятияга сарыг шажынның өөредиин катап сайзырадырынга
улуг үлүг-хуузун киириген лама башкы, Иволга хүрээниң эмчи лама башкызы.

Кенден башкы эмнээр оъттарын колдуунда Тывадан чыып алыр турган. Төрелдериниң
чугаазындан алырга ол Чадаана хемниң чанындан база Теве-Хаяа суур кавызындан
чыжыргана, кодан-хаагы, чигир-сиген, эмишкээк, көк чечектер, подорожникочулга
херек база одө оъттарны чыып чораан.



https://tyv.wikipedia.org/wiki/%D0%A3%D1%80%D0%B0%D0%B0%D2%A3%D0%BA%D0%B0%D0%B9

Урааңкай (саха дыл - урааҥхай; эвенки дыл - ураӈкай [ура̄ӈкай]). Эвенкил дылда
ураӈкай деп сөс "кижи" деп очулдуртунар. Саха дылда урааҥхай деп сөс база "кижи"
деп очулдуртунар. Ол сөстер чиңгине түрк сөстерге хамаарышпас.

Эвенкил чоннуң бурунгу тоолдарында, ырларында аи урааңкай биле урааңкай эвенки
деп сөстер бар. "Аи урааңкай" дээрге Алдыы, Үстүү оранның чуртакчызы-дыр, ол
сөс-биле эвенкилер боттарын адап турган. "Аи урааңкай" болза аңчы кижи-дир, ол
кижи арга-эзимниң, тайганың кежии-биле амыдырап чурттап чоруур. "Урааңкай
эвенки" дээрге "эвенки кижи" дээн уткалыг сөс-түр.

Сахаларның (олонхоо) тоолдарында "саха урааҥхай" деп сөстер бар. "Урааңхай"
дээрге кижи дээн, ынчаарга "саха урааңхай" дээрге "саха кижи" дээн уткалыг
болур. Урааңхай саха деп сөс-биле боттарын Вилюй хемниң сахалары адап чораан.

Кулун-Атах деп археологтуг культура (XIV-XVI вектер). Байкал хөлдүң соңгу
эриинге чурттап чораан түрк дылдыг улус Туймаада биле Эркээни ховуларынче XIV
векте көжуп эгелээн. Олар арат ажыл-агыйлыг мал-маганныг улус чораан.

№ 41. Саха чурттунче бир дугаар көшкен улус. (Урааңхай кыс, Омогон, Ныкыыс,
Күппүлүүн).

Урааңкай азы урааңхай деп сөстүң эге дөзү эвенки чонда болур. Эрте шагда бир-ле
эвенки дылдыг аймак Амур хемден үнгеш Сибирьниң тайга ховуларынче тарай көже
берген. Көшкен улус Сибирьниң аймактарынга бодунуң эвенки дылын дамчыдып берген.
Чөөн Сибирьде чамдык аймактар эвенки дылды шиңгээдип алгаш бодунуң төрээн дылын
утупкан бооп турар.

Шаанда сахаларның өгбелери "Урааңкай" деп сөстү эвенкил чондан үлегерлеп алгаш
бодунуң түрк дыл-домаанга таарыштыр "Урааҥхай" кылдыр өскетип алган. Харын-даа
сөөлзүредир урааҥхай деп сөс чиңгине саха дылдың кезии апарган.

Моол күрүнелер төп Азияга XIII дугаар вектен эгелеп тергиидеп эгелээн-дир.
Азияда көвей чоннар аразынга урянхай деп сөстү моолдар тарадып каан. Бо сөөлгү
чүс чылдарда урянхай деп сөс мырыңай политоним апарган. Үе шагның эгезинде түрк,
эвенки болагш самоди дылдыг улуска "урянхай" деп сөөк, аймак турбаан!

XII-XIII дугаар векте Онон хемниң унуга чурттап турган "Урянхай" аймактың улузу
моол чонга хамааржыр болур. Сураглыг Сүбэдэй биле Джэлме алышкылар ол аймактан
укталган. Ол урянхайлар тываларның өгбелери эвес-дир.

Эрги моол бижикте "урянхай" деп сөстү латин үжүктер-биле чара бижиир болза, ол
сөс 'uriyaŋqai' кылдыр бижиттинер. 1954 чылда А. Лувсандэндэвтиң чыып тургускан
моол-орус сөстүү парлалгаже үнген. Ында мындыг уткалыг сөстер бар.

Моол-орус словарларда албан-на “урянхай” кылдыр бижээн сөс чок. Эрги моол
бижикте 'uriyaŋqai' кылдыр бижээн сөстү орустар кириллица үжүктерин ажыглап
“урянхай” кылдыр бижип эгелээн. "Урянхай" кылдыр бижээн сөс шагда тывылган.

Тываларның өгбелери "урянхай" деп сөс билбес чораан, тывалар аразынга "урянхай"
деп аймак-сөөктүң улузу база кажан-даа чуртаваан. "Урянхай" деп моол сөстү
тывалар дорт адай албас турган. Кара чон ол сөстү тыва домаанга таарыштыр
[урааңгай] кылдыр адаар чораан. Чүгле моол бижик ажыглап чораан тыва дүжүметтер
боттарының саазын чагааларынга "танну урянхай" деп сөстер бижип турган. Моолдар
XIV векте тываларның өгбелерин "Арга урянхадтары" деп адап турган. Арга
урянхадтары болза "Юаньның чажыт төөгүзүнде" бижиттинген тускай Урянхай деп
аймакка кандыг-даа хамаарылгазы чок бооп турар.

Көрейлер моолдарның "урянхай" деп сөзүн бодунуң дылынга эптештир "Оранкай"
кылдыр эдип алган. Оранкай деп сөс-биле олар XVII векте бодунуң соңгу чүгүнде
чурттап чораан манчжур биле эвенки аймактарны адап турган.

Буряттарда "цоңгоол" деп аймакта "уряанхаад" деп сөөктүң кижилери бар. Оон ынай,
Ока хемниң буряттары тываларны биле тофаларны уряанхад (урянхайлар) азы уйгар
хэлтэн (уйгур дылдыг) деп адап турар.



https://tyv.wikipedia.org/wiki/%D0%A3%D0%B3%D0%BB%D0%B5%D0%B2%D0%BE%D0%B4%D1%82%D0%B0%D1%80

Дириг амытаннарның организминиң база үнүштерyиң клеткаларының тургузуунуң бир
чугула кезээ углеводтар болур.

Моносахаридтерге — бодунуң тургузуунда ийиден өрү водород атому бар углеводтар
хамааржып турар. Чижээ, тетроза, пентоза, гексоза, гептоза дээш өске-даа. Бисти
долгандыр туруп турар бойдуста гексостар болгаш пентостар дээр углеводтар хөй
таваржып турар. Оларның аразында глюкоза үнүш аймааның ногаан тургузуунда,
үрезиннеринде, каттарда болгаш фруктуларда канчаар-даа аажок хөй болуп турар. Эң
ылаңгыя глюкоза виноградта кончуг хөй. Ынчангаш ону чамдыкта виноград чигири
деп-даа адап турар. Крахмал, целлюлоза, гликоген глюкозадан тургустунган.
Кижиниң ханының тургузуунда безин глюкоза хөй болуп турар. Ханда ооң хемчээли
0,085—0,120% чедир. Хөй чигир чиир болза, кижиниң ханынга глюкозаның хемчээли
улгадып, сидик-биле кады хөй ылгалып үнүп турар апаар. Чигир аарыының үезинде
глюкозаның хемчээли ханга канчаар-даа аажок көвүдээр. Чигир аарыын билип
алыры-биле ханда чигирниң хемчээлин көрүп, хан анализин эмчилер кылып турар.
Чамдык аарыгларга, кижиниң зът-мага-бодун ниити быжыглаар сорулга-биле 20—40%
глюкозаны сыкыртып турар. Моносахаридтер морковьта, согунада, мөөгүде, янзы-бүрү
каттарда, өске-даа чигирзиг үнүштерде кончуг хөй.

Олигосахаридтер, оларның иштинде сахароза, бүрүлерде, бүрүлерниң сыптарында,
үрезиннерде, ногаа аймаанда, каттарда, үңүштерниң дазылдарында хөй туруп турар,
ынчалзажок оларны колдуунда чигир свеклазындан үндүрүп ап турар. Чүге дээрге,
ооң тургузуунда сахароза 27% чедир бар болуп турар.

Полисахаридтерге крахмал, гликоген, клетчатка, гемицеллЮлоза, агар-агар,
пектиннер дээш өске-даа полисахаридтер хамааржыр. Крахмал үрезиннерде,
үнүштерниң дазылдарында кончуг хөй. Бистиң чемивистиң, эң ылаңгыя чигирзиг
чемнерниң организмге хуулуп болбаазыраарынга, чамдык ижин-шөйүндү аарыгларынга
ол база ажыктыг эм чүүлү болуп турар. Ол ышкаш клетчатка ижин-шөйүндү
аарыгларынга, ха-лыыдаи, тырыктаар чоруктарны чиигедип намдадырынга ажыктыг
болуп турар. Клетчатка ногаа аймаанда, ыяштарда кончуг хөй.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D2%A3_%D1%8D%D2%A3_%D1%8D%D1%80%D1%82%D0%B5%D0%B3%D0%B8_%D2%AF%D0%B5%D0%B7%D0%B8

Ол үеде чурттап турган кижилериниң чурталгазын археология материалдарындан билип
аап болур бис. Алдай-Саян девискээринге дөрт аңгы кижи төрелгетени чуртап
турган. Ол болза Эректус (лат. Homo erectus), Денисов кижи, Неандертал кижи
(лат. Homo neanderthalensis), Амгы үенин кижизи (лат. Homo sapiens). Кижи
төрелгеттен Африкадан үнген. Шаг шаанда аңгы-аңгы дүрзүлүг, хевирлиг кижилер
чуртап чораан. Амгы үеде чүгле Homo sapiens деп хевири арткан.

Ол үеде Африкага Homo erectus (Эректус) деп кижилер чуртап чораан. Хамык
кижилерден эң баштай чүгле олар Евразия делгеминче көжүп үнген бооп турар. Кажан
Мурнуу Сибирже Эректустар көжүп кээрге ынчан Тываның палеолиди эгелээн деп
болур. Тывага хамаарыштыр Эректустуң Ашел культуразы илереттинер. Ол культура
700 - 100 муң чылдар иштинде үргүлчүлээн. Африкага ол үелерде 3 үш аңгы кижи
төрелгеттени тыптып бодарап келген. Үжелээ Эректустан укталган. Кезек Эректус
кижилери эволюцияның салдары биле өскерлип тургаш чаа кижи хевирлеринче шилчий
берген. Чаа кижи төрелгеттениң тывылган ужуру Homo erectus (Эректустуң)
организиминге бооп турган өскерлиишкиннерден, мутациядан хамааржыр. Чырык
өртемчей кырынга эң баштай 640 хире чыл бурунгаар Денисов кижилери бодараан.
Соонда 500 чыл бурунгаар Неандертал кижи аңгыланып тывылган. Ол-ла үеде чүгле
арай орай, 200 чыл бурунгаар Амгы үениң кижизи тыптып келген.

Ортаа палеолит (100 - 45 муң чыл бурунгаар үргүлчүлээн). Бо үеде Денисов биле
Неандертал кижилери Евразияже көже бээрген. Сөөлзүредир 76 хире муң чыл
бурунгаар Азия девискээринге Амгы үениң кижизи база тарап эгелээн. Ортаа
палеолит үезинде Алдай-Саян девискээринге чурттап турган кижилерниң культуразын
Леваллуа-мустьер деп адаар. Мустьер культуразын база-ла б. э. ч. 300 - ден 20
чылга чедир үргүлчүлээн. Амгы үениң кижилери Алдай-Саян девискээринче 50 хире
муң чыл бурунгаар көстүп келген. Homo sapiens-тиң матералдыг культуразы
Неандертал биле Денисов кижилеринден көңгүс ылгалбас. Олар шупту ажыл-агыйынга
чаңгыс аай дөмей херекселдерни ажыглап турган. Неандертал кижизи Амгы үенинң
кижизинден угаан медерели-биле, дыл домааның сайзыралы-биле база ылгалбас.
Денисов биле Неандертал кижи төрелгетени бойдустуң балыы, аң-меңи биле амыдырап
чуртап турган. Ол ийи аңгы кижи төрелгетени бот-боттары-биле аразында
харылзашпас. Харын-даа бот-боттарын ойзур, сестир турган. Ынчалза-даа олар
чүс-чүс муң чылдар иштинде чаңгыс улуг девискээрге кожа чурттап турган. Сибирьге
Амгы үениң кижилери көстүп кээрге Денисов биле Неандертал кижилери чоорту чиде
берген.

Үстүү палеолит (16 - 10 муң чыл бурунгаар) Бо үеде Сибирниң балыкчылары,
аңчылары чоорту-чоорту Америка девискээринче сыстып эгелээн. Америка онзагай,
кайгамчык оран. Ооң мурнунда Америкага кижи төрелгетени черле чуртап чорбаан.
Америкаже Неандертал-даа, Денисов кижилери-даа, Эректус-даа көжүп четпээн, эң
бир дугаар Амгы хевирниң кижизи ынаар көшкен. Американың ол үеде мегафауназы
база кайгамчык болур, аңаа ол үеде Азияда чок дириг амыттыннар амыдырап, Азияда
өспес үнүштер өзүп турган.

Плейстоцен мегафауназы. Алдай-Саян девискээринге мага-боду кончуг улуг амытыннар
чуртап турган. Ол амытаннар 10 - 8 муң хире чыл бурунгаар чиде берген.
Мегафаунаның читкен чылдагааны тодаргай билдинмес. Бо айтырыгга хамаарыштыр
эртемдээнерде 2 бодал бар.

Тываның палеолиди таптыг шинчилеттинмээн. Палеолит үезинде чурттап чораан кижи
сөөктерин тывары аажок берге, археологтар чүгле даш чеспектер, азы бузундулар
тып аап турар. Тааржыр сөөк, даш чеспектерни Мөренниң куйларындан тыпса чогуур
болур, база-ла улаштыр Өвүр кожуунда бурунгуу улустуң турлагларын казып тып алза
эки ле. Ортаакы палеолиттиң Үстүү палеолитче үе-шагның аайы-биле шилчи бергени
таптыг илереттинмейн турар. Чүге дизе 23-20 муң чыл бурунгаар чер кырынга кончуг
дошкун соок дүшкен.



https://tyv.wikipedia.org/wiki/%D0%A2%D0%B0%D2%A3%D0%B4%D1%8B

Таңды, азы Алдай дээрге бедик даглыг оран-дыр. Кадыр дагларның баштары дээрже
шаштыга берген турар. Туманныг. Эң бедик сынның бажын эривес дош шып алган
чыдар, ындыг меңги дош чүгле изиг чайын эрип эгелээр.

Тыва фонетика ёзугаар "алдай" деп сөстү адаары: [аълда́й]. Шаанда барыын чүктүң
улузу оран-таңдызын «алдай», азы «алдай-таңды» деп сөс-биле адап чораан.
Ылаңгыяа, Мөңгүн-Тайга улузунуң эрги чугаазынга ындыг сөс турган. «Алдай» дээрге
чиңгине тыва сөс-түр. Ол сөс кезек улустуң диалектизинден укталган болгаш
литературлуг дылда кончуг ховар ажыглаттынып турар. Амгы тыва литературлуг
дылдың словарларында «Алдай» деп сөс чок.



https://tyv.wikipedia.org/wiki/%D0%A2%D0%B0%D0%BD%D0%BE%D0%B2%D0%B0,_%D0%95%D0%BA%D0%B0%D1%82%D0%B5%D1%80%D0%B8%D0%BD%D0%B0_%D0%A2%D2%AF%D0%BA%D1%82%D2%AF%D0%B3-%D0%BE%D0%BE%D0%BB%D0%BE%D0%B2%D0%BD%D0%B0

Екатерина Түктүг-ооловна Танова — шүлүкчү, прозачы, драматург, очулдурукчу. 1930
чылдың март 27-де Сүт-Хөлдүң Кара-Чыраа кавызынга төрүттүнген.

Чогаал ажылын 1951 чылда эгелээн. Тыва уруглар чогаалының үндезилекчилериниң
бирээзи. ССРЭ-ниң Чогаалчылар болгаш Журналистер эвилелдериниң кежигүнү. Тыва
Республиканың улустуң чогаалчызы. Тыва Республиканың Чазак Даргазының Л.Б.
Чадамба аттыг уруглар чогаалдары дээш шаңналының лауреады. Төөгү эртемнериниң
кандидады. Ооң чогаалдары орус, украин, моол, немец, якут, кыргыс, алтай, хакас
дылдарже очулдуртунган.

Тыва школаның өөреникчилеринге ийи номну бижип, үндүрген.Номнары: «Дамырак»
(Кызыл, 1964), «Хемчиктиң ыры» (Кызыл, 1971), «Верба в цвету» (Кызыл, 1974),
«Херелмаа» (Кызыл, 1978), «Хемчиктиң хүнү», чогаалдар чыындызы, (Кызыл, 1980),
«Арбас-Ойну мунувуткаш» (Кызыл, 1983), «Чаштар делегейи» (Кызыл, 1989), «Тыва
черге йөрээл» (Кызыл, 2000); «Чайыннанган чашкы шаавыс» (Кызыл, 2000); «Ийи «2»
(Кызыл, 1967), «Акым дугайында тоожу» (Кызыл, 1976), «Периодическая печать Тувы»
(Кызыл, 1979; Красноярск, «Офсет», 2006), «Иениң салым-хуузу» (Кызыл, 1991),
«Дошкун чылдарның чазы» (1993), «Кара-Бай» (Кызыл, 1993), «Ширбиилиң холдан
салба» (Кызыл, 1999) «Кара-Чыраа галереязы» (Кызыл, 2000), «Тыва черге йөрээл»,
Кызыл, 2000), «Тайна цветущей ивы» (Кызыл, 2003), «Алфавитте үжүктерни адап,
номчуп өөрениили», (Кызыл, 2006).

Роман Лудуптуң сайтызы*
http://lrd63.narod2.ru/tivani_ulustu_chogaalchilari/tanova_et/



https://tyv.wikipedia.org/wiki/%D0%A1%D0%BD%D0%BE%D1%83,_%D0%94%D0%B6%D0%BE%D0%BD

Сноу, Джон Эддард оглу (англ. Jon Snow, "Лорд Командылакчы", "Бастард") - Джордж
Мартинниң «Дош биле От ырызы» деп чогаалдар чыындызында бир кол персонаж. Джон
болза Эддард Старктың болгаш билдинмес өске херээженниң оглу, ынчалза-даа ол
лорд Старктың ёзулуг кадайындан төррүттүнген ажы-төлүнүң хан-төрели - Робб,
Санса, Бран, Арья болгаш Рикон.

Өске кадай оглу хирезинде ол Старктарга дыка домей - Эддард ышкаш шынчы болгаш
чөптүг. Өске аныяк Старктар дег ол варг (илбичи, дириг амыттаннар-биле
холбаалыг) болган, а ооң дугайында боду эскербейн турар... "Көстүүш"
(орус. Призрак) деп аттыг улуг бөрүлүг — ак кеш, дүктүг болгаш кызыл карактарлыг
оожум альбинос бөрү. Бирги номда Дүнеки Доскуул орденинче кирип алган. Доскуул
тургаш валирий Узун Дыргак деп селемелиг апарган.



https://tyv.wikipedia.org/wiki/%D0%A1%D0%B0%D2%A3_(%D1%87%D2%AF%D0%B4%D2%AF%D0%BB%D0%B3%D0%B5)

Саң (чүдүлге) - бедик деңнел-биле алыр болза, Үндезин Будда Шакьямуни Башкывыска
болгаш бодхи сеткилдиг Ыдыктыг (бодхисаттва) Башкыларга, Идам, Кхандромаа
(Дакиня), Сагыызыг бурганнарга, бойдус бурганнарынга сүзүктүг өргүл одаг болур.

Саңче салыр ак өргүл дээрге ак чем дээжизи-дир: саржаг, хендир үзү, сүт, тыва
далган, тыва сарыг шай, кургаг кара шай (индий), дус, хоюг ак чигир, ары чигири,
бөрзең чигири (свёкла чигири), арбай база чиңге-тараа.

Саң салырда дараазында ыяштарның бүрүлерлиг чиңге будуктарын, сыптыг ногаан
артыштарны, күжүрлерни ажыглаар: кызыл сандан ыяш, агар (агару) ыяш, артыш
будуу, зади эм ыяш, кургум ыяш, пөш, шиви, хадың, шет.



https://tyv.wikipedia.org/wiki/%D0%A1%D0%B0%D1%80%D1%8B%D0%B3_%D0%A8%D0%B0%D0%B6%D1%8B%D0%BD%D0%B4%D0%B0_%D0%BA%D0%B0%D0%BD%D0%B4%D1%8B%D0%B3_%D0%BC%D3%A9%D1%80%D0%B3%D2%AF%D0%BB%D0%B4%D0%B5%D1%80_%D0%B1%D0%BE%D0%BB%D0%B3%D0%B0%D1%88_%D0%B1%D0%B0%D0%B9%D1%8B%D1%80%D0%BB%D0%B0%D0%BB%D0%B4%D0%B0%D1%80_%D0%B1%D0%B0%D1%80%D1%8B%D0%BB.

Буддийжи мөргүлдү хурал хураары дээр. Хурал деп сөстү дорт тайылбырлаарга “чыыш”
дээн. Биче хураар хуралдар болгаш улуг хураар хуралдар база бар. Биче хураар
хуралдарны хүннүң-не номчуур. Чаңчыл ёзугаар олар дүъште 12 шакта, дүъш соонда
15 шакта эгелээр болгаш бир шак азы бир шак чартык үргүлчүлээр. Буддийжи
календарь ай-биле санаттынар болгаш ол христианнарның ажыглап турары хүн-биле
санаар календарьдан ылгалдыг, ынчангаш григориан календарь-биле хуралды хураап
эрттирериниң шыңгыы тодаргай хүнү чок болуп турар. Улуг хуралдар (чыл тургузунда
хураар аайы-биле)



https://tyv.wikipedia.org/wiki/%D0%A1%D0%B0%D0%B0%D1%8F,_%D0%9A%D3%A9%D0%B3%D0%B5%D0%BB_%D0%9C%D0%B8%D0%B6%D0%B8%D1%82%D0%B5%D0%B9_%D0%BE%D0%B3%D0%BB%D1%83

Саая, Көгел Мижитей оглу (орус. Саая Когел Мижитеевич) – Тыва ус-шевер, даш
чазаныкчызы, чурукчу, чон сайзырадыкчызы, амгы үениң сарыг шажын хүрээлерниң
тударының удуртукчузу, улуг хүндүткелдиг акывыс.

1) Бо чаа үеде, ССРЭ соонда, Тываның бирги сарыг шажын хүрээзи 1990 чылдың
төнчүзүнде Бай-Тайганың Кызыл-Даг сумузунга туттунган. Ол тудугнуң эгелекчилери
- Саая Көгел база Кочаа Сергей чурукчулар, даш-чазаныкчылар. Ол тудугнуң бүткени
дыка дораан болган: 1990 чылдың июнь-декабрь. Доозулган тудугнуң 2 каът болган:
1ги каъдын даш-чазаныкчы чурукчуларга бергеш, а 2ги каъды - чүдүлге өргээзи
бүткен. Хүрээ болза сарыг шажынның ёзулуг хүрээзинге дүүшкен.Бүгү хүрээниң
каасталгазы адаанга ажылжап турган ус-шеверлерниң ажылдары болган.
Байыр-ажыдыышкыны 1990 чылдың декабрьның 27-де болган. Хүрээни айызап
ажыдыышкынын 94 харлыг хүлээлгезин салган лама Куулар Шымбай-оол (үезинде
Үстүү-Хүрээге өөренип турган) кылган.

2) Бажы бедик Бай-Тайганың чурумалдыг Бел аржаанының чанынга шаанда база хүрээ
турган. Репрессия чылдарында ол хүрээни узуткап, өрттедипкен турган. Ыдыктыг
черниң чулазы өшпээн. Амгы үеде ооң орнунда чаа хүрээ туттунган. Саая Көгел
Мижитей-оглу бо хүрээниң туттунарынга улуг үлүг-хуузун киирип чоруур.



https://tyv.wikipedia.org/wiki/%D0%A0%D0%B5xa_%D0%9E%D0%B3%D1%83%D0%B7_%D0%A2%D2%AF%D1%80%D0%BA%D0%BAa%D0%BD

Реxa Огуз Түрккaн (төр. 12.10. 1920, Истaнбул - мөч. 18.01. 2010, Истaнбул),
Турк юрист, чогaaлчы, Тюрколог, псиколог, сценарист, футурист болгaш Ординaрюс
Професөр.

Aтaтүрк өлүмүнден ынчаш Эргенекон сеткүүлүн үндүрген. Номду ынaгaндaр xөөзүн
үндезиледи. соондa Бозкурт сеткүүлүн үндүрген. Xүсейин Ниxaл Aтсыз бaзa бо
сеткүүлде бижиген бир чогaaлчы. Соондa көк Бөрү сеткүүлүн үндүрген. Aнкaрa
универтитети юрист Фaкүлтети'н дооскан. Истaнбул универтитети'нде мaгистурa,
Сорбон Универтитетинде төөгү болгaш Туркология, Коломбия универтитетинде
Прикологияче өөренип киргеш, дүрген дооскан. 1944 - 1945 aрaзындa Турaнчылык
чaргызындa шиитпир. 1947-1972 чылдaры aрaзындa Коломбия универтитетинде,
1975-1976 чылдaры aрaзындa Истaнбул универтитети'нде, 1996 чылындa Кaзaкстaндa
бaшкылaп чорду. Aнглис, Фрaнсуз, Турк дылдaрдa 41 номнaры, 9 филм болгaш 6
телевизор сценарий кылгaн. 2010 чылдың январь 17-де мөчээн.



https://tyv.wikipedia.org/wiki/%D0%9E%D1%8E%D0%BD%D0%BD%D0%B0%D1%80_%D0%BA%D0%BE%D0%B6%D1%83%D1%83%D0%BD%D1%83

Кожууну эң баштай Тесингол кожууну деп адап турган. Шала сөөлзүредир ооң адын
Оюннар кожууну кылдыр эде адаан. 4 сумулуг кожуун турган, 147 өрегелиг.

Таблицага онза тайылбыр Будаваңар суму дээрге административтиг кезек-тир. Суму
дээрге төрел-бөлүк эвес-тир. Суму иштинде аңгы-аңгы сөөктүң улузу чуртап чораан.
"Суму адын чүге ынчаар адаан?" деп бодал тыптып келзе, харыы мындыг: "Эгезинде
сумуну кайы сөөктүң кижизи башкарып эгелээрил, ол дарганың укталган сөөгүнүң
ады-биле бүдүн сумунуң адын адап каар турган". Азы, кандыг бир сумуда, бир
сөөктүң улузу өске сөөктүң улузундан кижи саны-биле хөй боор болза, ол сөөктүң
ады-биле бүдүн сумунуң адын адап каар турган. Эрги чаңчыл ындыг хевирлиг турган
боор оң.



https://tyv.wikipedia.org/wiki/%D0%9E%D0%BE%D1%80%D0%B6%D0%B0%D0%BA,_%D0%90%D0%BB%D0%B5%D0%BA%D1%81%D0%B5%D0%B9_%D0%9A%D0%B0%D1%80%D0%B0-%D0%BE%D0%BE%D0%BB%D0%BE%D0%B2%D0%B8%D1%87

Алексей Кара-оолович Ооржак (июль 14, 1952 төр.) — тыва режиссер, Тыва
Республиканың Улустуң артизи, Россия Федерациязының Алдарлыг артизи. Тываның
хөгжүм-шии театрының кол режиссеру.

А. Ооржак 1952 чылдың июль 14-те Тыва АССР-ниң Барыын-Хемчик кожуунунуң
Кызыл-Мажалык сумузунга төрүттүнген. Москваның Б. В. Щукин аттыг театр
училищезин 1978 чылда дооскан. 1978 чылдан 1993 чылга чедир Тыва Национал
театрга режиссер болгаш шии артизи болуп ажылдаан. 1993 чылдан тура Тыва
Национал театрның кол режиссеру болуп ажылдап турар.

У. Шекспирниң «Лир Хаан» (Король Лир), Н. Гогольдуң «Ойнакчы» (Игрок), М.
Тикамацунуң «Үстүг тамы» (Масляный ад), Х. Шириин-оолдуң «Хостуг Тыва», «Эгил,
эжим, эгил!», В. Көк-оолдуң «Хайыраан бот», Э. Мижиттиң «Кым сен,
Сүбедей-маадыр?», «Чиргилчиннер», Р. Томнуң «Сес ынак херээжен» (Восемь любящих
женщин), А. Чеховтуң «Аттың фамилиязы» (Лошадиная фамилия) дээш өске-даа
шиилерни тургускан.



https://tyv.wikipedia.org/wiki/%D0%9E%D0%BD%D0%B0%D0%B0%D1%80%D1%8B%D0%BD%D1%8B%D2%A3_%D0%BF%D0%B0%D0%B4%D0%B5%D0%B6%D0%B8

1. Кылдыныгның дорт укталган, хөме алган чүвезин (объектизин) көргүзер: хемни
кежер, соңганы дуглаар, быдааны дузаар, отту өжүрер. Онаарының падежиниң утказын
падеж кожумаа чок, кылыг сөзү-биле кады ооң мурнунга чоруур чүве ады база
илередир. Бо таварылгада объектини тодаргайлап шыйбас, ниити аянныг кылдыр
көргүзер: хем кежер, соңга дуглаар, от өжүрер, быдаа дузаар. Чижектер.

2. Онаарының падежинде чүве ады кежир, ажыр, дургаар чижектиг эдеринчилер-биле
каттыжар. Ындыг каттыжыышкыннар кылдыныгның туружун болгаш байдалын көргүзер:
хемни кежир, артты ажыр, орук дургаар. Чижектер.



https://tyv.wikipedia.org/wiki/%D0%9E%D0%BA%D1%83%D0%BD%D0%B5%D0%B2_%D0%BA%D1%83%D0%BB%D1%8C%D1%82%D1%83%D1%80%D0%B0%D0%B7%D1%8B

Көжээ. Окунев культураның чону III муң чылдың эгезинден эгелеп даш көжээлер
тургузуп эгелээн. Көжээлерге инектер, сыынар, куштар чуруун силип каар. Кижи
арнын силип каан көжээлер база турар, чамык көжээлерде мыйыстыг кижи арнын чуруп
каан, чамдыызында кижи арнындан хүн херелдери "үнүп чырып" турар. Кижи арынныг
көжээлерни улус бурганнар кылдыр санап чораан. Ындыг көжээлер чанынга улус
дагылга эртирип чораан. Шылгараңгай көжээлер Хакасияда бар: Тас Хыс биле Улуг
Хуртуях Тас. Көжээлер колдуунда Минусинск ховузунга тургустунуп турган, Алдайда,
Улуг-Хемде олар ийи-чаңгыс таваржыр.

Леонтьев H.B., Капелько В. Ф., Есин Ю. Ф. Изваяния и стелы Окуневской культуры.
-Абакан: Хакасское книжное издательство, - 2006. 236 с. ISBN 5-7091-0238-5



https://tyv.wikipedia.org/wiki/%D0%9C%D3%A9%D2%A3%D0%B3%D0%B5_%D0%A2%D2%AF%D1%80%D0%BA_%D0%AD%D0%BB_(2_%D0%B4%D1%83%D0%B3%D0%B0%D0%B0%D1%80_%D0%BA%D2%AF%D1%80%D2%AF%D0%BD%D0%B5)

Түрктер күрүнезин тускай сөс-биле адавайн чораан. Амгы үениң төөгү номнарында
"Mөңге Түрк Эл" - деп сөстер бар. Ол болза амгы үениң төөгү эртеминде
ажыглаттынып турар тускай сөс катыжыышкыны-дыр. Күл-тигиниң бижиинде бир
одуругну кирилл транскрипциязының дузазы-биле номчуур болза, мынча дээн:

Кутлуг хаан апаарга ооң улузу 2000 хире кижи турган. Түрк сир чоннуң тергиидээн
үезинде кижи саны 2 муң хире кижи турган. Шериг кижи саны 200 хире кижи. Чааже
аъттанырда 100 хире маадыр чоруптар, арткан 100 хире маадыр кижи хаан ордузун
хайгаарап артып каар. Эл девискээрин түрктер ийи талага чарып алган, ол болза Оң
биле Солагай тала дыр. Солагай талазынга Гоби ховузунуң соңгу чүкте черлер
хувааттынган, Оң талазы дээрге Гоби ховузунуң мурнуу чартыында Ордос девискээри
болур.Оң талазын Кутлугнуң дуңмазы Мочур ээлеп турган. Мочур шад дээр
албан-дужаалдыг чораан. Илтериш боду Өдүгенге саадапкан.

Чугай даглары Кыдат чоогунда боорга Тоньукук чаа оран чурт дилеп эгелээн.
Түрктерге эң таарымчалыг чер болза соңгу чүкте Өдүген аргазы болган. Аңаа чуртап
чораан Тогус Огус аймааның бир улузу-биле түрктер дайылдашкан. Тогус Огустарны
башкарып чораан Баз хаан өлүрткен, дайзыннарын түрктер тарады сывырыпкан. Оон ам
Илтериш хаан бодунуң ордузун Өдүгенче көжүрүп алган. Илтериш хаан чок апаарга
ооң дуңмазы Мочур деп кижи хаан апарган. Мочур бодунга Капаган хаан деп атты
алган. Капаган хаан Байырку деп аймактың улузу-биле чаалашкаш оларны чылча
шаапкан. Тулчуушкун соонда ол кижи дедир халдып орунда, аңаа душ бооп хенертен
аштырган Байырку аймактың кезек улузу таваржы берген. Байырку аймактың улузу
Капаган хааны туткаш боскун одура кескеш, ооң бажын Кыдаттар хаанынче чортупкан.
Ол үеде түрк хааның бажы дээш кыдаттар кончуг эки алдын-мөңгүн биле шаңнаар
турган. Түрктер чүү боор, Капаган хааның мөчүзүн орнукшуткаш, ооң оглун хаан
кылып алган. Илтериш хааның оолдары аңаа таарышпаан чүге-дизе түрктерниң
ёзу-чаңчылы-биле акызын соңнай дуңмазы хаан болур ужурлуг, адазын соңнай оглу
хаан болбас ужурлуг турган. Ордуга турган Күл-тигин үймээн үндүрген. Ол
маадырлары-биле Капаган хааның оглун, ооң төрелдерин туткаш шаажылаан. Күл-тигин
боду хаан кижи болускавайн турган, ынчангаш ол дуңмазын Бөгүнү хаан бол деп
албадаан. Бөгү боду база хаан болускавайн турган, ынчалза-даа ол акызының
дилээнге чөпсүнген. Бөгү, хаан апаргаш Билге хаан деп атты алган.

Барыын Тянь-Шаньга, Эрчис хемни дургаар Он ок дээр аймактың улузу чуртап чораан.
Он ок деп аймак катыжыышкынында кижи бажын санаар болза түрктерден көвей турган.
Түрк шериг Эрчис хемни кешкеш Болчу хем чанынга чоошкулап кээрге дайызын
шериглерлериниң саны эңмечок болган. Түрк шеригни баштаан беглер: "дедир
чанаалыңар, арыг нүүрлүг кижилерниң чанганы эки" деп хыйланып эгелээн. Тоньукук
чааскаан, хамык сестип коргуп турган улусту оожургаткан. Түрктер Он ок аймактың
маадырлары-биле 2 хүн чаалашкан. Он октуң хааны туттурган, түрктер дайызынарын
тарады сывырыпкан.

Дараазында түрктерниң дайызыннары Басмыл деп аймактың улузу болган. Басмыл деп
аймактың улузу Чөөн Тянь-Шань сыннарын эжелей чуртап чораан. Басмыл күрүнезиниң
төвү "Беш балык" турган. Басмылдар шерии Эрчис хемниң унуга кээрге кыдаттар чок
боорга, олар дедир чаныпкан.

Түрктерниң сөөлгү хааны Кулун бег бооп турар-дыр. Кыдат дылда хааннар аттарын
Бичуриниң транскрипциязы ёзугаар бижээн.



https://tyv.wikipedia.org/wiki/%D0%9C%D0%B8%D0%B6%D0%B8%D1%82,_%D0%AD%D0%B4%D1%83%D0%B0%D1%80%D0%B4_%D0%91%D0%B0%D0%B8%D1%80%D0%BE%D0%B2%D0%B8%D1%87

Эдуард Баирович Мижит (апрель 22, 1961 төр.) — тыва чогаалчы, шүлүкчү,
очулдурукчу, шии бижикчизи, Тыва Улустуң чогаалчызы. Россияның Чогаалчылар
болгаш Театр ажылдакчыларының эвилелдериниң кежигүнү. Тыва Республиканың
Чогаалчылар Эвилелиниң даргазы, "Улуг-Хем" сеткүүлдүң кол редактору.

1961 чылдың апрель 22-де Тыва АССР-ниң Улуг-Хемде Торгалыг сумузунга
төрүттүнген. А.М. Горький аттыг Литературлуг институтту 1993 чылда дооскан.
Тываның ном үндүрер черинге база «Улуг-Хем» сеткүүлүнге редакторлап, «Тываның
аныяктары» солунннуң кол редактору болуп, В. Көк-оол аттыг хөгжүм-шии театрының
литературлуг килдизинге эргелекчилеп, Тыва Республиканың Чазааның чанында
Тываның гуманитарлыг шинчилгелер институдунуң литература секторунда ажылдап
чораан.

«Кезерниң балдызы» (1990), «Бузундулар» (1992), «Бөдүүн одуруглар» (2006),
«Казыргылыг кудуктуң кыйгызы» (2002), «Кара-Дагның казыргызы» (2004), «Туман
өттүр отчугаштар» (2010), дээш оон-даа өске номнарны бижээн. Тыва дылче А.
Пушкинниң, А. Чеховтуң, А. Островскийниң, В. Шекспирниң, М. Тикамацунуң, Р.
Томаның, Л. Бернстайнның, Э. Понуң болгаш өскелерниң-даа чогаалдарын очулдурган.
«Чиргилчиннер», «Кым сен, Субедей-Маадыр?», «Өргүл», «Кара-Дагның казыргызы» деп
шиилерин бижээн, оларны Тываның В. Ш. Көк-оол аттыг хөгжүм-шии театрының
сценазынга тургускан.



https://tyv.wikipedia.org/wiki/%D0%9A%D3%A9%D0%BA%D0%BC%D2%AF%D1%88

Бижикте аймактың адын латин транскрипция ёзугаар номчуур болза kökmüš дээр.
"Көкмүш" деп сөс ийи кезектиг. "көк" биле "-мүш". Бир дугаар сөс чүвениң өңүн
айтып турар, ийи дугаар сөс кожумак хевирлиг. Чогум бо сөстүң дорт утказы таптыг
билдинмес тир.

Билдинмес. Аймак адын ийи дашта бижээн. Бирээзи хакастар чуртунда: Хойбал ховузу
Ачура суурдан соңгу-барыын талаже 20 км. ыракта турар. Е-26 (Очуры) деп даш тыр.
Өскези тывадан, тывадан бижиктиң эрги турган черин бо үеде кым-даа билбес. E-50
(Тыва) деп даш тыр.

Очулгага онза таылбыр 4 дугаар одуругда «бегдеги» дээрге «бег» деп сөстен
тывылган демдек ады-дыр. Одуругга «бег адым» деп бижип каарга ол сөстер арай аян
чок ышкаш сагындырган хевирлиг. Ынчангаш шаандагы бижикчи ону «бегдеги адым»
кылдыр таарыштыр тыртып каан.



https://tyv.wikipedia.org/wiki/%D0%9A%D1%8B%D1%80%D0%B3%D1%8B%D1%81_%D0%AD%D0%BB

Соңгу талада, Саян ажыр хамык аймактар кыргыс уктуг беглерниң албатызы турган
боорга, өске, ырак оранда чурттап чораан улус оларны анаа-ла «кыргыс чон» деп
адаар турган. Шынында, амгы үеде ышкаш чаңгыс, бүдүн кыргыс чон деп чүве
турбаан. Самодий дылдыг, енисей дылдыг болгаш түрк дылдыг улус кыргыстардан
укталган «ынал» дужаалдыг кижиге баштадып чораан.

Б. э. ч. III век – XVIII дугаар век. Сыма-Цзянь деп кыдат төөгүчү хуннуларның
Модэ деп хаанынның дугайында бижип тургаш, көвей чоннар аразында кыргыс чонун
айыткан. Ол болза 2 муң 200 чыл бурунгаар болган төөгү-дүр. Кыргыс күрүнени б.
э. ч. III векте тывылган деп чугаалап шыдавас бис. Эң бир дугаарында «кыргыс»
деп атты III вете кыдаттар айтып бижээн болганда, күрүнүң эге үезин б. э. ч. III
век кылдыр айтып калза чогуур-дур.

VI дугаар век ортузу Түрктерниң Мухан хааны жуань-жуаньнарны чылча шаапкаш соңгу
чүкте кыргыстар аймаан база чагырып алган. Төп Азияда түрктерниң бир дугаар
күрүнези алгый берген. Ол үеден бээр Саян дааның соңгу талазында аймактар түрк
хаанның албатызы апарган. 630 чылда түрктерниң күрүнези буурап дүжерге кыргыстар
олардан адырлып алган.

VII век төнчүзү – VIII дугаар век 680 чылдарда Өдүгенге Кутлугнуң дээрбечилери
көстүп келген. Кутлуг ийи дугаар түрк күрүнени ынчан-на чаартып эгелээн. Ол үеде
кыргыстарны Барыс деп кижи чагырып турган. Капаган хаанның үезинде түрктер Барыс
бег-биле эптиг харылзаа тудуп алгаш турган. Ол үеде Барыс деп кижи түрк хаанның
уруунга өгленип алган турган. Ол үеден бээр түрктер Барысты хаан кижи деп адай
берген. Элээн болганда кыдаттар кыргыс чуртунче элчи чортупкан турган. Барыс
хаан кыдаттар-биле чажыт харылзаа тудуп алган. Кыдаттар-биле сүлчежип алгаш ол
кижи Түргеш аймааның дузазы-биле түрктерни чылча шавар деп бодаан. Ол үеде
кыргыс элинде Тоньукуктуң шивишкини турган. Тоньукук хамык чүвени баш бурунгаар
угаап билипкеш, дайызыннарын чаңгыстап, доп-дораан базар деп шиитпирлээн. 710
чылда түрк шериг Улуг-Хемче аъттаныпкан. Ынчан Улуг-Хемге бир-ле улуг аймак
турган, түрктер оларны Чик деп адаар турган. Чиктер кыргыстар-биле кады бир
демниг боорга түрктер баштай олар-биле чаалажыр ужурга таварышкан. Дараазында,
кыштың соогунда Көгмен (Саян) дагларын ашкаш түрктер Барыс хаанның ордузунче
дүн-хүн дивейн четкеш аңаа тулушкан. Барс хаанның кыштаа Соңа тайгазынга турган.
Кыргыс хаанның ордузун түрктер ап шыдапкан. Барыс хаан аңаа-ла өлүрткен.

750 чылда Тес-Хемге Баян-чорнуң шериглери көстүп келген. 751 чылда кыргыс биле
карлук чоннуң баштыңнары Баян-чорну чылча шааптар деп чажыт дугуржуп алган.
Ынчалза-даа ынчан олар уйгурлар хаанын тиилеп шыдаваннар. Улуг-Хемге
кыргыстарның доскуул ширии шаап чорааншаап чораан, Баян-чорнуң маадырлары оларже
халдааш бир эрни тудуп алган. Ол үеде кыргыстар баштыңы Көгмен (Саян) дагларынга
олурган. Шерии биле ол кижи Улуг-Хемче бадарын, арай дидинмейн турган.

IX – XIII дугаар вектер Ол үеде кыргыстарны баштап турган кижини шаандагы кыдат
бижиктер «Ажо» кылдыр адаар турган. Ол кижиниң шын түрк адын билбес бис.

XIII-XIV вектер 1207 чылда Чиңгис-хаан бодунуң улуг оглун Улуг-Хемче чортупкан.
Джучи кыргыстарның ийи күрүнезин чагырып алыр деп бодаан. Кыргыстар хан
төкпези-биле моол хаанның оглун эвелиң-ээлдек хүлээп алган.



https://tyv.wikipedia.org/wiki/%D0%9A%D1%8B%D0%B7%D1%8B%D1%80%D0%B0%D0%BA-%D0%BA%D0%B0%D1%80%D0%B0%D0%B0

Кызырак-караа (лат. Ríbes úva-críspa) база-ла кызыл-кат хевирлиг болза-даа,
тенниг чадаң үнүш болур. Чечээ бичии үүрмек, ңогаанзымаар ак өңнүг, кады
янзы-бүрү хевирлиг, хемчээлдиг болгаш өңүг, амданныг, иштинде хөй үүрмек биче
урезиннерлиг. Чечектелири майда, кады июль—август айларда быжар. Тывада хемнер
уну, даг эдээ, хорумнарда хөй үнүп турар. Ону садтарда база өстүрүп турар.

Кызырак-карааның кадының тургузуунда чигир — 13,5% чедир, органиктиг кислоталар
— 2% ажыг, минералдыг дустар (эң ылаңгыя чес), витаминнер С, В, Р болгаш каротин
дээш өске-даа хөй ажыктыг бүдүмелдер бар. Ооң кадындан компот, варенье, джем,
повидло, мармеладтар, ол ышкаш ижер суксуннар болгаш арага аймаан кылып турар.



https://tyv.wikipedia.org/wiki/%D0%9A%D1%83%D1%83_(%D0%9B%D0%B5%D0%B1%D0%B5%D0%B4%D1%8C)_%D0%B4%D0%B5%D0%BF_%D1%81%D1%8B%D0%BB%D0%B4%D1%8B%D1%81%D1%82%D0%B0%D1%80_%D0%B1%D3%A9%D0%BB%D2%AF%D2%AF

Лира деп сылдыстар бөлүүнүң чөөн талазында, көвей сылдыстардан тургустунган,
оларның кол нургулайы Дээр Оруунуң кырында ышкаш сагындырар бөлүк сылдыстарны
көрүп болур. Ол Куу деп сылдыстар бөлүү-дүр. Ында 140 хире сылдыстар бар.
Оларның эң-не чырыктары: α (альфа) (1,3), γ (гамма) (2,3), ε (эпсилон) (2,4), δ
(дельта) (3,0), β (бета) (3,2) болгаш ζ (дзета) (3,4).

Оларның эң көскү сылдыстары крест (белдирлешкен демдек) хевирлиг дүрзүнү
тургузар. α (альфа), γ (гамма), π (пи) болгаш β (бета). Дээр Оруун узун дургаар
шөйлү берген, а ε (эпсилон) биле δ (дельта) оларга перпендикулярлыг болур. Ол
сылдыстар бөлүүнде № 61 объектини хайгаараарга эң солун. Ол объект α (альфа), γ
(гамма) болгаш ε (эпсилон) сылдыстар-биле барык-ла шын параллелограммны тургузуп
турар. Куунуң № 61 объектизи дакпыр сылдыстан тургустунган болгаш оларның аразы
дуганың 20 секундазынга дең. Ол сылдыстың чырыы 5,6, а ооң эдеринчизиниң чырыы
6,3 сылдыс чырыының хемчээлинге дең. Пулковта ажылдап турган профессор А.Н. Дейч
№ 61 объектини шинчилеп көргеш, Куу деп сылдыстарның А 61 деп сылдызын дескинип
турар кара эдеринчи барын илереткен. Ол эдеринчи Хүн системазының планеталарынга
кончуг дөмей. Ооң массазы Хүннүң массазындан 80 катап биче, а Юпитерниң
массазындан 12 катап улуг. Эдеринчи ук сылдысты 4,9 чылдың иштинде бир дескинер.
Оларның аразы Чер биле Хүн аразындан 2,3 катап улуг.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80_%D0%94%D0%BE%D0%BD%D0%B4%D1%83%D0%BA

Куулар Дондук (1888  – 1932 чылдың 3 айның 22 соондатодарадыр херек) – Тыва Арат
Республиканы 1925-29 чылдарда баштап чораан кижи.

1888 чылда Хемчиктиң Даа кожуунунда, Шеми сумузунуң куулар сөөгүнден укталган
өг-бүлеге төрүттүнген. Адазы Дажы деп ашак, бай шыырак кижи турган. Дажы дөрт
ажы-төлдүг турган. Дондук болза улуг оглу-дур. Дондуктан аңгыда Маңнай-Кара биле
Чүлдүм деп ийи оглу, Ламажап деп уруу база турган. Дажы өг-бүлези биле Эл-Бажы,
Ак-Кара-Суг, Дөргүн Шеми деп черлерге чурттап көжүп чораан.

Дондук алыс боду өөредилгеге салымныг, арай пөрүк чаңныг оол турган. 14-20
харлыында Үстүү-Хүрээге хуурактап турган. Дондук өөредилгеге сундулуг боорга
улуг ламалар ону Моолдуң Өргээ деп кодада Кандан хүрээзинге өөрензин дээш
чортупкан. Кандан хүрээзинге 3 чыл өөренгеш, өөредилгезин дооспайн дедир чанып
келген. Чанып келгеш Чадаана хүрээзинге чурттап туруп алган. Ынчан ол кешпи деп
эртем адын чедип алган турган.

Романовтарның төрези дүжерге Буян-Бадыргы кыдаттар-биле эптиг харылзаа тудуп
алган. Ынчан-на ак биле кызыл орустар аразынга дайын база эгелээн.
Буян-Бадыргы-биле Тактаң камбы, чейзең деп дужаал адын Дондукка хүлээдип бергеш,
Белоцарскиде Галцан-Хамбо деп кыдат лама кижиниң бижээчизи бооп туруп ал деп
дужааган. Ол орустар аразынга кирип, олар-биле-өңнүктежип тургаш кымга-даа
билдиртпейн, орустар дугайында шупту херек чүвени кыдаттарга көрүп дамчыдып
турган.

Таңды Тыва Улузу чаартынып турунда... 1923 чылда Биче Хурал Чөвүлелиниң даргазы
кылдыр кылдыр соңгуттурган. Биче Хуралдың ажылын 1925 чылга чедир баштап чораан.

1925 чылда Дондук чазактың даргазы апарган, чазакты ол 1927 чылга чедир удуртуп
чораан. Дондук болза хемчик кижи-дир. Тыва Арат Республиканың удуртукчу ажылынче
ону Буян-Бадыргы боду дешпип үндүрүп турган.

1925 чылда Совет чазактың чалалгазы-биле Биче Хуралдың даргазы Моңгуш Нимажап,
чазак даргазы Куулар Дондук, даштыкы херектер яамызының сайыды Соян Далаа-Сүрүң
суглар Москваже аалдап четкен. Москвага тургаш Коминтерниң Чөөн чүк
секретариадынга баргаш Тывада тургустунуп келген берге таварылганы сайгарып
чугаалашкан.

1925 чылда 7 айның 22-ниң хүнүнде ССРЭ күрүнези ТАРеспубликаны бот-догуннан
күрүне кылдыр көөрүн хүлээтинип алган. 1926 чылда Улаан-Баатарга августуң
хүннеринде тыва биле моол күрүнениң төлээлекчилери чугаалажып ужурашкан.
Түңнелинде, 8 айның 16-ның хүнүнде Моол күрүне Тываны бот-догуннан тускай база
бир күрүне кылдыр көөрүн хүлээттинген.

Бурят чуртунга ламалар чыыжы боор дээрге, ынаар Чойдан ламаны үдеп чоруткан.
Ынчан ол кижи тываның төлээзи турган. 1927 чылда 1 айның 20-29 хүннеринде
Москвага ССРЭ буддистерниң Улуг Шуулганы эрткен. Ол болза калмык биле бурят
ламаларның эртирген шуулганы-дыр. Дондук оларны өттүнүп Тывага база ламалар
шуулганын эртирер болза эки деп бодаан. Эптиг чылдагаан база таварышкан, чазак
хуралынга Дондук мынча диген: “Тыва чон, бот-догуннааан күрүнелиг-дир. Бо хүн
чигзиниглиг айтырыг бар-дыр, Үндезин Хоойлувус ёзугаар хамааты чон күрүнеден
хоорлуп каан ирги бе?” Ынчангаш, 1928 чылдың 3 айның 8-те Бүгү тываның ламалар
шуулганы эрткен.

1926 чылда моол биле тыва күрүнениң төлээлелери ужуражылга эртирип турган
үеде... Моолдуң бир чазак кижизи: “Тывалар моолдуң Эрзин-Тес девискээрин эжелеп
алган-дыр” диген. Дондук: “Моол чазак Даргат аймаан бүдүнү-биле сыырыпкан-дыр”
диген. Моолдарның аксы хак-ла дээн.



https://tyv.wikipedia.org/wiki/%D0%9A%D1%83%D0%BB%D1%87%D0%B0

Кулча (орус. Лук дикий) дээрге хөй кезиинде аяннарга, делгем ховуларга үнер
үнүш. Чайның ортаа үезинде кулчаның чемижин чыггаш, кургадып алыр. Ону
кургадырга, янзы-бүрү курттар дезип чоруй баар, а ол турда соктап алырга, ол
куртчугаштар көзүлбейн кады чуурлуп болур. Ынчангаш кургадыры чугула. Кургадып
каан кулчаны өл-ааржыга холуй туткаш, төгерик-төгерик хевирлиг кылгаш, хүнге
кадырар. Шала кадып чорда, чоон ине, тевене-биле ортузундан үттей иткеш,
хендирни шургуткаш, өг ханазының бажынга азып каар. Чоорту када бээр. Өл-ааржыга
кады тудуп каан кулча шыннарын чидирбес, үр ажыглаттынар. Кулчаны өл-ааржыга
кады тутпайн, соктааш, хаптап ап база болур. Кулчаны манчыга, тыртканга, мүнге
холуур.



https://tyv.wikipedia.org/wiki/%D0%9A%D0%B5%D1%87%D0%B8%D0%BB-%D0%BE%D0%BE%D0%BB,_%D0%AD%D0%BA%D0%B5%D1%80-%D0%BE%D0%BE%D0%BB_%D0%A2%D2%AF%D0%BB%D2%AF%D1%88%D0%B5%D0%B2%D0%B8%D1%87

Экер-оол Түлүшевич Кечил-оол (декабрь 1, 1934 чыл - март 9, 2000 чыл) — тыва
чогаалчы, очулдурукчу. ССРЭ-ниң Журналистер болгаш Тываның Чогаалчылар
эвилелдериниң кежигүнү.

Э. Кечил-оол 1934 чылдың декабрь 1-де Тыва Арат Республиканың Улуг-Хем
кожуунунуң Ак-Хемде Ак-Кожагар деп черге төрүттүнген. Чаа-Хөл чеди чыл школазын,
Кызылдың башкы училищези-биле күрүнениң башкы институдун дооскан.

Сүт-Хөл школаларынга башкылап, «Тываның аныяктары» солунга корреспондентилеп,
«Шын» солунга чогаал ажылдакчызы бооп, культура килдизин удурткан.

Баштайгы ному «Чечектерим» деп шүлүктер чыындызы 1967 чылда чырыкче үнгеш, 1993
чылда катап парлаттынган. Дараазында чылдарда «Дээрде капуста» (1970), «Чарыш
аъдын мунганым» (1973), «Хөглүг чай» (1975), орус дылда «Ужар тывызык» (1977),
«Мээң олчам» (1981), «Экии, хүнүм!» (1983), «Девидээн ада» (1998) деп номнары
үнгүлээн. Н. Гарин-Михайловский, Н. Богданова, С. Баруздин, С. Маршак, А.
Бартон, С. Есенин, Т. Шевченко болгаш Ц-Ж. Жимбиевтиң чогаалдарын тыва дылче
очлудурган.

ССРЭ-ниң «Шылгараңгай күш-ажыл дээш. В.И. Ленинниң төрүттүнгенинден бээр 100 чыл
оюн таварыштыр» деп медаль-биле база Тыва АССР-ниң Дээди Совединиң Президиумунуң
Хүндүлүг бижии-биле шаңнаткан.



https://tyv.wikipedia.org/wiki/%D0%9A%D0%B5%D1%87%D0%B8%D0%BB-%D0%BE%D0%BE%D0%BB,_%D0%A2%D2%AF%D0%BB%D2%AF%D1%88_%D0%91%D0%B0%D0%BB%D0%B4%D0%B0%D0%BD-%D0%BE%D0%B3%D0%BB%D1%83

Түлүш Балдаң оглу Кечил-оол (1914-1945) — Ада-чурттуң Улуг дайынының киржикчизи,
тыва эки турачыларның аъттыг шерииниң командири, гвардияның капитаны, Совет
Эвилелиниң Маадыры.

Түлүш Кечил-оол 1914 чылда Таңды-Тываның Белоцарск (амгы Кызыл) хоорайга
тараачын өг-бүлеге төрүттүнген. 1944 чылдың февральда Түлүш Кечил-оол баштаан
тыва эки турачыларның аъттыг эскадрону Украинаның Дубно хоорайын немец-фашистиг
эжелекчилерден хостаарынга киришкен.

Түлүш Кечил-оол 1945 чылдың июнь 10-да хенертен мөчээн. 1990 чылдың май 5-те
ССРЭ-ниң Президентизиниң айтыышкыны ёзугаар «1941-1945 чылдарда болган
Ада-чурттуң Улуг дайынынга көргүскен эрес-дидим чоруу дээш» Совет Эвилелиниң
Маадыры атты тывыскан. Ленин ордени база «Алдын Сылдыс» медалы-биле шаңнаткан.



https://tyv.wikipedia.org/wiki/%D0%98%D1%80%D0%B3%D0%B8%D1%82_%D0%A8%D0%B0%D0%B3%D0%B4%D1%8B%D1%80%D0%B6%D0%B0%D0%BF

Иргит Шагдыржап – 1925-1933 чылдарда аныяктар эвилелин оон намның ажылын удуртуп
турган кижи.

Шагдыржап Иргит 1899 чылдың 10 айның 27-де амгы Эрзин кожуунунуң Сөөлчер деп
черге төрүттүнген. Совет Тыва үезинде аңаа "Чапсыңович" дээр "Ада адын" берген.

1936 чылда Шагдыржапты “ТАРеспублика ордени” биле шаңнаан. Соонда чылдарда
Шагдыржап күрүне баштаан кижилерден кызагдал көрүп чоруп чораан. 1941 чылдың 4
айның 7-де ТАР-ның Биче Хурал Чөвүлелиниң хуралы эрткен. Аңаа "1923 чылдан
эгелээш, Чөөн чүкте дайзыннар-биле кады Тываның арат чазаанга удур демисежип
чораан. ТАРН ТК-ниң секретары хүлээлгезинге тургаш, чазактың шиитпирлеринге удур
ажылдарны чорудуп турган" деп нүгүлдеткен. Ол хуралга Тывыкыдан аңгыда, Сайыттар
Чөвүлелиниң даргазы А. М. Чымба, Биче Хурал Президиумунуң даргазы Х. А. Анчымаа
баштаан даргалар киришкен. Анчымаа хуралга кыска дыңнадыг кылган.

Намчы эштеринге бак карактадып чораан Иргит Шагдыржап аңмаар хевирлиг чүгле
чаңгыс орун сыңар өрээлгечигешке чурттап турган.

1940-тен чылдарда Тыва күрүне латин бижиин каггаш кирилл алфавитче шилчип кирип
эгелээн. 1942 чылда коммунистер нам билеттерин солуп турган, Шагдыржапка кирилл
бижиктиг нам биледин бербээн. Ынчалдыр-ла ол үениң коммунистери ол кижини намче
дедир киирбээн.



https://tyv.wikipedia.org/wiki/%D0%98%D1%80%D0%B3%D0%B8%D1%82,_%D0%91%D0%B0%D0%B4%D1%80%D0%B0_%D2%AE%D0%B6%D2%AF%D0%BD%D0%B5%D0%B9-%D0%BE%D0%B3%D0%BB%D1%83

Бадра Үжүней оглу Иргит (февраль 10, 1910 – август 4, 1984) — прозачы. Баштайгы
тыва уруглар чогаалчызы.

Б.Ү.Иргит 1910 чылдың февраль 10-да Таңды-Тываның Амбын кожууннуң (амгы Тес-Хем)
Чыргалаңды деп черге төрүттүнген. Үжүк-бижикти Самагалдай хүрээзинге хуурак
турганында өөренген. Бичиизинден орус казактарга хөлечиктеп, бызаңчылап, тараа
тарып ажылдааш, 1929 чылда Тываның революстуг шериинге албан эрттирип эгелээн.
Араттың Революстуг Шерииниң биче командирлер школазын дооскаш, Москваның Фрунзе
аттыг шериг академиязының чанында түр курузунга база совет-партия школазынга
өөренген. 1932 чылда ТАР-ның күрүне тургузуунга удурланган үймээнчилерни
базарынга киришкен.

Араттың Революстуг аныяктарының эвилелиниң Төп комитединиң бирги секретарынга
соңгуткан: 1941-1942 чылдарда ТАР-ның Сайыттар Чөвүлелиниң чанында культура
комитединиң даргазынга, 1942-1943 чылдарда ТАР-ның Моол Арат Республикада бүрүн
эргелиг элчини бооп, Тыва ССРЭ-ге каттышкан соонда СЭКП Тыва обкомунуң
секретарынга ажылдаан. 1950-1960 чылдарда Шагаан-Арыг, Арыг-Бажы, Эйлиг-Хем,
Тес-Хем школаларынга башкылап, директорлаан. 1967 чылдан эгелеп Кызыл хоорай
Совединиң күүскомунуң күш-ажыл курлавырының талазы-биле килдис эргелекчилээн.

Бадра Иргит чогаал ажылынче 1932 чылда кирген. Тыва Арат Республиканың
Чогаалчылар эвилелиниң баштайгы кежигүннериниң бирээзи. 1940 чылдар үезинде
шүлүктери, чечен чугаалары, публицистиг чүүлдери «Шын», «Аревэ шыны», «Хостуг
арат» солуннарга болгаш «Революстуң херели» сеткүүлге үнүп турган. Ооң бижээни
«Арзылаң Күдерек», «Бистиң кырындан», «Ужудукчу Кидиспей» деп романнарны СЭКП
Тыва обкомунуң кызып-кыйыышкынга таварышканындан чырыкче үнмээн, чүге дизе ол
чогаалдарын парладыр эргезин казыттырган турган. Чүгле 1976 чылда «Алдын-Мыйыс»
деп тооолдар ному чырыкче үнген. «Арзылаң Күдрек» деп романның бирги номун оглу,
чогаалчы Игорь Иргит 1996 чылда парладып үндүрген.



https://tyv.wikipedia.org/wiki/%D0%98%D0%BD%D0%B5%D0%BA-%D0%BA%D0%B0%D1%80%D0%B0%D0%B0

Инек-караа (орус. Чёрная смородина) хөй кезиинде кар-сугларлыг, өл-шык черлерге
үнер чадаң үнүш. Кадын чыып чиир. Ону, чедиштир быжарга, чыггаш, кургадыр. Катты
витаминнер орнунга ажыглаар, ылаңгыя аар аарыглаар соонда. Ооң кадындан хандыны
мынчаар кылып алыр: улуг омааш ишти каттың кырынче чаа хайындырган сугну бир
стаканны кудупкаш, 1-2 шак иштинде турнуктурар, оон шүүрээр. Чартык стаканнап
хүнде 2-3 удаа ижер. Бүрүлерин шайга каап ижер, чаагай чыттыг,чымчак сускун
болур. Инек-караа — чадаң үнүш. Тывада сут кыдыы, өзен ишти, тайга эдээ,
холушкак арга-ыяштыг арыг ишти черлерде хөй үнүп турар. Ону садтарда база
өстүрүп, сайзырадып турар. Кады каразымаар, хүрең, чечектелири майда, кады
июль-август айларда быжар.



https://tyv.wikipedia.org/wiki/%D0%94%D1%8B%D1%82_%D1%87%D0%B5%D0%BA%D0%BF%D0%B5%D0%B7%D0%B8

Дыт чекпези (орус. лиственничная губка) база-ла кижи бүрүзүнге билдингир. Тывада
дыт чекпези нептереңгей үнүп турар. Чекпе дыт бүрүзүнге үнмес, дыттың база бир
онзагай чүүлү болур. Дыт чекпези кадыгзымаар, кылын, аът дуюу азы шляпа бөрттүң
бир чартыы хевирлиг болгаш кыдыы төгериксимээр, долгандыр хээлиг чүве ышкаш 3—4
хире сыгыгларлыг, узуну 20—30 см, улуг чекпениң узуну 70 см, деңзизи 3 кг чедип
турар. Ооң кыры бөзүргей, хаая достактарлыг, карты чуга, кадыг. Аныяк чекпе
чымчак тканьнардан тургустунган, ак-сарыгзымаар өңнүг, үр чылдарда турган
чекпениң тканьнары кадый бээр. Ооң иштики каъттарының тургузуу билдинмес,
чылдың-на ол каъттары немежип өзүп сайзырап турар.

Чекпени, чыырда, улуг эвес бичии аныяк, чымчак, ак өңнүүн чыыр, частан эгелээщ,
чайның ортаа айынга чедир, ону ыяш биле азы балды-биле дүжүрүп алыр. Ооң соонда
ону аштааш, чара кескилээш, агаарлыг, чылыг бажыңга азы суугуга кургадыр.
Чекпениң чемижиниң тургузуунда лимоннуг, яблоктуг болгаш өске-даа кислоталар
бар. Оон ыңай глюкозамин, чук, үскүр үс, фитостерин, глюкоза, маннит болгаш
минералдыг дустар, фосфорлуг кислоталар бар.



https://tyv.wikipedia.org/wiki/%D0%94%D1%83%D0%B1%D0%B8%D0%BB%D1%8C%D0%B4%D0%B8%D0%B3_%D0%B1%D2%AF%D0%B4%D2%AF%D0%BC%D0%B5%D0%BB%D0%B4%D0%B5%D1%80

Дубильдиг бүдүмелдер дээрге, азоттуг каттыжыышкыннар чок, сугга болгаш спиртке
эстиичел, хырбаланчак, бүдүмелдерни хоюдар шынарлыг, алкалоидтер болгаш
коргулчун дустары-биле каттышканда эзилбес турнугуушкуннар болу бээр чүүлдерни
ынча деп адаар. Шаанда орус чуртунга янзы-бүрү: кештерни дуб дээр ыяштың картын
холаан суук чүүл-биле эттеп, чымчадып турган, чүге дээрге дубтуң картында
дубильдиг бүдүмелдер кончуг хөй. Дубильдиг бүдүмелдер хувулуп аарыыр,
кавыннаашкыннарны эмнээринге ажыктыг болганы-биле медицинада хөйү-биле ажыглап
турар. Чижээ: ижин-шөйүндү аарыгларынга, өрттениишкиннерге, кеш аарыгларынга
оларны хереглеп турар.



https://tyv.wikipedia.org/wiki/%D0%94%D0%B0%D0%BA%D0%BF%D0%B0%D0%B9,_%D0%9C%D0%B0%D0%BA%D1%81%D0%B8%D0%BC_%D0%A7%D0%B0%D0%BB%D0%B0%D0%BC_%D0%BE%D0%B3%D0%BB%D1%83

1919 чылда Чаа-Хөлдүң Кызыл-Даг сумузунга хөй ажы-төлдүг өг-бүлеге төрүттүнген.
Ол бичиизинден тура тыва хөгжүм херекселдеринге ойнап, сыгыт-хөөмейни сонуургап
эгелээн. Хостуг үезинде ачазының чазаныр ажылын шиңгээдип ап, тыва хөгжүм
херекселдерин боду чазаптар болу берген. 1938 чылда эң-не баштай
көдээ-ишчилерниң байырлалынга ойнаан. Оон эгелээш-ле уран-талантызы хөйге
билдингир болу берген.

1941-1945 чылдарда Кызыл хоорайга театр студиязын дооскан. А чогаадыкчы ажылын
1950 чылга чедир хөгжүм-шии театрынга уламчылаан. Оон диплом ажылы Мольерниң
«Албадаткаш, эмчи болган» деп шииге кол роль болган.

1957 чылда Москвага болган Бүгү Делегейниң аныяктар фестивалынга Лауреат атты
ап, алдын медаль-биле шаңнаткан.

1950-1967 чылдарда Чөөн-Хемчик кожууннуң Ийме сумузунда культура одаан удуртуп
ажылдаан.



https://tyv.wikipedia.org/wiki/%D0%91%D1%8D%D1%8D%D1%80%D0%B8%D0%BD%D0%B8%D2%A3_%D0%BF%D0%B0%D0%B4%D0%B5%D0%B6%D0%B8

Бээриниң падежинде турар чүве ады -га леп кожумактыг. Ооң янзыларының немежир
чуруму мындыг:

1. Кылдыныгның кымче азы чүүже угланганын көргүзер: өөреникчиге бээр, авазынга
чагыыр, багга улаар. Бо таварылгада чүве аттары домакка доора немелде бооп
кирер-дир. Чижектер.

2. Кылдыныгның чүүже угланганын, чүү кылдыр, чүү болурун көргүзер: белекке бээр,
чарышка кыйгырар, өртекке бээр. Ындыг чүве аттары домакка доора немелде бооп
кирер. Чижектер.

3. Кылдыныгның болур азы болган черин көргүзер: ховуга ажылдаар, школага
өөренир, тайгага дыштаныр. Ындыг чүве аттары домакка туруш байдалы бооп кирер.
Чижектер.

4. Үе көргүзер эртен, кежээ, шак, ай, чыл, хүн, дъүш деп сөстер бээриниң
падежинге тургаш чет- деп кылыг сөзү-биле каттышкаш үени көргүзер. Бо
таварылгада ол сөстер сан ады-биле кады чоруур: беш хонукка (шакка, айга, хүнге)
чедер. Олар домакка үе байдалын көргүзүп турар. Чижектер.

5. Удур, чедир, дээр деп эдеринчилер-биле база ужураштыр, уткуштур, чоокшуладыр
деп наречие сөстер-биле кады бээриниң падежинде чүве аттары кылдыныгның
байдалын, туружун илередип турар: хатка удур, хемге чедир, хүнге уткуштур,
херекке чоокшуладыр. Мынчан олар домакка байдалдар болур. Чижектер.

6. Бээриниң падежинде чүве ады болдуруушкун залогунда кылыг сөзүнге хамаарышпаан
домакка доора немелде бооп чорза-даа, кылдыныгның алыс күүседкичизин (логиктиг
субъектизин) илередир: аътка тептирер, соокка алзыр, авазынга даарадыр.
Чижектер.

Бээриниң падежинде чүве аттары-биле кылыг сөзүнден укталган чүве аттары база
кады каттыжыпкан чоруп болур: амыдыралга ынакшыл, херекке бердиниишкин, номга
хандыкшыл.



https://tyv.wikipedia.org/wiki/%D0%91%D0%B0%D1%80%D1%8B%D0%BA%D0%B0%D0%B0%D0%BD,_%D0%94%D0%BE%D0%BD%D0%B3%D0%B0%D0%BA_%D0%A5%D1%83%D1%80%D0%B0%D0%BB%D0%B1%D0%B0%D0%B0-%D1%83%D1%80%D1%83%D1%83

Доңгак Хуралбаа уруу Барыкаан (сентябрь 23, 1898 чыл - июнь 12, 1975 чыл) — эң
баштайгы тыва херээжен шүлүкчү.

Д. Х. Барыкаан 1898 чылдың сентябрь 23-те Таңды-Тывазының Даа кожууннуң
Хөндергей сумузунда Бедик-Хавак баарынга Доңгак Хуралбайның өг-бүлезинге
төрүттүнген. Адазының угу-дөзу черле Хөндергей чурттуг Доңгактарның аймаа
турган. Авазының алыс чурту болза Чыргакыга чурттап чораан Ооржактар болур.
Авазының адын Ооржак Бора-Хөө дээр турган. Ада-иезиниң аалы Хөндергейниң улуг
оруунуң чанынга хонуп турганы Барыкааның олаа кавыда болгаш талыгыр черлерде
чγγ-чγγ болуп турганын билип алырынга дыка дуза чедирген. Орус садыгжылар,
тараачыннар, дужуметтер болгаш эртемден чорумалдар соңгу Саяннарны ажылдыр бирде
Хемчик бажындан, бирде Алаш бажындан, бирде дошталган Улуг-Хемни өру чоктааш,
Хемчик унун кырладып келир турган. Башкы Таңдыны ажылдыр Кыдат чуртундан унген
чиижең садыгжылар, Төвут болгаш Моол чуртундан улчуккан падарчы ламалар четкилеп
келир турганнар. Хөндергейниң улуг артын ажылдыр чурт кызыгаарын эргээн кыдат
чургаанар болгаш улуг эртемниг ламалар база четкилеп келир турганнар. Танды
Тывазы Манчы-Кыдаттын хаан тургузуглуг чазаанга чагыртып турар шагда, Хемчиктиң
Даа болгаш Бээзи кожуунунуң тыва дγжγметтери Моол чуртунга Улаастай хоорайга
олуртуп турган кыдат чанчын сайытка бараалгаар дээш, Хөндергейниң улуг оруун өрү
алзы чоктап турганын ынчан хой кадарып чораан бичии Барыкаан мага хандыр көрүп
келген.

Тыва литературага 1929 чылга чедир херээженнер билдинмес чораан. Ол болза Тывага
20 вектиң эгезинге чедир херээжен чоннуң эргези эвээш, амыдыралдың кайы-даа
адырларынга киржир эргези чок турганын көргүзүп турар. 1911-12 чылдарның соонда,
1921 чылда Тыва Арат Республика тургустунган соонда кыс кижиниң эргезин эр
улус-биле дөмейлеп, кижилерниң дең эргезин болдурган. Ону чогаалчы Степан
Сарыг-оолдуң «Херээжен» деп шγлγγнде киирген. Барыкаан Донгактың «Марттың сези»
1929 чылдың марттың 30-де парлаттынганы болза тыва бижимел чогаалдың чырык хγнγ
болгаш чылыг чазы бооп бодараан. Д. Барыкаан 1920 чылдарның ортан үезинден
шүлүктерни чогаадып эгелээн болгаш 1929 чылдың март 30-де моол дыл кырынга үнүп
турган «Үнэн» солунга ооң «Марттың сези» деп шүлүү парлаттынган. Тыва бижик
тывылганда шүлүктерин «Шын» солунга болгаш «Революцияның херели» сеткүүлге
парлаткылаан. Барыкаан Таңды -Тывазынга өөскээн хувискаалга идепкейлиг киришкен
болгаш Хөндергейге херээженнер эвилелин даргалаан. Дараазында Тыва Арат
Республиканың Намының Төп Хораазының чанында Бүгү-Тыва херээженнер килдизиниң
бирги даргазы апарган. 1925 чылда Хувискаалчы Намның Төп Комитет кежигүнүнге
соңгуткан. Хөндергейде «Кызыл тараачын» колхозту тургузушкан.



https://tyv.wikipedia.org/wiki/%D0%91%D0%B0%D1%80%D1%8B%D0%BA%D0%B0%D0%B0%D0%BD

Доңгак Хуралбаа уруу Барыкаан (сентябрь 23, 1898 чыл - июнь 12, 1975 чыл) — эң
баштайгы тыва херээжен шүлүкчү.

Д. Х. Барыкаан 1898 чылдың сентябрь 23-те Таңды-Тывазының Даа кожууннуң
Хөндергей сумузунда Бедик-Хавак баарынга Доңгак Хуралбайның өг-бүлезинге
төрүттүнген. Адазының угу-дөзу черле Хөндергей чурттуг Доңгактарның аймаа
турган. Авазының алыс чурту болза Чыргакыга чурттап чораан Ооржактар болур.
Авазының адын Ооржак Бора-Хөө дээр турган. Ада-иезиниң аалы Хөндергейниң улуг
оруунуң чанынга хонуп турганы Барыкааның олаа кавыда болгаш талыгыр черлерде
чγγ-чγγ болуп турганын билип алырынга дыка дуза чедирген. Орус садыгжылар,
тараачыннар, дужуметтер болгаш эртемден чорумалдар соңгу Саяннарны ажылдыр бирде
Хемчик бажындан, бирде Алаш бажындан, бирде дошталган Улуг-Хемни өру чоктааш,
Хемчик унун кырладып келир турган. Башкы Таңдыны ажылдыр Кыдат чуртундан унген
чиижең садыгжылар, Төвут болгаш Моол чуртундан улчуккан падарчы ламалар четкилеп
келир турганнар. Хөндергейниң улуг артын ажылдыр чурт кызыгаарын эргээн кыдат
чургаанар болгаш улуг эртемниг ламалар база четкилеп келир турганнар. Танды
Тывазы Манчы-Кыдаттын хаан тургузуглуг чазаанга чагыртып турар шагда, Хемчиктиң
Даа болгаш Бээзи кожуунунуң тыва дγжγметтери Моол чуртунга Улаастай хоорайга
олуртуп турган кыдат чанчын сайытка бараалгаар дээш, Хөндергейниң улуг оруун өрү
алзы чоктап турганын ынчан хой кадарып чораан бичии Барыкаан мага хандыр көрүп
келген.

Тыва литературага 1929 чылга чедир херээженнер билдинмес чораан. Ол болза Тывага
20 вектиң эгезинге чедир херээжен чоннуң эргези эвээш, амыдыралдың кайы-даа
адырларынга киржир эргези чок турганын көргүзүп турар. 1911-12 чылдарның соонда,
1921 чылда Тыва Арат Республика тургустунган соонда кыс кижиниң эргезин эр
улус-биле дөмейлеп, кижилерниң дең эргезин болдурган. Ону чогаалчы Степан
Сарыг-оолдуң «Херээжен» деп шγлγγнде киирген. Барыкаан Донгактың «Марттың сези»
1929 чылдың марттың 30-де парлаттынганы болза тыва бижимел чогаалдың чырык хγнγ
болгаш чылыг чазы бооп бодараан. Д. Барыкаан 1920 чылдарның ортан үезинден
шүлүктерни чогаадып эгелээн болгаш 1929 чылдың март 30-де моол дыл кырынга үнүп
турган «Үнэн» солунга ооң «Марттың сези» деп шүлүү парлаттынган. Тыва бижик
тывылганда шүлүктерин «Шын» солунга болгаш «Революцияның херели» сеткүүлге
парлаткылаан. Барыкаан Таңды -Тывазынга өөскээн хувискаалга идепкейлиг киришкен
болгаш Хөндергейге херээженнер эвилелин даргалаан. Дараазында Тыва Арат
Республиканың Намының Төп Хораазының чанында Бүгү-Тыва херээженнер килдизиниң
бирги даргазы апарган. 1925 чылда Хувискаалчы Намның Төп Комитет кежигүнүнге
соңгуткан. Хөндергейде «Кызыл тараачын» колхозту тургузушкан.



https://tyv.wikipedia.org/wiki/%D0%91%D0%B0%D0%BB%D0%B4%D0%B0%D2%A3_%D0%9B%D1%85%D0%B0%D0%BC%D0%BE

Балдаң Лхамо, Палден Лхамо - Будда Бурганның Ыдыктыг Өөредииниң Камгалакчызы.
Ногаан Дарийгиниң килеңниг илерели. Чырыткылыг Будда Деңнелинге чедип, очалаңдан
хосталган сагыызын. Буддизмниң он кол килеңниг Камгалакчыларының аразында
аза-четкер, шулбустарны чаажыктырар, хораннарны чок кылыр херээжен Бурган.

Шагаа байырлалы ёзугаар Чаа чыл дүнезинде черни ужудуп чоруур бурган. Ол тибет
сарыг шажынның (буддизмниң) кол камгалакчызы болгаш Дхарманың (буддизм
өөредииниң) сес камгалакчыларының (санск. Дхармапалар) бөлүүнде кара чаңгыс
хережээн уктуг, угаан-медерелиниң ёзулуг бедик арыгланыышкынын чедип алган
(орус. Просветление) бурган болуп турар.

Палден Лхамо буддизимниң Махаяна өөредииниң хүртүзүнүң (орус. Колесо учения)
кайгамчыктыг бердинген камгалакчызы болгаш сарыг бөрттүглер азы Гелугпа
школазының ламаларынга дорт хамаарылгалыг сагыызын деп санаттынар. Олар бо
бурганны ол Далай-Лама башкының болгаш Төвүттүң төвү Лхаса хоорайның онзагай
камгалакчызы база болуп чоруур.



https://tyv.wikipedia.org/wiki/%D0%91%D0%B0%D0%B9-%D0%9A%D0%B0%D1%80%D0%B0_%D0%A5%D3%A9%D0%B2%D0%B5%D2%A3%D0%BC%D0%B5%D0%B9

Бай-Кара Дамчаевич Хөвеңмей (январь 20, 1915 - октябрь 6, 1972) — тыва чогаалчы,
шүлүкчү, Тыва литератураның үндезилекчилериниң бирээзи. Тыва АССР-ниң
культуразының алдарлыг ажылдакчызы.

Х.Д.Хөвеңмей 1915 чылдың январь 20-де Таңды-Тываның Салчак кожууннуң Баян-Колга
төрүттүнген. 1929 чылда Кызылга баштай моол бижикти, дараазында чаа чогааттынган
тыва бижикти өөренгеш, Москвада Чөөн чүк улустарының Коммунистиг университедин
дооскан.

Эң баштай типография өрүкчүзү кылдыр ажылдаан, «Шын» солун-биле баштайгы тыва
номнарны үндүрүшкен. Тыва Арат Республиканың аныяктарының революстуг эвилелиниң
Төп Комитединиң Улуг-Хем кожуун комитединиң, ТАР-ның Чогаалчылар эвилелиниң,
ТАР-ның Биче Хурал Президиумунуң, Тыва облкүүскомнуң секретарынга, «Шын»
солуннуң редакторунга, СЭКП Тыва обкомунуң партархив эргелекчизинге ажылдап
чораан.



https://tyv.wikipedia.org/wiki/%D0%91%D0%B0%D0%B9%D0%B7%D0%B0%D0%B0

Капуста (кыркат, байзаа) - бакча (огород) аймаанга хамааржыр үнүш болур. Тывада
ону база-ла кады ажыл-агый (колхоз), чөвүлелдиг (совет) ажыл-агыйлар (совхозтар)
сесерлик (сад), бакчалар (огородтар) шөлдеринде нептереңгейи-биле тарып, өстүрүп
турар. Чемге хереглээр эң чугула бүдүрүмнүң (продуктунуң) бирээзи болур.

Байзааны ижин-шөйүндү аарыглыг, гастриттиг болгаш ижин оюлганныг улустар
ажыглаарга дыка ажыктыг. 1949-1950 чылдарда куштуң болгаш кобайның (орус:
морская свинка) оюлганын байзааның чулуу-биле эмнеп бир-ле дугаар дуржулганы
кылган. Ол дуржулгалар байзаа чулуун оюлган болгаш чиңге шөйүндүлер аарыгларынга
ажыглап болурун көргүскен.



https://tyv.wikipedia.org/wiki/%D0%90%D1%8F%D1%81_%D0%9C%D0%BE%D0%BD%D0%B3%D1%83%D1%88

Аяс Семис-оол оглу Моңгуш (апрель 2, 1973 төр.) — тыва мөге, сумо хүрешке
Россияның алдарлыг спорт мастери, Сумо хүрешке делегейниң ийи дакпыр чемпиону,
Делегей кубогунуң эдилекчизи, Европаның чеди дакпыр чемпиону, Россияның тос
дакпыр чемпиону, самбо хүрешке Азияның чемпиону, тыва хүрешке "Наадым"
байырлалының он чеди дакпыр чемпиону, «ТР-ниң күрүнениң Күчүтен мөгези», «ТР-ниң
Күш-культуразының болгаш спортунуң алдарлыг ажылдакчызы» хүндүлүг аттарның
болгаш Республика Ордениниң эдилекчизи. «Европаның тулган сумоторийи» аттыг.
Моңгуш Аяс сумо хүрешке Россияда эң ат-алдарлыг баштың, а делегейде билдингир
мөгелер санынче кирип турар.

Моңгуш Аяс 1973 чылдың апрель 2-де Тыва АССР-ниң Чөөн-Хемчик кожуунунуң
Баян-Тала сумузунга төрүттүнген. Кызыл кожуунeнуң Шамбалыг сумузунуң ортумак
школазын дооскан. Тыва улустуң "Наадым" байырлалының 17 дакпыр тиилекчизи (
1991, 1992, 1994, 1995, 1996, 1997, 1998, 1999, 2000, 2001, 2002, 2003, 2004,
2005, 2006, 2007, 2008 чылдар). Чаңгыс катап үжүүрлешкен (1993 чыл), база бир
катап 3-4 черге төлептиг болган (2014 чыл).

Сумо хүрешти 1998 чылда сонуургап эгелээн. 200* чылда Японияның Аомори хоорайга
сумо хүрешке Делегей кубогун РФ-тиң чыынды командазының составынга эң баштай
чаалап алган. 2000-2001 чылдарда Бразилияга (Сан-Паула), ооң соонда Японияга
(Аомори) эрткен делегей чемпионаттарының алдын медальдарының эдилекчизи. 2000
чылда 115 килге Делегей кубогунуң тулган чемпиону, 2001 чылда - Москваның
делегей чергелиг ажык маргылдаазының тулган чемпиону апарган.



https://tyv.wikipedia.org/wiki/%D0%90%D1%81%D1%82%D1%80%D0%BE%D0%BD%D0%BE%D0%BC%D0%BD%D1%83%D0%B3_%D1%85%D0%B5%D0%BC%D1%87%D0%B5%D0%B3%D0%BB%D0%B5%D1%80

Астрономнуг хемчеглер, Сылдыстарның ырак-чоогун тодарадырда тускай эге
хемчеглерни ажыглаар. Ол эге хемчеглер чүгле астрономияга хереглеттинер болгаш
Чер кырынга хемчээшкиннерге ажыглаттынмас.

Октаргай делгемнеринде телоларның аразын хемчээрде астрономнуг эге хемчегни
ажыглаар. Ол хемчег Чер биле Хүн аразының хемчээлинге, азы 149,5 миллион
километрге дең. Оон аңгыда чырык чылы деп хемчег база бар. Ол дээрге чырыктың
бир чыл иштинде эртер оруу-дур, азы 9500 млн км дең. Олардан өске 3256 чырык
чылынга дең парсек деп хемчег база бар.

Сылдыстарның Черден кайы хире ырак турарын бо үстүнде танышканывыс
хемчеглер-биле айтыр. Центавр деп бөлүк сылдыстарның α-зынга чедир 4,3, Сириуска
чедир 9, Вегага чедир 27 чырык чылдарынга дең. Азы өскээр чугаалаарга, чырык бир
секунданың иштинде 300 муң км эртип тургаш, ол сылдыстардан Черге чедир
тус-тузунда ынча чылдар болгаш келир дээни ол. Моон алырга, сылдыстарны бис
аажок озалдап көрүп турар бис. Кандыг-даа сылдыстың чырыы биске четпээн шаанда
ол көзүлбес болгай, а оларның чырыы биске чедип келгиже кончуг үр үе эртер.

Чырык биске чедир Поляр Сылдыстан - 400 чыл, Антарестен - 250 чыл,
Бетельгейзеден - 300 чыл хире болгулааш, чедип кээп тургулаар.



https://tyv.wikipedia.org/wiki/%D0%90%D0%BB%D0%B4%D0%B0%D0%BD-%D0%9C%D0%B0%D0%B0%D0%B4%D1%8B%D1%80_(%D0%BC%D1%83%D0%B7%D0%B5%D0%B9)

Тыва Республиканың Алдан-Маадыр аттыг национал музейи — Тываның күрүне музейи,
эртем-шинчилелдиң албан чери, Тываның төөгүзүнүң болгаш культуразының
тураскаалдарын шыгжап турар кол чер.

Тыва Арат Республика тургустунган соонда, 1925 чылда, ССРЭ-ниң төлээ чериниң
эгелээшкини-биле урянхай крайны шинчилээр бөлгүм ажылдап эгелээн. Ооң
кежигүннери музейниң баштайгы экспонаттары: бурунгу эдилелдерни, хүрээ
дериг-херекселдерин, фото-чуруктарны чыгган. Ынчалза-даа улус орус аян-чорукту
болгаш шинчилекчи Е.Г.Грум-Гржимайлонуң демдеглээни-биле алырга, Хем-Белдиринге
1914 чылда хоорай туттунуп эгелээрге, ынчан-на аңаа улуг эвес музей ажылдап
турган.



https://tyv.wikipedia.org/wiki/%D0%90%D0%BB%D0%B0%D1%88_(%D0%B1%D3%A9%D0%BB%D2%AF%D0%BA)

"Алаш" ансамбли (Ансамбль "Алаш") - бүгүдеге чарлыг, Тыва болгаш Россияда
ат-сураглыг тыва национал ырылар күүседип турар хөөмейжилерниң фольклорлуг
бөлүү. Бөлүктү Тываның соңгу-барыын чүгүнде агып чыдар Алаш хемниң ады-биле
адаан.

Ук бөлүктү Тываның улустуң хөөмейжизи, Россия Федерациязының артизи Коңгар-оол
Борисович Ондар, Кызылдың уран-чүүл сургуулдары-биле кады тургускан. Олар чүгле
Тыва-биле Россияда эвес, даштыкы чурттарже база үнүп, шаңнал-макталдыг черлерни
ээлеп турар. "Алаш" бөлүүнүң алыс ады, Тываның база бир чараш, күчүлүг
хемнериниң бирээзи Алаш хемден үлегерлеп алдынган.

Киржикчилери шупту хөөмейге чажындан өөренген. 1999 чылда Кызылдың уран чүүл
колледжиниң сургуулдары чорааш, олар "Чаңгы-Хая" деп хөгжүм бөлүүн тургускан.

Удуртукчузу Ондар Коңгар-оолду эдерип, бөлүк бодунуң аянын дилеп,
экспериментилер кылып турган. Тыва национал хөгжүм херекселдериниң оюнунче орус
баян, гитара холуп ойнаар турган. Тыва хөгжүмнүң аянын будавайн, кызыгаарын
улгаттырар ажыл кылып эгелээн бирги бөлүк.



https://tyv.wikipedia.org/wiki/%D0%90%D0%B4%D0%B0-%D0%B8%D0%B5%D0%BD%D0%B8%D0%BD_%D0%B0%D1%87%D1%8B-%D0%B1%D1%83%D1%8F%D0%BD%D1%8B%D0%BD_%D0%BA%D0%B0%D0%BD%D1%87%D0%B0%D0%B0%D1%80_%D1%85%D0%B0%D1%80%D1%8B%D1%8B%D0%BB%D0%B0%D0%B0%D1%80_%D0%B4%D1%83%D0%B3%D0%B0%D0%B9%D1%8B%D0%BD%D0%B4%D0%B0_%D0%91%D1%83%D1%80%D0%B3%D0%B0%D0%BD_%D0%B1%D0%B0%D1%88%D0%BA%D1%8B%D0%BD%D1%8B%D2%A3_%D1%87%D1%8B%D1%80%D1%8B%D1%82%D0%BA%D1%8B%D0%BB%D1%8B%D0%B3_%D1%81%D1%83%D1%80%D0%B3%D0%B0%D0%B0%D0%BB%D1%8B

Бо чурукту Бурган башкы 41 хар үезинде турда, ооң дуңмазы Тулуна деп эргим кижи
хол-биле чураан болгаш номнуң үжүү өңнүг. Бо ном ам англи хаан ордузунуң
музейинде күрүнениң эртинези болуп кадагалаттынып турар.

Бурган башкы 250 кижилиг, 3 түме ( бир түме –он муң), 8 муң бурганнар-биле кады
бодунуң олурар ордузундан чаларап үнгеш, Да Би Чиу дээр дөңге моорлап четкен
турган. Бурган башкы бир хүн дуңмаларын эдертип алгаш, мурнуу чүкче аян-чорук
кылыр чорааш, орук кыдыында оваа-довурак чанында чыткан кижиниң куу сөөктериниң
чанынга баргаш, шимчевейн туруп , бурунгуларын эргим хүндүлеп, бажын черге
дээскеш, дөрт даяктап мөгейип чыдыпкаш, ол куу сөөктерге чалбарып, ёзулал кылып
тейлээн. Ооң ужурун дуңмалары айтырарга, Бурган башкы ада-иениң ачы-буянын
канчаар харыылаарының дугайында сургаалын айыткаан: “Аа берге-ле,кижиниң куу
сөөктери болза,эрте-буруңгуларывыстың сөөктери болгай. Ада-ие бурунгуларынга
тейлевес кижи таанда чок боор”

“ Ада-иениң ачы-буянын канчаар харыылаар дугайында Бурган башкының чырыткылыг
сургаалы” дээр бо судурну парлап үндүрер бодал канчап тыптып келгенил?

Г.Пурэвбат лама Индияга өөренип тургаш, Бурган башкының сургаалы болур
“Ада-иениң ачы-буянын канчаар харыылаары берге” деп ном кыдат дылда парлаттынып
үнгенин тып эккелген болгаш төвүт (тибет) дылда очулгазын мынчага дээр тыпаан
болгаш, ук номну моол дылче очулдуруп, арат-түменге тарадыр болза,улуг буян
болур деп сүмелээн чүве.

Мен ол номну кыдат дыл билир кижилер-биле ужуражып,моол дылче очулдуруп бээрин
дилээримге, очулдурары берге дээштиң,чөпшээрешпээннер. Ынчап кээрге,манчы
кыдат,япон дыл билир Ж.Өлзий ирейге ужуражып, чай-шөлээни чок турда-ла ,хөй удаа
дилеп, ужурун чугаалап тургаш,очулдурткан чүве. Ж.Өлзий-гуай дүргенин
харааш,уйгур бижикке очулдуруп бижээнин кирилл үжүкке бодум дүжүрүп бижээн мен.
Бо ном Кыдаттың эрги үжүү-биле парлаттынган болгаш Бурган судурунуң
ат-терминнери хөй кирген болгаш,ону билдингир кылдыр таарыштыр очулдурары белен
эвес болганын демдеглеп каайн.

Ук номун очулдуруп, парлалга белеткээрде,элдеп-ээзин каас-коя сөстер
ажыглавайн,кайы бодунары-биле бөдүүн дылга таарыштырып, сөс бүгүдезин утказын
хажытпайн илередин чугулап көрген, Бурган номунуң дылын эки билир
И.Дэмбэрел-гуайга номчудуп, чамдык эдилгелерни киирген дээрзин, хүндүлүг
номчукчу силерге айыткаайн.

Аравыста ада-иезиниң ачы-буянын уттуп,арага-дарыже хандыыр,оор,дээрбечи херек
үүлгедиринден эрткеш,ада-ие,кадай-хөгээдин ( уруг-дарыын) өлүрер-чидирер деп
кыжаныр,эт-септи хунаап ап, эттээр-согар чоруктар чер болганда көвүдеп
турар-дыр.

Ачылыг ада-ие оглу ,кызын арагачы,таакпыжы,ооржу,дээрбечи,өске улус
мөлчүүр,хээли алыр,албан-дужаалзырак,хоптак-чазый,мегечи,каржы-хажагай кылдыр
төрүп кагбаан-на болгай.

Амгы үеде дорайтап,түреп чоруур кижилерни авырап өршээр кол күш – ада-иениң
ачы-буянын хүн бүрү харыылап, кулаш дурттуг сынын чонунуң ёзу-биле амыр,дески ап
чоруурунда. Ада-иениң ачы-буянын канчаар харыылаар дугайында Бурган башкының
чырыткылыг арыг сургаалы кижи бүгүдениң угаан-сагыжынга,эът-ханынга сиңер
болзун.

Ада-иениң ачы-буянын канчаар харыылаар дугайында Бурган башкының чырыткылыг
сургаалы 1)Ада-иениң ачы-буян хайырлалы дээрге далай дег терең. 2)Кижи болуп
төрүттүнгеш,ада-иениң ачы-буянын уттуп черле болбас. 3)Ажы-төл божуп, оларны
өстүрери ээлчег-биле эргип келир ёзу-чурум дээри шын. 4)Эрте бурунгунуң салгалы
амгы шагда-даа уламчылаар хевээр арткан. 5)Кижи кылдыр өстүрер төлээде,
оглу-кызын хүндүткеп көөр чорук чугула чүүл болур. 6)Хүндүткел билбес кижи
дээриниң кеземчезинден кажанда-даа чайлап шыдавас. 7)Өг-бүлениң эртем-билии улуг
болза,ажы-төлү хүндүлээчел болур. 8)Араатан аң-куш-даа болза,ажы-төлүн азырап
эмзирер,чемгерер ачы-буянын билир. 9)Ада биле оглу алызындан эът-сөөгү тудуш
төрел болур. 10)Керни кунчуун хүндүлевес болза, кымны хүндүлээр боор?

Харын кара чаңгыс Бурган Ботхисаттва арыг-ыяшты,шимээн-дааш чок болгаш ча
хевирлиг тускай хүрээлеңиниң оранындан моорлап, Да Би Чиу дээр дөңге ийи муң беш
чүс кижилиг,үш түме сес муң улуг ботхисаттвалар-биле кады чаларап барган. Бир
хүн Бурган башкы дуңмаларын эдертип алгаш,Мурнуу чүкче чорупкан-дыр. Бурган
башкы орук кыдыында чыткан куурары берген кижи сөөгүн хенертен
көрүпкеш,шимчеш-даа дивейн турупкаш, эрте-бурунгуларын эргимнеп,
дөрт-даяа,бажы-биле черге чедир мөгейип,черни куспактап чыткаш,куурара берген
кижи сөөгүнге хүндүткел ёзулалын кылып тейлээн. Эрте-бурунгуларның эргимнеп
хүндүткээн бо удааның чоруун хөй дуңмаларынга тайылбырлап чугаалаарга,олары кайы
бурунгузун хүндүткээн чүвел деп айтырарга , Бурган Ботхисаттва энерелдии-биле
мынчаар харыылаан:

-Аа берге. Силерниң айтырыгларыңар дыка эки-дир. Силерлер шуптуңар мээң
күүседикчилерим болгай силер. Чогум силерлер чамдык ажыл-херекти эки билбе-тир
силер. Бо бир мөөң довуракта куу сөөктер-дир. Бистиң эрте-буруңгуларывыс болуру
магат. Кайы-даа черниң кижизи янзы-бүрү эрте-бурунгулардан ада-иезинге таан-даа
канчап тейлевес деп? Чогум-на мооң ужурунда мен бо ногаан Ие-чуртумга кончуг
кичээнгелйлиг чалбарып, аңаа тейледим.

Бир эвес эр кижиниң сөөгү болза, ооң даштыкы талазының өңү ак болгаш, шеннеп
көдүрүп көөр болза, аар болур. Аныяк кыс кижиниң сөөгү болза,ооң дашктыкы өңү
кара болгаш,шеннеп көдүрүп көөр болза чиик болур.

Эр-даа кыс-даа кижи өртемчейге амыдырап чорда, кеткен хеви шуптузу дөмей эвес
болур болгай. Чаңгыс удаа көре-сала, эр кижи дээрзи дораан таныттынар.

Кыс кижи өртемчейге чуртап чорааш,чаагай чыттыг,үстүг чаашкыннар,пудра чагдынар.
Мага-бодун артыш болгаш мыйгак-хараганның хандызы-биле шаптап,ооң чаагай чыдынга
таалап, өөрээнинден арын-шырайы чырыткыланып ,хүлүмзүрүү чайнаарэ. Кижини
көре-сала, бо кыс кижи-дир дээрзин тодазы-биле таныптар.

Кыс кижи эр кижиден эът-хан,сөөгү-биле ылгалдыг болгаш кижиниң назыны төнген
(мөчээн) соонда, шупту бир дөмей куу сөөк апарып, кандыг-даа ылгал чок ышкаш
болурул. Ынчалза-даа ылгалдыг болур чүве-дир ийин...

Кыс кижи өртемчейге амыдырап чурттап чораан үезинде ынакшылдың чаагай сеткилинге
алзып,олче шымнып, ном дыңнаары,бурганга тейлээри кызыгаарлыг болгаш ажы-төл
божааш, оларын эргим,хайыралыг эмии-биле эмзирбишаан, ак сүдү-биле азыраар.Ол
эмзирген сүдү болза, чаш төлүнүң ханы болуп хуулар.Ава кижиниң бир уругну азырап
эмзирген сүдү сес дэн хемчээлдиг ( бир “дэн” – 59,7 килограммга дең) Ынчангаш ие
кижиниң мага-боду ол хире деңзи чидирип , арып,чилиг сөөгү безин хорап эвээжээр,
ол хамаан чок өлген соонда, ооң сөөгүнүң даштыкы талазының өңү кара болгаш деңзи
хемчээли элбергей,самбай( кадактың адаккы сорту) дег чиигей бээр.

Эргим өгбелерниң,энерелдиг аваның буянныг эртеминиң ачы-дузазын канчаар билип,
канчап харыылаарыл? Силерлер таптыг олургаш,мээң чугаамны дыңнаңар.Ава кижи
сааттангаш, он ийи айны төндүр кызыгаар чок улуг човулаң-түреңгини эдилеп,човаар
боор чүве.

Бирги айда: Үре боттанып,иениң уруг савазынга сиген бажында шалың ожуу
дег,чыпшынчак,хоюг апаар. Уругнуң хуу-салымының эгези ол болур. Ийиги айда:
Чамдык кезээ ажый берге үс дег мөөңнежип тутчур.

Бешки айда: Иезиниң иштинде бичии уругнуң бажы,холу,буттары дээн ышкаш чугула
органнары хевирлени бээр.

Алдыгы айда: Ие иштинде уругнуң алды янзы арыг тыныштың үттери ажыттынар:
кулак,карак,думчук,аас,дыл,сеткил,медерел (нерв) органнары. Чедиги айда: Ие
иштинде уруг өзүп,үш чүс алдан сөөктериниң чүстери, сес түме дөрт муң дүктер
үнер үттери тыптыр.

Сески айда: Ие иштинде уругнуң бажы,мээзи деңге сайзыраар. Ийи карак,ийи
кулак,думчуктуң ийи үттери ,аксы,соңгу үдү,сидик оруу ажыттынар. Тоску айда: Ие
иштинде уруг ийи холу, ийи буду-биле кайы хамаан чок
карбаңнап,текпиленип,авазының өзү үзүлгү дег кылдыр түредир човадыр. Ол ышкаш
даг дег шимчеп,удуур,ижер-чиир талазы-биле авазынга берге байдалдарны тургузар.

Онгу айда: Ие иштинде уругнуң органнары тус бүрүде чаңгыстап чечтип,
төрүттүнеринге белен болу бээр болгаш он ай чедер билек,авазының эъди аарып,
уруг савазындан дамырак дег хан суг-биле холужуп төктүр.

Ынчалза-даа аар байдалга төрүттүнүп, човап-түрээр чорук эвээш эвес
таварышкылаар. Бергедеп божаанд, уруу авазының иштин холу-буду-биле
карбаңнап,текпиленир,дырбаар.Уруг савазының эъдин бижек-биле муң катап
кезип,түмен ок-биле аткан дег сагындырар, ава кижи аарыырынга шыдашпайн, хөлчок
човууртап, бергедеп турза-даа, диштерин ызырныпкаш, ажып эртери дээрге,өлгеш
дирлип келгени дег дөмей болгулаар. Ылаңгыя шак ынчаар авазын катап-катап
човадып төрүттүнген ажы-төл авазының ачы-буянын бичии-даа када уттуп болбас.
Кижи черлик араатаннардан,чалгынныг амытаннардан дыка сайзыраңгай дээрзин
үргүлчү сактып чоруур ужурлуг.

Ам бир базым өрү депшип,хандыр шинчилеп көөрге,энерелдиг аваның ачы-буянын
канчаар-даа аажок улуг,ханы,буянныг өршээл-хайыразын айыткаал: Бир дугаарында:
ие кижиниң ажы-төлүн катап-катап эргип көөрүп,камгалап өстүрери энерелдиг улуг
хайырлал.

Ийи дугаарында: ие кижи түреп,човап чорааш төрээн төлүн кезээде чаптап,эргеледип
олурары – энерелдиг улуг хайырлал.

Үш дугаарында:ие кижи түреп, човап чорааш, төлүн божаан соонда, ону өстүрүп
доруктурар аар үүледен кажанда-даа чалданмайн,камнап чорууру – энерелдиг улуг
хайырлал.

Дөрт дугаарында: ажы-төлүнге эң-не чаагай чыттыг,амданныг чем берип,азырап
доруктурары – энерелдиг улуг хайыралал.

Беш дугаарында: ие кижи төрээн төлүн амыр-тайбың удудар дээш,ыыт-шимээн
үндүрбейн,дыңзыг кылаштавайн,соокта доңуп,өл-шыкка өдерин болдурбайн келген
буяны – энерелдиг улуг хайырлал.

Алды дугаарында: ие кижи уруун кезээде арыг-силиг,чараш тургузар дээш, чамын
арыглап,хирин чуп,изигде изиргенип,соокта доңуп түрээри – энерелдиг улуг
хайырлал.

Чеди дугаарында: алыс ырак черде чоруур ажы-төлүн ие кижи сактып,чанынга турган
ышкаш бодап, ынакшылдың карак чажын дамдылатпышаан,ыглап-ыглап орары – энерелдиг
улуг хайырлал.

Сес дугаарында: ие кижи төрүп алган төлүн карактап,човулаңга таваржырга,кызыгаар
чок кээргевишаан,сагышсырап,човап,ыглап-сыктап олурары – энерелдиг улуг
хайырлал.

Тос дугаарында: энерелдиг ие төрүп алган төлүн чаптап эргеледир чаагай сеткили
кезээде бодарап турары – эенерелдиг улуг хайырлал.

Бураган Ботхиссатва ада-иениң хайыразын адыжын кожа туткаш,тейлевишаан айыткааны
иениң макталы:

Кижи өртемчейге кижиниң мага-бодунга тып төрүүрү дыка берге.Хөй каттап дескиндир
долганып тургаш,арай боорда кижиниң мага-бодун тып,ада-иеге чаяап,иениң ишитин
дамчып,кижи болуп төрүттүнер. Беш ай эртерге, ие иштинге беш бүдүнү ( беш
органы: чүрек,өкпе,баар,бүүрек,чавана) тыптып четчир. Алды ай болурга алды
кайгамчыы: караа,кулаа,думчуу,аксы-дылы,мерген угаанының эжии ажыттынар.

Ие иштинде уругнуң деңзизи хүн бүрүде немежип,авазының мага-боду даг дег
аартап,ие иштинде уруг доораланып шимчээрге,хөөкүй иениң эът-боду чер
шимчеп,шуурган айыылы-биле болган чүве дег сагындырар,хырнын иштинде уруун
бодап,шылагзынып,бодунуң шаг-шинээ төнүп каастаныр безин шаа чок апаар.

Он ай иштинде ие кижи саттыг чорааш,айы,хүнү үнүп кээрге, уругну божуурунуң
мурнунда,мага-боду аар аарыгга таварышкан чүве дег болуп,дөрт даяктары күш-шыдал
чокталыр, бажы дескинер.караа шокараңнаар,сеткил-сагыжы хөлзээр.Божууру берге
сагындырза-даа,чаш төлүн кадык-менди божуп аарындан өске үнелиг эртине чок деп
бодап,чаштың амы-тынын аза-шулбустан камгалап доруктурарын-на күзээр боор чүве.

Ие кижи төлүн божаанда хемчээл чок улуг шаг-шинээзин чидирип,беш бүдүнү хоорлуп
турган ышкаш түреп човаар,кезек када элең-тендиң бооп,угаан ышкынар,бодунуң төлү
дээш,хөй өзээн чүве дег улуг дамырак дег ханын база чидирер.Мынчаар уруун
божууруну човулаңындан дириг үнген ие кижи сегип,угаан кирип келгеш,чүнүң-даа
мурнунда уруун чаптап,амыр-менди божаанынга сеткил өөрүп,чаш төлүн баарынга
чыпшыр куспактап,чап-чаа божуурда аарып турган човулаңын уттупкаш хүлүмзүрүүр.
Кезек үе эртерге,ие кижиниң маг-боду каттап аарып эгелээр. Дөрткү мактал: АДА-ИЕ
ЧОВУЛАҢЫН УТТУП,ААС-КЕЖИИН ЧУГААЛАЖЫР БУЯННЫГ ХАЙЫРЛАЛ:

Ада-ие кижи чаш төлүн далай ышкаш ханы ынакшыл-биле деткип, дүн-хүн ылгал чокка
хаваан дүүп,хорадап,шугулдавайн, үргүлчү чаптап,эргеледип көөрү шынында
кандыг-даа деңнел чок улуг буян болур.Чүгле чаш төлү чылыг-чымчакка турар
болза,боду аштап суксап,доңуп-даа турза,сеткили амырап,ооң өөрүшкү-чыргалын
бодунуң байыр-маңнайы кылдыр бодап, арын-шырайында өөрүшкүзү долуп,сеткили
амырап турар.

Ие кижи хензигие чүүлдү-даа чаптап,камнаар боор чүве.Чаш төлүн дүне кавайынга
эвес,орнунга ичелэээш орун-дөжээн-даа өттүрүптер.Бо таварылгада авазы боду өл
черинге чыдып алгаш,кургаг черинге уруун чыттырып,кургаглаар болгаш өл черинге
удуурун бергезинмес-даа. Харын чаш төлү эки удуп турар болза,боду
доңуп-дожаан-даа бол, ооң сеткили бичии-даа човавас.Ие кижиниң ийи эмии чаш
кижиниң эң-не ээлдек ордузу болгаш чылыгны берип,тодуг-догаа,кадык-шыырак
доруктурар боор чүве.Ие кижиниң ийи холу ажы-төлүн хүннүң
шонуундан,хат-салгындан камгалаар.Ада-ие болуксаарлар уругнуң ижер-чиир,удуп
дыштаныр байдалын үргүлчү хайгаарап,шинчилеп турар.Харын уруг эки өзүп
доругуп,мага-бодун дүрген сайзырап турар болза, ие кижиниң сеткили сергек
болур,өске кандыг-даа чүүлдү негевес.

Ие кижи чогум-на алдын бүрүлүг будук ышкаш мага-боттуг болгаш лянхуа (
лотос)чечек дег чаагай шырайлыг,мерген угааны делгем сайзыраңгай,кирбии ине
бүрүлүг ыяштың чаа ногаан бүрүзү дег,чаактары өкпең-кызыл өңнүг,чалыы назынның
чаагай түрү кыптыккан турар болза-даа, кезээде-ле уруу дээш сеткил-сагыжы
човап,чечектелген чараш шырайындан янзы-бүрү сыгыглар тыптып,актан аккыр холу
уругнуң хир-чамын чугза-чугза, кежи кемдеп хевири өскерлип-даа болур.
Хүндүткелдиг иениң сеткили ажы-төлү дээш эртине дег эргим чалыы назынын
эртирип,ооң уламындан арын-шырайнда түрегделдиң изи-даа артып каар-ла. Сески
мактал: УРУГ-ДАРЫЫ ЫРАКТА ЧОРДА,САГЫШ-СЕТКИЛ ЧОВААР ХАНЫ УЛУГ ХАЙЫРЛАЛ: Ынак
кижизи өртемчейден аңгыланы бээрге,чоок кижизиниң сеткил-сагыжы
човап,баар,чүрээ,кемдей берген чүве дег човаар.Ол ышкаш оглу,кызы хары черге
ыракта чоруурга,энерелдиг авазының сеткили дыка-ла човаар. Ук төлү
оран-чуртундан үнүп,тайга-сынны ажып,суглуг хемни сүзүп чорда,ада-иези төлүн
Бурганга даандырып,чалбарып,кадык-менди чоруп,чаңгыс хүн-даа болза,дарый ээп
келирин күзеп,чалбарып тейлеп орар. Ынчалза-даа чамдык уруглар (оолдар)
чыл-чылы-биле сураа чок чиде бээрге,ада-иези дүн-хүн чок караан шиммейн, бараан
харап,карааның чажын төгер.Арга-арыг иштинде,кижи кандыг-бир аң төлүн
чидирипкени дег,човап,баар-чүрээн кемдедир сактып,кижиниң сеткил-хөңнүн
уярадыр-даа болгай.

Ие кижиниң кээргээр сеткили,ынакшылы ханы болур. Уруг-дарыы кандыг-бир човулаңга
таваржырга,энерелдиг авазы дүн-хүн чокка Бурган – дээринге
чалбарып,даандырып,уруг-дарыының човулаңы оларны оюп,меңээ таварышсын деп
тейлээр.

Мону бодап кээрге, ие кижиниң ынакшылы кайы хире улуг дээрзин
билдингир.Уруг-дарыг өгден үнүп,ыракта чоруурга, ие кижиниң ынак сеткили
ооң-биле кады чоруп,уруг-дарыы доңуп-дожап,аштаар-суксаар човулаңга таваржы
бээрийне деп коргуп олурар.Бир эвес уруг-дарыы кандыг-бир,биче-даа бол,човулаңга
таварышкан деп дыңнаар болза, авазы аъш-чем –даа амзавастап,үргүлчү-ле
сеткилиниң човулаңын эдилеп,тайбың олуруп шыдавас болу бээр.

Ада-ие кижиниң сагыш-сеткили болза, Айның,Хүннүң херели дег, чер –делегейни
кезээде чырыдып турар. Ада-ие ажы-төлүн сеткилинде кезээде хайыралап, олары
кайда-даа чораан болза,үргүлчү кады чоруп турар.

Черле ынчангаш,чүс харлыг-даа ада-иези сезен харлыг уруг-дарыын чаш уруг кылдыр
бодап,сактып чоруурлар.Ада-иениң өршээл хайыралының ачы-хавыязын шыны-биле
чугаалааш безин төтпес ынакшылдың эң дээдизи болур дээрзин утпаңар.

Бурган Ботхиссатваларның айыткааны болза,кара баштыг хөй амытаннарның чамдыызы
төрүттүнген аажы-чаңы оожум,топтуг-даа болза, чамдык кижилерниң сеткил-сагыжы
мелегей,тенек.каржы-дошкун болгулаар.Соң-даарта олар ада-иезиниң өршээл
хайыразын,ачы-буянын үнелевес болгаш ада-иезинге канчаар хандыкшып чоруурун орта
билбе,тенек, багай кижилер болур.

Ада-иениң уруг-дарыын азырап өстүрген арыг-чымчак,ачылыг сеткилин
уттуптары,ачы-буянны үнелеп билбези,кижиниң багай корум-чуруму,ачы-дуза чогу шын
сеткилди кемдедир дээрзин шуптуңар билир силер.

Ие кижи сааттыг чораан үезинде,хырынынга аар чүък кадагалап чораан чүве дег,арай
деп олуруп-турар апаар,аар аарыгга базындырган чүве дег,чем холуп тургаш,
удуп-чыдып-даа шыдавас хинчекти көрүп тургаш,төлүн божуур.Ынчаар божаан төлүн
өстүрер дээш,кайы хире берге сеткил хинчээн эдилээн дээр,төлүн бодундан
ыратпайн,баарынга чыпшыр куспактап,холу аарып, буду шылап турза-даа,ону човулаң
деп бодавайн,чаш төлүн көрген санында,сеткили ханып таалаар.

Ол ышкаш чаш төлүнүң хир-чамын арыглап, дүне орнунга ичелептерге, ие кижи боду
өл черге чыдып,мага-бодунуң чылыны-биле уруун кургадып,ону кургаг черге
удудар.Ол дээш черле бергезинер сеткил аңаа турбас.Чаш төлү эмиин ээп турары бир
ёзуда иезиниң хан-савын соруп турар болганда,авазы арып-доруптар.

Чаа төрүттүнгеш чаш уруг доругуп,кижи болуп өзер. Ада-ие чежемейниң күш
үндүрүп,дерин төп тура, ажыл-үүле кылыптар,өглү-баштыг болгуже, уруун бүгү
тала-биле кижизидип,үргүлчү сагыш човап чоруур.

Уруг аарый бээр болза,ада-иениң сеткили дыка човаар,ол дээш боду аарыыр боор
чүве. Уругнуң кадыкшылы эки болза,иениң сеткили оожургап,чоорту бодунуң түреп –
шылааны арлып, кадыкшыл экижиир.

Ада-ие болуксаарлар чеже-даа човулаң-түрегдел көрзе,төлү эки кижи болзун деп
күзээр болгай.Чамдык уруглар улгадып өзер тудум,акызын,угбазын хүндүлеп билир
туржук,ада-иезин азырашпас,камгалавас,оларның сургаалын херекке албайн,удур
сөс-домак октап,кыржып,өөнде улуг назылыг кижилерни кырган,чөнүк деп
дорамчылап,ха-дуңма,төрел-дөргүл деп тоовас,кижизиг ёзу-чурумун оскунуп,улуг
нүгүл кылып чоруур. Чежемейниң сургуулаг эрте кирип ном номчуза-даа,улуг назылыг
кижиниң ада-иезиниң сургаалын көңгүс тоовастай бээр.Оон ыңай бо багай талалары
киткеп,кижизиг шынары өскерлип, каржы-дошкун чаңнап,өштүг,дайынзырак сеткил
сеткип,эчизинде барып,ада-иезиниң,төрел-дөргүлүнүң хүрээлеңинден аңгыланып,
шын-мегени ылгавас,бодунуң мага-бодун үрегдээр тенекпейниң оруунче кирер.

Бо дудагдалды улам ханылап, бак кижи-биле каттыжып,ада-ие,өг-оран,чер-чурттундан
чарлып,элдеп-эзин херек үүлгедип,ынчап-ла назыны кырыыр.Бир чамдыктары хары
черге баргаш,кадайланып,ада-иезиниң ачы-буянын уттуп,өлгүже дээр төрээн
чуртунче,төк дүшкен черинче,баштай чунган суунче эглип келбес, канчаар өзүп,кижи
болганын безин биликсевестер.

Чамдык кижилер ажыл-агый кылбас, хары чер кезип, багай кижилер-биле
эдержип,кемниг херек үүлгедип,кара-бажыңга кирип,аар ялага таваржып,хинчектенип
өлүрлер.Чамдыктары аар аарыгга,чааскаанзыралга таваржып,кудумчу,базаарга тенип
чорааш, хүнге,хатка, оңуп ядарааш,сүлде,хей-аъды чайлап, ада-иезиниң ачы-буянын
харыылаар сеткил-чүрек чок болуп,амы-тынынга чедерлер. Ада-иези ыракче чоруй
баарган ажы-төлүн дүн,хүн чок сактып саймаарап, кажан келирин манап,чай-чапсар
чокка човап,сурап,дыңнаалап,караан өлертир кайгап,ажыг карак чажын төп
чорааш,караа чүве көрбестеп,тыныжы бачыдап,аарыг-човулаңга таваржып,саймаарап
чорааш,өртемчейден чайлы бээр. Чамдык эки өөренип шыдаар уруглар бодунуң быжыг
бодал чогу-биле багай кижилерге таваржып,ооң ажыг кара сагыжының салдарынга
алзып,шын эвес оруче кирип,элдеп , багай херектер үүлгедип,дүн-хүн чок
арагалап,эзирип,ха-дуңма,чоок төрелдеринге хора-когарал таварыштырып,канчаар-даа
арга чок кижи болу бээр. Ада-иезиниң ачы-буянын билбес кижи эртен өөнден
үнгеш,орай дүне чанып келзе-даа,ада-иезиниң амыр-мендизин айтырбас,оларны
камнавас,кээргээр сеткил чок болур,кырып харыксыраан ада-иези
карактап,хайгаараар ажаар кижизи чок артып, бак төлүнүң хараазы-биле сеткили
амыр-тайбың болбас, база өске кижилерден бак төлү дээш чемелел,дорамчылалды
дыңнаар болгай. База чамдык уруглар ( оолдар ) кырган ада-иезин тооп,олар-биле
чугаалажыр хамаан чок,мөчүй бээрге,кажыдалын илергейлеп,хүндүткээр ёзулалды-даа
күүседир хөңнү чок болгулаар.Мындыг ажы-төлдү ада-иези хүндүткел ёзу-чуруму
билбес,ачы-дуза чок кижи чаяттынган деп сеткили хомудап,өрү чугаалаар дээрге
дээр ырак,адаанче чугаалаар дээрге чер кадыг болуп,канчаар-даа арга чок болу
бээр. Ындыг болганда,ажы-төлү кырган ада-иезин азырап хайгаараар турары
дээрге,кижи төрелгетенниң доктаатынган ёзу-чуруму боор чүве-дир ийин.Ынчалза-даа
чамдык уруглар бо ёзу-чурумну хүндүлевес,олар дээш ава,ачазы өскелерниң мурнунга
чемеледип,шооттуруп,сөгледиринден дыка-ла човаарлар. Чамдык аныяктар
кадай-хөгээдин азыраар дээш, ада-иезиниң уттуп,оларны көңгүс
хайгааравастар.Кадайның сөзүнге кирип,ада-иезиниң сөзүн көңгүс биликсевестей
бээр болгаш улуг назылыг кижилерни хүндүлевезин ада-иези эскерип кааш,сагыш
сеткили човап,сөөгү сириңейнип олурарлар. База чамдык кыстар ашакка барган
соонда,ада-иезиниң хүндүткеп,арга-сүмезин тоовас боорга,олар кадыг,чымчак
бүгү-ле аргаларын ажыглап тургаш кижизидер деп оралдажырлар болгай. Ол ышкаш эр
эжи база ажынып-хорадааш,эттей бээри эвээш эвес болгулаар.Ынчалза-даа
эттинип,шын орукче кирбейн,чоорту ырай берзе-даа,ада-иези база-ла ону дээш
үргүлчү човап олурар. Чамдык кыстар ада-иезиниң хүндүлевес болгаш ашаан эдерип
алгаш,хары черге барып,бодунуң ада-ие,чер-чуртун уттуп,чагаа-даа
биживейн,харылзаазын үзүп каарга,хөөкүй ада-иези үргүлчү сагыш човап,бараан
харап,дааш-шимээн дыңнаалап,сеткили аарып орарлар. Ада-иези уруу дээш үргүлчү
сеткили човап, сактыр чорук болза,эът-ханынга сиңген өскерлииш чок чүүл болур.
Черле ада-иениң ынак сеткили,ачы-буяны хемчээл-кызыгаар чок болурун
үжүк,карандаш-биле илередип бижиир болза, кажандаа-даа төнмес улуг уламчылыг
төөгү болур. Ажы-төлү болуксаарлар улуг назылыгларыны,өгбелерни хүндүлевес
болза,өөң нүгүлү дыка аар,яла-кеземчези келир соңгу назынында кажанда-даа
буруулуг болуп артар,өршээл-кедерел чок болур. Бурган Ботхиссатва айыткааны
ада-иениң ханы өршээл хайыралды санап четпес,ону дыңнаан кижи тус бүрүзүнде
улуу-биле буруузунуп,човап,чамдык кижилер дискектенип олурупкаш,ак-көк дээринге
тейлээр,хөрээн шашкылап,бодун буруудадып,хомудап човаанындан бүгү мага-бодунда
дүктер дөстериниң үттеринден хан сыстып агар ийикпе,кезек када хөлзээнинден
угаан осукунуп,өлүр чазар. Оон ынча дыка үр болбайн,угаан кирип,сергеп
келгеш,дыңзыдыр ишкиртинип ыглап, кандыг кончуг улуг нүгүл кылган кижи боор мен
деп миннип олурар. Ада-иези ажы-төлү дээш кайы хрие аар човулаң эдилеп турганын
сактырга,санап четпес-даа болур. Бо бүгүден бодаарга, бистер өршээр арга чок
улуг буруулуг бис.Эрткен үевисти бодаарга,караңгы дүн дургузунда
согур,дүлей,чадажып,суйбаттынып чораан дег болгай.Эзирик кижи доңгая
дүжүп,довурак пактап,калчаа тенек чүве дег аксымнап,бодунуң үүлгеткен кемниг
херээн черле билип чадап келген иргин. Ам Бурган башкының
суртаалы-биле,уйгу-дүштен одунган чүве дег,бодунуң хөй буруузун угаап билип,
төрел-дөргүл,эрткен-барган бурунгуларын хүндүткевейн келгенин сактырга,бүгү
мага-бодундан дер төктүп,баар,чүрээ кемдеп,билбейн чоруп чораанывысты өршээп,
бир удаа буруумну буруузунуп хүлээр арганы берип көрүңер деп дилээр. Ада-иениң
ачы-буянын харыылаар аргалар: Бир чүүл: Кижи солагай талакы эктиниң кырынга
адазын,оң талакы эктиниң кырынга авазын доора салып алгаш Сүмбер-Уула даанче
чүткүп үнүп чоруурга,эктиниң кыры ыстап-шылап,ойлуп,хан сыстып агып,сөөгүнге
чедир аарып-даа турза,мону човулаң деп чугаалавас.Ук хан агып баткаш,будуңну
шуптузун хан-биле будуп-даа кагза,муң,түме удаа ону кылза,ада-иениң улуг,ханы
ачы-буянын харыылап шыдавас. Бир чүүл: Кижи элдеп чүве: аъш-чем,суксун ховар
шагда төрүттүнгеш,ижер-чиир чүүлдү тып, ада-иезин азыраар төлээде,улуг
назылыгларын хүндүткээн-даа болза, ада-иениң ачы-буянын харыылап шыдавас. Бир
чүүл: Ада-иези кадык-чаагай болзун дээш чалбарып,бодунуң ийи караан
казып,Бурганга өргүзе-даа, бо чижектиг ажылды муң,түме удаа катаптап
кылза-даа,ада-иезиниң,улуг,ханы ачы-буянын харыылап шыдавас. Бир чүүл: Кижи
бодунуң ада-иезиниң дугайында човап,чүрээн уштуп эккелзе-даа,аар
аарып,човаза-даа,бо чижектиг ажылды муң,түме удаа катаптап кылза-даа ада-иениң
улуг,ханы ачы-буянын харыылап шыдавас. Бир чүүл: Кижи ада-иезиниң ачы-буянын
харыылаар төлээде,изиг отче кире халып өрттениринден чалданмас болгаш сөөгүн
сып, чилиин соктурарындан-даа дадагалзавайн, бо чижектиг ажылды муң,түме удаа
катаптап кылза-даа ада-иениң улуг,ханы ачы-буянын харыылап шыдавас. Бир чүүл:
Бир чүүл кижи ада-иезиниң ачы-буянын харыылаар төлээде,изиг демир бөмбүктү
аксынче ажырып,бүгү бодун өрттедип, бо чижектиг ажылды муң,түме удаа катаптап
кылза-даа ада-иениң улуг,ханы ачы-буянын харыылап шыдавас. Мынчап хөй кижи
Бурган Ботхиссатваның ада-иезиниң ачы-хайыразын канчаар харыылаар арганы
тыппаанынга,шынап-ла,ыядынчыг херек кылдыр көрүп,Бурган Ботхисставандан
айтырган: -Эргим, Дээди Башкы, бис ам бодувус ачы-дуза чок,нүгүлдүг кижилер бис
деп билип алдывыс. Ынчалза-даа чогум канчалза ада-иениң ачызын харыылап
болурул,билбес-тир бис. Бурган башкы хөй кижилер боттарының буруузун
билип,ыядып,буруузунуп турарын көргеш,дыка байырлап,хөйге хамыырыштыр мынчаар
айыткаан: Бир эвес силерлер ада-иениң өршээл-хайыразын харыылаар дээр
болзуңарза,адаанда алды чүүл негелдени күүседир ужурлуг силер. Бир дугаарында:
Бо бөлүктүң номун бижи (Ада-иениң ачы-буянынының дугайында ном) Ийи дугаарында:
База бөлүктүң номун номчу. Үш дугаарында: Бүгү-ле кылган нүгүл
хилинчээңничайладырын дилеп буян кылып,маанай номчуп,тейле. Дөрт дугаарында:
Ламаның Үш Эртинезинге шын-на сеткилиңден кичээнгейлиг чүдүп чору. Беш
дугаарында: Черле ёзу-чурумну сагып,нүгүлдүг бүгү чүүлдери шегле. Алды
дугаарында: Буян кылып, мерген арганы калбаа-биле чорудуп,буянның дазылын
(үндезинин) салып чору. Бо алды чүүл негелдени эки күүседип шыдаар болза,дарый
ада-иезин хүндүткээн ачылыг төлү бооп болур.Шыдавас болза,тамы оранынга катап
төрүттүнер. Ада-иезинге хүндүткел чок кижи болза,назынының төнгениниң
(мөчээниниң) соонда,ыяап-ла тамы оранынга баар. Бо тамы оран болза,доора дургаар
сес бээр (бир “бээр” – 2 км хемчээлдиг) болгай. Дөрт талазындан демир херим
кажаалыг болгаш чоок кавызында долгандыр шупту демир четкилиг. Нүгүл-хилинчектиг
амытаннар моон дезип үнүп шыдавас,чер девискээри шупту калбак демирден бүткен
болгаш ооң иштинде от-биле чидиртир( хаараар),чер бүрүзүнде сайгылгаан дамчыып
от-биле чес болгаш демир эргизип,кижиниң мага-бодунче шууткуп кудар боор
чүве.База аксындан от чалбыышталдыр кустурар болгаш сес ыт,демир чылан нүгүл
кылган кижилерни ызырып,човадып хилинчектеп турар. Тамы оранынга мынча хөй
човулаң амзап,кезээ шагда амыр-тайбың олуруп шыдавас болгаш шак ынчаар чеже үрде
хилинчектенип кээр.Чежемейниң бо тамы оранындан ажыг човулаң эдилээн-даа
болза-даа,катап-катап өске-өске тамылар оранынга барып, бажынга изиг сава
кедирип,маг-бодун демир терге-биле чуур бастырып човадыр. Ол ышкаш
бижек-чепсек-биле хырнының иштинде сиирлерин сывыра тыртып,шүүредип,эът-кежин
тыртпарлап, бир хүн иштинде муң-даа төрүттүнүп,түме-даа өлүп кызыгаар чок улуг
човулаңны амзап турар кижи болза-даа,дириг тургаш,ада-иезин, улуг назылыг
кижилерни хүндүлеп көрбес,он кара,беш чапсар чок нүгүл ийикпе,буян
билбес,ачы-дуза чок,нүгүлдүг кижилер ол боор-дур. Бо үеде хөй-бүгүде-биле Бурган
башкының айыткаалын дыңнап дооскаш,шупту сеткил човап,буруузунуп,ыядыксап,карак
чажын төкпүшаан,Бурган башкыдан дилеп,канчалза ада-иениң ачы-буянын харыылап
шыдаар ирги бис деп айтырарга.Бурган башкы мынчаар харыылаан: Бир эвес ада-иениң
ачы-буянын харыылаар дизе,эң эки арга болза,бо бижээн номну калбаа-биле тарадыр
чорук чугула.Чаңгыс санныг номну кижээч чедирер болза,эргим Дээди Бурган
башкының ачы-буянын четтирер. Бир эвес он санныг номну тарадыр болза,дарый он
эргим Дээди Бурган башкының ачы-буянын алыр.Бо номну чүс,муң,түме кезекти
тарадыр болза,дарый он муң эргим Дээди Бурган башкының буянын алыр.Кандыг-бир
номну хөй-түмеге калбаа-биле тарадып шыдаар болза, ынча хөй Бурган ооң
мага-бодун кезээде камгалап чоруур. Бир эвес Бурганның күжү-биле Дываажаң
оранынга төрүттүнер болза,тамы оранының айыыл-човулаңындан чайлаар. Бурган
башкының чырыткылыг суртаалының номун номун дыңнааш,туттунуп
шыдавайн,буруузунуп,човап,бүгү мага-боду сириңейнип,бажының дүгү шагбайты
туруп,ниитизи-биле Ьурган башкының мурнунга сеткилиниң ханызындан буруузун
миннип,тейлеп даңгыраглааны бистер,кижилер,бо шактан соңгаар каяа-даа чорза,
кезээде-шагда муң берге,түмен шаптык,бижек,шивегей бажынга астынып, мага-бодувус
чуурлуп,сөөгү кемдеп-даа чорза, Арьявал Бурганның сургаалын шыңгыы эдерип,сагып
чоруур бис. Бистиң бажывысты чыда,селеме-биле шашкылап,кезип-даа турза,бизеңниг
дагның оттуг хүртүзү-биле,мага-бодувусту тавартыр ханныг хем аксып-даа турза,
Бурган башкының сургаалын бичии-даа хажытас бис.Бис муң,түме,чүс муң окту
уткуштур чүткүп, өлүр-дирлириниң кырында келзе-даа,Бурганның сургаалындан эртпес
бис.Демир чеп-биле багладып,шарыдып сөөртүрүп түрезе-даа,Арьявал Бурганның
сургаалындан дедирленмес деп даңгыраглаар бис. Дараазында эргим Дээди чырыткылыг
Бурган башкывыска тейлеп,бо номну чогум кандыг ном дээрил деп ылавылап
айтырып,кезээ-шагда чурум эдерип,сагып чоруурун илергейлээйн. Ада-иениң
ачы-буянын харыылаарда,бо ном берге. Силерлер эки сагып,ёзу-чурумну эдерип
чоруңар. Бо үеде,хөй ха-дуңма болуп,Дээрниң сес аймаа (бөлүү) чергелиг бүгүдеге
чалбарып,Бурган Ботхиссатваның айтып чөпшээрээн кээргээчел сеткилин
суртаалдап,силер-биле бистер шуптувус буянныг сеткил-сорук-биле төрел бүгүдеге
Бурган Ботхиссатваның чырыткылыг суртаалын тарадып,ону үнелеп,ачы-буянныг
чүткүлге бүзүревишаан, ёзу-дүрүмнү эдерип,Бурган Ботхиссатвага
даандырып,тейлеп,дедирлениш чок чалбарып,буян кылыылыңар.

Ном "Ада-иениң ачы-буянын канчаар харыылаар дугайында Бурган башкының чырыткылыг
сургаалы" Кыдат дылдан моол дылче Ж.Өлзий очулдурган. Хынап үндүрерин
харагалзаан Ш.Агваандондов. Моол дылдан тыва дылче Г.Санчаа очулдурган.
Үндүрүлгениң редактору А.Ховалыг “Эне сөзү” солуннуң парлалга-полиграфия
комплекизи. Тираж 200 кезек.



https://tyv.wikipedia.org/wiki/Kongeriket_Norge

Норвегия Хаанналгазы (букмол Kongeriket Norge, нюнорск Kongeriket Noreg) — Соңгу
Европада күрүне, Скандинав чартык ортулуктуң барыын талазында, эңмежок Скандинав
чартык ортулукка кожаланчак үүрмек ортулуктарда, Соңгу Доштуг океанда Шпицберген
бөлүк ортулуктарда, Ян-Майен база Адыгзыг ортулуктарда чурт. Атлант океанның
мурнуу чарыында Буве ортулуу база Норвегияга хамааржыр. Чызаан хевири —
Конституцтуг монархия. Чурттуң ады бурунгу скандинав дылдан укталган - Norðrvegr
— «соңгу чүкче орук». Төп — Осло.

Норвегия үш күрүнелер-биле кызыгаарлыг: Швеция-биле чөөн талада (1630 км),
Финляндия (736 км) биле Россия-биле (196 км) соңгу-чөөн чүкте. Норвегияны барыын
талада - Норвег, соңгу-чөөн талада - Баренц, мурнуу-барыын талада Соңгу далайлар
шаптап турар.



https://tyv.wikipedia.org/wiki/Kongeriket_Noreg

Норвегия Хаанналгазы (букмол Kongeriket Norge, нюнорск Kongeriket Noreg) — Соңгу
Европада күрүне, Скандинав чартык ортулуктуң барыын талазында, эңмежок Скандинав
чартык ортулукка кожаланчак үүрмек ортулуктарда, Соңгу Доштуг океанда Шпицберген
бөлүк ортулуктарда, Ян-Майен база Адыгзыг ортулуктарда чурт. Атлант океанның
мурнуу чарыында Буве ортулуу база Норвегияга хамааржыр. Чызаан хевири —
Конституцтуг монархия. Чурттуң ады бурунгу скандинав дылдан укталган - Norðrvegr
— «соңгу чүкче орук». Төп — Осло.

Норвегия үш күрүнелер-биле кызыгаарлыг: Швеция-биле чөөн талада (1630 км),
Финляндия (736 км) биле Россия-биле (196 км) соңгу-чөөн чүкте. Норвегияны барыын
талада - Норвег, соңгу-чөөн талада - Баренц, мурнуу-барыын талада Соңгу далайлар
шаптап турар.



https://tyv.wikipedia.org/wiki/Kongeriget_Danmark

Дания (дат. Danmark [ˈd̥ænmɑɡ̊]), ёзу аайы-биле — Дани Хаан Күрүне (дат.
Kongeriget Danmark) — соңгу Европада чурт, Дани Хаан Күрүнениң деминиң улуг
кежигүнү, оон аңгыда ынаар Фарер ортулуктар база Гренландия кирип турар.

Скандинав күрүнелерниң эң мурнуузу,Швецияның мурнуу-барыын талазында,
Норвегияның мурнуу талазында турар, кургаг черде Германия ону мурнуу чүъктен
кызыгаарлап чыдар. Дания Балтий болгаш Соңгу далайларга шаптаттырып турар.
Чурттуң девискээрин улуг чартык ортулук Ютландия болгаш 409 Дани бөлүглел
ортулуктар тургускан, оларның аразында эң билдингирлери - Зеландия, Фюн, Соңгу
Ютландия, Лолланд, Фальстер болгаш Борнхольм.



https://tyv.wikipedia.org/wiki/I%D0%A8%D0%B0%D0%B3%D0%B0%D0%B0

Шагаа — ай календарының ёзузу-биле чаа чылды уткууру, тыва чоннуң бир улуг
байырлалы. Шагаа ай календарының аайы-биле ак айның эгези-биле келир. Байырлалды
кажан демдеглээрин ламалар тодарадыр.

Шай чажып, саң салып база йөрээл салган соонда, харга арыгланыр ёзулал турган.
Улуг-биче назылыг кижилер арыг харга аңдаштаныр, арыгланыр, болгаш эрги хирни
кактап кааптар.

Чолукшуур ёзулал чүгле Шагаа хүнүнде турган. Чолукшууру дээрге амыр-мендизин
айтыржыры, эрги чылды үдээри, чаа чылды уткууру, белек алчыры болгаш ак
сеткилдиң алгыш-йөрээлин бот-боттарынга салчыры болур.

Үш хонук дургузунда Шагаа доюн дойлап келир. Өглер аразында, кожа-хелбээ турар
аалдар аразында шайлажыр, сагыш-сеткилин хандыр хөөрежир, мага хандыр дойлаар,
белек-селээн сөңнежип сунчур.

Тыва ёзуда амырлажыр чорук чүгле Шагаа хүнүнде болур. Ынчан назыны улуг кижиге
назыны аныяк кижи ийи холун кожа туткаш, адыжын өру көрүндүр сунар, оон ам улуг
кижи бичезиниң адыштарының кырынга бодунуң адыжын дегзип каар. Амыр-менди
солушканы ол болур.



https://tyv.wikipedia.org/wiki/Deutschland

Германия (нем. Deutschland), ёзу аайы-биле ады — Федеративтиг Германия
Республиказы (нем. Bundesrepublik Deutschland), ФГР — Төп Европада чурт.
Чурттакчылары, 2010 чылдың чизези-биле, 82 ажыг сая кижи, девискээри — 357 021
км², ол ийи көргүзүкчүлерниң аайы-биле Европаның эң улуг күрүне болуп кээр.
Делегейде шөлү-биле 62 дугаар черде, чурттакчыларының саны-биле 16 дугаар черде.

Федеративтиг күрүне, парламент республика. 2005 чылдың ноябрда федералдыг
канцлерниң дужаалын Ангела Меркель эжелээн. Европаның төвүнде турар. Балтий
болгаш Соңгу далайларга шаптаттырган. Германия дараазында кызыгаарларлыг: Польша
биле Чехия-биле чөөн талада, Дания-биле соңгу чүкте, Австрия биле Швейцария-биле
мурнуу талада, Франция, Люксембург, Бельгия база Нидерланд-биле барыын талада.
Чоннуң 64 % христианнар.



https://tyv.wikipedia.org/wiki/Danmark

Дания (дат. Danmark [ˈd̥ænmɑɡ̊]), ёзу аайы-биле — Дани Хаан Күрүне (дат.
Kongeriget Danmark) — соңгу Европада чурт, Дани Хаан Күрүнениң деминиң улуг
кежигүнү, оон аңгыда ынаар Фарер ортулуктар база Гренландия кирип турар.

Скандинав күрүнелерниң эң мурнуузу,Швецияның мурнуу-барыын талазында,
Норвегияның мурнуу талазында турар, кургаг черде Германия ону мурнуу чүъктен
кызыгаарлап чыдар. Дания Балтий болгаш Соңгу далайларга шаптаттырып турар.
Чурттуң девискээрин улуг чартык ортулук Ютландия болгаш 409 Дани бөлүглел
ортулуктар тургускан, оларның аразында эң билдингирлери - Зеландия, Фюн, Соңгу
Ютландия, Лолланд, Фальстер болгаш Борнхольм.



https://tyv.wikipedia.org/wiki/A%D0%B9

Черге эң чоок октаргай делгеминде борбак чүүл, Черниң чайгаар бүткен эдеринчизи
– Ай. Ооң массазы Черниинден 80 катап биче. Атмосфера чок, тыртыжыышкын күжү
кошкаак болганда Ай кырынга база ооң чоок-кавызынга газтарның молекулалары
ызыртынмас. Ооң кырында агаар-даа, суг-даа, амыдырал-даа чок. Амгы үеде Ай -
Черден өске кижиниң буду баскан октаргайның телозу.

1961 чылда Американың октаргай шинчилээр НАСА агентствозу Айже октаргай
корабльдар чортур программаны кылыр сорулганы салып алган. Ол программага
октаргай шинчилээр "Аполлон" аттыг корабльдар болгаш чүък чүдүрер "Сатурн" деп
ракеталар ажыглаттынган. "Аполлон" программазының үезинде Черниң кырынга ийи
улуг чидириишкинниг болуушкуннар болган. Черге бүдүртүнүп турган шинчилел
үезинде ракета ужудар шөлге улуг өрт болган соонда үш астронавт кижи өлген.
Болуушкуннүң соонда өрттенген корабльды "Аполлон-1" деп адаан. Ийиги болуушкунда
"Аполлон-13-түң" суук кислородтуг бак часты бергени өрттедир будумел чорудар
кезектерниң батареяларын үреп-чазарлаан.

"Апполон-11-ниң" соонда база экипажтыг корабльдар Айже ушкан. "Апполон-12" Черже
34.4 кг айның породазын эккелген. "Апполон-16" 94,7 кг породаны чыггаш, база
Черже чедиишкинниг эккелген.

Айның кырын камгалаар агаар чок болганда, ооң кырынга метеориттер, хүн
«шуурганнары», космос херелдери шаптык чокка дүшкүлээш, оңгул-чиңгил,
дөң-дөстектерни тургускулаар. Ооң кыры хүндүс кадар 120° изиир, дүне – казыыр
170° соор. Температура улуг ылгалдыг болганда, Ай кырының породазы ооң
тайлымындан тигленип, буступ тургулаар.

Айда агаар чок болганда, аңаа барган космонавтар вакуумдан скафандр-биле
камгаланыр. Аңаа барган кижиниң деңзизи 6 катап чиигээр. Кижиниң баш талазы аар
болганда, Ай кырынга хөрээн хөндүргеш, балдырын ырбайтып алгаш, күдүйүп
кылаштаарга эптиг. Эң-не баштайгы Айның «аалчылары» американ астронавтар
Армстронг биле Олдрин. Олар Ай кырынга 22 шак болган. Ай Черни эллипстелчек
орбита-биле дескинер. Черге эң чоокшулап келгенде, оларның аразы 356 410 км, эң
ырай бергенде – 406 740 км, а ортумаа-биле Черден ыраа 384 400 км. Черни 27,32
дүн-хүн иштинде дескинер. Диаметриниң көстүр булуңу 0,5 градус. Ооң Черни
долгандыр шимчээшкини барыын чүктен чөөн чүкче углуг.

Эллипс хевирлиг Ай орбитазының Черге эң чоок точказын перигей, а эң ырак
точказын апогей деп адаар. Ай кыры оргу-дески эвес, оңгул-чиңгил, дөң-дөстек
цирктерден, кратерлерден болгаш порлардан тургустунган. Төгерик чалдар
кажаалаан, иштии чарыы даштындан артык кудургай дазыраш шөлдерни цирктер дээр.
Кратерлер цирктерге дөмей, ынчалза-даа хемчээл талазы-биле олардан аажок биче
болгаш оларның ишти ханы, оңгар. Порлар дээрге, даштындан көөрге
билдирер-билдирбес ханы оңгарлар-дыр.



https://tyv.wikipedia.org/wiki/%D3%A8%D2%A3_%D1%83%D1%82%D0%BA%D0%B0%D0%B7%D1%8B

Эң нептергей өңнер - ак, кара, кызыл, сарыг, көк, ногаан, хүрең. Олар
болуушкуннарның, херекселдерниң, кижилерниң, чаңнарның болгаш оон-даа өске
чүүлдерниң характеристиказы бооп турган.

Кол өң - ак - "ие-өң". Эң ыдыктыг өң. Буянныг, ишти ханы, бай мөзү-бүдүш демдээ.
Ак чем, ак мал маган, ак өг, ак сеткилдиг кижи, ак хеп эң бедик турушта.

Кара өң тываларда бир талазында - каржы, бактар, түрег, а бир талазында - санап
четпес байлакшыл, санатынмас хөй чүүл, бойдус болуушкуннарының арыы болгаш
чоннуң бир шаанда адырылган соңгу талада чурттап чоруур кезээн илередип турар.
Хепке ол өңнү ажыглаарда күш, кежик кыйгырарда азы соңгу чүкке бодун
хамаарыштырып көргүзерде кедер.

Арткан кол өңнер "ада-өңнер": кызыл, көк, ногаан, сарыг, олардан бүдер
"төл-өңнер" (ягаан, ак-көк дээн чижектиг).



https://tyv.wikipedia.org/wiki/%D2%AE%D1%87_%D0%9A%D1%83%D1%80%D1%8B%D0%BA%D0%B0%D0%BD

Күл-тигин бижии, 3 дугаар одуругда "Үш Курыкан" деп сөстү бижээни:
𐰇𐰲𐰸𐰆𐰺𐰃𐰴𐰣 Орхон бижикти оң таладан солагай талазынче номчуур. Адаанда,
бир дугаар таблицада латин үжүктерни кырында руника чурагайы-биле шүүштүрүп
салган.

Эрги түрк дылда "үч" дээр сөс үе эрткен тудум чоорту "үш" деп сөс кылдыр хуула
берген. Кыдат төөгүчүлер "Курыкан" деп сөстү бодунуң дылынга эптештир Гулигань
кылдыр өскертип алган. "Төөгүлер чыындзында" Рашид ад-Дин оларны Куркан деп адап
турар.

Самоди дыл биле Эрги түрк дыл. Ол улус Орхон-Енисей бижиктиг чораан. Хаяларга,
дой саваларга, хой сөөгүнге кыска бижиктер, таңмалар шорбарлап артырып каан
улус-тур.

Байкалдың соңгуу эриин, Иркут, Ангара биле Лена хемниң бажын ээлей чурттап
турган. Аймакты башкарып чоруур кижи Сегин деп дужаалдыг.



https://tyv.wikipedia.org/wiki/%D0%AD%D0%B7%D0%B8%D1%80_(%D0%9E%D1%80%D0%B5%D0%BB)_%D0%B4%D0%B5%D0%BF_%D1%81%D1%8B%D0%BB%D0%B4%D1%8B%D1%81%D1%82%D0%B0%D1%80_%D0%B1%D3%A9%D0%BB%D2%AF%D2%AF

Лира биле Куу деп сылдыстар бөлүктериниң мурнуу талазында Эзир деп сылдыстар
бөлүү бар. Вега, Денеб база ол сылдыстар бөлүүнүң α (альфа) сылдызы Альтаирни
барымдаалап ук сылдыстар бөлүүн тып ап болур. Бо үстүнде адаан үш сылдыстар
чидиг булуңу-биле мурнуу чүкче көрүнген барык-ла дең талалыг үш-булуңчукту
тургузуп турар. Эзир деп сылдыстар бөлүүнде 75 хире сылдыстар бар. Оларның эң
чырыы - Альтаир. Ооң чырыы 0,9 сылдыс хемчээлинге дең. Ортумак чырык элээн каш
сылдыстар бар: γ (гамма) (2,8), ζ (дзета) (3,0), υ (ипсилон) (3,4) болгаш λ
(лямбда) (3,6). Арткан сылдыстары оон-даа кошкак.

Альтаирниң үстүнде - γ (гамма), а адаанда - β (бета) сылдыстар оортан чаңгыс аай
ыракта турарлар. Ону ол сылдыстар барымдаалап тып ап болр. Ол ийи сылдыстарның
чырыының хемчээли 3,9 сылдыс чырыының хемчээлинге дең. Альтаир масса болгаш
объем талазы-биле Хүнден элээн улуг, изии оон артык - 8500°. Эзир деп сылдыстар
бөлүүнде η (эта) сылдыс үргүлчү өскерлип турар. Ооң өскерлиишкини 7 хонук 4 шак
14 минута 20 секунда болгаш-ла солчуп турар. Ол үеде ооң чырыы 3,7 сылдыс
хемчээлинден 4,4 сылдыс хемчээлинге четкилээр.



https://tyv.wikipedia.org/wiki/%D0%A7%D2%AF%D0%B2%D0%B5_%D0%B0%D0%B4%D1%8B

Чүве ады, азы субстантив (< substantivus – тускай). Чүве ады дээрге чугааның
бир-ле чүве көргүзер кол кезээ-дир.

Чижектер. Чолаачы бичии бажыңга машиназын доктаадыпкан. (М. Кенин-Лопсаң. Тениң
самы.)

Баштайгы чижекте чолаачы – кижи ады, бажың – чуртаар чер ады, машина – чепсек
ады; ийи дугаар чижекте дүн – бойдус болуушкунунуң ады, сыгырга – куш ады, чер –
оран ады. Өскээр чугаалаарга, ЧҮВЕ дээрге чүве адының граматиктиг утказы болур.
“Тодаргай чүве аттары” янзы-бүрү аттар болур: кижилер аттары (ажылчын, оол,
тараачын, башкы, чолаачы), бүдүмелдер болгаш чүвелер аттары (суг, коргулчун,
демир, даш, дээр ,бижик), амытаннар аттары (кодан, чаан, сыын, киш), үнүштер
аттары (дыт, кызыл-кат, кадар, чашпан), насекомнар аттары (сээк, шерги,
ээремчик, ымыраа, ховаган), бойдус болуушкуннарының аттары (хат, хар, чаъс,
чаңнык, дүн, күс), кижиниң амыдыралынга, угаан бодалынга хамаарышкан
болуушкуннар аттары (көъш, өөредилге, сеткил, хомудал, каткы, ырым, кээргел,
хоп, дайын, тайбың), география аттары (даг, чер, суг, өзен, аяң, боралгак,
хавак. чоога), болгаш оон-даа ыңай.

Хамаарышкан сөстериниң хөйү-биле база грамматиктиг категорияларының саны болгаш
нарыны-биле-даа чүве ады эң улуг чугаа кезээ. Чүве адындан өске чугаа кезээниң
сөстери тыптыр. Кылыг сөстериниң хөй кезии чүве аттарындан укталып
тыввылган-дыр.

Чижектер: хат – хадыыр, хаттыг, хадымарлаар, даг – даглаар, дагжы, дагзыг,
даглыг.

Чүве аттары домакка кол сөс болгаш немелде бооп чоруур. Ол болза оларның кол
функциязы. Ынчангаш домак тургузарының, ооң предикаттыг төвүнүң кол
элеменитилериниң бирээзи болур. Чижектер. Хүн дургузу узап часкы хүннер улам
чылыг бооп кел чыткан. Бир-ле катап чаа келген партизаннарга хөй-ле октар
куттурган. (Д. Бегзи. Октябрьның үрезини.) Кирген чижектерде хүн дургузу, хүннер
– кол сөс, партизаннарга, октар – немелде. База бир чижек. Столда хола доңгууда
сүттээн сарыг шайны таваар ижип олурганнар. Бо чижекте чүве ады хола –
тодарадылга, доңгууда – немелде, столда – байдал, шайны – немелде. Ынчангаш кол
функциялары кол сөс-биле немелде-даа болза, чүве ады домактың өске-даа
кежигүннери болгулаар. Чүве аттары чугаага эң хөй хереглеттинер сөстер дээрзин
ара көргеш безин, биле бээр бис.

Чүве аттарын ийи бөлүкке чарар: «ниити чүве ады», «хуу чүве ады». Ниити чүве
ады-биле чаңгыс эвес, хөй чүве адаар: арыг, кижи, хек, торгу, балык, хөл, өрген,
терге.

Хуу чүве ады дээрге чүгле чаңгыс чүвениң тускай ады болур. Хуу чүве аттарынга
антропонимнер (Ак-оол, Ай-кыс, Чечекмаа, Терге-Кара, Комбужап, Маадыр, Тоолдаар,
Салчак), топонимнер (оронимнер – Берт-Даг, Оргу-Шөл, Көк-Тей, Шаңчы; гидронимнер
– Улуг-Хем, Каък, Кундустуг, Кара далай), зоонимнер (Чүрекпен, Эзирек,
Челер-Доруг, Ала-Инек, Чалбай-Ак), космонимнер (Чер, Дээр тии, Чеди-Хаан,
Шолбан, Венера), бүдүрүлгелер, албан-организациялары, ажыл-агый, солуннар аттары
(«Тываның аныяктары» деп солун, «Билиг» ниитилели) болгаш оон-даа өске хуу аттар
хамааржыр.

Оон ыңай, чүве адын утка аайы-биле кижилер аттары база чүвелер аттары кылдыр
чарып болур. Кижилер аттары кым? кымнар? деп айтырыгларга харыылаттынар: кым? –
малчын, ажылчын, удуртукчу, машинакчы, студент, космонавт, матрос, кадарчы,
аңчы. Кижиниң профессия, албан-дужаал адынга хамаарыштыр домакка чүү? деп
айтырыг салып болур: ол чүү кижил? – директор кижи; ол колхозтуң чүзүл? –
колхозтуң агроному. Чүвелер аттары чүл? чүү? чүлер? деп айтырыгга харыылаттынар:
хар, бажың, теве, сыгырга, хөөрүк, инээлик, байлаң. Кижилер аттары биле чүвелер
аттары утка болгаш айтырыглар талазы-биле ылгалдыг боордан башка, оларның
грамматиктиг хевирлери дөмей.



https://tyv.wikipedia.org/wiki/%D0%A7%D0%BE%D0%B9%D0%B3%D0%B0%D0%BD_(%D0%B0%D1%80%D0%B6%D0%B0%D0%B0%D0%BD)

"Чойган" (азы "Изиг суг") аржааны - Тыва биле Бурятия кызыгаарының чанында Тыва
талазында аржаан.

Аржаанның ниити адын "Изиг-Суг" дээр болза эки. Чүге дизе ол аржаанда шупту
дөстери изиг, а оларның кыдыында агып чыдар соок хемни "Чойган" дээр. Тус черниң
чурттакчылары араанны "Изиг-Суг" деп адаар.

Аржаан дөстериниң (суг баштары) ниити саны - 35. Чижээ: "Хырын аарыы", "Нерви",
"Оң бүүрек", "Солагай бүүрек", "Боостаа аксы", "Чүрек", "Баар" база өскелер.
Колдуунда углекистиг аржааннар, физиктиг-химиктиг тургузуу аңгы-аңгы: кончуг
соок, дыка изиг, минералы шоолуг эвес, аңгы-аңгы биологтуг шынарларлыг,
углекистиг хейлиг (газтыг), радоннуг, демир болгаш оон-даа хөй бот-тускайлаң
шынарлыг.

Аңгы-аңгы чылдар дургузунда аржаанны дараазында шинчилекчилер шинчилээн:
Путинцев Н.И. (туризм талазы-биле шинчилээн), Аракчаа К.Д. (эртем талазы-биле),
Кыргыс, Зоя Кыргыс кызы (эртем талазы-биле), Долгар, Долаана Александр кызы
(эмнелге талазы-биле).



https://tyv.wikipedia.org/wiki/%D0%A7%D0%B5%D1%81%D1%82%D0%B5%D0%BA-%D0%BA%D0%B0%D1%82

Честек-кат (орус. земляника) хөй чылдыг сиген үнүштерге хамааржыр, сывының узуну
5 см чедир, үш-үш бөкпек бүрүлерлиг, бүрүзү төгериксимээр, бажы сүвүр, узун
сыптыг, чечээ ак, беш-адыр аякчыгаштарлыг. Кады кызыл, борбак хевирлиг, ооң
үрезиннери бичии хензиг быйыргай сарыгзымаар. Честек-катты шаг-ан бээр улус
ажыглап келген. Тывада арыг, арга кыдыы, чадаң ыяштар аразында, ажык терең
сигенниг шөлдерде, чоога, ыйгыл черлерде кончуг хөй үнүп турар. Амгы үеде ооң
янзы-бүрү сорттарын сад, огородтарда база сайзырадып, тарып өстүрүп турар.
Черлик честек-кат ийи хевирлиг; арыгның, ажык шөлдүң дээн ышкаш. Амгы үеде
арыгның честек-каттарының 3000 хире сорттары билдингир бооп турар.



https://tyv.wikipedia.org/wiki/%D0%A7%D0%B0%D0%B4%D0%B0%D0%BC%D0%B1%D0%B0

Чадамба Леонид Борандаевич (март 18, 1918 чыл – апрель 24, 1987 чыл) — шүлүкчү,
прозачы, очулдурукчу, Тыва АССР-ниң культуразының алдарлыг ажылдакчызы,
"Күш-ажылдың хоочуну" медальдың эдилекчизи, эң баштайгы "Үжүглел", "Тыва дыл",
"Төрээн чугаа" деп өөредилге номнарының база "Аас-кежик", "Ак-көк хемнер",
"Салгалдар", "Ивижилер" деп шүлүк болгаш проза номнарының автору.

Чадамба Леонид 1918 чылдың март 18-те Таңды-Тываның Тожу кожууннуң Хоң-Шөл деп
черге төрүттүнген. 1927-1929 чылдарда моол бижикке Эн-Суг хүрээзинге, ооң соонда
Тоора-Хемниң баштайгы чаданың школазынга өөренген. 1930-1931 чылдарда чаа тыва
бижикти Кызылга түр курстарга өөренген. 1937 чылда өөредилге комбинадын, 1955
чылда Тыва областың совет-партия школазын дооскан.

12 харлыындан эгелеп бичии уругларны, улуг улусту чаа тыва бижикке өөредип
эгелээн. Кара-Хаак эге школазынга директорлааш, Чырыдыышкын яамызының
эртем-методиктиг кабинедин удурткан, 1943 чылдан эгелеп Тыва Арат Республиканың
Биче Хуралының чанында Эртем комитедин даргалаан, а 1945 чылдан 1951 чылга чедир
Тываның дыл, литература болгаш төөгүнүң эртем-шинчилел институдун директорлаан;
оон культура Удуртулгазын баштааш, Тыва АССР-ниң культура сайыдынга ажылдаан.
Культура яамызының методиктиг кабинедин удурткаш, республиканың тайбың камгалал
комитединиң харыысалгалыг секретары болуп, "Улуг-Хем" альманахтың редакторунга
ажылдаан.



https://tyv.wikipedia.org/wiki/%D0%A5%D3%A9%D0%B3%D0%B6%D2%AF%D0%BC%D0%BD%D2%AF%D0%B3_%D0%B0%D0%B0%D1%81_%D1%87%D0%BE%D0%B3%D0%B0%D0%B0%D0%BB%D1%8B

Хөгжүмнүг аас чогаалы - тыва улустуң аас чогаалының хөгжүм, аялга-биле холбашкан
хевири. Ону хөгжүмнүг аас чогаал (орус. музыкальный фольклор) дээр. Ук аас
чогаалы Азия чоннарының, ооң иштинде тыва чоннуң, эрте-бурунгу чогаалы болуп
турар. Ооң иштинде чугула черни тыва сыгыт, хөөмей ээлеп турар.

«Горловое пение - это универсальный язык, которым кочевники центра Азии
разговаривают с окружающей природой, передающее музыкально-поэтическое мышление
народа. Разделяется оно на пять стилей и сопровождается игрой на смычковых и
щипковых музыкальных инструментах различного вида – игил, бызаанчы, допшулуур,
лимби, чадаган. С древних времён горловое пение являлось одной из традиционных
форм музыкальных искусства тувинцев, неотъемлемой частью праздников, обрядов
быта» [Тос эртине 2011 : 79].

«Хөөмей-сыгыт тыва дылдың өк-биле адаар ажык үннери-биле адаттынары болгаш
дыңналырының аайы-биле чаңгыс аай, дөмей уктуг адалга болгаш аялга болурунда.
өк-биле адаар аялгалыг ажык үннер чүгле тыва дылда бар, а олар-биле төрелдеш
хөөмей-сыгыт тыва дылга өк-биле адаар аялгалыг ажык үннер чок турган болза,
тыптып кээп шыдавас турган: ук үннер өске дылдарда чок бооп турарының
чылдагааны-биле ол чоннарда хөөмей-сыгыт база чок бооп турар...  » [Бичелдей
2011 : 256-257].

«Тыва кижи төрээн черинге, төрел чонунга, эргелиг аъдынга, эргим душтук кызынга
ынакшылын хөөмей-биле илередип, угаан-бодалының дээжизин сөңнеп чораан.
Ыраажынын, хөгжүмчүнүң, хөөмейжиниң ындынныг ырызының, көксү-хөрээнден үнген
хөөмейиниң сарынналы авазынга мөгейиг кылдыр ховар эвес таваржып турар.
Бойдустуң үннеринге таалал болгаш чааскаанзырал, түрегдел, кударал-муңгарал
сиңген аян-хөөннер хөөмейжиниң үнүн дыңзыдып, ону уран чүүл делегейиниң
шыпшыынче үндүрүп кээр» [Монгуш 2008 : 7].

2010 чылда ТР-ниң Чазааның шаңналын (грантызын) алгаш, «Алдын-Булак» деп
этнокультурлуг комплекстиң эң ыдыкдыг черинде Хөөмей оваазын тургускан. Ооң
дугайында А.К. Тамдынның «Центр Азии» солунга интервьюзунда мынчаар
тайылбырлаан: «Овааны тыва хөөмейни мөңгежидер база ыдыкшыдар сорулга-биле
тургускан бис. Ону кылыр дээн мээң бодалымны коллегаларым-хөөмейжилер база
деткээн чүве». [Ондур 2012].

Ында ол номнуң редактору, улусчу хөгжүм талазы-биле сураглыг специалист,
фольклорист Эдуард Алексеевтиң «Теодор Левин и тувинское горловое пение» деп эге
чүүлү бар. Ол мындыг сөстер-биле эгелеп турар: «В истории музыки найдется
немного явлений, имевших столь ошеломляющий и повсеместный успех. Разве что
североамериканский джаз или итальянское бельканто. Негромкое, хрипловатое пение
тувинских горловиков – едва ли не самая резонансная сенсация современной world
music (мировой музыки). И у этой сенсации есть крестный отец – Тед Левин,
американский музыковед и продюсер, стоящий у истоков взрывоподобной славы
тувинского горлового пения на Западе. Во многом именно благодаря ему маленькая
республика, затерявшаяся в самом центре огромного Азиатского континента, стала
известна сегодня любителям музыкальной экзотики далеко за пределами России»
[Левин 2012 : 5].

Тыва хөөмейни шинчилеп келгенинге хамаарышкан онаалгалар: Хөөмейни шинчилеп
келген эртемденнер болгаш оларның ажылдары-биле чүгле бо кыска чүүлден эвес, ол
номнарның боттарын тыпкылап алгаш, номчуп, сайгарыңар. Интернеттен оларның
авторларының аттарын тып ап, оларны чагыдып азы номчуп болур силер.



https://tyv.wikipedia.org/wiki/%D0%A5%D2%AF%D1%80%D0%B5%D1%88-2014

Хүреш-2014 — Тыва Республиканың Наадым-2014 байырлалынга хамааржыр 2014 чылдың
тос ай 6-да эрттирген Тыва хүреш маргылдаазы. "Хүреш" стадиону Тыва
Республиканың тулган дээн 310 мөгелериниң аразындан Тиилекчини илередири-биле
Наадымның аалчыларын чыган.

Хүреш-2014 маргылдаазынга Россия Федерациязының президентизи Путин Владимир
Владимирович кээп, көрүкчүлеп, сөс ап келген. Чуртувус президентизи, боду Дзюдо
мөгези болгаш, улуг сонуургалдыг көрүп турган база мөгелер-биле аңгы мендилежип,
ужуражып турган.

Бо чылын Наадым болза Тыва биле Россияның демнежилгезиниң 100 чыл ою кылдыр
дакпырлажып келгени-биле, Хүреш-2014 болза "100 чылдың Хүрежи" кылдыр база
адатынып турар.

Ук Хүрештиң киржикчилери болза «Тыва Республиканың Күчүтен Мөгези» Моңгуш Аяс
Семис-оол-оглу, «Тыва Республиканың Чаан Мөгези» аттыг Кара-Сал Эрес биле Хертек
Андрей, «Тыва Республиканың Арзылаң Мөгези» аттыг 7 мөге база «Тыва
Республиканың Начын Мөгези» аттыг 19 мөгелер.



https://tyv.wikipedia.org/wiki/%D0%A5%D0%BE%D0%BC%D1%83%D1%88%D0%BA%D1%83,_%D0%A7%D2%AF%D1%80%D0%B3%D2%AF%D0%B9-%D0%BE%D0%BE%D0%BB_%D0%9D%D0%B0%D0%BC%D0%B3%D0%B0%D0%B9-%D0%BE%D0%B3%D0%BB%D1%83

Чүргүй-оол Намгай оглу Хомушку (май 10, 1918 чыл - июль 10, 1978 чыл) —
совет-тыва офицер, танкист, Ада-чурттуң Улуг дайынының киржикчизи, Совет
Эвилелиниң Маадыры.

Чүргүй-оол Хомушку 1918 чылдың май 10-да Таңды-Тываның амгы Барыын-Хемчик
кожуунунуң Хөнделең сумузунга төрүттүнген.

1943 чылдың май 20-де ТАР-ның эки турачыларының баштайгы бөлүү-биле фронтуже
аъттаныпкан. Кезек үе иштинде Горький хоорайга тыва эки турачылар дайынчы
белеткелин эрттирип турганнар. 1944 чылдың февральда тыва эки турачылар 25-ки
танк полкузунче кирген болганнар. Ч. Хомушку Украинаның 2-ги фронтузунуң 52-ги
шериинче кирген, 1944 чылдың февраль 25-де фронтуже үнүпкен. 1944 чылдың мартта
25-ки полку Бугск-Днестр халдаашкынының операциязынга киришкеннер.

Каш хонук эрткенде, Умань адаанга, Чүргүй-оол Хомушкунуң экипажы 24 самолётту
болгаш 80 машинаны хоругдааннар, чүс ажыг солдатты база удурланыкчыларның
офицерлерин тутканнар, оон улаштыр дараазында аткаарлаашкынче орукту ажыдып
алганнар.

1945 чылдың март 24-те ССРЭ-ниң Дээди Совединиң Президиумунуң айтыышкыны ёзугаар
Хомушку Намгай-оглу Чүргүй-оолга Совет Эвилелиниң Маадыры атты тывыскан. Ленин
ордени база «Алдын Сылдыс» медалы-биле шаңнаткан.



https://tyv.wikipedia.org/wiki/%D0%A5%D0%BE%D0%B9%D1%82%D0%BF%D0%B0%D0%BA

Хойтпак – тыва улустуң ижер-чиир чеми. Хойтпак ак чемнерге хамааржыр. Тываларның
төөгүзүнде болгаш культуразында хойтпакты эң бурунгу, эң хоолулуг болгаш эң
сүүзүннүг чеми деп санап турар. Шаанда өреге бүрүзү саар инектиг чораан болгаш
хойтпактаар доскаарлыг чораан. Кижи хирезинде доскаарлыг болгулаар. Бир паштың
доскаары дээрге бир тигер азы бир паш долу хойтпак болур.

Сүттү саггаш, улуг пашка хайындыргаш, өремезин алыр. Өремезин алган сүттү шала
кежээликтей доскаарга кудар. Шала сооксумаар болза ол доскаарны кидис азы хой
кежи-биле чылыдыр ораап тургаш, чеп-биле долгандыр шарыптар. Чылыглаан доскаарга
хойтпак дүрген ажыыр болгаш дүжүнгүр болур. Доскаарның кыры сарыг сугланып,
шыыгайндыр дагжап турар апаарга, ынчан тигер чурумнуг.

Башкы хойтпактың арагазын отка, сугга чажар, Таңдыга, Чеди-Хаан сылдыска чажар
сүзүктүг чораан. Эң баштайгы дашканы бөлүк аалдың эң улуг кижизинге тудуп сунар.
Бир аалдың эр кижилери башкы хойтпактың арагазын чаңгыс аякка куткаш,
дугурааннап ижер. Эң сөөлгү аякка куткан араганы улуг назылыг кижиге сунар. Ол
кижи сөөлгү дашканың аразазын орту киир чооглапкаш, илезин отче чажыптар.



https://tyv.wikipedia.org/wiki/%D0%A5%D0%B5%D0%BC%D1%87%D0%B8%D0%BA_%D0%BA%D0%BE%D0%B6%D1%83%D1%83%D0%BD%D1%83

Хемчиктиң Даа кожууннуң чери соңгуу чүкте Саян дагларындан эгелээш мурнуу чүкте
Барыын Таңды-Уулага чедип турган. Барыын талада Алдай дагларындан эгелээш хүн
үнер талаже Элегес хемниң бажынга чедир чаттылган. Чогум Хемчиктиң Даа
кожуунунуң черлери Хемчиктиң Бээзи кожуунунуң черлери ара-аралашкак турган.

XVIII чүс чылда Арабдан дээр ноян чуртап чораан. Ол кижи - моол кижи-дир,
Сайын-ноян аймактың ваң эргелиг нояны турган. Улуг-Хемде биле Хемчикте тывалар
Арабдан-ваңның албатызы турган. Арабдан-ваң чорта бээрге ооң ийи оглу Улуг-Хем
биле Хемчик улузун чарып алыр деп бодап алган. Бир оглун Дамби дээр ол кижи ваң
эргелиг, өскезиниң ады Цэрэб ооң дужаалы бэйсэ.

Манчжурларда Цогбадарху деп кижи чанчын апаргаш Шадарба-бээли дээр оглун
Хемчикче чортупкан. Ол кижи Хемчиктиң чонун калган Арабданның ийи оглунга үлеп
берген. Ынчалдыр Хемчиктиң Даа биле Бээзи ийи кожуун тывылган. Хемчиктиң Даа
кожуун 10 сумулуг турган. Цэрэб Шыдар-ваңның манчжурларга удур үймээниге киржип
турган боорга, 1764 чылда ону ваң дужаалындан халаткаш, Хемчик кожуунун база
хынаап апарган. Бичии када Цэрэбтиң талазындан бир-ле моол даргага үгер-даа деп
эрге тывыскаш, кожуун таңмазын берип кааш, кожуунну удуртуп каан.

Оон тускай илеткел соонда Хемчик кожуунун Хомдунуң хэбэй-амбынынга чагыртып
каан. Ол-ла үеде, база-ла тускай илеткел соонда Шараб дээр чейзең кижини
үгер-даа кылгаш, аңаа 10 сумулуг Хемчик кожуунун чагыртып каан. Шараб дээрге
тыва кижи-дир, ооң шын адын Шыырап дээр. 1765 чылдан эгелеп Хемчик кожуунун тыва
нояннар чагырып эгелээн. Ол болза колдуунда Ак-Моңгуш сөөгүнден укталган улус
бооп турар, Хомушкулардан укталган чаңгыс үгер-даа Хемчикти 1876-1878 чылдарда
чагырып турган.

Таблицага онза тайылбыр Будаваңар суму дээрге административтиг кезек-тир. Суму
дээрге төрел-бөлүк эвес-тир. Суму иштинде аңгы-аңгы сөөктүң улузу чуртап чораан.
"Суму адын чүге ынчаар адаан?" деп бодал тыптып келзе, харыы мындыг: "Эң
эгезинде сумуну кайы сөөктүң кижизи башкарып эгелээрил, ол дарганың укталган
сөөгүнүң ады-биле бүдүн суму адын адап каар". Азы, кандыг бир сумуда, бир
сөөктүң улузу өске сөөктүң улузундан хөй боор болза, ол сөөктүң ады-биле бүдүн
сумунуң адын база адап каар. Эрги чаңчыл ындыг хевирлиг турган боор оң. Адай
дээр сөөктүң улузу Ак-Моңгуш сумузунда тускай арбанныг турган. Ол сөстү адаарда
[аъдай] дээр, бижиирде "адай" дээр. Таблицаның адаанда Хемчик кожуунунга чуртап
чораан улус сөөгүнүң аттарын бөле бижээн. Чүге-дизе амдызында бис билбес бис
кайы сөөктүң улузу кайы арбанга, кайы сумуга чуртап чораанын.

Моолдар кижи адын чамдыкта чартыктай адай бээр чаңныг. Мооң ужурунда
Дамби-ваңның ады анаа-ла Да кылдыр кызырлып калган. Ол кызырлып калган Да деп
ат-биле Хемчик кожуунун адаан. Шаанда чамдык улус бодунуң ноянын кожуун ады-биле
Даа-ноян деп база адаар чораан. Хемчиктиң нояны үгер-даа деп эрге-дужаалдыг
болур.



https://tyv.wikipedia.org/wiki/%D0%A2%D3%A9%D1%80%D0%B5-%D0%A5%D3%A9%D0%BB

Төре-Хөл (моолдап Төре-Нуур) - «Убса - Нур ыйгылаажынын» «Цугээр элс» деп
кластерлиг девискээринде, даш - кожээлер, базырыктар, «сыын даштары» - биле
байлак, улустун дыштаныр чери. Эрзин. Төөгүзү Улустуң чугаазы-биле алырга шаанда
бир тыва малчын чораан, ол черниң черинге чоруп чорааш мунуп чоруур аъдын
чидирип алган, даң хаязы адып турда ол оттуп келгеш хөлдүң баарынга баргаш
кыйгырган- "төрээ", "төрээ" деп.

Төре-Хөл – Тываның кайгамчык чараш, улуг хөлдериниң бирээзи. Ол «Убса-Нур
ыйгылаажы» заповеднигинге хамааржып турар. Төре-Хөл республиканың мурнуу
чүгүнде, Эрзин суурдан 19 км черде, кожавыс Моолдуң кызыгаарында чыдар. Хөлдүң
узуну 16 км чедип турар, калбаа – 3 - 4 км, а ханызы – 4 - 5 км. Далай
деңнелинден бедии – 1148 метр.



https://tyv.wikipedia.org/wiki/%D0%A2%D2%AF%D0%BB%D0%B1%D0%B5%D1%80

IX-X дугаар вектер. Чогум Өөк-Туран бижиин IX векте сиилбип кылган деп
эртемдээнер санап турар.

Өөк-Туран бижиинде калган кижи хамык көвей төрелдерин айыткан, оозу-биле бо
бижик өске бижиктерден сыр ылгалып турар. Кандыг уткалыг Өчин Күлиг Тириг деп
кижи хамык дөргүл төрелдерин айытканыл?

Өөк-Туран бижииниң литературлуг очулгазын А. А. Даржай кылган ону Күлтегин.
Бурунгу түрктерниң Енисей-Орхон бижииниң тураскаалдары деп номга парлаан.

XVII-XVIII векте орус улустуң бижиктеринде, Том хемни эжелей Түлүбер деп сөөктүң
улузу чуртап турган деп бижип каан. Том хемге чурттап чораан Түлүбер дээр
улустуң бир чамдыы орустар аразынга холужуп чиде берген. Өскелери амгы Шор
чоннуң Кызыл-гая дээр сөөктүг кижилери-биле төрелдежип алган. Чогум Шор чонда
амгы үеде чурттап чоруур Түлүбер деп улустуң салгалдары шаандагы төрээн сөөгүнүң
адын утупкан.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D2%A3_%D0%9D%D0%B0%D1%86%D0%B8%D0%BE%D0%BD%D0%B0%D0%BB_%D0%BC%D1%83%D0%B7%D0%B5%D0%B9%D0%B8

Тыва Республиканың Алдан-Маадыр аттыг национал музейи — Тываның күрүне музейи,
эртем-шинчилелдиң албан чери, Тываның төөгүзүнүң болгаш культуразының
тураскаалдарын шыгжап турар кол чер.

Тыва Арат Республика тургустунган соонда, 1925 чылда, ССРЭ-ниң төлээ чериниң
эгелээшкини-биле урянхай крайны шинчилээр бөлгүм ажылдап эгелээн. Ооң
кежигүннери музейниң баштайгы экспонаттары: бурунгу эдилелдерни, хүрээ
дериг-херекселдерин, фото-чуруктарны чыгган. Ынчалза-даа улус орус аян-чорукту
болгаш шинчилекчи Е.Г.Грум-Гржимайлонуң демдеглээни-биле алырга, Хем-Белдиринге
1914 чылда хоорай туттунуп эгелээрге, ынчан-на аңаа улуг эвес музей ажылдап
турган.



https://tyv.wikipedia.org/wiki/%D0%A2%D1%83%D1%80a%D0%BD_%D0%99a%D0%B7%D0%B3a%D0%BD

Турaн Йaзгaн (төр. 1938, Эгирдир, Ыспaртa xоорaй - 2012, Истaнбул), — Турк
эртемден, экономика эртемнериниң доктору, Турк чогaaлчы. экономикa болгaш Түрк
чурттaрже хамаарышкан 200 хире чүүлдерниң, 5 эртем ажылдарының автору. Түрк
Делегейи шинчилелдер фонду–зуң алдарлыг ажылдакчызы. Түркчү болгaш улусчу. Түрк
бирликчизи.

Турaн Йaзгaн 1938 чылдың Мaрт 5-де турк Республиканың амгы Ыспaртa кожууннуң
Эгирдир рaйонунга төрүттүнген. Эгирдир Зaфер школазын (1948), Истaнбул Вефa
ортумaк школaзын (1951),Кaстaмону лицейи нaукa бөлүмү (1955), 1959 чылда
Истaнбул күрүне университединиң экономикa факультедин дооскан, а 1966 чылда
экономикa факультединиң аспирантуразын кирип, дооскан.



https://tyv.wikipedia.org/wiki/%D0%A2%D0%BE%D1%8E%D2%A3,_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD_%D0%A7%D0%B0%D0%BD%D0%B7%D0%B0%D0%BD%D0%BE%D0%B2%D0%B8%D1%87

Константин Чанзанович Тоюң (апрель 22, 1926 чыл - декабрь 29, 1956 чыл) — тыва
шүлүкчү, композитор, шии артизи.

К. Тоюң 1926 чылдың апрель 22-де Тыва Арат Республиканың Барыын-Хемчик кожуунда
Бай-Тайгада Хөл сумузунуң Алдыы-Чиңге-Дагга төрүттүнген. Кызыл-Мажалык эге
школазынга, Тываның хөгжүм-шии театрының чанында театр студиязынга өөренип
чораан.

1945-1948 чылдарда театр артизинге, Эрзинниң Сагаан-Толагай школазынга база
Бай-Тайганың школаларынга башкы бооп ажылдап чораан. Тыва чогаалдың
үндезилекчилери С. Сарыг-оол, С. Пюрбюнуң дузазы-биле шүлүктер болгаш шиилерни
бижип эгелээн. Хөгжүм херекселдериниң шыырак күүседикчизи болгаш С. Сарыг-оолдуң
чонда нептергей «Авай» деп шүлүүнге аялганы чогааткан.

1994 чылда Новосибирск хоорайга үнген хөй томнуг «Сибирьниң болгаш Ыраккы Чөөн
чүк улустарының фольклорлуг тураскаалдары» деп номда ооң ады кирген. К. Тоюңнуң
шүлүктери солуннарга парлаттынган болгаш дириг турда номнары үнмээн, чүгле 1976
чылда О. Сувакпиттиң редакторлааны-биле «Шүлүктер болгаш шүлүглелдер» деп ному
чырыкче үнген.



https://tyv.wikipedia.org/wiki/%D0%A2%D0%B5%D0%B2%D0%B5%D0%BA%D1%82%D1%8D%D1%8D%D1%80%D0%B8

Тевекти белеткеп алыры белен. Коргулчунну эзилдиргеш, малгаш хепке ортузу үттүг
тырыкы хевирлиг кылдыр кудуп аар, чок болза анаа борбак коргулчунну калбарты
таптааш, ол үтке өшкүнүң узун хылган дүгүн өттүр тырткаш, алдыы ужун
коргулчун-биле деңней чыпшыр кескеш, изиг демир-биле чуктап тургаш хаарып, а
кырында арткан дүктүң бажын дески кылдыр таарып кааптар.

Тевек оюнну база-ла чүс-чүс чылдыр бурунгаар тыптып келген болгаш бодунуң тыптып
келген үезиниң иштинде чоннуң, эң ылаңгыя аныяк улустуң канчаар-даа аажок
сонуургап, салдынмайн ойнаар оюну бооп чораан. Ол оюн хөй чүс чылдарда арат
чоннуң ортузунга канчаар-даа аажок нептерээн, бүгү ниитиниң хандыкшылдыг оюну
турган.

Бурунгу тыва тоолдарда тевектээр деп сөс таваржып турары тевек оюну бурунгу
улустуң оюну бооп чораанын көргүзүп турар. Ол оюн орус чонга база турган.
Ынчалза-даа ойнаар чуруму тываларныындан өске болуп турган.

Ынчанган төлээзинде, ооң чурумун арай өскертип, чедир тевер санын кызыргаш, оон
ынай чиңнеп, кызыл-чиңнеп тургаш доозар кылдыр таарыштыр доктаадыр болза
ажырбас.

Хөй сан тепкен тала утканы ол болур. Уткан тала уттурган таланы човадыр.
Уттурган таладан бир кижи уткан таланың бир кижизинге тевекти өрү октап - каап
бээр. Ол кижи ук тевекти каап берген болгаш өске анаа турган-даа, уттурган
таланың кижилери тудуп шыдавас кылдыр ырады теп чоргузуптар. Ону човадыры дээр.
Уткан таланың улузу дөгере човадыр.

Човадып турган кижи чазыпкан - кагган тевек будунга дегбейн барган болза, азы
човаттырып турар таланың бир кижизи тевекти тудуп алган (дээптерге-ле ажырбас)
болза, ам човадылга доостур болгаш оюнну база катап эгелээр. Ийиги оюнну човадып
турган тала эгелээр.

Бир эвес ийи таланың саны дең, хайым болган болза, хайымны чарар төлээде, оюннуң
өске хевири-биле арай нарыыдадып ойнаар. Ол болза "далгып" деп адаар оюн болур.
Далгыырда оң талакы бут-биле эгелээш, солагай бут-биле ээлчештир ийи буттап
ойнаары болур. Бо болза солагай буттуң мергежил чогунуң ужун шоолуг чер албас,
анаа теверинге чедир хөй теп шыдаттынмас.

Бо таварылгада база-ла уттурган тала човаттырар, ол човаттырарда ийи буттуң
иелдирзинге човаттырар, а бир эвес сан дең болган болза, оон-даа нарын аргаже
кирер. Ол болза чиңнээри деп адаар оюн болур. Ону ойнаарда чаңгыс оң талакы
буду-биле солагай буттуң кырынга аскаңгырлап халып тургаш ойнаары болур. Чаңгыс
буттап тевери база-ла берге болган ужурунда далгып теверинден-даа эвээш кылдыр
тевер. Түңнелинде база-ла човатчыр.

"Чиңнеп" турда хайымнажы берген болза, бүгү-ле аргаларның эң-не бергези
кызыл-чиң деп оюнче кирер. Ол болза, анаа чиңнээри-биле дөмей болза-даа, солагай
буду-биле аскаңгырлап болбас, солагай будун шимчетпейн, чаңгыс черге тура тевер
апаар.

Кызыл-чиң теверде тевекти дыка өрүлетпейн чавыс кылдыр сегелден бедиди теппейн,
бодундан ыратпазын бодап тургаш тевер. Кончуг тевер кижилер "кызыл-чиң" тепкеш
безин 50-60 чедир тептер.

Анаа чиң биле кызыл-чиң тепкенде човадыры база бир янзы. Тодаргайлаарга, анаа
чиң сөөлүнде човадырда баштайгы үш каагны (өрү октаан тевекти) оң будун черге
баспайн тургаш човадыр, ол үш кааг иштинде кагган тевекти часпайн, будун черге
баспайн човады тепкен болза, ооң дараазындагы човадыгларны оң будун черге базып
алгаш човадыр апаар. А бир эвес "кызыл-чиң" човадыы болза, баштайгы үш човадыгны
оң буттуң кырынга чаңгыс черге тура човадыр. Үш каагда чазыг чок човадыпкан
болза, оон ыңай анаа човадыры ышкаш кылдыр човадыр.

Тевек ойнаарының нарыыдаар чоруу ойнакчыларның ойнап билиринден хамааржыр. Бир
эвес ойнакчылар шоолуг билбес болур болза, базып тевер, далгыыр, чиңнээри-биле
кызыгаарлаттынып каар. А бир эвес кончуг тевер эрлер таваржы берген болза, оюн
улам нарыыдаар. Чижээлээрге, баштайгы базып тевер оюн хайымнашканда, далгып
тевери-биле чарар. Ийи удаа хайымнашканда (далгып турда база) күдүктээр деп
оюн-биле, үш удаазында - кызыл-чиң, дөрт удаада - солагай бут-биле чиңнээр дээш
оон-даа ыңай. Базып теп турда эки тевер кижилер салбастааш туруп бээр, оон
чайлаар төлээде,эвээш үе негеттинер, чижээ, кызыл-чиң-биле маргыжар, ынчан хайым
апарганда, солагай бут-биле кызыл-чиңнеп тургаш чарар. Ооң соонда балдырлаар деп
адаар оң бут биле солагай буттуң балдырының адаан өттүр теп тургаш хайымны
чарар. Ол бүгү оюн бүрүзүн чүгле хайым чарарында эвес, оларның кайы-бирээзин
шилип алгаш, тус-тузунда-даа ойнап болур.



https://tyv.wikipedia.org/wiki/%D0%A2%D0%90%D0%A0%D0%A8

Тыва чоннуң бүдүрген халдаар ужар-хемелери ЯК-7Б Тыва эки турачылар фронтуже
(маңнайже) үдедип тур. Кызыл, 1943ч

Тываның Араттың Революстуг Шерии (ТАРШ, өске ады Тываныӊ Араттың Хувискаалдыг
Шерии) – Тыва Арат Республиканың чеспектиг күштери. Ону 1924 чылдыӊ 9 айныӊ 25
хүнүнде Тыва Арат Республиканың III-кү Улуг Хуралы ооӊ мурнунда турган Чазактыӊ
чарылга шерииниӊ үндезининге тургузар дугайында шиитпирни хүлээп алган.

1921 чылда Таӊды-Тыва Республиканың тургустунганын чарлаан соонда 1922 чылда бир
үндезилеп тургускан яамыларныӊ бирээзи Шериг яамызы болган (бо яамы үр-даа
болбайн, ол-ла чылын, «херек чок» болганындан дүжүртүнген). Ооӊ сайыдынга Хомду
тулчуушкунунуӊ маадыры Куулар Лопсан-Соруктугну томуйлап каан. Ооӊ соонда
чазактыӊ чанынга чарылга шериг кезээн тургускан. Ол кезектиӊ дайынчылары чарылга
болгаш чазак-чагырга черлериниӊ кадарар таӊныыл хүлээлгезин күүседип турган.
Эгезинде бо кезекке 10 чарылга шериг тургаш, сөөлүнде 30 шериг апарган. Бо
кезектиӊ даргалары Кыргыс Тактаӊ биле Оюн Чиксүрүӊ болуп турган. 1924 чылдыӊ
чазын чарылга шериг кезээ Бирги Хемчик үймээнин базарынга шылгараан.

Үймээнни баскан соонда ооӊ түӊнелдерин өөренип көргеш, Тыва Арат Республиканың
чазаа доктаамал шеригни тургузарын дугайында шиитпирни хүлээп алган. Ынчангаш
1924 чылдыӊ 9 айныӊ 25 хүнүнде ТАР-ның III-кү Улуг Хуралы бо шиитпирни хоойлу
ёзузу-биле бадылаан.

ССРЭ-ниӊ Улуг Дайыныныӊ эгезинден эгелээш Тыва Арат Республика болгаш ооӊ
чеспектиг күжү болур Каттышкан Аъттыг Курганын дайын байдалынче шилчидипкен.
1943-1944 чылдарда ТАРШ-тыӊ шериг албанныглары ССРЭ-ниӊ Ада-Чурттуӊ Улуг
Дайынынга эки турачы кезектеринге киржип турган. 1943 чылдыӊ чазынында 11
дайынчыларлыг танкычылар эки-турачы бөлүү алынче (фронтуже) чорупкан. Олар I-ги
Украин алыныныӊ 25-ки Уманныӊ танкылыг курганыныӊ дериминге Украинаны,
Молдованы, Румынияны, Мачар элин (Венгрияны) болгаш Чехословакияны хостажып
турган. Ол бөлүктүӊ соонда 1943 чылдыӊ күзүнүнде Түлүш Кечил-оол баштаан
ТАРШ-тыӊ 1-ги эки-турачы огужу алынче чорупкан. Ол 8-ки тургакчы (гвардейжи)
түменниӊ (дивизияныӊ) 31-ги Кубан-Кара-далайжы курганынче 4-кү огужу болуп
кирген. Бо огуш Украинаныӊ 80 ажыг суурларын болгаш хоорайларын хостажып чорааш.
Ооӊ иштинде Деражно суурнуӊ, Ровно биле Дубно хоорайныӊ хосталгазынга эки-турачы
огуш шылгараан. Совет Шериг Башталга чери тыва эки-турачыларныӊ маадырлыг чоруун
бедик үнелээн, ынчангаш огуштуӊ 67 дайынчыларын ССРЭ-ниӊ күлүктери (орденнери)
болгаш дес-демдектери-биле (медалдары-биле) шаӊнаан. 135 эки-турачыларны ТАР-ныӊ
күлүктери болгаш дес-демдектери-биле шаӊнап демдеглээн. Оларныӊ аразындан ийи
кижини – Хомушку Чүргүй-оолду биле Түлүш Кечил-оолду – Совет Эвилелиниӊ Маадыры
деп атты тывыскан. Ынчангаш Совет Үстүккү Шериг Башталга чери тыва эки-турачы
огушка «Ровнонуӊ» деп ат-биле, ТАР-ныӊ Биче Хуралыныӊ Тергиилекчилери Республика
күлүгү-биле шаӊнаан. 1944 чылда ТАРШ-тыӊ каттышкан аъттыг курганы 2 селемелиг,
техниктиг, үгер-боо, мина-адар огуштардан, болгаш биче даргалар сургуулундан,
танкычы, оӊгучу (сапер), хөгжүмчү, харылзаа одургулары (взводтары), болгаш
ужудукчу биле хандырыкчы (интендант) кезектери турган.

1944 чылда, кажан ТАР ССРЭ-же бактаап кирген соонда, ТАРШ-ты Сивиир шериг
куржааныӊ (округ) тускай 7 дугаар аъттыг курганы кылдыр эде тургускаш, Шериг
Херектер Яамызындан Тываныӊ бот-чазаныр (автономный) үлгениӊ (областыӊ) шериг
комиссариадын тургускан. 1945 чылда аъттыг курган чаа тургустунган Чөөн-Сивиир
шериг куржаанче кирген. 1946 чылда 7-ги тускай аъттыг курганны дүжүрген. Ооӊ бир
кезээн Кызыл-Эрик (Красноярск) хоорайда туругжаан 127-ги адыгжы түменниӊ,
өскезин Иргит-Хем (Иркутск) хоорайда турар 10-гу адыгжы түменниӊ дериминче
кирген.



https://tyv.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%95%D1%81%D0%B5%D0%BD%D0%B8%D0%BD

Сергей Александрович Есенин (октябрь 3, 1895 - декабрь 28, 1925) — орус шүлүкчү.

С. Есенин 1895 чылдың сентябрь 21-де (октябрь 3) Рязанск губернияның
Константиново (Кузьминской волости Рязанского уезда) деп суурга тараачын
өг-бүлеге төрүттүнген. Адазы — Александр Никитич Есенин (1873—1931), авазы —
Татьяна Фёдоровна Титова (1875—1955). 1904 чылда Константиново суурнуң
училищезинче өөренип кирген, а 1909 чылда Спас-Клепикте хааглыг хүрээ-өөредилге
(амгы үеде ында С.А. Есенинниң музейи) школажынче кирген. Школаны дооскаш, 1912
чылдың күзүн бажыңындан чоруткаш, Москвага барган. 1913 чылда А. Л. Шанявский
аттыг Москвада хоорай улустарының университетидиниң (Московский городской
народный университет имени А. Л. Шанявского) төөгү-филсофия салбырынче хостуг
дыңнакчы (вольнослушатель) кылдыр кирген. Суриковтуң чогаал-хөгжүм бөлгүмү-биле
харылзаалыг турган, типографияга база ажылдап турган.

Есенинниң шүлүктерин тыва дылче А.Даржай база оон-даа өске чогаалчылар
очулдурган.



https://tyv.wikipedia.org/wiki/%D0%A1%D0%B0%D1%82,_%D0%91%D2%AF%D1%80%D0%B7%D0%B5%D0%BA%D0%B5%D0%B9_%D0%A1%D1%83%D1%80%D0%B0%D1%81_%D0%BE%D0%B3%D0%BB%D1%83

Бүрзекей Сурасович Сат (1912 чыл, август 22; Хөндергей, Даа кожуун (амгы
Чөөн-Хемчик), Таңды-Тыва — 1944 чыл, февраль 11; Дубно хоорай, Украина) — тыва
фронтучу, Ада-чурттуң Улуг дайынының киржикчизи. Украинаның Дубно деп хоорайның
чанында Сурмичи суурну немец-фашистиг ээжелекчилерден хостап тургаш
маадырлыы-биле өлген. Мааадырлыг чоруу дээш аңаа ТАР-ның Республика Ордени-биле
шаңнаан.

Сат Бүрзекей 1912 чылдың август 22-де Таңды-Тываның Даа кожууннуң (амгы
Чөөн-Хемчик) Хөндергей сумузунуң Чаш-Терек деп черге тараажы, малчын Сат
Сурастың өг-бүлезинге төрүттүнген. Ол бичиизинден-не орлан-шоваа, эрес-кежээ,
шимченгир аажы-чаңы-биле ады алгаан Ыраажы-Хемниң эриин дургаар эштип, ойнап,
балыктап өзүп келген. Тывага үжүк-бижикке өөренир калбак шимчээшкинге Сат
Бүрзекей идепкейлиг киришкен. Эге билиглерни шиңгээдип апкаш, боду улус-чонну
үжүк-бижикке өөредип турган. Чадаанага чурттап турган орус чон-биле
эп-найыралдыг эдержип, харылзажып турганындан орус дылды шору билир кылдыр
өөренип апкан.

18 харлыг тургаш Сат Бүрзекей Тыва Араттың Революсчу шериинче келдирткен. 1932
чылда Буден аттыг Тамбовтуң аъттыг шериг училищезин дооскан. Тываның аъттыг
шерииниң биче командиринден эгелээш, 1939 чылда эскадрон командиринге чедир
депшээн. 1943 чылда шеригниң чаа техниктиг чепсектерин өөредир салбырның
командиринге томуйлаткан. Шериг ажыл-амыдыралындан аңгыда, ол хөй-ниити ажылынга
база идепкейлиг киржип чоруп турган. 1939 чылда ТАР-ның нам кежигүнүнге кирген.

1943 чылдың август айда тыва эки турачылар-биле катай, фронтуже баар шилилге
комиссиязын эрткеш, пулеметчу взводтуң командиринге томуйлаткаш, дайынче
аъттанып чорупкан. 1943ч. тургускан шериг учет карточказында ооң өг-бүлезинниң
дугайында мынчаар бижээн: «Кадайлыг. Үш ажы-төлдүг. Оглу Ким-оол 6 харлыг, уруу
Тамара 3 харлыг, бичии оглу Алдын-оол 1 харлыг. Өөнүң ишти Иргит Долзатмаа.».

Дайын шөлү. 1944 чылдың февральдың 11-ниң хүнү. Совет 31-ги аъттыг полк­туң
кезектери Сурмичиге дай­зынның контр атаказын ойтур шаап турган. Күш дең эвес.
Полк улуг бергедээшкиннерге таваржып эгелээн, ол-бо эскадроннарның чидириглери
улгаткан. Тыва эки турачы эскадроннуң дайынчыларның иштинден элээн хөй кижи
балыглаткан, амызындан чарылган улустуң саны база көвүдээн. Бүгү күш-биле шимчеш
дивейн, полк дайзынга удур туржуп болур турган, ынчаар болза, чидириг оон-даа
көвей болуп болур. Полк командири, полковник Попов полкту тынгарып алыры-биле
аткаарлаар деп дужаал үндүрген. Чүгле түр када, каш-ла шак иштинде ол үениң
дургузунда полк эде-хере туттунуп алгаш, шавар халдаашкынче кирер ужурлуг. А
дайзын оларның таваңгайын базып, сүре бербези-биле оларны доза турар доскуул
артырары негетинген. Полктуң аткаарлаашкынын хандырары-биле тыва эки турачы
эскадроннуң улуг лейтенантызы Сат Бүрзекейниң пулемет взводу биле старшина
Куулар Дажы-Серенниң автоматчылары дайзыннарны дозар кылдыр артып калганнар.
Дайзынны шыдаар шаа-биле эртирбейн ок-чемзээниң бар шинээ биле олар улуг
түң-санныг дайзыннарны тутканнар. Аткаар чаңгыс-даа базым кылбаанар. Он тос
гвардейжилер Сурмичи суурга 28 панфиловчу дайынчыларның Москва адаанга 1941
чылда кылган маадырлыг чоруун катаптаан. Олар шупту маадырлыы-биле өлген.

Сат Бүрзекейниң маадырлыг чоруун Совет Чазак бедии-биле үне­лээш, Кызыл Сылдыс
ордени-биле шаңнаан. Ол ышкаш ТАР-ның чазаа Республика Ордени-биле шаңнаан.

Сат Бүрзекей ийи чурттуң кү­рүне шаңналдары-биле, маадырлыы-биле өлген соонда,
шаңнаткан: 1944 чылдың март 12-де Совет Эвилелиниң Кызыл Сылдыс ордени-биле;
1944 чылдың май 18-те «Ада-чурт дайыны» орденниң 1-ги чергези-биле; 1944 чылдың
июнь 24-те ТАР-ның эң улуг шаңналы Республика Ордени-биле шаңнаткан.



https://tyv.wikipedia.org/wiki/%D0%A1%D0%B0%D1%82,_%D0%91%D2%AF%D1%80%D0%B7%D0%B5%D0%BA%D0%B5%D0%B9_%D0%A1%D1%83%D1%80%D0%B0%D1%81-%D0%BE%D0%B3%D0%BB%D1%83

Бүрзекей Сурасович Сат (1912 чыл, август 22; Хөндергей, Даа кожуун (амгы
Чөөн-Хемчик), Таңды-Тыва — 1944 чыл, февраль 11; Дубно хоорай, Украина) — тыва
фронтучу, Ада-чурттуң Улуг дайынының киржикчизи. Украинаның Дубно деп хоорайның
чанында Сурмичи суурну немец-фашистиг ээжелекчилерден хостап тургаш
маадырлыы-биле өлген. Мааадырлыг чоруу дээш аңаа ТАР-ның Республика Ордени-биле
шаңнаан.

Сат Бүрзекей 1912 чылдың август 22-де Таңды-Тываның Даа кожууннуң (амгы
Чөөн-Хемчик) Хөндергей сумузунуң Чаш-Терек деп черге тараажы, малчын Сат
Сурастың өг-бүлезинге төрүттүнген. Ол бичиизинден-не орлан-шоваа, эрес-кежээ,
шимченгир аажы-чаңы-биле ады алгаан Ыраажы-Хемниң эриин дургаар эштип, ойнап,
балыктап өзүп келген. Тывага үжүк-бижикке өөренир калбак шимчээшкинге Сат
Бүрзекей идепкейлиг киришкен. Эге билиглерни шиңгээдип апкаш, боду улус-чонну
үжүк-бижикке өөредип турган. Чадаанага чурттап турган орус чон-биле
эп-найыралдыг эдержип, харылзажып турганындан орус дылды шору билир кылдыр
өөренип апкан.

18 харлыг тургаш Сат Бүрзекей Тыва Араттың Революсчу шериинче келдирткен. 1932
чылда Буден аттыг Тамбовтуң аъттыг шериг училищезин дооскан. Тываның аъттыг
шерииниң биче командиринден эгелээш, 1939 чылда эскадрон командиринге чедир
депшээн. 1943 чылда шеригниң чаа техниктиг чепсектерин өөредир салбырның
командиринге томуйлаткан. Шериг ажыл-амыдыралындан аңгыда, ол хөй-ниити ажылынга
база идепкейлиг киржип чоруп турган. 1939 чылда ТАР-ның нам кежигүнүнге кирген.

1943 чылдың август айда тыва эки турачылар-биле катай, фронтуже баар шилилге
комиссиязын эрткеш, пулеметчу взводтуң командиринге томуйлаткаш, дайынче
аъттанып чорупкан. 1943ч. тургускан шериг учет карточказында ооң өг-бүлезинниң
дугайында мынчаар бижээн: «Кадайлыг. Үш ажы-төлдүг. Оглу Ким-оол 6 харлыг, уруу
Тамара 3 харлыг, бичии оглу Алдын-оол 1 харлыг. Өөнүң ишти Иргит Долзатмаа.».

Дайын шөлү. 1944 чылдың февральдың 11-ниң хүнү. Совет 31-ги аъттыг полк­туң
кезектери Сурмичиге дай­зынның контр атаказын ойтур шаап турган. Күш дең эвес.
Полк улуг бергедээшкиннерге таваржып эгелээн, ол-бо эскадроннарның чидириглери
улгаткан. Тыва эки турачы эскадроннуң дайынчыларның иштинден элээн хөй кижи
балыглаткан, амызындан чарылган улустуң саны база көвүдээн. Бүгү күш-биле шимчеш
дивейн, полк дайзынга удур туржуп болур турган, ынчаар болза, чидириг оон-даа
көвей болуп болур. Полк командири, полковник Попов полкту тынгарып алыры-биле
аткаарлаар деп дужаал үндүрген. Чүгле түр када, каш-ла шак иштинде ол үениң
дургузунда полк эде-хере туттунуп алгаш, шавар халдаашкынче кирер ужурлуг. А
дайзын оларның таваңгайын базып, сүре бербези-биле оларны доза турар доскуул
артырары негетинген. Полктуң аткаарлаашкынын хандырары-биле тыва эки турачы
эскадроннуң улуг лейтенантызы Сат Бүрзекейниң пулемет взводу биле старшина
Куулар Дажы-Серенниң автоматчылары дайзыннарны дозар кылдыр артып калганнар.
Дайзынны шыдаар шаа-биле эртирбейн ок-чемзээниң бар шинээ биле олар улуг
түң-санныг дайзыннарны тутканнар. Аткаар чаңгыс-даа базым кылбаанар. Он тос
гвардейжилер Сурмичи суурга 28 панфиловчу дайынчыларның Москва адаанга 1941
чылда кылган маадырлыг чоруун катаптаан. Олар шупту маадырлыы-биле өлген.

Сат Бүрзекейниң маадырлыг чоруун Совет Чазак бедии-биле үне­лээш, Кызыл Сылдыс
ордени-биле шаңнаан. Ол ышкаш ТАР-ның чазаа Республика Ордени-биле шаңнаан.

Сат Бүрзекей ийи чурттуң кү­рүне шаңналдары-биле, маадырлыы-биле өлген соонда,
шаңнаткан: 1944 чылдың март 12-де Совет Эвилелиниң Кызыл Сылдыс ордени-биле;
1944 чылдың май 18-те «Ада-чурт дайыны» орденниң 1-ги чергези-биле; 1944 чылдың
июнь 24-те ТАР-ның эң улуг шаңналы Республика Ордени-биле шаңнаткан.



https://tyv.wikipedia.org/wiki/%D0%A1%D0%B0%D1%80%D1%8B%D0%B3-%D0%BE%D0%BE%D0%BB,_%D0%A1%D1%82%D0%B5%D0%BF%D0%B0%D0%BD_%D0%90%D0%B3%D0%B1%D0%B0%D0%B0%D0%BD-%D0%BE%D0%B3%D0%BB%D1%83

Степан Агбаанович Сарыг-оол (ноябрь 17, 1908 чыл - май 27, 1983 чыл) — прозаик,
шүлүкчү, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң Дээди
Совединиң депутады чораан. Тыва чогаалдың үндезилекчилериниң бирээзи.

Степан Сарыг-оол 1908 чылдың ноябрь 17-де Таңды-Тываның Ары-Өвүр Торгалыының
Кадыгбай деп черге төрүттүнген. Ол моол бижикти боду өөренген, Кызылдың нам
сургуулун, Москваның Чөөн чүк улустарының Коммунистиг университедин дооскан.

1921 чылда Тыва Арат Республика тургустунганда нам, аревэ хорааларынга
чарылгалап ажылдап эгелээн. 1930 чылда улусчу эрге-чагыргага удурланган
феодалдар болгаш кулактарның үймээнин басчырынга киришкен. 1934 чылда "Аревэ
шыны" солуннуң редакторунга томуйлаткан. Дараазында чылдарда ТАР-ның
профэвилелдер Төп Комитединиң даргазынга, ном үндүрер черниң редакторунга,
"Улуг-Хем" альманахтың харыысалгалыг редакторунга ажылдаан.

Сарыг-оол чогаалчы базымын 1930 чылдар үезинде эгелээн. Ооң баштайгы шүлүү 1934
чылда "Аревэ шыны" солунга парлаттынган. Оон бээр ол чүс ажыг чогаал ажылдарын
бижээн. Ол 1942 чылдан эгелээш бижээни 25 номнарның автору. Тыва дылда өөредилге
номнарын, тыва тоолдар чыындыларын чырыкче үндүрген. А.Пушкин, Н.Некрасов,
Т.Шевченко,Я.Купала, В.Маяковский болгаш М.Исаковскийниң шүлүктерин,
Ч.Айтматовтуң "Джамиля" деп тоожузун, М.Горькийниң "Ава" деп романын, чечен
чугааларын тыва дылче очулдурган. «Саны-Мөге», «Алдын-Кыс» деп шүлүглелдери,
«Оттуг-Терге», «Ол-ла Маскажык» деп чечен чугаалары, «Белек», «Аңгыр-оолдуң
тоожузу» деп тоожулары, «Алдан-Дургун» деп романы тыва чечен чогаалдың алдын
курлавырын тургускан.



https://tyv.wikipedia.org/wiki/%D0%A1%D0%B0%D1%80%D1%8B%D0%B3-%D0%BE%D0%BE%D0%BB,_%D0%A1%D1%82%D0%B5%D0%BF%D0%B0%D0%BD_%D0%90%D0%B3%D0%B1%D0%B0%D0%B0%D0%BD%D0%BE%D0%B2%D0%B8%D1%87

Степан Агбаанович Сарыг-оол (ноябрь 17, 1908 чыл - май 27, 1983 чыл) — прозаик,
шүлүкчү, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң Дээди
Совединиң депутады чораан. Тыва чогаалдың үндезилекчилериниң бирээзи.

Степан Сарыг-оол 1908 чылдың ноябрь 17-де Таңды-Тываның Ары-Өвүр Торгалыының
Кадыгбай деп черге төрүттүнген. Ол моол бижикти боду өөренген, Кызылдың нам
сургуулун, Москваның Чөөн чүк улустарының Коммунистиг университедин дооскан.

1921 чылда Тыва Арат Республика тургустунганда нам, аревэ хорааларынга
чарылгалап ажылдап эгелээн. 1930 чылда улусчу эрге-чагыргага удурланган
феодалдар болгаш кулактарның үймээнин басчырынга киришкен. 1934 чылда "Аревэ
шыны" солуннуң редакторунга томуйлаткан. Дараазында чылдарда ТАР-ның
профэвилелдер Төп Комитединиң даргазынга, ном үндүрер черниң редакторунга,
"Улуг-Хем" альманахтың харыысалгалыг редакторунга ажылдаан.

Сарыг-оол чогаалчы базымын 1930 чылдар үезинде эгелээн. Ооң баштайгы шүлүү 1934
чылда "Аревэ шыны" солунга парлаттынган. Оон бээр ол чүс ажыг чогаал ажылдарын
бижээн. Ол 1942 чылдан эгелээш бижээни 25 номнарның автору. Тыва дылда өөредилге
номнарын, тыва тоолдар чыындыларын чырыкче үндүрген. А.Пушкин, Н.Некрасов,
Т.Шевченко,Я.Купала, В.Маяковский болгаш М.Исаковскийниң шүлүктерин,
Ч.Айтматовтуң "Джамиля" деп тоожузун, М.Горькийниң "Ава" деп романын, чечен
чугааларын тыва дылче очулдурган. «Саны-Мөге», «Алдын-Кыс» деп шүлүглелдери,
«Оттуг-Терге», «Ол-ла Маскажык» деп чечен чугаалары, «Белек», «Аңгыр-оолдуң
тоожузу» деп тоожулары, «Алдан-Дургун» деп романы тыва чечен чогаалдың алдын
курлавырын тургускан.



https://tyv.wikipedia.org/wiki/%D0%A1%D0%B0%D0%BC%D0%B1%D0%B0-%D0%9B%D1%8E%D0%BD%D0%B4%D1%83%D0%BF,_%D0%A1%D0%B0%D0%BB%D1%87%D0%B0%D0%BA_%D0%9A%D3%A9%D0%BA-%D0%9A%D0%B0%D1%80%D0%B0%D0%BA-%D0%BE%D0%B3%D0%BB%D1%83

Салчак Көк-Каракович Самба-Люндуп (декабрь 21, 1916 - февраль 6, 1981) — тыва
шүлүкчү, чогаалчы, редактор. Тыва АССР-ниң культуразының алдарлыг ажылдакчызы.

С.К.Самба-Люндуп 1916 чылдың декабрь 31-де Таңды-Тываның Даа кожууннуң
Көөп-Сөөкке төрүттүнген. Бижик-билигге боду өөренгеш, КУТВ-ту (Чөөн чүк
улустарының коммунистиг университеди) дооскаш, М.Горький аттыг Литература
институдунга өөренип чораан.

«Аревэ шыны» солуннуң редакторунга, ТАР-ның Биче Хурал Президиумунуң
секретарынга, Тываның каттышкан парлалга чериниң эргелекчизинге, Тываның ном
үндүрер чериниң директорунга, «Шын» солуннуң редактору кылдыр ажылдап чораан.



https://tyv.wikipedia.org/wiki/%D0%A0%D0%B5%D0%B2%D0%BE%D0%BB%D1%8E%D1%86%D0%B8%D1%8F

ХХ вектиң эгезинде тыва дылга ийи чугаа аяны турган: тайга чугаазы азы тожу
чугаа (Бии-Хем бажының болгаш Тере-Хөлдүң чамдык черлериниң чурттакчыларының
база тофаларның - карагастарның чугаазы), хову чугаазы Тываның өске черлериниң
чонунуң болгаш Моолда тываларның чугаазы). Ол ийи чугаа аяны тус-тузунда иштики
бөлүктерлиг турганы чигзиниг чок.

Тывага национал-хосталгалыг хувискаал тиилээн соонда, чаа политиктиг,
социал-экономиктиг байдалдар тургустунган, амыдырал хайныышкынныг болгаш шапкын
Xөгжүлделиг болу берген. Ооң-биле кады национал бижикти тургускан соонда,
литературлуг дылдың тыптып эгелээни болгаш быжыкканы диалектилерге болган
Өскерлиишкиннерниң бир эң-не чугула чылдагааны болур.



https://tyv.wikipedia.org/wiki/%D0%9F%D3%A9%D1%88

Пөш (орус. кедр) улуг ыяштарга хамааржыр. Ооң узуну 35 м чедип турар. Пөш
Тываның тайгаларында хөй үнген. Шагның кайы-даа үелеринде ногаан турар. Пөштүң
тооруу эң-не чемиштиг. Ооң тургузуунда үс аймаа — 60% чедир, белоктар — 16%,
пентозаннар, чигир, клетчатка, крахмал, витамин С, минералдыг бүдүмелдер хөй.
Тооруктуң үрүңүнден далган үндүрүп ап турар. Тооруктуң үзүн чемге ажыглаарындан
аңгыда, саваң кылырынга база ажыглаар. Тооруктуң сайының картында үстер,
белоктар, клетчаткалар,пентозаннар, минералдыг бүдүмелдер хөй, ынчангаш оон
спирт, ацетон, уксустуг кислота дээш өске-даа чүүлдерни үндүрүп алыр.



https://tyv.wikipedia.org/wiki/%D0%9F%D0%B8%D0%B0%D0%BD%D0%B8%D1%81%D1%82_(%D0%BA%D0%B8%D0%BD%D0%BE)

Пианист (англ. The Pianist) — Роман Поланскиниң француз-немец-англий-поляк
төөгүзү, драма кино. «Оскар» деп шаңналды "тергиин актернуң оюну" болгаш
"тергиин режиссура" дээш алган.

Кино болза Холокост үезинде Польшаның эң тергиин пианистериниң бирээзиниң,
Владислав Шпильман дээр еврейниң, төөгүзүн үнелээн. Кол маадыры — Владех
Шпильманны (англ. Vladeckh Spilman) өг-бүлези-биле Варшавада геттоже өске
еврейлер-биле чурттадып каар. Ында оларны соп-эттеп, караан шарып турар. Үе
эрткенде шупту геттода турар еврейлерни концлагерьже чоргузуптар. Владехти ооң
немец эжи камгалап каар. Оон Владехтиң чуртталгазы өскерлий бээр: ону кым-даа
камгалап турар, оон совет армия Варшаваны хостап эгелээр...



https://tyv.wikipedia.org/wiki/%D0%9F%D0%B0%D0%BB%D1%8C%D0%BC%D0%B1%D0%B0%D1%85_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D0%B4%D0%BE%D0%BB%D1%8C%D1%84%D0%BE%D0%B2%D0%B8%D1%87

Александр Адольфович Пальмбах (сентябрь 11, 1897 - октябрь 20, 1963) — совет
эртемден, прозаик, очулдурукчу, түрк-тыва дылдың шинчилекчизи, тыва
литератураның үндезилекчилериниң бирээзи, тыва алфавиттиң болгаш тыва дылдың
баштайгы грамматика эртеминиң тургузукчуларының бирээзи, орус-тыва (1953) болгаш
тыва-орус (1955) cөстүктер төлевилекчизи, редактору.

1897 чылдың сентябрь 11-де Белоруссияның Витебск облазының Дрисса деп суурунга
төрүттүнген. Школа дооскаш, Москваның археолог-комплекстиг институдунуң орус дыл
салбырынга өөренген.

Витебск биле Москваның школаларынга орус дыл башкылаан. 1925 чылдан эгелеп Чөөн
чүк улустарының коммунистиг университединиң дыл кафедразының башкызы апарган,
аңаа түрк дыларны, оларның аразында тыва дылды база өөренип эгелээн. 1930 чылдан
бээр Тывага чурттап эгелээш, баштай Тыва Арат Республиканың эртем комитединге,
оон Тываның дыл, литература болгаш төөгүнүң эртем-шинчилел институдунга
ажылдаан.



https://tyv.wikipedia.org/wiki/%D0%9F%D0%B0%D0%BB%D0%B4%D0%B5%D0%BD_%D0%9B%D1%85%D0%B0%D0%BC%D0%BE

Балдаң Лхамо, Палден Лхамо - Будда Бурганның Ыдыктыг Өөредииниң Камгалакчызы.
Ногаан Дарийгиниң килеңниг илерели. Чырыткылыг Будда Деңнелинге чедип, очалаңдан
хосталган сагыызын. Буддизмниң он кол килеңниг Камгалакчыларының аразында
аза-четкер, шулбустарны чаажыктырар, хораннарны чок кылыр херээжен Бурган.

Шагаа байырлалы ёзугаар Чаа чыл дүнезинде черни ужудуп чоруур бурган. Ол тибет
сарыг шажынның (буддизмниң) кол камгалакчызы болгаш Дхарманың (буддизм
өөредииниң) сес камгалакчыларының (санск. Дхармапалар) бөлүүнде кара чаңгыс
хережээн уктуг, угаан-медерелиниң ёзулуг бедик арыгланыышкынын чедип алган
(орус. Просветление) бурган болуп турар.

Палден Лхамо буддизимниң Махаяна өөредииниң хүртүзүнүң (орус. Колесо учения)
кайгамчыктыг бердинген камгалакчызы болгаш сарыг бөрттүглер азы Гелугпа
школазының ламаларынга дорт хамаарылгалыг сагыызын деп санаттынар. Олар бо
бурганны ол Далай-Лама башкының болгаш Төвүттүң төвү Лхаса хоорайның онзагай
камгалакчызы база болуп чоруур.



https://tyv.wikipedia.org/wiki/%D0%9E%D0%BE%D1%80%D0%B6%D0%B0%D0%BA,_%D0%9C%D0%B5%D2%A3%D0%B3%D0%B8_%D0%9D%D0%B0%D0%B3%D0%B0%D0%B0%D0%BD-%D0%BE%D0%BE%D0%BB%D0%BE%D0%B2%D0%B8%D1%87

Ооржак Меңги Нагаан-оолович — тыва шүлүкчү, Тыва Республиканың Туран хоорайының
№2 школазында тыва дыл болгаш чогаал башкызы, Тыва Республиканың болгаш Россия
Федерациязының Чогаалчылар эвилелиниң кежигүнү.

Меңги Ооржак 1975 чылдың январь 8-те Бай-Тайга кожуунда Бай-Тал сумузунга
төрүттүнген. 1999 чылда Тываның күрүне университедин дооскан. 1992-1993 чылдарда
"Содействие-Деткимче" деп солуннуң корреспондентизи, 1993-1996 чылдарда "Тыва
Республика" деп солуннуң корреспондентизи, 1999-2000 чч. Бии-Хем кожууннуң Уюк
сумузунуң ортумак школазынга тыва дыл болгаш чогаал башкылап ажылдаан, амгы
үеде, 2000 чылдан эгелээш, Туранның 2 дугаар школазында тыва дыл болгаш чогаал
башкызы болуп ажылдап турар.

Чогаал ажылын 1990 чылдар төнчүзүнде эгелээн. 1999 чылда бодунуң шүлүктер
чыындызы "Чөпшүл дең" деп номну үндүрген. Ооң бижээн шүлүктери, бижээн чүүлдери,
чогаалдары республиканың аңгы-аңгы солуннарынга үнгүлээн. 2008 чылда "Меңги" деп
ному база үнген. Бии-Хем кожуунда "Эрестер" деп өөредилге солунун 2005 чылда
үндезилеп тургускаш, редакторлап турар.



https://tyv.wikipedia.org/wiki/%D0%9E%D0%BD_%D1%83%D0%B9%D0%B3%D1%83%D1%80

Он Уйгур, уйгур. Йаглакыр дээрге ызыгуурлуг сөөк ады, ол 10 сөөктүң бирээзи
болур, ол оон хааннар, ызгуурлуг кижилер укталган.

Кажан Он Уйгур деп аймак тыптып келгени билдинмес. Кыдат төөгү оларны хунну деп
улустуң үре-салгалдары деп айтып турар. Олар 742 чылда түрктерден адырлып
алганнар, 744 чылда бодунуң күрүнезин тудуп алган турган. Уйгур элдиң тергиидээн
үези 744-840 чылдар бооп турар.

... Юань-гэ, азы хойху аймаан Уху, Угэ деп база адап чораан; Суй төрези оларны
Вэйгэ деп адап турган. Ойхорлар болза сүлдези бедик, дидим чон. Аймак улзунга
баштай даргалар турбаан; аал бүрүзү суг, одар-белчиир четчири билек көжүп
амыдырап турган. Аъттан дүшпейн часпас адар улус тур; олар мал орлаар дээнде
кедергей апаар. Тукюе төрезинге чагыртып чораан улус тур. Соңгуу чүктүң
ховуларынга, тукюе күрүзүнге бараан бооп, ооң мааадырлары хамык дайзыннарын
базып, тиилеп чораан дыр. ... Уйгур аймакты Иологэ сөөгүнүң хаанары баштап
турар. Сеяньто аймактың соңгуу талазында, кыдат төвүнден 7000 хире ли ыракта,
Солин хемниң унун эжелей Иологэ сөөгүнүң улузу чуртап турар дыр. Аймак улузунуң
саны 100 000 кижи, оларның чартык кезии: 50 000 чедир шериг кижилер болур. Чери
кургаг хөрзүнү сай-даштыг. Малдан колдуунда узун буттуг хойлар азырап турар улус
тур.

Хемчик-Боом деп черге чурттап чораан Ондар-уйгур деп сөөктүң улузу дээрге,
шаандагы уйгур аймактың үре-сады дыр..



https://tyv.wikipedia.org/wiki/%D0%9E%D0%BD%D0%B4%D0%B0%D1%80,_%D0%9A%D0%BE%D2%A3%D0%B3%D0%B0%D1%80-%D0%BE%D0%BE%D0%BB_%D0%91%D0%BE%D1%80%D0%B8%D1%81%D0%BE%D0%B2%D0%B8%D1%87

Коңгар-оол Борис оглу Ондар (март 29, 1962 – июль 25, 2013) — бүгүдеге чарлыг
тыва хөөмейжи база хөгжүмчү, Россия Федерациязының алдарлыг артизи, Тыва
Республиканың Улустуң хөөмейжизи, Тыва Республиканың өөредилгезиниң алдарлыг
ажылдакчызы, «Шылгараңгай ажыл-иш дээш» медальдың эдилекчизи, Тыва Республиканың
Күрүне шаңналының лауреады, «Тыва» ансамблиниң баштайгы кежигүннериниң бирээзи.
«Алаш» хөгжүмчү бөлүктүң база Тыва Үндезин Культура төвүнүң үндезилекчизи база
удуртукчузу чораан. Тыва Республиканың Дээди Хуралының депутады чораан.
«Дембилдей» деп делегей чергелиг фестивальдың эвилелдекчизи чораан. Игорь
Көшкендей, Бады-Доржу Ондар, Евгений Сарыглар база өске-даа хөөмейжилерниң
башкызы.

К. Ондар 1962 чылдың март 29-та (чамдык барымдааларда декабрь 4-те) Тыва
АССР-ниң Чөөн-Хемчик кожууннуң Иймеге төрүттүнген. Ооң авазы — Серенмаа Ондар, а
адазының ады билдинмес. Борис-оглу деп адазының адын ол ЗАГС-ка төрүттүнгениниң
дугайында айыткан бижиктен алган. Херек кырында, ооң ёзулуг адазын Сайын-оол
дээр турган деп турар. Ынчалза-даа, ол барымдаа ам-даа тывызык болуп артпышаан
хевээр. Төрүмелинден ады Коңгар-оол эвес, а Кагар-оол турган деп база турар.
Коңгар-оол кылдыр 10-гу класска өөренип тургаш өскертип алган.

К. Ондар төрээн суурунга, авазының ада-иези, Балчыт Ондар кырган-авазы биле
Докпак Моңгуш кырган-ачазы сугга өскен. Ол 1969 чылда Ийме школазынче өөренип
кирген. Бирги башкызы Лидия Борисовна Санчат (Титов Санчат ыраажының авазы)
турган. Оон улаштыр, ол өөредилгезин Чадаана школазынга дооскан.



https://tyv.wikipedia.org/wiki/%D0%9E%D0%BD%D0%B4%D0%B0%D1%80,_%D0%9A%D0%BE%D2%A3%D0%B3%D0%B0%D1%80-%D0%BE%D0%BE%D0%BB

Коңгар-оол Борис оглу Ондар (март 29, 1962 – июль 25, 2013) — бүгүдеге чарлыг
тыва хөөмейжи база хөгжүмчү, Россия Федерациязының алдарлыг артизи, Тыва
Республиканың Улустуң хөөмейжизи, Тыва Республиканың өөредилгезиниң алдарлыг
ажылдакчызы, «Шылгараңгай ажыл-иш дээш» медальдың эдилекчизи, Тыва Республиканың
Күрүне шаңналының лауреады, «Тыва» ансамблиниң баштайгы кежигүннериниң бирээзи.
«Алаш» хөгжүмчү бөлүктүң база Тыва Үндезин Культура төвүнүң үндезилекчизи база
удуртукчузу чораан. Тыва Республиканың Дээди Хуралының депутады чораан.
«Дембилдей» деп делегей чергелиг фестивальдың эвилелдекчизи чораан. Игорь
Көшкендей, Бады-Доржу Ондар, Евгений Сарыглар база өске-даа хөөмейжилерниң
башкызы.

К. Ондар 1962 чылдың март 29-та (чамдык барымдааларда декабрь 4-те) Тыва
АССР-ниң Чөөн-Хемчик кожууннуң Иймеге төрүттүнген. Ооң авазы — Серенмаа Ондар, а
адазының ады билдинмес. Борис-оглу деп адазының адын ол ЗАГС-ка төрүттүнгениниң
дугайында айыткан бижиктен алган. Херек кырында, ооң ёзулуг адазын Сайын-оол
дээр турган деп турар. Ынчалза-даа, ол барымдаа ам-даа тывызык болуп артпышаан
хевээр. Төрүмелинден ады Коңгар-оол эвес, а Кагар-оол турган деп база турар.
Коңгар-оол кылдыр 10-гу класска өөренип тургаш өскертип алган.

К. Ондар төрээн суурунга, авазының ада-иези, Балчыт Ондар кырган-авазы биле
Докпак Моңгуш кырган-ачазы сугга өскен. Ол 1969 чылда Ийме школазынче өөренип
кирген. Бирги башкызы Лидия Борисовна Санчат (Титов Санчат ыраажының авазы)
турган. Оон улаштыр, ол өөредилгезин Чадаана школазынга дооскан.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D3%A8%D0%BB%D1%87%D0%B5%D0%B9-%D0%BE%D0%BE%D0%BB_%D0%9A%D1%83%D0%BD%D0%B3%D0%B0%D0%B5%D0%B2%D0%B8%D1%87

Өлчей-оол Кунгаевич (Куңгааевич) Моңгуш (декабрь 22, 1934 чыл - март 31, 1996
чыл) — тыва шүлүкчү. «Улуг-Хемниң чалгыглары» деп чечен чогаал каттыжыышкынын
удуртуп-баштап чораан. ССРЭ-ниң Чогаалчылар Эвилелиниң кежигүнү чораан. Тыва
Республиканың «Шылгараңгай күш-ажыл дээш» медалы-биле шаңнаткан.

1934 чылдың декабрь 22-де ТАР-ның Улуг-Хем кожууннуң Ак-Хемге төрүттүнген. Эге
класстарга өөренип тургаш улуг айыыл-халапка таварышкаш, бот-өөредилге-биле
билиг чедип алган.

Баштайгы шүлүктери 1950 чылдар эгезинде 1950 чылдар эгезинде «Сылдысчыгаш»
солунга парлаттынган. Ол «Чаа-Хөлдүң айдыңында» (1966), «Шүлүктер» (1971),
«Хөөрээрниң чугаалары» (1971), «Кокпалар» (1975), «Сүзүглелим» (1979), «Назын»
(1981), «Демисел» (1987), «Танышпазым чээннер» (1993), «Тыва кижи» (1995),
«Сеткилимниң хөөннери» (1996) деп шүлүктер болгаш проза чыындыларының автору. А.
Блоктуң, С. Есенинниң, А. Прокопьевтиң, В. Тельпуговтуң чогаалдарын тыва дылче
очулдурган.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%92%D0%B0%D0%BB%D0%B5%D1%80%D0%B8%D0%B9_%D0%9A%D0%B5%D1%87%D0%B8%D0%BB_%D0%BE%D0%B3%D0%BB%D1%83

Моңгуш, Кечил-оглу Валерий (орус. Монгуш Валерий Кечилович) – Тыва Республиканың
улустуң Хөөмейжизи деп хүндүлүг аттың эдилекчизи (1995 ч.), хөөмейниң кол
хевирлериниң тергиин күүседикчизи, бот-тывынгыр композитор, ус-шевер, тыва
үндезин ёзу-чаңчылдарның эдилекчизи.

Өвүр кожуунунуң Хандагайты суурга 1953 чылдың июнь 4-те, хөөмейге салым-чаяанныг
төрел-аймактан Моңгуш Кечил Балган-оглунуң өг-бүлезинге төрүттүнген.
Бичиизинден-не хөөмей-сыгытты, тыва хөгжүм херекселдеринге ойнаарын
төрелдеринден өөренип алган. Ооң чогаадыкчы ажыл-ижи аныяанда-ла Хандагайтыга
болуп турган хөй-ниити культура хемчеглеринден эгелээн. Республика чергелиг
мөөрей фестивальдарынга киржип, тиилекчи болуп эгелээн. Валерий чонда билдингир
«Аъттың дерии» деп хөөмей-ырының бир дугаар күүседикчизи. Валерий Моңгуш
профессионал сценага артист, хөөмейжи мергежилге Тываның «Саяан» аттыг күрүнениң
танцы-сам, ыры-хөгжүм ансамблиниң эге тургузукчу ансамбли болур «Чечекке» 1970
чылдан эгелеп ажылдап, чуртталгазынга чаа арынны ажыткан. «Саяан» ансамблинге
ажылдап тура, эштери-биле Москвага болуп эрткен V-ки Бүгү Россияның эстрада
артистериниң мөөрейинге 1973 чылда киришкеш Дипломантылар болган. 1980 чылда
Өвүр кожууннуң “Буланныгның эдискизи”-деп хөөмей-сыгыт ансамблинге
салым-чаяанныг эштери биле ажылдап, Республика чергелиг мөөрейлерге киржип, хөй
удаа тиилекчилер болуп келген. 1992 чылда Хакас республикага болган “Тун пайрам”
байырлалынга киришкеш “Делегейниң тускай үннери” (Уникальные голоса мира) деп
1993 чылда болур фестивальче чалалганы акызы Николай Кечил-оглу Моңгуш биле кады
алган. Ынчалдыр, алышкылар Николай база Валерий будун СССР-ни төлээлеп,
Англияның кадынының Лондон хоорайда ордузунга 1993 чылда хөөмей-сыгыдын
бараалгаткаш, фестивальдың Гран-При шаңналын алганнар. Валерий 1994 чылда
Геннадий Туматтың тургускан бөлүү-биле Японияга тыва хөөмейни бараалгаткан.
Валерий Моңгуш 2003 чылда “Өртемчей” бөлүүнде Откун Достай баштаан
хөөмейжилер-биле кады база катап Японияга барып, хөөмейниң мөгейикчилеринге
бараалгаан. Ол хөй-санныг тыва хөөмейниң даштыкыда мөгейикчилерин Тывага келирге
өөредип чоруур. Арга-сүмезин тыва аныяк хөөмейжилерге харам чок берип,
хөөмей-биле күүседир чараш ырыларны чогаадып берип чоруур. Валерий Кечилович
2014 чылда тыва үндезин культура төвүнүң үн бижидер студиязынга бодунуң
репертуарын бижиткен.

1990-2008 чылга чедир Өвүр кожууннуң Хандагайтының салым-чаяанныг уруглар
школазының Солчурда салбырынга тыва хөгжүм болгаш хөөмей башкызы. Ыры-хөөмейниң
“Салгал” аттыг бичии оолдарның ансамблин аңаа тургускан. В.К.Моңгуштуң
өөреникчилери Республика чергелиг “Сарадак” аттыг мөөрейниң тиилекчилери:
Ховалыг Алаш (1998), Куулар Мерген (2000 ч.).

В.К.Моңгуш ырыларның сөзү аялгазын таарыштыр чогаадыр хөөмейжи. Ооң ырылары
чараш болганындан чонда билдингир. Оларның аразында дараазында ырыларны киирип
болур: “Дембилдей” (“Чиргилчин” бөлүүнүң репетуарында кирип турар),
“Хөөмей-сыгыт чуртту Тывам” (“Хүн-Хүртү бөлүүнүң репетруарында) “Өвүрүмнү” (Өвүр
кожууннуң хөөмейжилериниң ыдык ыры база Тыва национал оркестрниң репертуарында),
“Хөөмей” (“Тыва хөгжүм” деп бөлүктүң репертуарында).



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%90%D1%8F%D1%81_%D0%A1%D0%B5%D0%BC%D0%B8%D1%81-%D0%BE%D0%BE%D0%BB%D0%BE%D0%B2%D0%B8%D1%87

Аяс Семис-оол оглу Моңгуш (апрель 2, 1973 төр.) — тыва мөге, сумо хүрешке
Россияның алдарлыг спорт мастери, Сумо хүрешке делегейниң ийи дакпыр чемпиону,
Делегей кубогунуң эдилекчизи, Европаның чеди дакпыр чемпиону, Россияның тос
дакпыр чемпиону, самбо хүрешке Азияның чемпиону, тыва хүрешке "Наадым"
байырлалының он чеди дакпыр чемпиону, «ТР-ниң күрүнениң Күчүтен мөгези», «ТР-ниң
Күш-культуразының болгаш спортунуң алдарлыг ажылдакчызы» хүндүлүг аттарның
болгаш Республика Ордениниң эдилекчизи. «Европаның тулган сумоторийи» аттыг.
Моңгуш Аяс сумо хүрешке Россияда эң ат-алдарлыг баштың, а делегейде билдингир
мөгелер санынче кирип турар.

Моңгуш Аяс 1973 чылдың апрель 2-де Тыва АССР-ниң Чөөн-Хемчик кожуунунуң
Баян-Тала сумузунга төрүттүнген. Кызыл кожуунeнуң Шамбалыг сумузунуң ортумак
школазын дооскан. Тыва улустуң "Наадым" байырлалының 17 дакпыр тиилекчизи (
1991, 1992, 1994, 1995, 1996, 1997, 1998, 1999, 2000, 2001, 2002, 2003, 2004,
2005, 2006, 2007, 2008 чылдар). Чаңгыс катап үжүүрлешкен (1993 чыл), база бир
катап 3-4 черге төлептиг болган (2014 чыл).

Сумо хүрешти 1998 чылда сонуургап эгелээн. 200* чылда Японияның Аомори хоорайга
сумо хүрешке Делегей кубогун РФ-тиң чыынды командазының составынга эң баштай
чаалап алган. 2000-2001 чылдарда Бразилияга (Сан-Паула), ооң соонда Японияга
(Аомори) эрткен делегей чемпионаттарының алдын медальдарының эдилекчизи. 2000
чылда 115 килге Делегей кубогунуң тулган чемпиону, 2001 чылда - Москваның
делегей чергелиг ажык маргылдаазының тулган чемпиону апарган.



https://tyv.wikipedia.org/wiki/%D0%9C%D0%BE%D0%BD%D0%B3%D1%83%D1%88_%D0%94%D0%BE%D1%80%D0%B6%D1%83

Моңгуш Баянович Доржу (ноябрь 10, 1939 чыл - апрель 9, 1992 чыл) — тыва шүлүкчү,
чогаалчы, очулдурукчу. Сергей Пюрбю аттыг чогаал шаңналының лауреады.

М. Доржу 1939 чылдың ноябрь 10-да Тыва Арат Республиканың Чөөн-Хемчик кожуунунуң
Өвүрде Солчурга төрүттүнген. 1958 чылда Хандагайты ортумак школазын дооскаш,
ВЛКСМ Өвүр райкомнуң секретарынга ажылдап эгелээн. Москваның A.M. Горький аттыг
литература институдунче өөренип киргеш, 1967 чылда кончуг эки дооскан. Ол —
Тывадан ук институттуң бирги доозукчузу.

Өвүр кожууннуң школаларынга дыл, литература башкылап, «Шын», «Тываның
аныяктары», «Сылдысчыгаш» солуннарга корреспондентилеп, республиканың А.С.
Пушкин аттыг национал библиотеказының чурт-шинчилел килдизинге болгаш
Республиканың улусчу чогаадылга төвүнге ажылдап чораан.



https://tyv.wikipedia.org/wiki/%D0%9C%D0%B0%D2%A3%D0%BD%D0%B0%D0%B9-%D0%BE%D0%BE%D0%BB,_%D0%9C%D0%BE%D2%A3%D0%B3%D1%83%D1%88_%D0%A5%D2%AF%D1%80%D0%B3%D2%AF%D0%BB-%D0%BE%D0%BE%D0%BB%D0%BE%D0%B2%D0%B8%D1%87

Моңгуш Хүргүл-оолович Маңнай-оол (апрель 22, 1933 төр.) — тыва эртемден, төөгү
эртемнериниң доктору, ТГШИ-ниң кол эртем ажылдакчызы, Тываның археологиязынга,
этнографиязынга база төөгүзүнге хамаарышкан 150 хире чүүлдерниң, 3 эртем
ажылдарының (монография) автору. Тыва АССР–ниң эртеминиң алдарлыг ажылдакчызы,
«Ачы-хавыяалыг ажыл-иш дээш» медальдың эдилекчизи, Кызыл хоорайның хүндүлүг
хамаатызы, «Тываның ХХ чүс чылда алдарлыг кижилери» деп күрүне номунче ооң ады
кирген.

М. Маңнай-оол 1933 чылдың апрель 22-де Тыва Арат Республиканың амгы Өвүр
кожуунунуң Хандагайты сумузунга төрүттүнген. Хандагайты чеди чыл школазын,
Кызылдың педагогика училищезин, 1959 чылда Ленинградтың күрүне университединиң
төөгү факультедин дооскан, а 1967 чылда ССРЭ-ниң Эртемнер Академиязының
археология институдунуң аспирантуразын дооскан.

Ажылчын намдарын 1959 чылда университет доосканының соонда, ТДЛТЭШИ-ден эгелээн.
1960-1985 чылдарда ТДЛТЭШИ-ниң археологтуг экспедициязын удуртуп-баштап тургаш,
Тываның археологиязын шинчилеп-тыварынга эң ажыктыг үлүүн киирген. Тываның
төөгүзүнге хамаарышкан ажылдарны Моңгуш Хүргүл-оолович хөйү-биле бижээн. «Скиф
үезинде Тыва» (Тува в скифское время, 1970), «Тыва феодализм үезинде» (Тува в
эпоху феодализма, 1986), «Тывалар: аймактың тывылган дөзү болгаш
хевирлеттингени» (Тувинцы: происхождение и формирование этноса, 2004) деп
монографияларны чырыкче үндүрген.



https://tyv.wikipedia.org/wiki/%D0%9B%D0%BE%D0%B3%D0%B8%D0%BA%D0%B0

Логика азы билиглел (бур.-грек λογική — «шын боданылга дугайында эртем»,
«угаадыг уран-чүүлү». λόγος — «чугаа», «сөс», «угаадыг», «бодал») — шын угаалга
кылырының тускай дүрүмнер шинчилээр эртем-дир.

Амгы үеде дээди өөредилге черлеринде болгаш оон-даа өске өөредилге болгаш эртем
черлеринде ажыглалда чоруп турар логиканың тургузукчузу – эрте-бурунгу Грецияның
философу Аристотель. Стагириттиң бодалы-биле болза, логика дээрге тускай
херексел-дир (бурунгу грек дыл кырында - Органон). Кандыг-даа эртемни
өөренириниң эгезинде, кижи логиканы эки билип алыр ужурлуг. Логика эртемденге
күштүг аргалар аппарады болур. Логиканың аргаларын ажыглаан шинчилекчи шын
түңнелдерге албан-биле чедип алыр. Төөгүде эң-не бир дугаар аксиоматиктиг
дедуктивтиг теория – Аристотельдиң “силлогистика” деп эртем-тир. Силлогистика
тускай угаалгаларны сайгарар, ынчалдыр оларны “силлогизм” дээр. Чижэлээрге:
Шупту кижилер өлү бээр – бир дугаар үндезин Сократ дээрге кижи-дир – ийи дугаар
үндезин Сократ өлү бээр - түңнел Шак бо силлогизм шын ирги бе? Силлогизм
бүрүзүнде ийи үндезин саналдардан түңнел болу бээр. Ында үндезин саналдар болгаш
түңнелинге хамаарышкан тускай дурумнер бар. Оларны күүседир болза, шын силлогизм
тургустунар. Оода бирээзин күүсетпейн баар болза, силлогизм шын эвес болур.
Сократ дугайында чижек баштай көөрге, шын-даа ышкаш кылдыр көстүүр. Ынчалза-даа
ол чижек шын эвес силлогизмнерниң бирээзи деп санаттынар. Аристотель логикада
оон-даа өске ажыдыышкыннарны кылган. Ортуку чүс чылдарда логика христианстводан
улуг хамаарылгалыг турган. Эртемденнер колдуунда Аристотельдиң ажылдарын
шинчилеп, оларга боттарының бодалдарын немеп турганнар. Ол үеде эң-не көску
логика шинчилекчилерниң аттары: Боэций, Августин, Пьер Абеляр, Дунс Скотт,
Уильям Оккам болгаш оон-даа өске. 19 чүс чылдың ортузунда логикада революстуг
өскерлиишкиннер болу бергеннер. Ол өскерлиишкиннерниң кол утказы – логикада
математиканың аргалары калбаа-биле ажыглалче киргеннер.

Ол өскерлиишкиннерни Джордж Буль эртемденниң ады биле холбаштырган. Ынчангаш ол
шинчилекчиниң ады-биле тускай алгебралар «Бульнуң алгебралары» деп атты алган.
20 чүс чылда логика амгы уениң хевиринче кире берген. Бертран Рассел, Готлоб
Фреге деп логиктер үнелиг салыышкынны кылганнар. Расселдиң ажылдарында
классиктиг логика тургустунган. Классиктиг логикадан аңгыда чаа угланыышкыннар
сайзырап эгелээннер. Ол угланыышкыннар класстиг эвес логикага хамааржыр. Оларның
аразында: модальдыг логика (Х. Макколл, К. И. Льюис), хөй-үнелээшкинниг логика
(Я. Лукасевич), релевантылыг логика (К. И. Льюис), үениң логиказы (Прист) болгаш
оон-даа өске.

Тываның эртем төөгүзүнде бир дугаар логика шинчилекчилери ламалар турган.
Ынчалзаа-даа бо хүнге чедир ол үениң философчу болгаш эртем ажылдарынга
тураскааткан ажылдар чок болуп турар. Олар колдуунда шын маргыжарының дүрүмнерин
өөренип турганнар боор. Тываның күрүне университединге (оон мурнунда – Кызылдың
башкылар институду) физика-математика факультетинде математиктиг логиканы
сургуулдарга башкылап турган. Эң-не идепкейлиг логика башкыларының бирээзи
Александр Михайлович Борзенко турган. Амгы үеде ТывКУ-да логика курстарын номчуп
турар башкылар – Галина Александровна Троякова, Олеся Павловна Магеря, Хүлербен
Көк-оолович Кадыг-оол. Тывадан эң-не бир дугаар М. В. Ломоносов аттыг МКУ-ның
логика салбырының доозукчузу – Галина Орланмаевна Лицкевич. Ол башкы Тывага бир
дугаар логика дугайында өөредилге номнарын үндүрген. Тываның күрүне лицейинге
болгаш Тываның күрүне университетдинде логиканы башкылап турар. 2013 чылда
МКУ-га бир дугаар логикага хамаарышкан кандидат диссертцияны Х. К. Кадыг-оол
камгалаан.



https://tyv.wikipedia.org/wiki/%D0%9A%D2%AF%D2%A3%D0%B3%D2%AF%D1%80%D0%B1%D0%B0%D0%B0

Сарыг шажынның Бурганнары турар булуңну - күңгүрбааны өг-бүлеге канчаар шын
салырыл.

Күңгүрбаага Будданың Мага-Бодун, Сөс-Домаан, Угаан-Сарыылын хүндүткээн
херекселдер турар ужурлуг.

1. Будданың Мага-Бодун хүндүткеп, ыдыктаары-биле күңгүрбаага Будданың шуткуп
каан дүрзүлерин, чураан чуруктарын (танкаларны) дерип салыр.

2. Будданың Чугаа-Домаан хүндүткеп, ыдыктаары-биле судурларны, номнарны салыр.
Күңгүрбаага Пражня-Парамита, Дуйба (Пражня-Парамитаның кыска хевири), Чадамба,
Доржу-Чотпа, Шираб-Нинбо, Ламрим деп номнарны салып алыры дыка эки болур.

Силерниң кичээңгейиңерге: ыдыктыг номнар кырынга чүнү-даа, Будданың шуткуп каан
дүрзүзүн-даа салып болбас!

3. Будданың Чырык-Угаанын хүндүткеп, ыдыктаары-биле күңгүрбаага суурганы салыр
азы ону цаца-биле (суурганың хоолгазы хевирлиг) азы суурганың анаа чуруу-биле
(азы тырттырган чуруу-биле) солуп болур. Бир эвес оларның кайызы-даа чок болза
коңга биле очурну салып каап болур.



https://tyv.wikipedia.org/wiki/%D0%9A%D1%8B%D0%BB%D1%8B%D0%B3_%D1%81%D3%A9%D0%B7%D2%AF

Кылыг сөзү ат сөстеринден ылгалып турар. Ол кылдыныгның аргазын кандыг-даа үеге
хамаарыштыр көргүзүп турар: келген мен; келир мен; келгелек мен; келгей мен;
келзимзе; келгижемче болгаш өске-даа.

Кылыг сөзү болур болгаш болбас хевирлерлиг: келген – келбээн, келир – келбес,
келиңер – келбеңер болгаш оон-даа өске. Деңнеп көрүңер: чүве аттары болгаш ат
сөстериниң «чок» деп утказы эвес, чок, чокка деп артынчылар-биле илереттинер
болгай (даг эвес, хат чокта, кызыл эвес, үш эвес, орай эвес болган оон-даа
өске).

Кылыг сөзү өске чугаа кезектеринде чок, өске эдеринчи категорияларлыг: залогтар,
видтер, причастиелер, деепричастиелер, наклонениелер болгаш арын, сан база үе
категорияларлыг, болур база болбас хевирлерлиг.

Иштики бүдүш-тургузуунуң болгаш утказының аайы-биле кылыг сөзү эң улуг, ооң-биле
кады эң-не нарын чугаа кезээ болур. Ооң хараазы-биле кылыг сөзүнүң элээн хөй
талаларын шинчилел ажылдарында, ол хамаанчок өөредилге номнарында безин
аңгы-аңгы (дөмей эвес) тайылбырлап турар. Залогтар, видтер дугайында айтырыглар,
причастиелер болгаш кылыг аттарының дугайында айтырыглар ам-даа маргылдаалыг
бооп артпышаан – эртемденнерниң тайылбырлап турары аңгы-аңгы. Причастиелер
болгаш деепричастиелер-биле холбащкан синтаксис айтырыглары – ылаңгыя нарын
домактарның чамдык айтырыглары база маргылдаалыг хевээр. Чижек кылдыр алырга,
Хат хадып, чаъс чаап турган чижектиг домакты база Хар шыпкан бедик сыннар көстүп
чыткан ышкаш домакты бир бөлүк эртемденнер бөдүүн домактар деп санап турар,
өскелери нарын домактар деп бодап турар. Бир дугаар домактың баштайгы кезээнде
хадып деп деепричастие, ийи дугаар домактың баштайгы кезээнде шыпкан деп
причастие кирген. Оларны сөглекчи деп хүлээп көөр бе азы көрбес бе деп —
айтырыгның чогум-на утказы ындыг, ол айтырыгга харыы тывылбас-тыр.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80,_%D0%A1%D0%B5%D1%80%D0%B3%D0%B5%D0%B9_%D0%9E%D0%BE%D0%BB%D0%B0%D0%BA%D0%B0%D0%B5%D0%B2%D0%B8%D1%87

Куулар Сергей Оолакаевич 1956 чылдың март 1-де, Өвүр кожуунунуң Хандагайты
суурга төрүттүнген. Ооң хөөмей-сыгыдының аянынга улуг идигни сураглыг сыгытчы,
чогаалчы Кызыл-оол Санчы берген. Хылдыг хөгжүм-биле ойнаарынга дыка
сонуургалдыг. Нота билбес, танывас, тускай мергежили-даа чок хирезинде, анаа
кулак-биле дыңнап, өөренип, илип ап чораан.

Уран-чүүлге сундулуг, хөөмейлээрин оралдажып турар оолду төрелдери база киноже
билет база чигирзиг конфеталар-биле шаңнап турган. Ол деткимче бичии кижиниң
бодунга бүзүрелин оттуруп, улуг-улуг бедиктерже чүткүдүп үнеринге «дузаламчы»
бооп турганы чадапчок. Чажындан тура хөөмейлээр, тыва национал хылдыг хөгжүмге
ойнаар болгаш шаптараазын чокка Тываның Күрүне ансамбли «Саянга» школа
дооскаштың, ажылдай берген.

Аныяанда Сергей Оолакаевич Россияның янзы-бүрү хоорайларын кезип, Тывадан бир
дугаар бүгү делегейниң салым-чаяанныгларының аразынга тыва хөөмей-сыгытты
бараалгадып көргүскен.

1973 чылда Москвага болган эвилелдешкен бүгү республикалар аразынга фестивальга
келир чылда Будапешт хоорайга болур делегей чергелиг конкурска ССРЭ-ниң адын
камгалап киржир эргени Сергей Оолакаевич чаалап алган.

Кижи бүрүзү бо чуртталгада уштап-баштап чоруур хүндүлүг башкылыг, мерген
угаанныг сүмелекчилиг база кезээде дузалап кээр эштиг болур дээр болза, чазыг
чок боор. Хөөмейни күүседип, нептередип чоруур, аныяк салгалдарга боттарының
уран дуржулгазын дамчыдып берип чоруур, бойдустан тускай чаяанныг, тыва чоннуң
аразында ады-сураа алгаан хөөмейжилер өскелерден онзагайы-биле ылгалып
чоруурлар. Аксының кежии-ле боор, Сергей Оолакаевич Тыва Улустуң алдарлыг
хөөмейжизи Тумат Геннадий Хайдыповичиниң хары угда ооң эжи бооп, сүмелекчизи
база башкызы чораан. Сыгыртыр Сергейниң хөөмей-сыгыт талазы-биле
арга-дуржулгазын, кижизидилгезин демдеглевес арга чок.

Даайы чагаазынга харыылап, дыка-ла тода, билдингир кылдыр бижээн: «Сыгыртыр кижи
сыгыдым ыыткыр, даашкыр болзун дээш, бодун күш-биле албадап болбас, оон
хамаарышпас болгай. Чүге дизе сыйылааш, кандыг-даа аян чок үн үнер. Менден
аңгыда Санчы Кызыл-оолдуң, Ооржак Хунаштаар-оолдуң хөөмей-сыгыдын дыңнап көр
даан, анаа хостуг, чоргаар кандыг-даа албадаашкын чок.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80,_%D0%94%D0%B0%D1%88-%D0%BE%D0%BE%D0%BB_%D0%A1%D2%AF%D1%80%D2%AF%D2%A3-%D0%BE%D0%BE%D0%BB%D0%BE%D0%B2%D0%B8%D1%87

Ол 1943 чылда Өвүрнүң Торгалыгга төрүттүнген, чолаачы мергежилдиг чораан. 1969
чылда республика Наадымга 3-кү черни база 1971 чылда Тыва АССР-ниң тулган
чемпиону дээш хүрешке 3кү черни, Тыва АССР-ниң спартакиадазынга 2-ги черни
ээлээн. 1972 чылда ССРЭ-ниң 50 чыл оюнга тураскааткан Мөңгүн-Тайга районунуң
Наадымынга 64 мөгениң хүрежинге 1-ги черни ээлээш, "Мөңгүн-Тайганың чемпиону"
деп ат алган. 1972 чылда ССРЭ-ниң тургусутганының 50 чыл оюнга тураскааткан
хүрешке 3кү черни ээлээн. 1973 чылда Сибирь болгаш Ыраккы Чөөн чүк улустарының
спартакиадазынга 72 кг деңзиге 1-ги черни ээлээш, Россияның спорт мастери деп
атты чаалап алган. 1981 чылда республика спартакиадазынга 72 кг деңзиге диилээн.



https://tyv.wikipedia.org/wiki/%D0%9A%D0%B5%D0%BD%D0%B8%D0%BD-%D0%9B%D0%BE%D0%BF%D1%81%D0%B0%D2%A3,_%D0%9C%D0%BE%D2%A3%D0%B3%D1%83%D1%88_%D0%91%D0%BE%D1%80%D0%B0%D1%85-%D0%BE%D0%B3%D0%BB%D1%83

Моңгуш Бора-Хөө оглу Кенин-Лопсаң (апрель 10, 1925 чылда төр.) — тыва эртемден,
шүлүкчү, этнограф, хамнаашкын талазы-биле элээн каш монографияларның автору,
төөгү эртемнериниң доктору, Тываның Дээди хамы, Тываның Улустуң чогаалчызы. Тыва
Республиканың Баштыңының — Чазааның даргазының С.А. Сарыг-оол аттыг чогаал
шаңналының лауреады. «Улустарның найыралы», II-ги чаданың «Ада-чуртунга
ачы-хавыязы дээш», I-ги чаданың «Буян-Бадыргы» орденнерниң эдилекчизи.
«Делегейниң дириг эртинези» деп бүгү делегейде хүндүлүг аттың эдилекчизи.

М.Б. Кенин-Лопсаң 1925 чылдың апрель 10-да Чөөн-Хемчик кожууннуң Хөндергей
сумузунда Чаш-Тал деп черге төрүттүнген. Адазы, Моңгуш Бора-Хөө Келдегей оглу
аңчы, тоолчу болгаш чер чарыкчызы чораан. Авазы, Моңгуш Сендинмаа Шиижек уруу
тоолчу болгаш ус-шевер чораан. Ооң ада-иези ниитизи-биле 15 ажы-төлдү өстүрген:
тос кыс болгаш алды оол.

М. Кенин-Лопсаңның баштайгы башкызы Хевек Доңгак Мыдык оглу турган. Ол
камбы-лама Моңгуш Лопсаң-Чиңмиттиң үндезилээни тыва бижиктиң баштайгы алфавидин
өөредип турган. Моңгуш Борахович 1947 чылда Кызылдың В.И. Ильич аттыг №2 ортумак
школазын баштайгы доозукчулар-биле 10-гу классты дооскан. Школаны дооскаш,
Ленинград (амгы Санкт-Петербург) университединиң Чөөн чүк факультединиң Түрк
дылдар филологиязының Тыва дыл салбырынче өөренип кирип алган. Университетти
1955 чылда чедиишкинниг дооскаш, Кызылдың башкы училищезинге тыва дыл, чогаал
болгаш педагогика башкызы болуп ажылдаан. Тываның ном үндүрер черинге
редакторлап база ажылдаан. 1966 чылдың марттан тура М. Кенин-Лопсан Тываның
музейинге ажылдап эгелээн, баштай Тыва Арат Республиканың төөгүзүнүң салбырын
эргелекчилээн, амгы үеде Национал музейниң улуг эртем ажылдакчызы болуп ажылдап
турар.

М. Кенин-Лопсаңның культура, хөй-ниити болгаш эртем ажыл-чорудулгазы хөй
талалыг. Ол биче чажындан шүлүктер болгаш чечен-чугаалар бижип эгелээн. Ооң
баштайгы чогаалы он харлыг турда чырыкче үнген. Орус болгаш тыва дылдарны
тергиин эки билир Моңгуш Кенин-Лопсан — хөй санныг романнарның, шүлүктер,
рассказтар болгаш балладалар чыындыларының автору. Орус болгаш даштыкы
шүлүкчүлерниң, ооң иштинде А.С. Пушкинниң шүлүктерин тыва дылче очулдурган. М.
Кенин-Лопсаңның салым-чаяаны Тываның улусчу чогаадылгазының дазылынче ханылап
кирип турар. Тыва хамнаашкынга тураскааткан дыка хөй монографиялары ооң эртем
ажылының түңнели болуп, эртемденниң адын делегейге алдаржыткан. Бо темага лекция
номчуп, делгелгезин көргүзүп, Австрияга, Швейцарияга, Бельгияга, Германияга,
Италияга, АКШ-ка чораан. Хамнаашкын шинчилелиниң американ фондузу 1994 чылда
аңаа «Хамнаашкынның дириг эртинези» деп атты тывыскан, ындыг ат делегейде чүгле
үш кижиде бар.

М. Кенин-Лопсаңның эгелекчи саналын ёзугаар 1992 чылда Россияда хамнарның бир
дугаар организациязы «Дүңгүр» деп ат-биле Тывага тургустунган. 1993 чылда
делегейниң тыва-америк баштайгы шуулганы Кызылга болуп эрткен, аңаа делегейниң
аңгы-аңгы чурттарының эртемденнери болгаш ажылдап турар хамнары киришкен. Ол-ла
чылын Алдан-Маадыр аттыг Национал музейниң чанынга хамнаашкынны өөренириниң
талазы-биле эртем төвүн тургускан. 1995 чылдың декабрьда Монгуш Кенин-Лопсан
Нью-Йорктуң Эртемнер академиязының кежигүнүнге соңгуткан, 1997 чылдың апрельде
хамнаашкын айтырыгларының талазы-биле докторнуң диссертациязын камгалап алган,
ооң материалдарын эртемден 45 ажыг чылдарның дургузунда чыып келген.



https://tyv.wikipedia.org/wiki/%D0%9A%D0%B0%D1%82%D0%B5%D1%82

Катет — дорт булуңнуг үш-булуңчуктуң дорт булуңну тургузуп турар кайы-бир
талазы. Дорт булуңга удур турар талазын гипотенуза дээр.

«Катет» деп ат-сөс грек káthetos — перпендикуляр, бадырган, азыткан деп сөстен
укталган. Архитектурада база бир тускай билиишкин тодарадыр катет деп сөс бар.

Пифагорнуң теоремазы-биле катеттиң узунун тып аап болур - гипотенузаның квадрады
квадраттаан катеттерниң катканынга дең:

Катеттиң узунун тыварда, чанында булуңнуң котангензин өске катеттиң узунунга
ковудедиптер. Катеттиң узуну гипотенузаның узуну биле ол катеттиң гипотенузаже
проекциязының ортаа геометриялаанынга дең (орус. средняя геометрическая):

Дорт булуңнуг үш-булуңчукту алгаш, бир катедин өзек кылгаш, долгандырыптарга,
дорт тырыкы конус бүдер.



https://tyv.wikipedia.org/wiki/%D0%9A%D0%B0%D0%BB%D1%87%D0%B0%D2%A3-%D0%A8%D0%B8%D0%BB%D0%B3%D0%B8

Калчан-Шилги аът (1985ч Бажың-Алаак (Искра) сумузу, Бестиг-Ажык тайгазынга төр.)
– Тываның ийи дакпыр Наадым чемпиону.

Калчан-Шилги удаа-дараа чарыштарга каш чыл ишти черле байзадан дүшпейн турган.
1994 чылда болуп эртткен Тываның Чазааның Шериг-оол Дизижикович Ооржактың бирги
улуг машина ГАЗ-53 шаңналдыг Наадымынга 45км чарыжынга эрттип келген. Дараазында
1997 чылда Наадымга база-ла "45км-ге" чемпион болуп халып кирип келген. Наадымда
эрттип турганындан өскеде – 3, 4, 6,12-де кирип турган. Олардан өскеде
чарыштарга черле ап чораан байзазы база хөй. Ынчангаш тыва чоннуң мындыг
үлегер-домаа бар болгай:



https://tyv.wikipedia.org/wiki/%D0%9A%D0%B0%D0%BB%D0%B7%D0%B0%D0%BD,_%D0%90%D0%BD%D1%82%D0%BE%D0%BD_%D0%9A%D0%BE%D0%B2%D0%B0%D0%B5%D0%B2%D0%B8%D1%87

Антон Коваевич Калзан (апрель 5, 1930 чыл – декабрь 22, 1990 чыл) — чогаалчы,
очулдурукчу, шүгүмчүлекчи (критик), филология эртемнериниң кандидады. Тыва
АССР-ниң литература биле уран чүүлүнүң алдарлыг ажылдакчызы. ССРЭ-ниң
Чогаалчылар эвилелиниң кежигүнү.

А. Калзан 1930 чылдың апрель 5-те Тыва Арат Республиканың Каа-Хем кожууннуң
Кундустуг-Аксы деп черге төрүттүнген. Кызылдың 2 дугаар школазын, Ленинградтың
А.Жданов аттыг күрүне университедин дооскан. Тываның дыл, чогаал болгаш төөгүнүң
эртем-шинчилел институдунга чогаал болгаш аас чогаал секторунга ажылдааш,
Кызылда күрүнениң башкы институдунга башкылап ажылдаан.

Антон Коваевич чоннуң аас чогаалын болгаш тыва чогаалдың шинчилел ажылдарын
кылган, хөй эртем ажылдарының чүүлдерин парлаткан. Методиктиг ажылдарны,
программаларны, өөредилге номнарын бижээн. С. Сарыг-оол-биле «Чогаал дугайында»
(1955), Д. Куулар, М. Хадаханэ-биле «Совет тыва литератураның кыска очерктери»
(1975) деп номнарны үндүрген. Ол «Амыдырал болгаш литература» (1980), «Тыва
чогаал» (1987), «Өзүлдениң демдектери» (1991) деп чогаал шинчилелдиг номнарның
автору. Чоннуң аас чогаалының бүгү хевирлерин хөйнү чыггаш, «Тыва тоолдар»
(1953, 1957, 1960, 1964), «Үлегер домактар» (1955), «Тывызыктар» (1958) деп
номнарны редакторлап үндүрген. «Тыва аас чогаалының очерктери» (1976) ооң
удуртулгазы-биле бижиттинген. Н.Гогольдуң чечен чугааларын, Гримм алышкыларның
тоолдарын, А. Толстойнуң «Алдын дүлгүүр», В. Распутинниң «Чуртта база сагын» деп
номнарны тыва дылче очулдурган.



https://tyv.wikipedia.org/wiki/%D0%98%D0%BA%D0%B0%D1%80%D0%BE_%D0%92%D0%B0%D0%BB%D1%8C%D0%B4%D0%B5%D1%80%D1%80%D0%B0%D0%BC%D0%B0

Икаро Вальдеррама Oртиз, Колумбиянын Анд в Согамосо эдээнге 1984 чылда
торуттунгеш, чажындан тура мурнуу американ индейлернин шаандакы чанчылдарын
сининирип алган. (Universidad de los Andes, Bogotá, 2006 Колумбий
университединин «Шаандакы Грециянын Философиязы» деп мергежилдин дооскан. Ону
университетке башкылаар кылдыр чалаан, ынчалза-даа иштики хоонунге чагырткаш,
аян-чоруктап эгелээн. Икаро бодунун аян-чоруктарында ундезин чернин чоннарынын
чанчылдарын коруп база оларны камныы-биле чыып турар. Баштай Мурнуу Американын
чоннары турган, ам шагда-ла беш дугаар чыл Икаро Вальдеррама [[Россия иштинде
аян-чоруктап турар. Ол Сибирьнин черлери: Тыва, Алтай, Башкирия, Хакасия болгаш
чоннарын аажок сонуургап турар болгаш анаа эргим болуп турар. Аян-чоруктарынын
уезинде Икаро хогжумнун элээн хой мастерлери-биле таныжып алган, ангы-ангы
чоннарнын хогжум херекселдеринге ойнап ооренип алган, ынчалза-даа кол бодунун
херпекселин Ун деп санап турар.

Икаро ырлаарынын мындыг техникаларын ооренип алган, ол дээрге (2012-2013
чылдарда Богота, Колумбияга) делегейнин мастери Анандита Басy-биле база (2014
чылдын ноябрьда Нью-Дэли, Индияга) Махуа Мухэрджи-биле классиктиг индий ырлаары;
(2011 чылдан тура 2013 чылга чедир Урал дагларынга мастер Илам Байбульдин-биле
ооредилге чоруп турган) Сибирьнин болгаш Тибеттин хоомей-сыгыды база Тыванын
башкылары-биле хоомейнин техниказы; ( ангы-ангы Колумбиянын, Перунун база
Эквадорнун чоннарнын каттыжыышкыннары-биле) Анд болгаш Амазонканын
Джунглилеринин езулалдыг хогжуму; База оске-даа ол угланыышкынга техникаларга,
чижелээрге, Япониядан Котодамага. Икаро хой-санныг чоннарнын чанчылчаан хогжум
херекселдеринге ойнаар.

1.
https://ru.wikipedia.org/wiki/%D0%98%D0%BA%D0%B0%D1%80%D0%BE_%D0%92%D0%B0%D0%BB%
D1%8C%D0%B4%D0%B5%D1%80%D1%80%D0%B0%D0%BC%D0%B0



https://tyv.wikipedia.org/wiki/%D0%94%D2%AF%D0%B6%D0%B5%D1%80-%D0%BC%D0%B5%D0%B4%D0%B5

Дүжер-меде (орус. Люцерна, лат. Medicágo) - Бобтар (Fabaceae) өгбезиниң чаңгыс
азы көвей чылдыг оъду азы чартык-чадаң-ыяжы, ооң 83 хевири бар. Ооң янзылары
колдуунда Ортаадалай кавызында черлерге өзер. Тывада дүжер-медениң 3 хевири бар.
Төвүт медицинада эм чүүл кылдыр дүжер-медениң шупту хевирлерин ажыглап турар.

Аймааның латин ады Medicágo болза грек μηδική (πόα) сөстен келген, утказы болза:
«мидий (оът)» - Мидиядан Грецияже келген болгаш. Орус адының тывылганы: латин
"lucere" — "светить" деп сөс болза чадапчок.

Ажыглаары: өкпе аарыгларында ижер, а оон ыңай балыгларны экиртир эмнээрде,
примочкалар кылыр.



https://tyv.wikipedia.org/wiki/%D0%94%D1%83%D0%B1%D0%BE

Боттарын олар Туха деп адап турган чадавас. Шаандагы кыдат төөгүчүлер ол
аймактың адын Дубо кылдыр бижип турган. Дубо дээрге бир-ле түрк азы самоди
сөстүң кыдат транскрипциязы-дыр. Кыдат дыл түрк болгаш самоди сөстерни шын
дамчыдып шыдавас. XIII векте моолдар оларны Тухас деп адаар турган.

VII век — амгы үе. Дубо деп аймак VII дугаар векте тыптып келбээн. VII дугаар
векти эге үе кылдыр айыткан ужуру чүл дээрге, Дубо дугайында эң бир дугаарында
VII вектиң кыдат төөгүжүлери бижээн бооп турар.

Таншу деп төөгүден алган бижик (Н. Я. Бичуринниң очулгазы, Дубо дугайында
долузу-биле).

Таншу деп төөгүден алган бижик. I. Хакяньсы. Хагас. деп эгеден Дубо аймак
дугайында үзүндү (база-ла Н. Я. Бичуринниң очулгазы-биле).

Юань чао би ши-ден үзүндү. (С. А. Козинниң очулгазы). Мында болза моолдар Тухас
деп сөс-биле Шишкиттиң ивижилерин адап турар-дыр.

Г. Н. Потанин. "Соңгу-Барыын Моол дугайында бижиктер".. 1879-1980 чылда
шинчилекчи аян-чорук кылган. (Сөөктер аттарын Г. Н. Потаниниң бижээни-биле
артырдым).

Туха кижи. Үе-дүптен бээр Көпсү-Хөлдүң чанынга чуртап чораан аңчы, ивижи
улус-тур.

Орус этнограф кижилерниң ниити бодалын шинчилеп көргеш Н. А. Сердобов бодунуң
бодалын “Тыва чоннуң тургустунуп тывылганының дугайында төөгү” деп номга чара
бижээн. Дараазында ол номдан солун үзүндүлер. Үзүндү бижик бүрүзүнүң адаанда
боттарывыстың шүгүмчүлеливисти киирип калдывыс:

Шүгүмчүлел. Шаандагы кыдат төөгү Дубо аймааның дугайында бижикте тускай хем адын
айытпаан. Ынчангаш Каа-, биле Бии-Хем дугайында чүнү-даа чогаатпас болза эки.
Чогум Көпсү-Хөл чанынга амыдырап чурттап чораан улус XVIII – XIX вектерде
Таңды-Тываның Көпсү-Хөл дээр кожуунунга хамааржыр турган. Амгы үеде ол чер болза
Моол күрүнениң Хөвсгөл дээр аймаа-дыр. Ында чурттап турар ивижи чон боттарын
тыва чоннуң кезии деп санап турара бе?

Шүгүмчүлел. Шаандагы кыдат төөгү Дубо аймааның дугайында бижип тура, ол улусту
хову чуртуг черже көжүп турган деп айтып биживээн. Шаандагы кыдат төөгү бижиинге
орус этнографтарның бодалы дүүшпес болганда оларның сагыжын, бодалын меге деп
санаар болза эки! Иви азыраан улустуң саны көвүдеш, оларның бир кезии ыраккы
ажык ховулуг черже көжүп турганын кым көрген чүвел? Тайгада иви малдың бажы
көвүдезе мал аразынга аарыг тыпты бээр. Аараан ивилер өлүр, мал саны кызырлыр.
Мал саны кызырлыр болза кижи саны база кызырлыр. База-ла, кыдат бижиктер ол
аймактың дугайында "чылгы мал, бода мал, хой азырап турган улус-тур" деп
чүнү-даа биживээн.

Шүгүмчүлел. Дубо аймааның улузу Тываның соңгу-чөөн талазынга чуртаваан.
Көпсү-Хөлү биле Шишкит хеми Тываның чөөн талазында туруп турар. Соңгу-Чөөн тала
дээрге тожулар чурту-тур. Чогум "Дубо" аймааның дылы, домаа дугайында кыдаттар
таптыг чүнү-даа биживээн.



https://tyv.wikipedia.org/wiki/%D0%94%D0%BE%D2%A3%D0%B3%D0%B0%D0%BA,_%D0%92%D1%8F%D1%87%D0%B5%D1%81%D0%BB%D0%B0%D0%B2_%D0%9E%D0%BA%D1%82%D1%8F%D0%B1%D1%80%D0%BE%D0%BE%D0%B2%D0%B8%D1%87

Вячеслав Октяброович Доңгак (август 22, 1955 төр.) — 2010-2014 чч. Тыва
Республиканың Уран чүүл сайыды (Тыва Республиканың Культура сайыды), Тыва
Республиканың уран чүүлүнүң Алдарлыг ажылдакчызы. 1992 чылдан тура Тываның
Күрүне филармониязының «Саяннар» деп ансамблиниң удуртукчузу, 2007-2009 чылдарда
Тыва Республиканың культура болгаш информациялыг политика сайыды, 2009-2010
чылдарда Тыва Республиканың культура болгаш туризминиң сайыды кылдыр ажылдаан.
«Культурада чедиишкиннери дээш» хөрек демдээниң, «Шылгараңгай күш-ажыл дээш»
медальдың эдилекчизи.

Вячеслав Октяброович 1955 чылдың август 22-де Тыва АССР-ниң Улуг-Хем кожууннуң
Хайыракан сумузунга төрүттүнген. 1977 чылда А.В.Луначарский аттыг театр уран
чүүлүнүң Күрүне институдун «Режиссура балета» деп мергежил-биле дооскан. 1974
чылдан тура «Саяннар» деп күрүнениң ыры-сам ансамблинге балет артизи бооп
ажылдап эгелээн. 1982 чылдан эгелеп Тываның хөгжүм-шии театрының база «Саяннар»
күрүнениң ыры-сам ансамблиниң балетмейстери, 1992 чылдан тура ансамбльдиң
удуртукчузу. 2002 чылда Республиканың юридика лицейиниң эстетика башкызы болуп
ажылдаан, 2003 чылда Кызыл хоорайның мэриязының культура салбырының начальниги,
оон даргазы болуп ажылдаан. 2007-2009 чылдарда Тыва Республиканың культура
болгаш информациялыг политика сайыды, 2009-2010 чылдарда Тыва Республиканың
культура болгаш туризминиң сайыды кылдыр ажылдаан. 2010 чылдан тура Тыва
Республиканың культура сайыды.



https://tyv.wikipedia.org/wiki/%D0%94%D0%B6%D0%B0%D0%BC%D0%BF%D0%B0_%D0%A2%D0%B8%D0%BD%D0%BB%D0%B5%D0%B9_%D0%92%D0%B0%D0%BD%D0%B3%D1%87%D0%B5%D0%BD

Джампа Тинлей Вангчен (1962 июнь 5-те төр.) — геше, сарыг шажынның (буддизмниң)
төвүт лама башкызы, Далай-Ламаның Россияда шажын төлээлекчилериниң бирээзи.

Джампа Тинлей геше Индияның Майсур хоорайга төвүт дескен өг-бүлеге төрүттүнген.
Школаны дооскаш Варанаси хоорайда Төп төвүт институтче (Центральный тибетский
институт) кирип алган. Институтту дооскан соонда англи дылдың, төвүт дылдың,
санскриттиң, философияның шастри (бакалавр) деп чадазын алган. Чаа Зеландияда
« Дорчже Чанг» деп буддизм институтунга төвүт лама башкыларга очулдурукчу болуп
1984 чылдан тура беш чыл ишти ажылдаан. 25 харлыында шажын дужаалын хүлээнип
алгаш гелоң (гелонг) апарган. 1993 чылда үш чыл ишти Дхарамсаланың дагларынга
затворниктээн соонда, Далай-Ламаның күзели-биле, ооң шажынчы төлээлекчизи
болуру-биле, Россияже чорупкан. 1994 чылдың февральда Сэра деп индияның
хүрээзинге геше (буддизм философиязының доктору) деп ат алыр дээш шылгалда
дужааган.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_XIV

Ыдыктыг XIV-кү Далай-Лама Чалбаа Данзан Чамзы азы Гьялва Тензин Гьяцо
(төв. བསྟན་འཛིན་རྒྱ་མཚོ; 1935 чылдың июль 6-да төрүт.) — Төвүттүң, Моолдуң,
Тываның, Бурятияның, Калмыкияның база өске-даа регионнарның шажынчы лидери.
Тайбың дээш Нобель шаңналының лауреады (1989). 2006 чылда АКШ-тың дээди шаңналы
- Конгресстиң Алдын медали-биле шаңнаткан.

Ыдыктыг 14-кү Далай-Лама Төвүттүң (Тибеттиң) Амдо можунуң Такцер деп бичии
суурунга 1935 чылдың июльдуң 6-да төрүттүнген. Ол бир угбазының, 3 акызының
дуңмазы болган. Ада-иези оглун Лхамо Дөнтүп деп адап алганнар. Далай-Ламаның
бодунуң бижип турары-биле алырга, ооң ады “Күзел Күүседир Бурган” дээни ол
болур.

Бичии оол үш хар безин четпейн турда, ооң төрээн суурунга дээди эртем-билиглиг
ламалар чедип келген. Оларның келгени анаа эвес, а дыка ханы уткалыг: 1933 чылда
13-кү Далай-Лама Тубтен Гьяцо дээрже чалараан (мөчээн) турган, ынчангаш Башкының
кайда катап төрүттүнгенин дилеп чорааны ол болган. Тацкер суурга келириниң
мурнунда Төвүттүң улуг ламалары элээн үр үениң дургузунда ханы тейлеглер, даян
чорудуп, улуг судурларны номчаан. Ону чорудуп турган үеде мындыг чүүлдер болган.

Дээрже чалараан 13-кү Далай-Ламаны Потала ордузунга арнын мурнуу чүкче көрүндүр
ширээге мага-бодун олуртур орнукшудуп каан турган. Кезек үе эрткенде 13-кү
Далай-Ламаның арны боду-ла соңгу-чөөн чүкче көрнү берген болган. Дилээшкин
чорудуп турган ламалар Далай-Ламаны чурттуң соңгу-чөөн талазындан дилээр ужурлуг
деп чүвени шак ол чүүлден билип алганнар. Соңгу-чөөн чүкче чоруурунга база бир
идиг мындыг болган. Төвүттүң мурнуу талазында Лхамой Лхацо деп ыдыктыг хөл бар.
Улуг ламалар ооң чанынга кээп, база-ла даян кылып, тейлээшкин чорудуп турган
үеде хөлдүң кырынга тибет “Ах”,”Ка”,”Ма” деп үжүктер тода көстүп келген. Ооң
соонда хөлдүң кырынга үш каът ногаан, алдынналчак дээвирлиг хүрээ, хүрээден
чоруткан орук, эң сөөлүнде суг төгер чери өскелерден бир аңгы бажың көзүлген. Бо
бүгүнү көрген улуг лама Ридчин Ринпоче “Ах” деп үжүк соңгу-чөөн чүкте Амдо
можу-дур деп чүвени билгеш, Далай-Ламаны дилеп турган бөлүктү ынаар чоруткан.
“Ка” деп үжүк ында Кумбум хүрээзин айтып турганы ол.

Поталага келгениниң соонда, дөрт хар чаа-ла ажып чораан Далай-Ламаны буддизмниң
эң-не дээди дүжүлгези- Арзылаң түрлүг ширээзинге олуртуп чалаан. Далай-Лама
дээрге амылыг амытаннарга хемчээл чок бодхичитта сеткилдиг Авалокитешвара азы
Ченрези Бурганның чаяалгазы болур. Бурганнарның дээди овур-хевирин арыг
угаанныг, эртем-билиглиг ховар ламалар көрүптер арга-шыдалдыг. Өске бүгү амылыг
амытаннарда (кижилерде) ындыг күш чок болганындан оларга дузаны дорт
көргүзери-биле Авалокитешвара Бурган кижи овур-хевирин шилип алгаш, чедип келир.
Ынчангаш Далай-Лама делегейде чаңгыс-даа кижиге дөмейлешпес амылыг амытан –
Авалокитешвара Бурганның хуулгаазыны.

Далай-Ламаны ол үеден эгелеп-ле ламаларның эртем-билиинге өөредип эгелээн.
Ыдыктыг Башкының Башкылары эң-не бедик ызыгуурлуг, катап төрүттүнген лама
Башкылар – Ринпочелер болуп турган. Өөредилге 10 эртемнерден тургустунган:
оларның бежи Улуг эртемнер – логика, тибет уран-чүүл болгаш культура, санскрит
дыл, медицина, буддизмниң философиязы. Эң-не кол болгаш нарын эртем – буддизмниң
философиязы. Ол база беш кезектерге чарлып турган: “Пражняпарамита”– мерген
угаанның бедик чадазы; “Мадхьямика” – Ортун оруктуң философиязы; “Виная” –
ламаларның ёзу-чуруму, “Абхидхарма” – метафизика; “Прамана” – логика болгаш
эпистемология.

Төвүтте байдалдың бергезинге шыдашпайн, Далай-Ламаның соондан чүс-чүс кижилер
Индияже кээп эгелээн. Ол чорук бөгүнге чедир уламчылап турар. Башкының чорудуп
турар ажылының бирээзи бо – Төвүттен чоруткан хөй санныг чонунга чурттаар черни
тывары, оларга дузаны көргүзери. Келген чоннуң хөй кезии Индияда чурттап турар.
Ынчалза-даа ол чуртта кижи саны хөй болганындан, төвүт чоннуң чамдыызы АКШ-та,
Канадада, Швейцарияда, Голландияда, Непалда, Бутанда болгаш өске-даа черлерде
чурттап, амыдырап чоруур. Ол болза даштыкы чурттарның Ыдыктыг Далай-Ламага улуг
хүндүткелдиин база төвүт айтырыгны шын билип, берге амыдыралдыг чонну деткип
турарының херечизи-дир.

1967 чылда Далай-Ламаны Япония болгаш Таиландыже чалаан. Оон бээр Ыдыктыг
Башкыны чалаваан чурттар эвээш деп болур. Ындыг таварылгаларда кыдат
удуртукчулар шугулдаар, Далай-Ламаны чалаан чуртче хомудалдар кылыр, а чамдыкта
ийи чурт аразында харылзааларны безин үзүп кааптар. Чижелээрге, 1989 чылда
ынчангы Чехословакияның чаа соңгуткан президентизи В.Гавел Төвүттүң даштыкыда
турар чазаа Кашагты бүрүнү-биле деткип турарын медеглээн. Үр болбаанда, Кыдат ол
чурт-биле харылзааны үскен. Далай-Лама Башкы бодунуң талазындан кыдат чазакты
чөптүг чугаалажыышкыннарже каш удаа чалап келген. Ынчалза-даа Кыдаттың
удуртукчулары бир-ле чылдагаан тып, ойталап кааптар.

10-гу Панчен-Лама 1989 чылда Төвүттүң Шигацзе хоорайда Тчащи Лхөнпо деп бодунуң
хүрээзинге чок апарган. Ол улуг Башкының кажан, каяа катап төрүттүнгенин дилеп,
тывары дыка нарын чүүл. Тчащи Лхөнпо хурээзиниң камбы-ламазы Чатчел Ринпоче
Ыдыктыг Далай-Ламаны ол улуг ажылды чорударынга дуза кадарын дилээн. Ыдыктыг
Башкы даян кылып, улуг чажыт шажын ёзулалдар кылганының түңнелинде, катап
төрүттүнген Панчен-Лама илереп тывылган. Ол 1989 чылдың апрель 25-те Төвүттүң
соңгу чүгүнде Нагчуга бөдүүн көшкүн амыдыралдыг өг-бүлеге төрүттүнген алды
харлыг бичии оол – Гедүн Чокьи Ньима болган. Ол дугайында 14-кү Далай-Лама 1995
чылдың майның 14-те улуг байырлалдыг ёзу-биле чарлаан. Ынчангаш Ыдыктыг Башкы
Панчен-Ламага Панчен Ринпоче Тензин Гендун Иши Тинле Пунцог Пел Саңпо деп ат
берген. Кыдаттар ол-ла дораан Далай-Ламаның айытканын шын эвес, “шажын херээн
политика-биле холбап турар” деп медеглелдер кылганнар. Шынында кыдаттар боттары
шажын айтырыын политика-биле холбап турарлар. Тчащи Лхөнпо хүрээзиниң улуг
ламазы Чатчел Ринпочени “ Далай-Лама-биле каттыжып алгаш, Төрээн чуртун саткан”
деп буруудадып, ол хүрээниң ламаларын тудуп, хоругдап эгелээн. Тщачи Лхөнпону
чүс-чүс шериг машиналар долгандыг туруп алган. Алды харлыг Панчен-Ламаны
ада-иези, акызы-биле кады чажыды-биле Пекинче апарган, ынчангаш Панчен-Ламаның
салым-хуузу улуг дүвүрелди оттуруп турар.

1992 чылдың сентябрь 19-та эртенгиниң 9 шакта Тыва Республикага Ыдыктыг Улуг
Башкы, Чырыткылыг XIV Далай-Лама Тензин Гьятцо моорлап келген. Делегей
буддистериниң дириг бурганын Тыва Республиканың Президентизи Ооржак Ш.Д., Тыва
Республиканың Дээди Хуралының Даргазы Бичелдей К.А., Тываның баштайгы
Камбы-Ламазы Казак Сандан дээш, өске-даа удуртукчулар, шажын-чүдүлге төлээлери,
журналистер болгаш артистер уткаан. Ыдыктыг Улуг Башкыны Кызылдың аэропордунга
уткуп тура, ТР-ниң Президентизи Ооржак Ш.Д.: "Тыва чоннуң чүткүл соруун хей-аът
киирип, сүлдезин бедидип, ооң шаг-үеден бээр сүзүгленип келген ыдыктыг
шажын-чүдүлгезин бодарадып, улуг айыс-мөргүл кылып, судур номчуп, буян чедирип
көрүңер дээн бистиң айыткал-дилээвисти биче сеткил-биле оваарып хүлээп алганыңар
дээш, улуу-биле четтирдивис" - деп чугаалаан.

Ол-ла хүн Ыдыктыг Улуг Башкы Тыва Республиканың Дээди Совединиң каш хонук
бурунгаар бадылааны Тываның чаа күрүне тугун Арат шөлүнге, хөй муң чон мурнуга
ыдыктаан. Улуг Башкының Тыва черге аян-чоруу Улуг-Хем районнуң Хайыракан
суурдан, ыдыктыг Хайыракан даандан эгелээн. Чадаана чоогунда Үстүү-Хүрээге база
четкен. Чырыткылыг Далай-Лама чораан-на черлеринге тыва чон-биле ужуражып,
мөргүл номчуп, йөрээл-судурларны үлеп, чажыг кылып турган.

Ыдыктыг Башкы чүгле бодунуң чону дээш эвес, а бүгү кижилерниң эп-найыралдыг,
аас-кежиктиг чурталгазын күзеп, тайбың херээнге улуг үлүүн киирип чоруур. Амгы
үеде 14-кү Далай-Лама делегейде эң-не хүндүткелдиг, билдингир кижилериниң
бирээзи. Шажынның улуг мөргүлдерин Башкы чүгле Индияда эвес, а өске чурттарда
база эрттирип, ачы-буянын муң-муң кижилерге көргүзүп чоруур. Чижелээрге,
Калачакра Өөредиин Индиядан өске чурттарга база эрттирип чоруур. Оон аңгыда
Далай-Лама буддизмниң философиязын кайы-даа чурттарның университеттеринде
номчуп, эртем конференцияларында киржип турар. Янзы-бүрү эртемденнер
Далай-Лама-биле чугаалажыышкынның соонда, буддизм Өөредигниң амгы үениң
эртемнеринге чоогун, харын-даа эң-не нарын философчу айтырыгларынга дорт харыыны
берип турарын кайгап турарлар. Ынчангаш бо үеде буддизмни чүгле шажын эвес, а
эртем-дир деп санап турар апарган. Ооң уламындан буддизми өөренип, хүлээп ап
турар улустарның саны ооң мурнунда черле буддисчи турган Азия чурттарындан
аңгыда, Германияда, Англияда, Францияда, Италияда, Испанияда, АКШ-та болгаш
өске-даа чурттарда чыл санында көвүдеп олурар. Оларның хөй кезии –
эртем-билиглиг, шинчилел болгаш анализ кылып билир кижилер болуп турар.

Бүгү талазы-биле алгаш көөрге, 14-кү Далай-Лама бистиң XX чүс чылдың эң-не
онзагай, өскелерден ылгалып турар, чырык, сорунзалыг угаанныг кижизи болур.
Делегейниң кандыг-даа чурттарында кижилер Далай-Ламаны көрүп, Башкыга ужуражырын
улуг аас-кежик кылдыр санап чоруур. Сайзыраңгай чурттарның президентилери
Башкы-биле ужуражыгларын чыл санында эрттирип турарлар. Ол дээрге Ыдыктыг
Башкыны эң-не улуу-биле хүндүлеп, өскелерден бир янзы көрүп турары ол. Ооң-биле
кады, түрегдел көрүп чоруур төвүт чонну билип, оларны деткип турары-дыр. Амгы
үеде төвүт чон буддизмни эң-не арыг хевири-биле кадагалап алган эртинелиг улус
болур. Ынчангаш төвүт айтырыг дээрге-ле Далай-Лама Башкының чугаалап турары дег,
арыг, шын буддизмни камгалап алыры-дыр. Буддизмниң күштүү – ооң шынныында. Ол
шынны амгы үеде Ыдыктыг Далай-Лама болгаш төвүт чон тудуп чоруур.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_VI

Алдыгы Далай-Лама Чалбаа Саныяң Чамзы азы Гьялва Саняң Гьяцо 1683 чылда
төрүттүнген. 1706 чылда төре аралчып бурганнай берген. Саныяң Чамзының
төрүттүнген чурту амгы Индияның девискээринче кире берген. Саныяң Чамзы ламаны
тодараткаш, Будлан ордуну 1695 чылда тудуп дооскан. Ийи дугаар Банчын лама
Саныяң Чамзы Далай ламаның башкызы турган. Алдыгы Далай лама арзылаң
дүжүлгезинге 1697 чылда чалараан. Ол шүлүк чогаалы, хөгжүмге ынак турган болгаш
Будлан ордузундан үнүп, даг белинде бодунуң туттурганы бичии бажыңчыгашка
олурарынга ынак чораан. Эрге-чагырга тудар хөңнү чок, шүлүк чогаалынга база
найыр-наадымга сундулуг кижи чораан. Харын Барыын Моолдуң хааны Лувсан дээрзи
Агваан Иш Жамц дээр ламаны Алдыгы Далай лама деп чарлаар дээш, улуг будулгаазын
болдурган диген чүүл төөгү бижиктеринде бар. Төвүттерниң бижээни-биле алырг,
алдыгы Далай лама Саныяң Чамзыны Моолче аппар чорда, ол орук ара төре аралчып,
бурганнай берген бооп турар. Г.Ц.Цыбиковтуң алды дугаар Далай-Ламаны Бээжиңче
чедирер дээш бар чорда, ол орук ара бурганнай берген деп демдеглээни чүүл база
бар.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_V

Беш дугаар Далай-Лама Чалбаа Агбаан Лопсаң Чамзы азы Гьялва Нгагванг Лопсаң
Гьяцо (моол. Агваан Лувсанжамц) 1617 чылда төрүттүнген. Бо кижи А-Бо-чэньбо
ийикпе, Аугаа беш дугаар деп ат-биле хөйге алдар сураглыг чораан кижи. Беш
дугаар Далай ламаны Банчын лама номга өөредип кижизиткен. Индияда турар
төвүттерниң бижээни ёзугаар алырга, беш дугаар Далай лама Ландарма хаанның
үезинде тарай берген үш можуну каттыштырып, төөгү болгаш Индияның шүлүк
чогаалының талазы-биле канчаар-даа аажок улуг ажылды кылып, төп Азияның
политиктиг бодалын өскертип чаартырынга үлүг-хуузун киирген кижи. Ынчалза-даа
эртемден Цыбиковтуң демдеглээнин көөр болза, Бирээвен хиит дээрге, төвүт
хииттерниң эң улуу, ооң камбызы Далай-Ламаларның соңгу овур-хевиринге тодарап
келген болза-даа, бүгү Төвүттүң политиктиг ажыл херээнге онзагай хүлээлгени
күүсетпээн чүве-дир. Ол үеде Төвүт чазак чагырга талазы-биле үүрмектелип
сандараан, олар аразында өжээннежип, хербележип турган. Мындыг байдалды
хайгаарап билип турган Далай Лама Гуш хаанны Төвүтке чедип келирин чалаан. Гуш
хаан дээрге, хушуут ноян Хонгор хаанның алды оглунуң дөрт дугаары Турул Байхур
болган. 1582 чылда төрүттүнген, чоокта чаа ойраттар биле калгаларның
маргылдаазын бир удаа үзүп, Гуш хаан деп шоланы четтирген турган.

Гуш хаан Хөх-нуурну (Көк-хөлдү) 1637 чылда эжелеп ап, үш чыл тулушкаш, Шигацеге
тиилеп үнүп, төвүт чуртунга эрге-шөлээни доктааткан. Мооң-биле Гуш хаан сарыг
шажынны камгалап, беш дугаар Далай ламаның туружун быжыглап берген. Бо үеде
Төвүттүң мурнуу кезээнге Кыдаттың салдары нептерээн турган. Мону хайгааравышаан,
1652 чылда беш дугаар Далай лама Чин улустуң эжен хаанның чалалгазы-биле Пекинче
аалдап четкен. Далай ламаның Ботала дээр азы Будлан дээр ордузун тургускан. Бо
ордунуң тудуу барык дооступ турда ооң Дээрже чайылганын төвүттер үш чыл
дургузунда чажырганнар. Бо үеде болза, Төвүттүң төөгүзүнде элээн берге чарбыктыг
үе турган. Мону аңгы шинчилеп бижиир болза, база-ла солун болур ийиик. Беш
дугаар Далай лама 1682 чылда Дээрже чайылган.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_IV

Ийи дугаар Далай-Лама Чалбаа Кенден Чамзы азы Гьялва Гендүн Гьяцо (1475—1542)
(моол. Гэндэнжамц) 1475 чылда Шигадзеге чанынга, Төвүттүң төвүнге Цанг деп
девискээринге, төрүттүнген. Башкының баштайгы ады Йонтен Пунцог. Ооң адазы,
Кунга (Куңгаа?) Гьялцен (1432—1481) Нийнг-ма адырының лама-нгакпазы турган,
билдингир татра мергени.

Нийнг-ма ийикпе, моолдап номчуурга, нямаваа "кызыл бөрттүглерниң уламчылалын"
шинчилээн. Ийи дугаар Далай лама дөрт харлыында тодараттынган, алдарлыг
даараныкчының оглу турган. Төвүт шажынның янзы-бүрү талаларын шинчилеп,хөй
санныг ном судурларны бижээн. Алызында барып төвүт шажынның хөй агымнар
аайы-биле чогаал бижээн кижи. Дандарның ёзузу кол барымдаалап, Дрепунг, Гандан
Поудранг (Гандан Повран) хиитти тургузуп турган, 1542 чылда номун номчуп оргаш
Дээрже чайылган.



https://tyv.wikipedia.org/wiki/%D0%94%D0%B0%D0%B0%D0%BB%D1%8B_%D0%BE%D0%B9%D0%BD%D0%B0%D0%B0%D1%80%D1%8B

Даалы болзa 64 ыяштыг болур: 4 шындавал, 4 кас, 4 өлчей-удазын (напчи), 4
дагыр-алды (балык). Бо дөрт чүүл ыяштарны хол ыяштары дээр. Олар өске ыяштардан
артык күштүг. Оларның эң тиизи (күштүү) шындавал. Ол дүшкенде өлчей-удазын
күштүг апаар болгаш чоорту өскелерниң үнези кудулаар.

Оон арткан 48 ыяштар: 4 даалы, 4 үүлүү, 4 шокар-он, 4 кызыл-он, 4 дагыр-тос, 4
кызыл-сес, 4 докпак-алды, 4 хана, 4 докпак-беш, 4 мандан-иези, 4 мандан, 4 күске
деп тус-тус аттарлыг болур.

Оюнда чамдык билдинмес сөстер бар. Чижээлээрге, өглээр - ол болза, оюнга киржир
кижилерге даалының ыяжын деңге чедириштерин төлээде, 64 ыяшты 4-4 кылдыр чыый
каап, өглеп алыр, шупту 16 өг болур. Оюнну ойнап турда чиштирип каапкан ыяшты
база өглеп алыр. Түү ыяштарның дузазы-биле хөй өг өглеп алган кижи утканы ол
болур.

Түүлээр - ол болза холга алган ыяштарын тергииннерин бир аай, чаңгыс аай
аймактарын бир аай, багай-багайларын база бир аай ылгап алыры болур.

Кыйгыртыр - оюнну эгелээн кижи бир тии (күштүг) ыяшты, чижээ, шындавалды алгаш
кыйгыртыр, кымда-даа ону чиир чүве чок болганда, кижи бүрүзү аңаа чиш каап бээр,
а кыйгырткан кижи бир «өгну» «өглеп» алыр.

Шаалдалаары дээрге, кандыг-бир ортумак унелиг ыяш-биле өскелерин хынаары ол —
бир эвес оон күштүг ыяштыг кижи бар болза, ону чээш, өг өглеп алыр, а өске
артканнары аңаа чиш каап бээр болгаш оларның холунда оон күштүг ыяш чок дээрзи
билдине бээр.

Даалыны холуй саарыпкаш, 4—4 ыяштыг 16 өг кылдыр өглеп алыр, ойнаар кижиниң саны
2-ден 16-даа чедир кижилер ойнап болур. 4-тен 8 чедир кижилер ойнаар болза
кончуг солун. Кижилер ийи баг кылдыр эштежип азы чаңгыс-чаңгыс бооп алгаш-даа
ойнап болур.

Ойнакчылар өглерин четчир саны-биле улежип алыр. Холга алган ыяштарны түүлеп
алыр.

Оюннуң онзагай чүвези - түү ыяштар күштүг болгаш олар кыйгыртып-даа болурунда.
Чижээлээрге, оюнну эгелээн кижиде 4 хана бар болган болза, ол кижи ол
ханалары-биле кыйгыртырга, кымда-даа, ханадан улуг бир түү ыяш чок болган болза,
аңаа кижи бүрүзү дөрт-дөрт ыяш каап бээр болгаш кыйгырткан кижи дөрт өгнү өглеп
алыр. Бир эвес кым-бир кижиде ханадан улуг, чижээ, дөрт кызыл-сес, азы шокар-он
бар турган болза, ол кижи ханаларны «чип» алгаш, өглеп алыр, а баштайгы кижи
чазыпканы тодаргай. Мындыг таварылгада шаалдалап тургаш, удурланыкчыларының
шыдалын билип алыры эргежок чугула.

Кыйгыртыышкынны колдуунда-ла улуг ыяштар-биле кылыр. Чижээ, эң улуг ыяш болур
шындавал-биле кыйгыргыр, баштайгы удаада чаңгыс шындавал-биле кыйгыртыры
удурланыкчыга айыылдыг, чуге дээрге, 4 шындавалдың бирээзин азы ийизин тудуп
орган кижи бо удаада ол улуг ыяштарны анаа-ла чишке каап бээр апаар. Ынчангаш
оюнну эгелээр эргени алыр чорук эң-не ужур-дузалыг болур.

Дөрт шындавал дөгерези үнген болза, эң улуг ыяш кас апаар. Ам оон-биле
кыйгыртыр. Ооң соонда — өлчей-удазын, ооң соонда балык.

Хол ыяштары дөгере дүшкенде, ам бырастарның эң улуу даалы апаар болгаш оон
чоорту кудулап бадар.

Кыйгыртыышкын үргүлчү-ле болуп турбас. Ээлчеглиг үнүүшкүнде кым-бир кижиде
кыйгыртыр-даа, түү-даа ыяш чок болза, ол кижи анаа-ла эңгиин-бырас ыяш-биле-даа
үнүп болур. Ындыг таварылгада эгелээн ыяштан улуг ыяшты чигеш, өглеп алыр.
Кымда-даа оон улуг ыяш чок апарган болза, эгелээн ыяш тиилеп, база бир өгну
өглээр апаар.



https://tyv.wikipedia.org/wiki/%D0%92%D0%BE%D1%81%D0%BA

Воск (о узадыр адаттынар) (орус. Воск, англ. Wax)– арыларның чигирин шыгжаар
болгаш чуурга салыр алды азыглыг уяжыгаштарын кылыры сарыг азы ак өңнүг чук
ышкаш чымчак бүдүмел, ол ышкаш анаа дөмейлешкек минералдан, үнүштен азы дириг
амытандан алдынган бүдүмел.

Эртем аайы-биле чугаалаарга, воск болза үнүштер болгаш дириг-амытаннар
делегейинде нептереңгей бөдүүн липидтер-дир (үстүг кислоталарның болгаш дээди
көвей молекуларлыг спиртерниң нарын эфирлер). Сугга дыка шыдамык, быжыг болур,
ынчалза-даа бензин, хлороформ, диэтил эфирге эстиичел.

Ызыгуур талазы-биле (тывылганы-биле) восктарны амытандан болгаш үнүштен деп
ылгаар.

Үнүштерден воск үнүштерниң бүрүлерин, сыптарын, чемижин чиңге карт-биле шывар,
ынчангаш ук карт оларны сугдан, кургагдан, үрегделдиг микроорганизмнерден
камгалаар. Ук хевирниң воскузу чамдыкта үрезиннерниң немелде липидтери болур
(чижээ, жожоба «үзү»).



https://tyv.wikipedia.org/wiki/%D0%92%D0%B0%D0%B7%D0%B5%D0%BB%D0%B8%D0%BD

Вазелин (и узадыр адаттынар) (орус. Вазелин; лат. Vaselinum, Paraffinum
unguinosum, Petrolatum) - медицина, косметика, техникага чаап хереглээр хоюг үс
хевирлиг бүдүмел. Аштаанының шынарындан алырга, өңү кара, сарыг болгаш өттүр
көстүр аксымаар болур. Нефть үстериниң болгаш кадыг парафиннерниң холуксаазы
болур. Эриириниң температуразы — 27-60 °C, чышпынчаа (вязкость) — 28-36 мм²/с
(50 °C турда). Эфирге биле хлороформага эстир, а суг биле спиртке эзилбес,
касторлуг үстен аңгыда кандыг-даа үстер-биле холчур. Вакуум-дистилляттыг нефть
фракцияларын петролатум, парафин база церезин-биле кадырып тургаш ону бүдүрүп
алыр.

1869 чылда Чезбро Роберт - англи химик - вазелинни чогаадып ажыткан. Эгезинде
автор чогаадылгазын "нефтилиг желе" (Petroleum Jelly — англ.) деп адап алган.
Ынчалза-даа ындыг аттыг бүдүмелди кым-даа садып алыксавас турган, ынчангаш
Роберт ону «вазелин» деп адаан: немец «wasser» (суг) биле грек «elaion» (оливка
үзү) деп ийи сөстерни чаңгыс сөсче каттыштырган. Роберт 1872 чылда вазелин
бүдүрериниге АКШ-тың патентизин алган, а 1878 чылда вазелинни саарылга марказы
кылдыр патентилээн.

Амгы үеде «Vaseline» деп саарылга марказы Unilever компанияның эрегзинде,
ынчангаш ол компания элээн көвей кешке чаар холуксааларны бүдүрүп турар.
Вазелинниң төөгүзүнде солун чүү дээрге ол саарыгла марказы чоорту чоннуң
ажыглалы ёзугаар шак ындыг барааннарны шуптузун "вазелин" деп адап эгелээн.



https://tyv.wikipedia.org/wiki/%D0%91%D3%A9%D1%80%D2%AF-%D0%BE%D1%8A%D0%B4%D1%83

Бөрү-оъду, кокай-оъду (лат. Gentiána, орус. Горечавка, моол. Сормууст дегд) –
горечавковыйлар бөлүүнге хамааржыр чаңгыс, ийи азы хөй чылдыг сиген үнүш.

Тывада кокай-оъдунуң 18 хевири өзүп үнүп турар. Оларның аразындан Горечавка
бородатая, Горечавка крупноцветная, Горечавка крупнолистная, Горечавка лежачая
деп хевирлерин эмнээшкиннерге ажыглап турар.

"Диван-а" деп холумактың рецептизи – эът изии бадырарынга болгаш халдавырлыг
хевирлиг сирилээр аарыг-биле (орус. лихорадка эпидемического характар)
демисежиринге ажыглаарын сүмелеп турар.

1) Төвүт ады: Кйи-лче (Чжи-лчэ) – Улуг бүрүлүг бөрү-оъду – Горечавка
крупнолистная.

2) Төвүт ады: Лчагс-тиг (чаг-диг) – Сегел салдыг бөрү-оъду – Горечавка
бородатая.

3) Төвүт ады: Дэ-ба (дэ-ва) – Улуг чечектиг бөрү-оъду – Горечавка крупноцветная.

Ажыглаары: боостаа аарыгларында, эът изиир хораннаныышкыннарда ажыглаар, өкпениң
изиглиг аарыгларын эмнээр.

Ажыглаары: өл-шыктан камгалаар, хан эргилдезин экижидер, сидик үндүрер,
турнугуушкун арыглаар, саргара бергенде ажыглаар. Ханзыраашкын доктаадыр, эът
изии бадырар, чемге хөөн киирер, сидик үнместээнде, дузалыг.



https://tyv.wikipedia.org/wiki/%D0%91%D1%8D%D0%BD%D0%B4_%D0%92%D0%A1%D0%93%D0%90%D0%9A%D0%98

Бэнд ВСГАКИ - Тываның Күрүне Филармониязының эң аныяк хөгжүм бөлүү. «Бэнд
ВСГАКИ»-ниң кол уран-чүүл удуртукчузу - Салчак Саян.

Бо көскү болгаш салым-чаяанныг команда 2007 чылда ВСГАКИиИ-ниң сургуулдарындан
тургустунган. Олар өөренип турар үезинде делегей чергелиг дириг хөгжүм болгаш
чүдүлгениң «Үстүү-Хүрээ» фестивалынга киришкеш ооң «The Best» деп дипломунга
төлептиг болганнар (2010 ч. Чадаана хоорай).

Тыва биле Россияның демнежилгезиниң 100 харлаан ою болуп турар чылын «Бэнд
ВСГАКИ» II «Азия төвүнде фанфаралар» деп делегей чергелиг үрер хөгжүмнер болгаш
ансамбльдар фестивалынга киришкеш, «Профессионал оркестрлер» деп номинацияның II
чергезиниң лауреаттары болганнар (2014 ч. Кызыл хоорай).

2012 чылдың ноябрьның 27-де ДНТ-ге "Бэнд ВСГАКИ" "Джаз кежээзи" деп таныжылга
концердин эрттирген. Ооң-биле тыва хөгжүм төөгүзүнде чаа арын ажыттынган.

http://tvgf.ru/index.php?option=com_content&view=article&id=282:2013-01-18-10-22
-52&catid=34:2011-04-26-08-50-20&Itemid=84



https://tyv.wikipedia.org/wiki/%D0%91%D0%BB%D0%BE%D0%BA%D0%BB%D0%B0%D0%BD%D0%B4,_%D0%A0%D0%BE%D1%85%D0%B8%D1%80

Блокланд, Рохир (нидерл. Rogier Philip Charles Eduard Blokland, 1971 февральдың
16-да Дордрехтке төр.) — нидерланд лингвист-эртемден база Уппсаль университетте
финно-угор дылдарның профессору (2014 чылдан тура).

Блокланд Гронингенниң университединге өөренип турган, оон 1997 чылда ону магистр
аттыг дооскан. 2005 чылда кандидаттың диссертациязын камгалаан, а ооң эртем
удуртукчузу - Корнелиус Хассельблатт. Өөредилгези соонда Блокланд доцент, чалаан
доцент кылдыр ажылдап эгелээн, база көвей дээн университеттерге эртем
ажылдакчызы турган, чижээ: Таллин университеди, Тартус университеди, Грайфсвальд
университеди база Гумбольдт аттыг Берлин университеди.

2005-2006 чылдарда в Гронингенге финно-угроведение кафедразын баштап турган
(Корнелиус Хассельблаттың удуртулгазы-биле), а 2009-2010 чылдарда Гамбург
университединиң финно-угроведение кафедразын баштап турган (ооң мурнунда Евгений
Хелиский башкарып турган). 2011 чылда Людвиг-Максимилианның Мюнхен
университединге финно-угроведение кафедразының эртем ажылдакчызы кылдыр
томуйлаттынган.

2014 чылда Рохир Блокландты Уппсаль университеттиң амгы үениң кадагааты дылдар
институдунуң финно-угроведение кафедразында Ларс-Гуннар Ларссоннуң соонда
удуртур эртемден кылдыр онаатырган.



https://tyv.wikipedia.org/wiki/%D0%91%D0%B8%D1%87%D0%B5_%D0%A7%D0%B5%D0%B4%D0%B8-%D0%A5%D0%B0%D0%B0%D0%BD_%D0%B4%D0%B5%D0%BF_%D1%81%D1%8B%D0%BB%D0%B4%D1%8B%D1%81%D1%82%D0%B0%D1%80_%D0%B1%D3%A9%D0%BB%D2%AF%D2%AF

Улуг Чеди-Хаанны тып алган соонда ону барымдаалап, Биче Чеди-Хаан деп сылдыстар
бөлүүн тып ап болур. Биче Чеди-Хаан хевир-туруш талазы-биле Улуг Чеди-Хаанга
дөмей. Ол сылдыстар бөлүүнүң "хымыжының тудазы" Улуг Чеди-Хаанның "хымыжының
тудазындан" өске талазынче углуг. Бо сылдыстар бөлүүнде ындыг көскүлең чырык
сылдыстар барык-ла чок.

Ол сылдыстар бөлүүнүң "хымыжының тудазының" ужунда эң-не көскү кол сылдысты
Поляр Сылдыс дээр. Ол сылдыс Октаргайның соңгу полюзунуң мырыңай чоогунда турар.
Ооң дузазы-биле улус эрте-бурун шагдан бээр соңгу чүктү тодарадып тып ап чораан.
Өске сылдыстар дескинип шимчеп чоруп турда, Поляр Сылдыс шимчевес, чаңгыс черге
турар.

Поляр Сылдысты дуран-биле көөрге, сарыгзымаар өңнүг. Ооң кырының изии Хүнден
артык, 7000° хире. Ол сылдыс тергиин улуг сылдыстарның безин эң улуунга
хамааржыр. Ооң доора калбаа Хүннүң диаметринден безин 130 катап улуг. Хүн ооң
чанынга чөгенчиг бичии болуп көстүр. Поляр Сылдыс бүдүш талазы-биле цефеидтер
дээр сылдыстарга хамааржыр. Аңаа чедир хемчээл 472 чырык чылынга дең. Азы өскээр
чугаалаарга, бистер ол сылдысты Колумбунуң үезинде (1500 чылдар) турган хевээр
кылдыр ам-даа көрбүшааан бис. Хүн Поляр Сылдыска болгаш өске цефеидтерге дөмей
болбааны чаяан болган. Бир эвес Хүн ол сылдыс дег турган болза, бирде хөлчок
изип, эмин эрттир чырый берип, бирде арай сооп, чырыы шоолуг эвес-даа апаргылаар
турган боор. Ооң изии Хүнден он-он муң катап күштүг болгаш Чер кырынга чүнү-даа
арттырбайн, шуптузун өрттендир хуюктап кааптар турган. Рефрактор деп
телескоп-биле көөрге, Поляр Сылдыстың кыдыында, дуганың 18 секундазы хире
ыракта, барык-ла ооң-биле каъттышкак чыгыы, тоску хемчээлдиң сылдысчыгажы
көстүр. Ол сылдысчыгаш Поляр Сылдыстың эдеринчизи бооп база магат чок. Оларның
температуразы колдуунда улуг ылгал чок, а хемчээл талазы-биле олар канчаар-даа
аажок ылгалдыг.



https://tyv.wikipedia.org/wiki/%D0%91%D0%B8%D0%B8-%D0%A5%D0%B5%D0%BC_%D0%BA%D0%BE%D0%B6%D1%83%D1%83%D0%BD%D1%83

1932 чылдың алды айның 16-да ТАР Чазааның ундурген доктаалын езугаар Каа-Хем
кожуунну (ооң төвү амгы Каа-Хем суурнуң үстүү талазында Чедер аксынга турган) үш
кезекке чаргаш, Таңды болгаш Бии-Хем, Каа-Хем деп үш кожууннарны тургускан.
Бии-Хемниң девискээрин Бии-Хемниң оң талазында Севи деп суурдан эгелээш, ол-ла
хемни куду бадырган. Соңгу кызыгаары Севиниң бажында орус кызыгаары болур. Севи,
Хүт суурлардан куду баткаш, Өөк-Аксын эрткеш, кожууннуң девискээри хемниң
солагай талазында Кара-Хаак, Черби суурларны хаара туда бээр. Оон кудулааш,
Бии-Хем биле Каа-Хемниң белдиринде Хавырга (бир чамдык улус Порлуг-Даа-даа дээр)
дужундан кызыгаар база катап хемниң оң талазынче кеже бээр. Тууйбу заводун
таварты чоруткаш, Ээрбекти эрткеш, Баян-Колдуң адаанга четкеш, Хатты-Тайгалааш,
Саян сынның эдээнде Ус суурга чедер. Барыын талакы кызыгаарның төнген черин ук
доктаалда ындыг янзылыг доктааткан. Бии-Хем кожуунну Минчит-Хүндү, Чамыяң,
Сайын-Белек чагырыкчылар баштап чорааннар. Революсчу үзел дээш Сибирьже
шөлүттүрген турган Феликс Кон Иркутскиден чөпшээрелдиг Тывага чорааш ооң бир-ле
дугаар ужурашкан кижизи Чамыяң, ол ынчан Бии-Хемниң чагырыкчызы турган. Ооң
соонда Бии-Хемниң чагырыкчызы Лопсан-Осур апарган. Суг-Бажынга болган Тываның
тургузукчу хуралынга Лопсаң-Осур, Буян-Бадыргы, Иннокентий Сафьянов Тываны чүгле
тускай хамаарышпас, бот-догуннаан эргелиг күрүне тургузукчуларының идекпейлиг
талалакчылары бооп, ол кожууннарга чоруткаанар. Ол хуралдан Лопсан-Осур Маады
сумузун Бии-Хем кожууну кылдыр эде организастаарының шиитпирин чедип алган. Оон
келгеш, Бии-Хемге республиканың чазааның айтыышкынын езугаар Каа-Хемниң,
Таңдының, Бии-Хемниң, Улуг-Хемниң моол дылга өөренир, билиг-мергежилин бедидер
дээн кижилерни ол Оюн-Шивиге (амгы үеде улустуң Ленинка деп адай берген
суурунга) өөредип турган.



https://tyv.wikipedia.org/wiki/%D0%91%D0%B0%D1%80%D1%8B%D0%BA%D0%B0%D0%B0%D0%BD,_%D0%94%D0%BE%D0%BD%D0%B3%D0%B0%D0%BA_%D0%A5%D1%83%D1%80%D0%B0%D0%BB%D0%B1%D0%B0%D0%B0%D0%B5%D0%B2%D0%BD%D0%B0

Доңгак Хуралбаа уруу Барыкаан (сентябрь 23, 1898 чыл - июнь 12, 1975 чыл) — эң
баштайгы тыва херээжен шүлүкчү.

Д. Х. Барыкаан 1898 чылдың сентябрь 23-те Таңды-Тывазының Даа кожууннуң
Хөндергей сумузунда Бедик-Хавак баарынга Доңгак Хуралбайның өг-бүлезинге
төрүттүнген. Адазының угу-дөзу черле Хөндергей чурттуг Доңгактарның аймаа
турган. Авазының алыс чурту болза Чыргакыга чурттап чораан Ооржактар болур.
Авазының адын Ооржак Бора-Хөө дээр турган. Ада-иезиниң аалы Хөндергейниң улуг
оруунуң чанынга хонуп турганы Барыкааның олаа кавыда болгаш талыгыр черлерде
чγγ-чγγ болуп турганын билип алырынга дыка дуза чедирген. Орус садыгжылар,
тараачыннар, дужуметтер болгаш эртемден чорумалдар соңгу Саяннарны ажылдыр бирде
Хемчик бажындан, бирде Алаш бажындан, бирде дошталган Улуг-Хемни өру чоктааш,
Хемчик унун кырладып келир турган. Башкы Таңдыны ажылдыр Кыдат чуртундан унген
чиижең садыгжылар, Төвут болгаш Моол чуртундан улчуккан падарчы ламалар четкилеп
келир турганнар. Хөндергейниң улуг артын ажылдыр чурт кызыгаарын эргээн кыдат
чургаанар болгаш улуг эртемниг ламалар база четкилеп келир турганнар. Танды
Тывазы Манчы-Кыдаттын хаан тургузуглуг чазаанга чагыртып турар шагда, Хемчиктиң
Даа болгаш Бээзи кожуунунуң тыва дγжγметтери Моол чуртунга Улаастай хоорайга
олуртуп турган кыдат чанчын сайытка бараалгаар дээш, Хөндергейниң улуг оруун өрү
алзы чоктап турганын ынчан хой кадарып чораан бичии Барыкаан мага хандыр көрүп
келген.

Тыва литературага 1929 чылга чедир херээженнер билдинмес чораан. Ол болза Тывага
20 вектиң эгезинге чедир херээжен чоннуң эргези эвээш, амыдыралдың кайы-даа
адырларынга киржир эргези чок турганын көргүзүп турар. 1911-12 чылдарның соонда,
1921 чылда Тыва Арат Республика тургустунган соонда кыс кижиниң эргезин эр
улус-биле дөмейлеп, кижилерниң дең эргезин болдурган. Ону чогаалчы Степан
Сарыг-оолдуң «Херээжен» деп шγлγγнде киирген. Барыкаан Донгактың «Марттың сези»
1929 чылдың марттың 30-де парлаттынганы болза тыва бижимел чогаалдың чырык хγнγ
болгаш чылыг чазы бооп бодараан. Д. Барыкаан 1920 чылдарның ортан үезинден
шүлүктерни чогаадып эгелээн болгаш 1929 чылдың март 30-де моол дыл кырынга үнүп
турган «Үнэн» солунга ооң «Марттың сези» деп шүлүү парлаттынган. Тыва бижик
тывылганда шүлүктерин «Шын» солунга болгаш «Революцияның херели» сеткүүлге
парлаткылаан. Барыкаан Таңды -Тывазынга өөскээн хувискаалга идепкейлиг киришкен
болгаш Хөндергейге херээженнер эвилелин даргалаан. Дараазында Тыва Арат
Республиканың Намының Төп Хораазының чанында Бүгү-Тыва херээженнер килдизиниң
бирги даргазы апарган. 1925 чылда Хувискаалчы Намның Төп Комитет кежигүнүнге
соңгуткан. Хөндергейде «Кызыл тараачын» колхозту тургузушкан.



https://tyv.wikipedia.org/wiki/%D0%91%D0%B0%D0%B9-%D0%A2%D0%B0%D0%B9%D0%B3%D0%B0_%D0%BA%D0%BE%D0%B6%D1%83%D1%83%D0%BD

Бай-Тайга кожууну — Россия Федерациязында Тыва Республиканың муниципалдыг кезээ.

Бай-Тайга кожууну республиканың барыын талазында турар. Ооң кызыгаары: соңгу
чүкте — Хакас Республика, барыын чүкте — Алдай Республиказы, мурнуу чүкте —
Тываның Мөңгүн-Тайга кожууну, чөөн чүкте — Тываның Барыын-Хемчик кожууну.
Чериниң шөлү — 7,9 муң км2.

Кожуун ((мугур|калбак баштыг дагларда) азы даглар массивинде) турар. Бай-Тайга
кожуунда күрүнениң биосферлиг камгалал черинге («Убсу-Нур котловиназы»)
хамааржыр «Кара-Хөл» деп кластерлигтускайлаан чер (участок) бар.

Кожууннүң экономиктиг өзээ(үндезини) - мал ажыл-агыйы. Кожууннуң девискээринде
Шивилигниң родоннуг сугларын шинчилеп тыпкан, аңаа үндезилеп курорт тудары
планатыннып турар. 2010 чылдың 7-айда Кара-Хөл сумузунуң Хол-Оожу(азы Хөл-Өөжү)
деп черинге "Кара-ХөльТур" деп турбаза ажыттынган.



https://tyv.wikipedia.org/wiki/%D0%91%D0%B0%D0%B9%D0%BB%D0%B0%D0%BA_%D0%92%D0%B5%D1%80%D0%B0

Вера Чүлдүмовна БАЙЛАК (ООРЖАК) (декабрь 15, 1924 чыл – июль 12, 2013 чыл) —
тыва эки турачы, Ада-чурттуң Улуг дайынының киржикчизи, Тыва Республиканың
Ордениниң кавалери, муңчу малчын, Тыва Республиканың көдээ ажыл-агыйының
Алдарлыг ажылдакчызы, маадыр-ие.

Вера Чүлдүмовна 1924 чылдың декабрь 15-те Чөөн-Хемчик кожуунунга төрүттүнген.
1943 чылда, Ада-чурттуң Улуг дайынынга киржир дээш, дайын шөлүнче бодунуң эки
туразы-биле акызы-биле катай аъттаныпкан. Бодунуң чаа божаан оглун ада-иезинге
арттыргаш, аныяк ава турган-даа бол, ол дайынче чоруткан. Украинаның 1-ги
фронтузунга тыва эштери-биле катай дайзыннардан чер-чурттуң хосталгазынга ол
киржип, кадыг-дошкун үелерни ажып эрткен.



https://tyv.wikipedia.org/wiki/%D0%91%D0%B0%D0%B4%D1%80%D0%B0_%D0%98%D1%80%D0%B3%D0%B8%D1%82

Бадра Үжүней оглу Иргит (февраль 10, 1910 – август 4, 1984) — прозачы. Баштайгы
тыва уруглар чогаалчызы.

Б.Ү.Иргит 1910 чылдың февраль 10-да Таңды-Тываның Амбын кожууннуң (амгы Тес-Хем)
Чыргалаңды деп черге төрүттүнген. Үжүк-бижикти Самагалдай хүрээзинге хуурак
турганында өөренген. Бичиизинден орус казактарга хөлечиктеп, бызаңчылап, тараа
тарып ажылдааш, 1929 чылда Тываның революстуг шериинге албан эрттирип эгелээн.
Араттың Революстуг Шерииниң биче командирлер школазын дооскаш, Москваның Фрунзе
аттыг шериг академиязының чанында түр курузунга база совет-партия школазынга
өөренген. 1932 чылда ТАР-ның күрүне тургузуунга удурланган үймээнчилерни
базарынга киришкен.

Араттың Революстуг аныяктарының эвилелиниң Төп комитединиң бирги секретарынга
соңгуткан: 1941-1942 чылдарда ТАР-ның Сайыттар Чөвүлелиниң чанында культура
комитединиң даргазынга, 1942-1943 чылдарда ТАР-ның Моол Арат Республикада бүрүн
эргелиг элчини бооп, Тыва ССРЭ-ге каттышкан соонда СЭКП Тыва обкомунуң
секретарынга ажылдаан. 1950-1960 чылдарда Шагаан-Арыг, Арыг-Бажы, Эйлиг-Хем,
Тес-Хем школаларынга башкылап, директорлаан. 1967 чылдан эгелеп Кызыл хоорай
Совединиң күүскомунуң күш-ажыл курлавырының талазы-биле килдис эргелекчилээн.

Бадра Иргит чогаал ажылынче 1932 чылда кирген. Тыва Арат Республиканың
Чогаалчылар эвилелиниң баштайгы кежигүннериниң бирээзи. 1940 чылдар үезинде
шүлүктери, чечен чугаалары, публицистиг чүүлдери «Шын», «Аревэ шыны», «Хостуг
арат» солуннарга болгаш «Революстуң херели» сеткүүлге үнүп турган. Ооң бижээни
«Арзылаң Күдерек», «Бистиң кырындан», «Ужудукчу Кидиспей» деп романнарны СЭКП
Тыва обкомунуң кызып-кыйыышкынга таварышканындан чырыкче үнмээн, чүге дизе ол
чогаалдарын парладыр эргезин казыттырган турган. Чүгле 1976 чылда «Алдын-Мыйыс»
деп тооолдар ному чырыкче үнген. «Арзылаң Күдрек» деп романның бирги номун оглу,
чогаалчы Игорь Иргит 1996 чылда парладып үндүрген.



https://tyv.wikipedia.org/wiki/%D0%91%D0%B0%D0%B4%D1%80%D0%B0,_%D0%98%D0%B3%D0%BE%D1%80%D1%8C_%D0%98%D1%80%D0%B3%D0%B8%D1%82%D0%BE%D0%B2%D0%B8%D1%87

Игорь Иргитович Бадра (август 24, 1952 чылда төр.) — тыва журналист, шүлүкчү,
очулдурукчу, чогаалчы. ССРЭ-ниң Журналистер эвилелиниң кежигүнү.

И. Бадра 1952 чылдың август 24-те Тыва автономнуг областың найысылалы Кызыл
хоорайга төрүттүнген. Ортумак школаны дооскаш, Иркутскиниң өлүк-кеш техникумун,
М. Горький аттыг Литература институдун дооскан.

Ажылчын базымын кино механигинден эгелээш, Кызыл, Ак-Довурактың тудугларынга
бызаңчылап, каңнакчылаш, культура бажыңынга уран-чүүл удуртуп; «Тываның
аныяктары», «Шын» солуннарга, Күрүнениң телерадиокомитединге корреспондентилеп,
аңныыр-тывыш эргелелинге охотовед бооп; Тыва Республиканың Чазааның чанында
даштыкы экономиктиг харылзаалар Комитединиң даргазынга, Тываның ном үндүрер
чериниң кол редакторунга, 1997–1999 чылдарда Тыва Республиканың аңныыр
Департаментизиниң удуртукчузунга ажылдаан.

Баштайгы шүлктерин 1964 чылда «Сылдысчыгаш» солунга парлаткан. Публицистиг,
литература болгаш театр критиказының дугайында чүүлдерин республика
солуннарынга, «Улуг-Хем» альманахка, «Литературная Россия», «Харьковская
правда», «Татарстан яшляре» солуннарга, «Молодая гвардия» сеткүүлге парлаткан.
Бөлүк авторларның «Дамырак–2», «Исток» деп номнарга ооң чогаалдары кирген. Ол
«Чалыы үем» (1987), «Авам ынак аңгырлары» (1990) деп шүлүктер чыындыларының
автору. Адазы, чогаалчы Иргит Бадраның парлаттынмааны «Арзылаң Күдерек» деп
романын редакторлааш, чырыкче үндүрген. Тыва, орус дылдарда бижиир болгаш
публицистиг чүүлдерин орус, хакас, алтай, татар, чуваш, казах, украин, немец,
англи, түрк, кыдат, уйгур дылдарга парлаткан. Литва, кыргыз, туркмен, украин,
моол, бурят шүлүкчүлерни база Р.Гамзатовту тыва дылче очулдурган. Орус дылче
К-Э. Кудажының, К.Чамыяңның, М.Ховалыгның, Ч.Ирбижейниң, А.Үержааның, О.
Охемчиктиң, М.Көжелдейниң, С. Майнактың, З. Намзырайның, В. Хомушкунуң
чогаалдарын очулдурган. Ол 30 ажыг ырларның сөзүн, аялгазын очулдурган.



https://tyv.wikipedia.org/wiki/%D0%90%D1%80%D1%8B%D1%8F_%D0%90%D0%BB%D0%B4%D1%8B%D0%BD-%D0%BE%D0%BE%D0%BB

Арыя Араптановна Алдын-оол (февраль 29, 1928 төр.) — ССРЭ-ниң Улустуң Башкызы,
Россия школаларының Алдарлыг Башкызы, тыва школаларның эге класстарынга тыва
дылдың болгаш номчулганың дузаламчы номнарын тургускан башкы, бирги класстарның
тыва үжүглелиниң автору. «Хүндүткелдиң демдээ» болгаш Тыва Республиканың ордени,
«Ачы-хавыяалыг ажыл-иш дээш», «Күш-ажылчы алдар», «Күш-ажылдың хоочуну» болгаш
өске-даа медальдар-биле шаңнаткан. Кызыл хоорайның хүндүлүг хамаатызы.

Арыя Араптановна 1928 чылдың февраль 29-та Тыва Арат Республиканың Бай-Тайга
кожууннуң Көөп-Сөөк сумузунда Ооруг (Өөрүг) деп черге ажылчын араттың
өг-бүлезинге төрүттүнген.

Ажылчын базымын 1946 чылда Бай-Тайга кожуунунуң Шуй сумузунуң школазынга эге
класстар башкызындан эгелээн, ооң-биле катай Кызылдың педагогика училищезинге
заочниктеп өөренип турган. 1955 чылда башкылар институдун, а 1970 чылда
педагогика институдун дооскан. Эге класстарны төрээн дылынга, шын бижилгеге база
номчулгага өөредиринге элээн хөй арга-дуржулганы, шенелделерни (эксперимент)
чоруткан. Эге класстарны өөредириниң дугайында айтырыгларын өөренип көргеш,
дузаламчы номнарны үндүрген. Бирги класстарның «Үжүглелин» тургускан, «Бодуң
номчу», «Эдертиглер чыындызы», «Диктантылар чыындызы», «Бижилге кыдыраажы» дээш
өске-даа эге класстарга түүлүг (серийные) номнарны бижээн. Эге класстарның
башкыларынга өөредириниң дугайында арга-сүме номнарын чыып бижээн.



https://tyv.wikipedia.org/wiki/%D0%90%D0%BD%D1%82%D0%BE%D0%BD_%D0%9A%D0%B0%D0%BB%D0%B7%D0%B0%D0%BD

Антон Коваевич Калзан (апрель 5, 1930 чыл – декабрь 22, 1990 чыл) — чогаалчы,
очулдурукчу, шүгүмчүлекчи (критик), филология эртемнериниң кандидады. Тыва
АССР-ниң литература биле уран чүүлүнүң алдарлыг ажылдакчызы. ССРЭ-ниң
Чогаалчылар эвилелиниң кежигүнү.

А. Калзан 1930 чылдың апрель 5-те Тыва Арат Республиканың Каа-Хем кожууннуң
Кундустуг-Аксы деп черге төрүттүнген. Кызылдың 2 дугаар школазын, Ленинградтың
А.Жданов аттыг күрүне университедин дооскан. Тываның дыл, чогаал болгаш төөгүнүң
эртем-шинчилел институдунга чогаал болгаш аас чогаал секторунга ажылдааш,
Кызылда күрүнениң башкы институдунга башкылап ажылдаан.

Антон Коваевич чоннуң аас чогаалын болгаш тыва чогаалдың шинчилел ажылдарын
кылган, хөй эртем ажылдарының чүүлдерин парлаткан. Методиктиг ажылдарны,
программаларны, өөредилге номнарын бижээн. С. Сарыг-оол-биле «Чогаал дугайында»
(1955), Д. Куулар, М. Хадаханэ-биле «Совет тыва литератураның кыска очерктери»
(1975) деп номнарны үндүрген. Ол «Амыдырал болгаш литература» (1980), «Тыва
чогаал» (1987), «Өзүлдениң демдектери» (1991) деп чогаал шинчилелдиг номнарның
автору. Чоннуң аас чогаалының бүгү хевирлерин хөйнү чыггаш, «Тыва тоолдар»
(1953, 1957, 1960, 1964), «Үлегер домактар» (1955), «Тывызыктар» (1958) деп
номнарны редакторлап үндүрген. «Тыва аас чогаалының очерктери» (1976) ооң
удуртулгазы-биле бижиттинген. Н.Гогольдуң чечен чугааларын, Гримм алышкыларның
тоолдарын, А. Толстойнуң «Алдын дүлгүүр», В. Распутинниң «Чуртта база сагын» деп
номнарны тыва дылче очулдурган.



https://tyv.wikipedia.org/wiki/%D0%90%D0%BD%D1%81%D0%B0%D0%BC%D0%B1%D0%BB%D1%8C_%22%D0%90%D1%8F%D0%BD%22

Төрээн Тывазының соонда артистер Сибирь, Урал, Ыраккы Чөөн чүктүң көрүкчүлерин
чаалап ап эгелээн.

Ол үеде ансамюльдың киржикчи бүрүзү кая-даа хереглеттинер шылнараңгай, онзагай
салым-чаяаанны эдилеп турган. Чижээ, биеэги ыраажы Д. Б. Кежиктиг "Саянның"
солизи чораан, ол - Россияның алдарлыг, Тываның улустуң артизи, а "Аянның" биэги
артизи, ам бүгү делегейге билдингир "Хүн-Хүртү" бөлүктүң солизи К. К. Ховалыгга
база Россия Федерациязының алдарлыг артизи деп атты тывыскан. Н. А. Шойгу, Г.А.
Сүрүң, О.Д. Сарыглар, С.С.Бапа олар Тываның алдарлыг артистери апарган.
Хөгжүмчү, гитаражы, аранжировчы, композитор О. Сарыглап бодунуң үезинде "Аяндан"
чоруй баргаш, репсубликада оон эвээш билдингир "Азия төвү" деп чаа бөлүктү
тургускаан.



https://tyv.wikipedia.org/wiki/%D0%90%D0%BB%D1%8C%D0%B1%D0%B5%D1%80%D1%82_%D0%AD%D0%B9%D0%BD%D1%88%D1%82%D0%B5%D0%B9%D0%BD

Альберт Эйнштейн (нем. Albert Einstein; март 14, 1879, Германия - апрель 18,
1955, АКШ) — физик-теоретик, амгы теоретиктиг физиканы үндезилээннерниң бирээзи,
1921 чылда физикага Нобель шаңналының лауреады, хөй-ниити ажылдакчызы.
Германияга (1879—1893, 1914—1933), Швейцарияга (1893—1914) болгаш АКШ-ка
(1933—1955) чурттап чораан. Делегейде 20 хире кол университеттерниң хүндүлүг
доктору, элээн хөй Эртемнер Академиязының кежигүнү, ооң иштинде ССРЭ-ниң ЭА-ның
даштыкы хүндүлүг кежигүнү.

Альберт Эйнштейн 1879 чылдың март 14-те Германияның өвүр чарыында Ульм деп
хоорайга бай эвес еврей уктуг өг-бүлеге төрүттүнген.

Адазы, Герман Эйнштейн (1847-1902) ол үеде матрацтарга болгаш периналарга чүг
дыгыы бүдүрер улуг эвес предприятиениң ээзи турган. Авазы, Паулина Эйнштейн
(төрүмелинде Кох, 1858-1920) кукурузалар садар шору бай өг-бүлеге төрүттүнген.
1880 чылдың чайынында өг-бүлези Мюнхенче көжүп чоруй барганнар. Аңаа Герман
Эйнштейн акызы Якоб-биле электри херекселдери садар улуг эвес фирма ажыдып
алган. Мюнхенке Альберта Мария деп кыс дуңмазы төрүттүнген (Майя, 1881-1951).

Эйнштейн эге билигни тус черниң католиктиг школазынга алган. Ооң бодунуң
сактыышкыннарындан алырга ол бичиизинде ханы шажынчы байдалдыг турган, оон тура
12 харлыында адырылган. Эртем номнары номчуп тургаш ол Библия номунда бижип каан
чүүлдер шынга дүүшпес, а күрүне аныяк салгалды мегелээр сагыштыг деп билген. Ол
бүгү ону бот бодалдыг болгаш авторитеттерге кезээ каралыг хамааржыр кылдыр
болдурган. Сөөлүнде ол бичии турда эң күштүг чүүлдер дээрге компас, Евклидтиң
"Начала" оон Иммануил Кантдың "Арыг угаанның шүгүмчүлели" турган деп сагынган.
Оон аңгыда ол авазының чугаалааны-биле алды харлыындан эгелеп скрипкага база
ойнап эгелээн. Назынынының иштинде ол хөгжүмге сундулуун кагбаан.



https://tyv.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B9_%D0%A7%D1%8B%D1%80%D0%B3%D0%B0%D0%BB-%D0%BE%D0%BE%D0%BB

Алексей Боктаевич Чыргал-оол (апрель 24, 1924 чыл - март 10, 1989 чыл) —
тыва-совет композитор, шии артизи, дирижёр, хөгжүм башкызы база хөгжүмчү
хөй-ниитиниң ажылдакчызы. ССРЭ-ниң Улустуң артизи. Ол тыва хөгжүм ойнакчыларының
аразындан эң баштайгы мергежээн композитор бооп турар.

А. Чыргал-оол Тыва Арат Республиканың амгы Бай-Тайга кожуунунуң Шуй сумузунга
төрүттүнген. 1944 чылда ол бодунуң баштайгы ырызын С. Сарыг-оолдуң «Эргелиг
салгын» деп шүлүүнүң сөзүглели-биле чогааткан. Дараазында чылдарда элээн хөй
ырыларны чогааткылаан, ол бодунуң ырылары-биле чонга билдингир апарган.

1945 чылда Кызылдың хөгжүм-шии театрының чанында студияның шии артизи салбырын
дооскан. 1945-1951 чылдарда Тываның хөгжүм-шии театрынга ыраажы болуп ажылдаан.
1957 чылда Казаньның консерваториязын дооскан.

Кызылдың уран чүүл училищезин (амгы үеде уран чүүл колледжи) үндезилеп тургускан
болгаш ооң баштайгы директору болуп ажылдаан (1960-1963). Ук колледжти Алексей
Чыргал-оолдуң ады-биле адаан. Композиция класстарын ажыткаш, аңаа өөреникчилерни
башкылаан, ооң соонда Улусчу чогаадылга бажыңынга хөгжүм салбырын база Тываның
хөгжүм-шии театрының хөгжүм кезээн эргелекчилээн. 1962 чылдан тура театрга
дирижёр болуп ажылдаан. 1969 чылдан тура Тываның филармониязын удурткан.

1958 чылдан эгелеп ССРЭ-ниң композиторлар эвилелиниң кежигүнү болган, 1978 чылда
Тыва АССР-ниң композиторлар эвилелин удуртуп ажылдаан. Тыва АССР-ниң Дээди
Совединиң 2-ги чыыжының депутады чораан.



https://tyv.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B9_%D0%9E%D0%BE%D1%80%D0%B6%D0%B0%D0%BA

Алексей Кара-оолович Ооржак (июль 14, 1952 төр.) — тыва режиссер, Тыва
Республиканың Улустуң артизи, Россия Федерациязының Алдарлыг артизи. Тываның
хөгжүм-шии театрының кол режиссеру.

А. Ооржак 1952 чылдың июль 14-те Тыва АССР-ниң Барыын-Хемчик кожуунунуң
Кызыл-Мажалык сумузунга төрүттүнген. Москваның Б. В. Щукин аттыг театр
училищезин 1978 чылда дооскан. 1978 чылдан 1993 чылга чедир Тыва Национал
театрга режиссер болгаш шии артизи болуп ажылдаан. 1993 чылдан тура Тыва
Национал театрның кол режиссеру болуп ажылдап турар.

У. Шекспирниң «Лир Хаан» (Король Лир), Н. Гогольдуң «Ойнакчы» (Игрок), М.
Тикамацунуң «Үстүг тамы» (Масляный ад), Х. Шириин-оолдуң «Хостуг Тыва», «Эгил,
эжим, эгил!», В. Көк-оолдуң «Хайыраан бот», Э. Мижиттиң «Кым сен,
Сүбедей-маадыр?», «Чиргилчиннер», Р. Томнуң «Сес ынак херээжен» (Восемь любящих
женщин), А. Чеховтуң «Аттың фамилиязы» (Лошадиная фамилия) дээш өске-даа
шиилерни тургускан.



https://tyv.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B9_%D0%90%D1%80%D0%B0%D0%BF%D1%87%D0%BE%D1%80

Алексей Дүгер оглу Арапчор (октябрь 8, 1925 төр.) — тыва шүлүкчү, фольклор
чыыкчызы. РСФСР-ниң школаларының алдарлыг башкызы. Тыва Республиканың
Чогаалчылар эвилелиниң кежигүнү чораан.

А.Д. Арапчор 1925 чылдың октябрь 8-те Тыва Арат Республиканың Таңды кожуунунуң
Межегейде Эртине-Булакка төрүттүнген. Бижик бөлгүмүнден эгелээш, Бай-Хаактың,
Кызылдың 2 дугаар школаларынга, башкының түр курузун болгаш Кызылда күрүнениң
башкы институдун дооскан.

1942 чылдан тура Сүт-Хөлдүң Кызыл-Тайгадан эгелээш Эрзинниң шупту суурларынга 20
чыл иштинде башкылап, школа директорлаан. Туранның 1, 2 дугаар школаларынга 18
чыл ажылдаан. «Шын» солуннуң культура килдизинге, 1986-1994 чылдарда ТДЛТЭШИ
фольклор секторунга ажылдаан.

Чогаал ажылынче 1943 чылда кирген. Шүлүкчү С. Пюрбюнуң өөреникчилериниң бирээзи.
Ол «Кадарчының ыры», «Сеткилдиң ыры» дээш өске-даа номнарны бижээн. Школаларга
башкылап тургаш улустуң аас чогаалын чыып эгелээн болгаш «Тыва улустуң мифтери
болгаш тоолчургу чугаалары» деп номну 1995 чылда чырыкче үндүрген. Ооң шүлүктери
«Крестьянка», «Семья и школа» сеткүүлдерге парлаттынган болгаш орус, моол,
казах, якут дылдарже очулдуртунган. Ооң 70 ажыг шүлүктеринге композиторлар В.
Көк-оол, А. Чыргал-оол, Р. Кенденбиль, Д.Хүреш-оол, В.Тока, Х. Чүлдүм-Сүрүң, Б.
Чамбыт, Б. Кенеш, Б. Каадыр-оол, А. Йомужап ырларны чогааткан.



https://tyv.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9F%D0%B0%D0%BB%D1%8C%D0%BC%D0%B1%D0%B0%D1%85

Александр Адольфович Пальмбах (сентябрь 11, 1897 - октябрь 20, 1963) — совет
эртемден, прозаик, очулдурукчу, түрк-тыва дылдың шинчилекчизи, тыва
литератураның үндезилекчилериниң бирээзи, тыва алфавиттиң болгаш тыва дылдың
баштайгы грамматика эртеминиң тургузукчуларының бирээзи, орус-тыва (1953) болгаш
тыва-орус (1955) cөстүктер төлевилекчизи, редактору.

1897 чылдың сентябрь 11-де Белоруссияның Витебск облазының Дрисса деп суурунга
төрүттүнген. Школа дооскаш, Москваның археолог-комплекстиг институдунуң орус дыл
салбырынга өөренген.

Витебск биле Москваның школаларынга орус дыл башкылаан. 1925 чылдан эгелеп Чөөн
чүк улустарының коммунистиг университединиң дыл кафедразының башкызы апарган,
аңаа түрк дыларны, оларның аразында тыва дылды база өөренип эгелээн. 1930 чылдан
бээр Тывага чурттап эгелээш, баштай Тыва Арат Республиканың эртем комитединге,
оон Тываның дыл, литература болгаш төөгүнүң эртем-шинчилел институдунга
ажылдаан.



https://tyv.wikipedia.org/wiki/%D0%90%D0%BB%D0%B4%D1%8B_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%A6%D0%B0%D0%BD-%D1%8F%D0%BD_%D0%96%D0%B0%D0%BC%D1%86

Алдыгы Далай-Лама Чалбаа Саныяң Чамзы азы Гьялва Саняң Гьяцо 1683 чылда
төрүттүнген. 1706 чылда төре аралчып бурганнай берген. Саныяң Чамзының
төрүттүнген чурту амгы Индияның девискээринче кире берген. Саныяң Чамзы ламаны
тодараткаш, Будлан ордуну 1695 чылда тудуп дооскан. Ийи дугаар Банчын лама
Саныяң Чамзы Далай ламаның башкызы турган. Алдыгы Далай лама арзылаң
дүжүлгезинге 1697 чылда чалараан. Ол шүлүк чогаалы, хөгжүмге ынак турган болгаш
Будлан ордузундан үнүп, даг белинде бодунуң туттурганы бичии бажыңчыгашка
олурарынга ынак чораан. Эрге-чагырга тудар хөңнү чок, шүлүк чогаалынга база
найыр-наадымга сундулуг кижи чораан. Харын Барыын Моолдуң хааны Лувсан дээрзи
Агваан Иш Жамц дээр ламаны Алдыгы Далай лама деп чарлаар дээш, улуг будулгаазын
болдурган диген чүүл төөгү бижиктеринде бар. Төвүттерниң бижээни-биле алырг,
алдыгы Далай лама Саныяң Чамзыны Моолче аппар чорда, ол орук ара төре аралчып,
бурганнай берген бооп турар. Г.Ц.Цыбиковтуң алды дугаар Далай-Ламаны Бээжиңче
чедирер дээш бар чорда, ол орук ара бурганнай берген деп демдеглээни чүүл база
бар.



https://tyv.wikipedia.org/wiki/%D0%90%D0%BB%D0%B4%D0%B0%D0%BD-%D0%9C%D0%B0%D0%B0%D0%B4%D1%8B%D1%80(%D0%BC%D1%83%D0%B7%D0%B5%D0%B9)

Тыва Республиканың Алдан-Маадыр аттыг национал музейи — Тываның күрүне музейи,
эртем-шинчилелдиң албан чери, Тываның төөгүзүнүң болгаш культуразының
тураскаалдарын шыгжап турар кол чер.

Тыва Арат Республика тургустунган соонда, 1925 чылда, ССРЭ-ниң төлээ чериниң
эгелээшкини-биле урянхай крайны шинчилээр бөлгүм ажылдап эгелээн. Ооң
кежигүннери музейниң баштайгы экспонаттары: бурунгу эдилелдерни, хүрээ
дериг-херекселдерин, фото-чуруктарны чыгган. Ынчалза-даа улус орус аян-чорукту
болгаш шинчилекчи Е.Г.Грум-Гржимайлонуң демдеглээни-биле алырга, Хем-Белдиринге
1914 чылда хоорай туттунуп эгелээрге, ынчан-на аңаа улуг эвес музей ажылдап
турган.



https://tyv.wikipedia.org/wiki/%D0%90%D0%B9_-_%D0%B0%D1%80%D0%B3%D0%B0%D0%B3%D0%B0_%D1%83%D0%BD%D0%B5%D1%80_%D1%87%D0%B5%D1%80%D0%BB%D0%B8%D0%BA_%D1%83%D0%BD%D1%83%D1%88

Ай (лат. Lílium mártagon; орус. Лилия кудреватая, Саранка; төв. А-бхи-ша азы
А-бхи-шья (айның дазылы); моол. Нарйн сараана) — дазыл-чемиштиг линейныйлар
коданынга хамааржыр аргага үнер черлик үнүш.

200г чаа казып эккелген дазыл-чемиштерни 500г суук ары чигиринге холааш, водяная
банняга (аяар хайнып турган бустуг сугга) кезек тургузуптар, кажан
дазыл-чемштери бырыжып, долгажып эгелей бээрге, уштуп алгаш, бичежек хап иштинге
суп алыр азы ол хевээрзин ажыглаар. Ону өкпе дакпыжаар апарганда, өкпе "изий"
бергенде, кургаг бөдүүн чөдүлге, хан дүкпүрер апарганда, хереглээр.



https://tyv.wikipedia.org/wiki/%D3%A8%D0%BF%D0%B5%D0%B9_%D1%8B%D1%80%D0%BB%D0%B0%D1%80%D1%8B

Өпей ыры – улустуң аас чогаалының биче жанрларының бирээзи. Ол чон бүрүзүнүң аас
чогаалында бар. Аас чогаалының өске жанрларынга бодаарга, өпей ырының кол
үндезини – узун хоюг аялга болгаш аңаа таарышкан катаптаттынып турар, эргеледиг
чассыдыышкынның сөстери. Ындыг тургузуглуг ырны чаш уругну таалады чайгавышаан,
чаңгыс аай оожум аян-биле күүседирге, ол оожургап удуур. Өпей ырының угу бурунгу
үеде-ле тывылган сөстүң илбилиг күжүнге бүзүрээр ёзулалда деп эртемденнер санап
турар. Чоорту ёзулал аянындан ол адырлып, аас чогаалының нептереңгей хевири
апарган.

Мында “хава сарыым” , “өпейлеңим” дээн чижектиг эргелелдиң сөстери кирген. Черле
ынчаш шагдан ура тыва улус уруг эргелеткенде “эникпейим”, “ыдым”, “сарыым”,
“кызыл-үгүм”, “саспыгырым”, “чүдек чүвем” дээн чижектиг сөстерни ажыглаар
чораан. Бир чүүлүнде оларда эргеледиг чымчак сеткилди сиңирип киирген, оон
аңгыда эмин эрттир чараш сөстер-биле чаш уругну мактаар болза аза-бук алгашбаар
дээн бүдүүлүк бодалдың чылдаа база ында.

Бо ырда эрге-чассыг сөстер-биле кады “кылыр ижим доозуп алыйн” дээнинден иениң
чай чок чымыштыын көөр бис.

Харын-даа чамдыкта, сөзү быжыгып доктаай берген ырлардан аңгыда, билдингир
аялгага таарыштыр сөстер чогаадып ырлаар база аян турган. Ындыг таварылгада
“өпей-өпей”, “увай-увай”, “оой” деп сөстер колдаан болур.



https://tyv.wikipedia.org/wiki/%D2%AE%D1%88_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%A1%D0%BE%D0%BD%D0%BE%D0%BC_%D0%93%D1%8F%D0%B0%D1%86%D0%BE

Үш дугаар Далай-Лама Чалбаа Содунам Чамзы азы Гьялва Сонам Гьяцо
(моол. Сономжамц) 1543 чылда төрүттүнген. Чер делегейге төрүттүнерде, челээш
тыртып, курбустудан чаъс дамдылаары дег хөй чечек мандып делгереп келген, бичии
оолдуң мага-боду алмаз дег арыг болган ужурунда, алдар сураглыг кижи болуру
илдең турган дижир. Ада, иези чаш оглунга ак өшкү сүдү тудуп, мани мигзэм
номчудуп, аас-кежиктиг чоруурун йөрээп турган. Оол төрүттүнүп кээри билек ум ма
ни пад ми хум деп номчааш, онзагай кижи апаарын көргүскен. Бичиизинде-ле холунуң
шимчээшкини-биле ном өөредиин илередип, онзагай болурун бадыткап турган. Бодунуң
угаан сарыылы-биле ийиги Далай ламаны сагындырар турган. Ол бүгүдени хайгаарап
көргеш, Дрепунг хиитке олурткан. Оолду Банчын лама Сонам Драк-па кижизидип
башкылап, хелиң самнаар сагыл четтирткен. Янзы-бүрү бан, лунну хөйнү четтирген.
Кысказы-биле чугаалаар болза, судур, тарина, номчулга, ёог ёзузун шиңгээдип,
хайыралап камнаарының энерелдиг номналын айылдаан. Зонхаваның сургаалын
нептередир, Төвүттүң соңгу черлик аймактарын эп-чөп-биле тайбыңчыдар дыка эки
буянныг үүлени кылган. Бо алдар ат чүгле Төвүт хамаан чок, өске чурттарга
чаңгыланы берген. Моолдуң төөгүзүнге алдар адын арттырар чаагай херекти
бүдүрген. Алдын хаанның чалалгазы-биле үш дугаар Далай лама Моолга аалдап кээп,
шажын номналын делгередип, моолдарның дайынчы шынарын чаажыктырган төөгүлүг.

Бо талазы-биле төвүттерниң бижээни болза: "Сономжамцының Моолга аалдап чоруур
үезинде ооң айыыл чок чоруунуң талазы-биле төвүттер дыка човап турганнар.
Ынчалза-даа, моолдар ону каш чүс аъттыг кижилер-биле уткуп, дээдиниң
дээдизи-биле хүндүлээн. Караңгы бүдүүлүктерни кегээрет деп, Алдын хаан ак тон
кедип, кадыны, база бараан болукчулары он муң кижилиг уткуп, кончуг улуг
шайлалга кылып, беш чүс шалың хемчээлдиг ак мөңгүн үнелиг мандалын шажынның улуг
төгерик деспизин өргүп, эртине даш-биле долдурган беш карыш калбак, дөрт карыш
ханы ишкир алдын хүл (хымыс ижер улуг аяк), чүс боодал алдын саргыл хорагай, ак,
сарыг, кызыл, ногаан, көк өңнүг чээрби хорагай, бүрүн эзер, чүгенниг бир чүс
мунар аъттар, беш янзы өңнүг он боодал торгу, муң-муң ак дептер, каш он боодал
хөвеңден кылган пөс болгаш элдеп-эзин эңме-санчок белек тудуп бараалгаан. Шак
ынчаар арыг алдын ширээге чалап, "Сономжамц лама ном номчуурга, Го-шри башкы
хелемечилээн" дээн. Бо болза, моолдар эң баштай бурганның номналын дыңнап турары
ол эвес, моон ийи чүс чыл ажыг мурнунда Хувилай хаан Пагва лама-биле сакна
уламчылалының талазы-биле номналын дыңнааны төөгүден билдингир. Хувилай хаанны
салгамчылаан Төмер хаанныг кезек, тодаргайлаарга, хамнарның күткээзини-биле
бурган номналын каггаш, хамнар чүдүлгезинче дедир кирген таварылга-даа турган.
Бо байдалды даштыкы улус "моолдар хамнар сургаалын, барымдаалааш, хан аксыр
чоруун уламчылаан" деп бадыткап турган. Шынында бо чорук хамнардан болган бе,
азы ол үениң салдар хамаарылгазындан болган бе дээрзин шинчилээр болза, солун
түңнел үнер чадавас. Кандыг-даа турду. Хувилай ызыгуурлуг Алдын хаан бурган
шажынны катап чалаан чүве деп төвүттерниң делгереңгей бижээн барымдаазы бар. Үш
дугаар Далай ламаның айытканы нүгүл-бачыт кылбазынче, он ак буянны
боттандырарынче угланган. Ол ышкаш амытанны өлүрер, оор-сук кылыр чорукту,
өскениң кадайын былаап алырын шеглеп, өскениң өнчү хөреңгизин камнап
хүндүткээрин өөреткен. Буруңгу Моолда эр кижи өлүрге кадайы болгаш бараан
болукчулары-биле ынак аъды-биле Дээрни дагыыр ёзуну Сономжамц лама хоругдаан.
Ооң орнунга буянның өргүлүн өргүүр, хан үндүрер орнунга хүрүм кылдырып, маанай
номчудар чурумну нептереткен. Айның он беш азы үженде Онгон(ыдык ээрен) дагыырын
үзе хоругдап, хамның чүдээннерин өртедир ийикпе, узуткаарын айтып, хан үндүрерин
хоругдаан.



https://tyv.wikipedia.org/wiki/%D2%AE%D0%BD%D0%B5%D1%80%D0%B8%D0%BD%D0%B8%D2%A3_%D0%BF%D0%B0%D0%B4%D0%B5%D0%B6%D0%B8

1. Кылдыныгның үнер черин (туружун) азы үнер дөзүн көргүзер: институттан келир,
эжинден алыр, солундан номчуур. Уткаларныга дүүштүр үнериниң падежинде чүве
аттары домакка байдал азы немелде бооп кирер. Чижектер.

2. Чүвениң чүүден бүткенин көргүзер: даштан чазаар, ыяштан кылыр, мөңгүнден
бүткен. Мынчан чүве аттары домакка немелде бооп кирер. Чижектер.

3. Кылдыныгның чылдагаанын илередир: сооктан доңар, хаттан саглаңнаар, изигден
кааңнаар. Мынчан чүве аттары домакка чылдагаан байдалы болур. Чижек.

4. Кылдыныгның долу эвес азы ниити объектизин көргүзер: кылдыныг чок-ла болза
объектининиң чамдыызынга дээр, чок-ла болза тодаргай эвес: шайдан хайындыр,
хлебтен сат, чагаадан бижи, кинодан көр. Мындыг каттыжыышкыннарда кылыг сөзү хөй
кезиинде дужаал наклонениезиниң хевиринге чоруур. Чүве ады болза немелде, дорт
немелдениң бир янзызы бооп домакка кирер. Чижектер.

5. Кылдыныгның субъектизин илередир. Үнериниң падежинде чүве ады ылаңгыя
тоолдарга, эвээш таварылгада литературлуг дылга кол сөс кылдыр хереглеттинер.
Чижек.

6. Ыңай, бээр, соңгаар, бурунгаар деп сөстер-биле база эгеле- деп кылыг
сөзү-биле кады үнериниң падежинде чүве ады кылдыныгның туружун болгащ үезин
көргүзер: дагдан бээр, дүъштен соңгаар, бугадан ыңай. Чижек.

7. Өске, башка деп сөстер-биле кады үнериниң падежинде чүве ады тускай бөлүглел
бооп чоруур. Чижек.

8. Эвээш, көвей ~ хөй деп сөстер-биле кады чорааш, үнериниң падежинде чүве ады
домакка немелде болур. Чижек.

9. Домакка доора немелде бооп чоруур: аңдан ховартаар, ажылдан муңзанмас,
бергелерден далдаравас, адыгдан коргар. Чижек.

10. Үнериниң падежинде чүве аттары тускай шынарларлыг быжыг деңнелгелерге демдек
ады-биле база хереглеттинер: хардан ак, хандан кызыл. Чижек.

11. Үнериниң падежинде чүве ады кижиниң чурттап турар чериниң аайы-биле демдээн
көргүзер. Ындыг чүве ады домакка тодарадылга бооп кирер. Чижек.



https://tyv.wikipedia.org/wiki/%D0%AD%D0%B4%D1%83%D0%B0%D1%80%D0%B4_%D0%9C%D0%B8%D0%B6%D0%B8%D1%82

Эдуард Баирович Мижит (апрель 22, 1961 төр.) — тыва чогаалчы, шүлүкчү,
очулдурукчу, шии бижикчизи, Тыва Улустуң чогаалчызы. Россияның Чогаалчылар
болгаш Театр ажылдакчыларының эвилелдериниң кежигүнү. Тыва Республиканың
Чогаалчылар Эвилелиниң даргазы, "Улуг-Хем" сеткүүлдүң кол редактору.

1961 чылдың апрель 22-де Тыва АССР-ниң Улуг-Хемде Торгалыг сумузунга
төрүттүнген. А.М. Горький аттыг Литературлуг институтту 1993 чылда дооскан.
Тываның ном үндүрер черинге база «Улуг-Хем» сеткүүлүнге редакторлап, «Тываның
аныяктары» солунннуң кол редактору болуп, В. Көк-оол аттыг хөгжүм-шии театрының
литературлуг килдизинге эргелекчилеп, Тыва Республиканың Чазааның чанында
Тываның гуманитарлыг шинчилгелер институдунуң литература секторунда ажылдап
чораан.

«Кезерниң балдызы» (1990), «Бузундулар» (1992), «Бөдүүн одуруглар» (2006),
«Казыргылыг кудуктуң кыйгызы» (2002), «Кара-Дагның казыргызы» (2004), «Туман
өттүр отчугаштар» (2010), дээш оон-даа өске номнарны бижээн. Тыва дылче А.
Пушкинниң, А. Чеховтуң, А. Островскийниң, В. Шекспирниң, М. Тикамацунуң, Р.
Томаның, Л. Бернстайнның, Э. Понуң болгаш өскелерниң-даа чогаалдарын очулдурган.
«Чиргилчиннер», «Кым сен, Субедей-Маадыр?», «Өргүл», «Кара-Дагның казыргызы» деп
шиилерин бижээн, оларны Тываның В. Ш. Көк-оол аттыг хөгжүм-шии театрының
сценазынга тургускан.



https://tyv.wikipedia.org/wiki/%D0%AD%D0%A0_%D0%9A%D0%98%D0%96%D0%98%D0%9D%D0%98%D2%A2_%D0%90%D0%96%D0%AB%D0%9F_%D0%AD%D0%A0%D0%A2%D0%95%D0%A0_%D0%A2%D0%9E%D0%A1_%D0%91%D0%95%D0%A0%D0%93%D0%95%D0%97%D0%98

Тыва улустуң бурунгу тоолдарында болгаш тоолчургу чугааларында эр кижиниң ажып
эртер бергелери бо-ла таваржыр. Эр кижи бодунуң оруунга таварышкан бергени ажып
эртпес чүве болза, күзеп чораан күзели боттанмас болгаш алдар-ады баскыраар,
маадыр шинчизин оскунар. Эр кижиниң тос бергези назын-биле холбашкан, ол болза
аңчы, малчын болгаш тараачын чоннуң оолдары кадыг-берге амыдыралга бичиизинден
тура чаңчыккан болуру салгалдан салгалче дамчып келген.

1) ООЛ УРУГ ТОС-ТОСТУҢ СООГУНГА ДАДЫГАР. Шаанда шагда кыштың соогу ажыңнадыр шап
турда, кызыл-даван оолдарны харга маңнадыр турган, ынчаарга чүс муңчузу
кажан-даа турБас дижир. Соок-бичии чаш оолдарның езулуг эр бооп доругарынга
кончуг чугула.

2) ТОС ХАРЛЫГ ООЛ ЧАРЫШ АЪДЫН МУНАР.шаандагы тываларга ол албан турган. Тос хар
четкен оол адазынга эш деп үлегер сөс бар, ол чүл дээрге кады ажылдаар, аңнаар
база чер чоруур эжи болганы ол. Тос хар четкен оол безин эмдик малдан аңдарылбас
болур, тываларның экер оолду билип алырының бир аргазы ол чораан.

3) ТОС ХАРЛЫГ ООЛ КУЛАШ СЫДЫМНЫҢ ЭЭЗИ БОЛУР. Тыва улустуң чаңчылында оол уруг
беш харлаарга, хүлбүс мойнаандан сөдүрге кылып бээр, молдурга шалбадап өөренир.
Оол уруг тос хар четкенде чаны-биле эртип чыткан малды чаңгыс шалбалаар кылдыр
өөренген болур.

4) ООЛ УРУГ ТОС ХАРЛЫЫНДАН ЭГЕЛЭЭШ, АМЫ-ТЫНЫНГА ХАЛДААН ТОС АЙЫЫЛДЫ АЖЫП ЭРТЕР
УЖУРЛУГ. Ол тос айыыл дээргечүвени баш бурунгаар билип алыр аргазын угаадып
турар:

5) ЭР КИЖИ БОДУНУҢ АМЫДЫРАЛЫНЫң ИШТИНДЕ ЧУРТАЛГАНЫҢ ТОС БЕРГЕЗИН АЖЫП ЭРТЕР
УЖУРЛУГ. Аң аңнаар, мал малдаар олгаш тараа тарыыр амыдыралдыг кижилерге
амыдырылдың тос ергези дээрге:

6) ЭР КИЖИ ОРУУН ОРУКТААР БОЛГАШ ТОС ХЕМНИ КЕЖЕР УЖУРЛУГ.Эр кижи өгге азы
чадырга шоолуг олурбас, даады черге чоруур деп тыва улустуң чугаазы бар. Эриг
шагның үлегер домаан сактып көрээлиңер: хем кежерге-кижээ дужар, арт
ажарга-чорук бүдер.

7) ЭР КИЖИ БОДУНУҢ НАЗЫНЫНЫҢ ИШТИНДЕ АМЫДЫРАЛДЫҢ ТОС АРТЫР АЖАР САЛЫМНЫГ. Эр
кижи улуг үүле бүдүреринге албан киржир, ол чүл дээрге ырак-узак черлер чорууру,
амы-хуунуң болгаш албанның херээн бүдүрери болур. Допчулап чугалаарга, эр кижи
тутканын салбас, кылганын албан бүдүрер. Улуг херек дээрге улуг арт ол болур.

8) ЭР КИЖИ НАЗЫНЫНЫҢ ИШТИНДЕ ТОС ДЭЭРЛЕРНИҢ ЧАҢНЫЫНДАН ЧАЙЛАЙ ДҮЖҮП ЧОРУУР
УЖУРЛУГ. Бурунгу тываларның тоолчургу чугааларында эр кижи дүне-даа, хүндүс-даа,
кааңда-даа, чаъстыгда-даа чорук чоруур. Ынчаарга черниң черинге орукка чорда,
чаашкын чаап, дээр диңмиреп, кызаңнаашкын оду кызаңайнып турда, эмин эрттир шаап
болбас дижир.

9) ЭР КИЖИ НАЗЫНЫНЫҢ ИШТИНДЕ ТОС ТАҢДЫНЫҢ КЕЖИИН ЧЕТТИРЕР УЖУРЛУГ. Бурун Тывада
бир аймактың чурттаан черинге бир Таңды турар. Ынчаарга эр кижи чүгле бодунуң
аймааның девискээирнден үнмейн орбас, база бир аймактың девискээринге чорук
кылып чеде бээр, ол аймактың ыдктыг Таңдызының кежиин четтирер ужурлуг. Таңды
кежии дээрге изиг шайның орнунга ол черниң соок болгаш арыг суун ижери болур.
Суг кижиниң назынын узадыр.



https://tyv.wikipedia.org/wiki/%D0%AB%D0%B4%D1%8B%D0%BA%D1%82%D1%8B%D0%B3_14-%D0%BA%D2%AF_%D0%94%D0%B0%D0%BB%D0%B0%D0%B9-%D0%9B%D0%B0%D0%BC%D0%B0_%D0%91%D0%B0%D1%88%D0%BA%D1%8B

Ыдыктыг XIV-кү Далай-Лама Чалбаа Данзан Чамзы азы Гьялва Тензин Гьяцо
(төв. བསྟན་འཛིན་རྒྱ་མཚོ; 1935 чылдың июль 6-да төрүт.) — Төвүттүң, Моолдуң,
Тываның, Бурятияның, Калмыкияның база өске-даа регионнарның шажынчы лидери.
Тайбың дээш Нобель шаңналының лауреады (1989). 2006 чылда АКШ-тың дээди шаңналы
- Конгресстиң Алдын медали-биле шаңнаткан.

Ыдыктыг 14-кү Далай-Лама Төвүттүң (Тибеттиң) Амдо можунуң Такцер деп бичии
суурунга 1935 чылдың июльдуң 6-да төрүттүнген. Ол бир угбазының, 3 акызының
дуңмазы болган. Ада-иези оглун Лхамо Дөнтүп деп адап алганнар. Далай-Ламаның
бодунуң бижип турары-биле алырга, ооң ады “Күзел Күүседир Бурган” дээни ол
болур.

Бичии оол үш хар безин четпейн турда, ооң төрээн суурунга дээди эртем-билиглиг
ламалар чедип келген. Оларның келгени анаа эвес, а дыка ханы уткалыг: 1933 чылда
13-кү Далай-Лама Тубтен Гьяцо дээрже чалараан (мөчээн) турган, ынчангаш Башкының
кайда катап төрүттүнгенин дилеп чорааны ол болган. Тацкер суурга келириниң
мурнунда Төвүттүң улуг ламалары элээн үр үениң дургузунда ханы тейлеглер, даян
чорудуп, улуг судурларны номчаан. Ону чорудуп турган үеде мындыг чүүлдер болган.

Дээрже чалараан 13-кү Далай-Ламаны Потала ордузунга арнын мурнуу чүкче көрүндүр
ширээге мага-бодун олуртур орнукшудуп каан турган. Кезек үе эрткенде 13-кү
Далай-Ламаның арны боду-ла соңгу-чөөн чүкче көрнү берген болган. Дилээшкин
чорудуп турган ламалар Далай-Ламаны чурттуң соңгу-чөөн талазындан дилээр ужурлуг
деп чүвени шак ол чүүлден билип алганнар. Соңгу-чөөн чүкче чоруурунга база бир
идиг мындыг болган. Төвүттүң мурнуу талазында Лхамой Лхацо деп ыдыктыг хөл бар.
Улуг ламалар ооң чанынга кээп, база-ла даян кылып, тейлээшкин чорудуп турган
үеде хөлдүң кырынга тибет “Ах”,”Ка”,”Ма” деп үжүктер тода көстүп келген. Ооң
соонда хөлдүң кырынга үш каът ногаан, алдынналчак дээвирлиг хүрээ, хүрээден
чоруткан орук, эң сөөлүнде суг төгер чери өскелерден бир аңгы бажың көзүлген. Бо
бүгүнү көрген улуг лама Ридчин Ринпоче “Ах” деп үжүк соңгу-чөөн чүкте Амдо
можу-дур деп чүвени билгеш, Далай-Ламаны дилеп турган бөлүктү ынаар чоруткан.
“Ка” деп үжүк ында Кумбум хүрээзин айтып турганы ол.

Поталага келгениниң соонда, дөрт хар чаа-ла ажып чораан Далай-Ламаны буддизмниң
эң-не дээди дүжүлгези- Арзылаң түрлүг ширээзинге олуртуп чалаан. Далай-Лама
дээрге амылыг амытаннарга хемчээл чок бодхичитта сеткилдиг Авалокитешвара азы
Ченрези Бурганның чаяалгазы болур. Бурганнарның дээди овур-хевирин арыг
угаанныг, эртем-билиглиг ховар ламалар көрүптер арга-шыдалдыг. Өске бүгү амылыг
амытаннарда (кижилерде) ындыг күш чок болганындан оларга дузаны дорт
көргүзери-биле Авалокитешвара Бурган кижи овур-хевирин шилип алгаш, чедип келир.
Ынчангаш Далай-Лама делегейде чаңгыс-даа кижиге дөмейлешпес амылыг амытан –
Авалокитешвара Бурганның хуулгаазыны.

Далай-Ламаны ол үеден эгелеп-ле ламаларның эртем-билиинге өөредип эгелээн.
Ыдыктыг Башкының Башкылары эң-не бедик ызыгуурлуг, катап төрүттүнген лама
Башкылар – Ринпочелер болуп турган. Өөредилге 10 эртемнерден тургустунган:
оларның бежи Улуг эртемнер – логика, тибет уран-чүүл болгаш культура, санскрит
дыл, медицина, буддизмниң философиязы. Эң-не кол болгаш нарын эртем – буддизмниң
философиязы. Ол база беш кезектерге чарлып турган: “Пражняпарамита”– мерген
угаанның бедик чадазы; “Мадхьямика” – Ортун оруктуң философиязы; “Виная” –
ламаларның ёзу-чуруму, “Абхидхарма” – метафизика; “Прамана” – логика болгаш
эпистемология.

Төвүтте байдалдың бергезинге шыдашпайн, Далай-Ламаның соондан чүс-чүс кижилер
Индияже кээп эгелээн. Ол чорук бөгүнге чедир уламчылап турар. Башкының чорудуп
турар ажылының бирээзи бо – Төвүттен чоруткан хөй санныг чонунга чурттаар черни
тывары, оларга дузаны көргүзери. Келген чоннуң хөй кезии Индияда чурттап турар.
Ынчалза-даа ол чуртта кижи саны хөй болганындан, төвүт чоннуң чамдыызы АКШ-та,
Канадада, Швейцарияда, Голландияда, Непалда, Бутанда болгаш өске-даа черлерде
чурттап, амыдырап чоруур. Ол болза даштыкы чурттарның Ыдыктыг Далай-Ламага улуг
хүндүткелдиин база төвүт айтырыгны шын билип, берге амыдыралдыг чонну деткип
турарының херечизи-дир.

1967 чылда Далай-Ламаны Япония болгаш Таиландыже чалаан. Оон бээр Ыдыктыг
Башкыны чалаваан чурттар эвээш деп болур. Ындыг таварылгаларда кыдат
удуртукчулар шугулдаар, Далай-Ламаны чалаан чуртче хомудалдар кылыр, а чамдыкта
ийи чурт аразында харылзааларны безин үзүп кааптар. Чижелээрге, 1989 чылда
ынчангы Чехословакияның чаа соңгуткан президентизи В.Гавел Төвүттүң даштыкыда
турар чазаа Кашагты бүрүнү-биле деткип турарын медеглээн. Үр болбаанда, Кыдат ол
чурт-биле харылзааны үскен. Далай-Лама Башкы бодунуң талазындан кыдат чазакты
чөптүг чугаалажыышкыннарже каш удаа чалап келген. Ынчалза-даа Кыдаттың
удуртукчулары бир-ле чылдагаан тып, ойталап кааптар.

10-гу Панчен-Лама 1989 чылда Төвүттүң Шигацзе хоорайда Тчащи Лхөнпо деп бодунуң
хүрээзинге чок апарган. Ол улуг Башкының кажан, каяа катап төрүттүнгенин дилеп,
тывары дыка нарын чүүл. Тчащи Лхөнпо хурээзиниң камбы-ламазы Чатчел Ринпоче
Ыдыктыг Далай-Ламаны ол улуг ажылды чорударынга дуза кадарын дилээн. Ыдыктыг
Башкы даян кылып, улуг чажыт шажын ёзулалдар кылганының түңнелинде, катап
төрүттүнген Панчен-Лама илереп тывылган. Ол 1989 чылдың апрель 25-те Төвүттүң
соңгу чүгүнде Нагчуга бөдүүн көшкүн амыдыралдыг өг-бүлеге төрүттүнген алды
харлыг бичии оол – Гедүн Чокьи Ньима болган. Ол дугайында 14-кү Далай-Лама 1995
чылдың майның 14-те улуг байырлалдыг ёзу-биле чарлаан. Ынчангаш Ыдыктыг Башкы
Панчен-Ламага Панчен Ринпоче Тензин Гендун Иши Тинле Пунцог Пел Саңпо деп ат
берген. Кыдаттар ол-ла дораан Далай-Ламаның айытканын шын эвес, “шажын херээн
политика-биле холбап турар” деп медеглелдер кылганнар. Шынында кыдаттар боттары
шажын айтырыын политика-биле холбап турарлар. Тчащи Лхөнпо хүрээзиниң улуг
ламазы Чатчел Ринпочени “ Далай-Лама-биле каттыжып алгаш, Төрээн чуртун саткан”
деп буруудадып, ол хүрээниң ламаларын тудуп, хоругдап эгелээн. Тщачи Лхөнпону
чүс-чүс шериг машиналар долгандыг туруп алган. Алды харлыг Панчен-Ламаны
ада-иези, акызы-биле кады чажыды-биле Пекинче апарган, ынчангаш Панчен-Ламаның
салым-хуузу улуг дүвүрелди оттуруп турар.

1992 чылдың сентябрь 19-та эртенгиниң 9 шакта Тыва Республикага Ыдыктыг Улуг
Башкы, Чырыткылыг XIV Далай-Лама Тензин Гьятцо моорлап келген. Делегей
буддистериниң дириг бурганын Тыва Республиканың Президентизи Ооржак Ш.Д., Тыва
Республиканың Дээди Хуралының Даргазы Бичелдей К.А., Тываның баштайгы
Камбы-Ламазы Казак Сандан дээш, өске-даа удуртукчулар, шажын-чүдүлге төлээлери,
журналистер болгаш артистер уткаан. Ыдыктыг Улуг Башкыны Кызылдың аэропордунга
уткуп тура, ТР-ниң Президентизи Ооржак Ш.Д.: "Тыва чоннуң чүткүл соруун хей-аът
киирип, сүлдезин бедидип, ооң шаг-үеден бээр сүзүгленип келген ыдыктыг
шажын-чүдүлгезин бодарадып, улуг айыс-мөргүл кылып, судур номчуп, буян чедирип
көрүңер дээн бистиң айыткал-дилээвисти биче сеткил-биле оваарып хүлээп алганыңар
дээш, улуу-биле четтирдивис" - деп чугаалаан.

Ол-ла хүн Ыдыктыг Улуг Башкы Тыва Республиканың Дээди Совединиң каш хонук
бурунгаар бадылааны Тываның чаа күрүне тугун Арат шөлүнге, хөй муң чон мурнуга
ыдыктаан. Улуг Башкының Тыва черге аян-чоруу Улуг-Хем районнуң Хайыракан
суурдан, ыдыктыг Хайыракан даандан эгелээн. Чадаана чоогунда Үстүү-Хүрээге база
четкен. Чырыткылыг Далай-Лама чораан-на черлеринге тыва чон-биле ужуражып,
мөргүл номчуп, йөрээл-судурларны үлеп, чажыг кылып турган.

Ыдыктыг Башкы чүгле бодунуң чону дээш эвес, а бүгү кижилерниң эп-найыралдыг,
аас-кежиктиг чурталгазын күзеп, тайбың херээнге улуг үлүүн киирип чоруур. Амгы
үеде 14-кү Далай-Лама делегейде эң-не хүндүткелдиг, билдингир кижилериниң
бирээзи. Шажынның улуг мөргүлдерин Башкы чүгле Индияда эвес, а өске чурттарда
база эрттирип, ачы-буянын муң-муң кижилерге көргүзүп чоруур. Чижелээрге,
Калачакра Өөредиин Индиядан өске чурттарга база эрттирип чоруур. Оон аңгыда
Далай-Лама буддизмниң философиязын кайы-даа чурттарның университеттеринде
номчуп, эртем конференцияларында киржип турар. Янзы-бүрү эртемденнер
Далай-Лама-биле чугаалажыышкынның соонда, буддизм Өөредигниң амгы үениң
эртемнеринге чоогун, харын-даа эң-не нарын философчу айтырыгларынга дорт харыыны
берип турарын кайгап турарлар. Ынчангаш бо үеде буддизмни чүгле шажын эвес, а
эртем-дир деп санап турар апарган. Ооң уламындан буддизми өөренип, хүлээп ап
турар улустарның саны ооң мурнунда черле буддисчи турган Азия чурттарындан
аңгыда, Германияда, Англияда, Францияда, Италияда, Испанияда, АКШ-та болгаш
өске-даа чурттарда чыл санында көвүдеп олурар. Оларның хөй кезии –
эртем-билиглиг, шинчилел болгаш анализ кылып билир кижилер болуп турар.

Бүгү талазы-биле алгаш көөрге, 14-кү Далай-Лама бистиң XX чүс чылдың эң-не
онзагай, өскелерден ылгалып турар, чырык, сорунзалыг угаанныг кижизи болур.
Делегейниң кандыг-даа чурттарында кижилер Далай-Ламаны көрүп, Башкыга ужуражырын
улуг аас-кежик кылдыр санап чоруур. Сайзыраңгай чурттарның президентилери
Башкы-биле ужуражыгларын чыл санында эрттирип турарлар. Ол дээрге Ыдыктыг
Башкыны эң-не улуу-биле хүндүлеп, өскелерден бир янзы көрүп турары ол. Ооң-биле
кады, түрегдел көрүп чоруур төвүт чонну билип, оларны деткип турары-дыр. Амгы
үеде төвүт чон буддизмни эң-не арыг хевири-биле кадагалап алган эртинелиг улус
болур. Ынчангаш төвүт айтырыг дээрге-ле Далай-Лама Башкының чугаалап турары дег,
арыг, шын буддизмни камгалап алыры-дыр. Буддизмниң күштүү – ооң шынныында. Ол
шынны амгы үеде Ыдыктыг Далай-Лама болгаш төвүт чон тудуп чоруур.



https://tyv.wikipedia.org/wiki/%D0%A8%D0%B8%D0%B2%D0%B0%D0%BB%D1%85%D0%B0_%D0%A0%D0%B8%D0%BD%D0%BF%D0%BE%D1%87%D0%B5%D0%BD%D0%B8%D2%A3_%D2%AE%D1%88_%D0%BA%D0%BE%D0%BB_%D0%A7%D0%B0%D0%B3%D1%8B%D1%8B

Бирээде, бистер Бурган шажынынга сүзүк-бүзүрелдиг улус чүгле
чүдүп-тейлээривис-биле кызыгаарлаттынмайн,Бурган Башкының Өөредиин үндезин
ном-судурларга даянып тургаш, дыңнаар, сайгарар арга-биле шиңгээдиривис кол
чугула;

Ийиде, эртем-билигниң дыка сайзыраңгай үезинде чурттап чоруур бис, ынчангаш
үе-шагның негелдезинге дүгжүп турар Бурган шажынчылар болурувус чугула;

Үште, аас-кежик күзеп, хилинчек-човулаң күзевейн турарывыс-биле шупту дөмей бис,
ынчангаш аас-кежиктиң чылдагааны-буян, а хилинчек-човулаңның
чылдагааны-нүгүл-бачыт деп угаап билип, эки-бактың ылгалын часпас болурувус
эң-не чугула.



https://tyv.wikipedia.org/wiki/%D0%A7%D0%B8%D0%BD%D0%B0%D0%B3%D0%B8%D0%B9%D0%BD,_%D0%93%D0%B0%D0%BB%D1%81%D0%B0%D0%BD

Чинагийн Галсан – Шыныкбай оглу Чурук-Уваа - делегейде ады алгаан тыва чогаалчы.

Лейпциг университединиң доозукчузу Чинагийн Галсан 1968 чылдан эгелеп Моолдуң
күрүне университединге даштыкы дылдар башкылап эгелээн чылдардан шүлүктерин
Моолдуң болгаш Германияның альманахтарынга парлаткылаан. 1981 чылда немец дылда
бижээни «Тыва тоожу (төөгү)» деп тоожузундан ооң Европага, ооң соонда делегейниң
өске чурттарынга чогаалчы алдар-ады тараан. Бо тоожунуң ужуу узун болган: Сеңгел
тывазы чогаалчының бийиринден: тыва чоннуң бурунгу филосфиязын, амыдыралчы
тура-соруун, чуртунга кызыгаар чок бердингенин шүлүк, новелла, тоожу роман
хевирлерге бижиттинген чогаалдардан өске чурттарның номчукчулары танып билип,
боттарынга чоок көрүп, хандыкшып эгелээн.



https://tyv.wikipedia.org/wiki/%D0%A7%D0%B5%D0%B4%D0%B8_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%9A%D0%B0%D0%BB%D1%81%D0%B0%D0%BD_%D0%93%D1%8F%D0%B0-%D1%86%D0%BE

Чеди дугаар Далай-Лама Чалбаа Калзаң Чамзы азы Гьялва Келсаң Гьяцо
(моол. Галсанжамц) 1708 чылда төрүттүнген. Тодарап келгеш, Моол биле Төвүттүң
аразында маргалдаадан арзылаң дүжүлгезинге чаларап чадап үр болган. Ол үеде
Джунгарның төвүттери моолдарның чагыргазындан үнер дээш демисежип турза-даа,
чеди дугаар Далай-Лама 1716 чылда арзылаң дүжүлгезинге чалараан. Ынчаар арзылаң
дүжүлгеге чалараарда, Манчының деткимчезин алганы Төвүтке алызында эки салдарны
бербээн. Чеди дугаар Далай-Лама Төвүттүң шажын төөгүзүнге эки салдарны
көргүскен, чүдүг-сүзүк барымдаалаан шүлүк болгаш мөргүлдүң ыдык ырын чогаадып
турган. 1757 чылда Дээрже чайылган. Шынында алды дугаар болгаш чеди дугаар
Далай-Ламаларны кожаландыр орнукшутканы улуг будулгаазынны болдурган. Бо
будулгаазынга Төвүт, Джунгарның моолдары, Манчы бо үш идеттер киришкен турган.



https://tyv.wikipedia.org/wiki/%D0%A7%D0%B0%D0%B0_%D1%82%D2%AF%D1%80%D0%BA_%D0%B0%D0%BB%D1%84%D0%B0%D0%B2%D0%B8%D1%82%D0%BA%D0%B5_%D2%AF%D0%BD%D0%B4%D0%B5%D0%B7%D0%B8%D0%BB%D0%B5%D1%82%D0%B8%D0%BD%D0%B3%D0%B5%D0%BD_%D1%82%D1%8B%D0%B2%D0%B0_%D0%B1%D0%B8%D0%B6%D0%B8%D0%BA

Чаа түрк алфавитке үндезилетинген тыва бижик – 1930-1943 чылдарда Тыва Арат
Республикага ажыглаттынып турган. Ол бижикти Н. Н. Поппе деп орус кижи, дыл
шинчилекчизи чогааткан.

Ынчалза-даа орустар тыва бижик чогаадыр ажылын ара-салбаан хевирлиг. НИАНКП-ге
тускай дыл бөлүү тургустунган. Аңаа дыл шинчилекчилери Е. Д. Поливанов биле Н.
Н. Поппениң кылган ажылын сайгарып көрген. Ол үеде-ле Е. Д. Поливанов улуска бак
сөгледип эгелээн, Е. Д. Поливановтуң дугайында бак сөстер тарап эгелээрге, ол
бөлүктүң эртемденнери чүгле Поппениң чогааткан бижиинге даянып алыр деп
шиитпирлээн. Бөлүктүң ажылын Н. Н. Поппе боду көрүп хайгаарап турган. Чаа бижик
чогаадырынга дөрт орус эртемден киришкен: Е. Д. Поливанов, Н. Н. Поппе, Н. Ф.
Яковлев, А. М. Сухотин. Н. Ф. Яковлев тыва чугааның үннерин шинчилеп турган.
Москвада КУТВ-ка өөренип турган тыва сургуулдар орус эртемденнерге тыва сөстерни
адап берип турган. Сат Бугажык деп сургуулчу И. А. Москалёв деп эртемденге тыва
сөстерни очулдуруп берип турган.

Дыл эртеминде "Геминация" деп чүве бар. Ол дээрге кайы бир сөсте дакпырлай азы
узадыр адаан ажык эвес үннүң шинчизи-дир! Чижээ, чамдык улус чугаазында "ашак"
деп сөстү "ашшак" кылдыр адаар чаңныг боор чүве. Латинчиткен бижик ажыглап
турган улус тыва сөстерни адаарының аайы-биле олчаан бижип турган. 1941-1943
чылдарда тывалар кирилл бижикче шилчи берген. Чаа бижик үжүүнүң дүрүмү база өске
болган. Ынчангаш чаа дүрүм ёзугаар узадыр адаан ажык эвес үннү, бижиирде чаңгыс
үжүк-биле айтыр ужурлуг деп шиитпирлээн. Ындыг хевирлиг өскерилге "мода" ёзугаар
болган боор. Тыва бижиктиң дүрүмнерин чогаадып турган улус, "тыва дыл орус дылга
дөмей болган болза аа..." деп, күзеп турган боор.



https://tyv.wikipedia.org/wiki/%D0%A5%D3%A9%D0%B2%D0%B5%D2%A3%D0%BC%D0%B5%D0%B9,_%D0%91%D0%B0%D0%B9-%D0%9A%D0%B0%D1%80%D0%B0_%D0%94%D0%B0%D0%BC%D1%87%D0%B0%D0%B9-%D0%BE%D0%B3%D0%BB%D1%83

Бай-Кара Дамчаевич Хөвеңмей (январь 20, 1915 - октябрь 6, 1972) — тыва чогаалчы,
шүлүкчү, Тыва литератураның үндезилекчилериниң бирээзи. Тыва АССР-ниң
культуразының алдарлыг ажылдакчызы.

Х.Д.Хөвеңмей 1915 чылдың январь 20-де Таңды-Тываның Салчак кожууннуң Баян-Колга
төрүттүнген. 1929 чылда Кызылга баштай моол бижикти, дараазында чаа чогааттынган
тыва бижикти өөренгеш, Москвада Чөөн чүк улустарының Коммунистиг университедин
дооскан.

Эң баштай типография өрүкчүзү кылдыр ажылдаан, «Шын» солун-биле баштайгы тыва
номнарны үндүрүшкен. Тыва Арат Республиканың аныяктарының революстуг эвилелиниң
Төп Комитединиң Улуг-Хем кожуун комитединиң, ТАР-ның Чогаалчылар эвилелиниң,
ТАР-ның Биче Хурал Президиумунуң, Тыва облкүүскомнуң секретарынга, «Шын»
солуннуң редакторунга, СЭКП Тыва обкомунуң партархив эргелекчизинге ажылдап
чораан.



https://tyv.wikipedia.org/wiki/%D0%A5%D0%BE%D0%B2%D0%B0%D0%BB%D1%8B%D0%B3,_%D0%9A%D0%B0%D0%B9%D0%B3%D0%B0%D0%BB-%D0%BE%D0%BE%D0%BB_%D0%9A%D0%B8%D0%BC-%D0%BE%D0%BE%D0%BB%D0%BE%D0%B2%D0%B8%D1%87

Ховалыг Кайгал-оол Ким-оол оглу (август 20, 1960 төр.) — тыва хөөмейжи, ыраажы,
делегейде ат-сураа билдингир «Хүн-Хүртү» деп хөгжүмчү бөлүктүң баштыңы болгаш
тургузукчузу. Россияның Алдарлыг артизи, Тываның Улустуң хөөмейжизи.

Кайгал-оол Ким-оол оглу 1960 чылдың август 20-де Тыва АССР-ниң Чөөн-Хемчик
кожууннуң Бажың-Алаак сумузунга («Искра» совхозу) төрүттүнген. Тываның Күрүне
Ансамблинче чалатырганың бертинде, 21 харлыынга дээр чылгычылап чораан. Кызыл
хоорайже көшкеш, аңаа хөөмейлеп өөренип турган.

1989 чылда Коңгар-оол Ондар, Иван Сарыглар, Борис Херли, Вячеслав Данмаа, Сергей
Ондар оон-даа өскелер-биле «Тыва» бөлүүнче кирген. Бөлүктүң удуртукчулары Тыва
улустуң хөөмейжизи Геннадий Тумат болгаш хөөмей шинчилээр төптүң эртемдени Зоя
Кыргыс. Олар болза улуг хөөмейжилерден ырыларын бижип ап турган.

Бодунуң чаа ажыдып алган «Хүн-Хүртү» бөлүүнге шупту күжүн бээр дээш, 1993 чылда
«Тыва» бөлүктен үнүп алган. Кайгал-оол Ховалыг хөөмей, каргыраазы-биле бүгү
делегейге алдаржаан.



https://tyv.wikipedia.org/wiki/%D0%A4%D0%B8%D0%B7%D0%B8%D0%BA%D1%82%D0%B8%D0%B3_%D1%82%D0%B5%D1%80%D0%BC%D0%B8%D0%BD%D0%BD%D0%B5%D1%80_%D1%82%D0%B0%D0%B9%D1%8B%D0%BB%D0%B1%D1%8B%D1%80%D1%8B

Сила Архимеда - Архимед күжү. Хей (газ) болгаш өске-даа суук чүүлдерже кандыг
бир чүвени киир сугарга, дедир үндүр идип турар күш:

кайда ρ {\displaystyle \rho }  — сууктуң (хейниң) дыгыйы, g доктаамал
коэффициент = 9,8 (чамдыкта 10 деп мугурлаар), а V {\displaystyle V}  — суккан
чүүлдүң хемчээли (азы чүүлдүң суккан кезээ).

Ведёрка Архимеда - Архимед хумуңчугажы. Архимед күжүн дуржулга кырынга бадыткап
көргүзер бичии хумуңдан, ооң иштинге өйлежи бээр цилиндрден болгаш, күш хемчээр
динамометрден тургустунган херексел.

Сила Ампера - Ампер күжү. Сорунзалыг(магниттиг) шөлдүң талазындан, ток дамчыдып
эртип турар сывырындакче, кылдынныг берип турар күш:

Сила Лоренца- Лоренц күжү. Сорунзалыг шөлдүң талазындан, шимчеп чоруур
октагже(зарядче) кылдыныг күжү:

Сила Стокса - Стокс күжү. Хей (газ) азы өске-даа суук чүүлдерниң талазындан
салдап азы эштип чоруур чүүлдерге шаптык кадар, оларның шимчээшкининге удур
күжү:

Кольца Ньютона- Ньютон дээрбектери. Калбак, чыыра тыртар линзаны дески шил
кырынга салыптарга, линзадан болгаш шилден чайыннаан чырыктың интерференциязының
түңнелинде тыптып келир өңнүг дээрбектер.

Броуновское движение - Броун шимчээшкини. Суук чүүлдүң (сугнуң) молекулаларының
кайы-хамаан чок, ол-бо талаларындан согуушкунунга таварышкаш, кандыг-бир
бүдүмелдиң сугга эзилбес кезекчигежиниң уш-баш чок, соксаал чок шимчээшкини. Ону
микроскоп дузазы-биле көрүп болур болгаш, сугнуң молеклалрының кайы-хамаан чок,
чылыглыг шимчээшкининиң бадыткап турар дуржулга болур.

Дырки – үттер. Чартык эртирикчилер деп адаар бүдүмелдерде ( кварц, германий...)
бир электрону боштунуп чоруй барган атомнарны “үттер” дээр. Олар кадар октарлыг
кезекчигештер ышкаш, электрилиг шөлге шимчээр. Оон укталган “Дырочная
проводимость полупроводников - чартык эртирикчилерниң үттүг хевирлери” деп
термин база бар.

Бо ажылды кылырынга Тываның Күрүне Университединиң физика-математика салбырының
бешки курузунуң студентилери Алена Достай, Мирослав Манзырыкчы, Ирина Ооржак
идекпейлиг киришкен.



https://tyv.wikipedia.org/wiki/%D0%A3%D0%BB%D1%83%D0%B3_%D0%A7%D0%B5%D0%B4%D0%B8-%D0%A5%D0%B0%D0%B0%D0%BD_%D0%B4%D0%B5%D0%BF_%D1%81%D1%8B%D0%BB%D0%B4%D1%8B%D1%81%D1%82%D0%B0%D1%80_%D0%B1%D3%A9%D0%BB%D2%AF%D2%AF

Улуг Чеди-Хаан деп сылдыстар бөлүүн чүгле чеди сылдыстан тургустунган деп
чугаалажып турары шын эвес.Шынында ол сылдыстар бөлүүнүң кызыгаарында 125 хире
сылдыстар бактаап кирген. Ол сылдыстар аразында ийиги хемчээлдиң алды сылдыстары
бар болгаш үшкү хемчээлдиң сылдыстарынга хамааржыр δ (дельта) сылдысты көрүп
болур. Оон арткан сылдыстар үшкү хемчээлдиң, азы оон-даа кошкак сылдыстарга
хамааржыр. Ол сылдыстар бөлүүнүң эң көскү чеди сылдыстарын көөрге, Черден бир
дөмей ырак ышкаш сагындырар. Шынында Бенетнаш (η - эта) деп сылдыс бистен эң-не
ырак Алиот (ξ - кси) деп сылдыстан дөрт катап чоок азы ол хемчээл 60 чырык
чылынга дең. Ол бөлүк сылдыстарның чамдык сылдыстарын онзагайлап демдеглээри
чугула. Кырының изии 5000° хире, кончуг улуг, кызыл-сарыг өңнүг Дубхе α-биле
(альфа) демдеглээн. Бенетнаш деп кырының изии 18 000° сылдысты η (эта) деп
үжүк-биле демдеглээн. Бо ийи сылдыстар "хымыштың" өске сылдыстарынга хамаарыштыр
дедир углуг кылдыр октаргай делгемнеринче кончуг дүрген шимчеп бар чоруурлар. Ол
ийи сылдыстардан өске беш сылдыстар боттарының физиктиг бот-шынары-биле барык-ла
дөмей база-ла кончуг дүрген өске талазынче шимчеп бар чоруурлар. Аяс караңгы
дүнелерде "хымыштың тудазында" турар сылдыстарның ортузунда Мицар деп
сылдыс-биле мырыңай кожа, чөгенчиг сула көстүр, бешки хечээлдиң сылдызын көрүп
болур. Ол сылдысты эрте-бурун шагда арабтар Алькор деп адаан. Мицар деп сөстү
араб дылдан очулдурарга - аът, а Алькор деп сөстү очулдурарга - аът мунган кижи
дээн уткалыг азы өскээр чугаалаарга, аъттыг кижи дээн. Мицар биле Алькор - эң-не
билдингир ийи дакпыр сылдыстар болур. Оларның аразы дуганың 12 минуталарынга
дең. Сактырга олар мырыңай кожа ышкаш көстүр, ынчалза-даа оларның аразы Чер биле
Хүн аразындан он чеди муң катап ырак, азы ийи чартык биллион (биллион - миллион
катап миллион) километр. Улуг Чеди-Хаанның сылдыстарының аразында дакпыр
сылдыстар дыка хөй. Ол сылдыстар бөлүүнде көскү туманналчактар бар. Олар ыракта
сылдыстар системазында тургустунган галактикаларга кончуг дөмей. Ол сылдыстар
системаларында харын-даа планеталар бар болгу дег.



https://tyv.wikipedia.org/wiki/%D0%A3%D0%B3%D0%BB%D0%B0%D0%B0%D1%80%D1%8B%D0%BD%D1%8B%D2%A3_%D0%BF%D0%B0%D0%B4%D0%B5%D0%B6%D0%B8

Углаарының падежиниң кожумактары -че, -дыва. Хамык кожумактарның немежир чуруму
мындыг:

1. Кылдыныгның кымче азы чүүже угланганын көргүзер: студентиже, даараныкчыже,
башкыже. Ынчан чүве аттары домакка немелде болур. Чижектер.

2. Кылдыныгның угланган черин көргүзер: шынааже, дөргүнче, кудукче, дагже. Ынчан
домакка байдал болур. Чижектер.

Углаарының падежи ийи янзылыг: -че, -же кожумактыг база -дыва .. деп кожумак
база бар. Амгы үеде -че, -же кожумактыг янзызы колдап хереглеттинип турар. Ооң
кожумаа "че" деп угланыышкын көргүзүп турар дузалал сөстен укталып тывылган. Ол
кожумактарның чымчак ажык үнү кадыг ажык үннерге аяннашпас. Ынчангаш ук
кожумактарны "че" деп дузалал сөстен укталганын херечилеп турар: "кичээлче",
ынчалза-даа "тарааже" (<тараа-че). Аас чугаага -че деп кожумакты кадыг
вариантылыг кылдыр адаптар таварылгалар бар.

Ийиги углаарының падежиниң кожумаа тыва (<тып-а) деп кылыг сөзүнден тывылган деп
бодалды Н. Ф. Катанов илереткен: чердиве (<чер тыва), ховудыва (<хову тыва).

Совет үеде дыл шинчилекчилери солун чүве эскерген. Тыва чугаада углаарының кызыы
ажыглаттынар падежтери турган. Соңгу-чөөн (тожу) диалектиде -гыды/...
кожумактыг: хемгиди. Кара-Хөлде -была/... кожумактыг: аътпыла (< аът-биле).



https://tyv.wikipedia.org/wiki/%D0%A2%D3%A9%D0%B3%D0%B5

Дөгээ (Төге) – Кызыл хоорайның соңгу чүгүнде Улуг-Хемнин оң талазыда турар көскү
даг. Төөгүде "Төге" деп аттыг база турган. 2013 чылдың 5 айның 5те, дүштекиниң 5
шакта 55ки минутада, 55 секундада ооң адын "Төге" деп эдип турган. Удаваанда
катап "Дөгээ" деп эгиткен.

Шаандан тура дагны ыдыктыг деп санап турган болгаш аңаа тыва чон чүдүп-тейлеп,
саң салыр ёзулалдарны кылып чораан. XX чүс чылда, коммунизмниң политиказы
нептерээн соонда, янзы-бүрү ёзулалдарны эрттирери хоругдаттынган турган, дагның
кырынга Тыва Арат Республика, Ленин, Алдар-ат (Слава) деп бижиктер тыптып
эгелээн. ССРЭ күрүнези бузулганының соонда дагның тейинге аңгы-аңгы бижиктер
тыптып эгелээн — Нина, Галя, ДДТ д.о.ө. Адак сөөлүнде Дөгээ деп атты эгиткен.



https://tyv.wikipedia.org/wiki/%D0%A2%D1%8B%D0%B2%D0%B0_%D1%87%D0%BE%D0%BD

Тыва кижи — Үе-дүптен Мурнуу Сибирь девискээринге амыдырап чурттап чораан
кижилерниң ажы-төлү, тыва кижи болур.

"Тыва кижи". Адаарда: [дыъва киъжи] дээр. Хөйнүң санында: 'тывалар', 'тыва чон',
'тыва улус' дээр. Адаарда: [дыъвалар] [дыъва чон] [дыъва улус] дээр. Шаанда Тожу
улузу боттарын 'Tuha', азы (хөйнүң санында) 'Tuha-lar' дээр чораан. Тере-Хөлдүң
кыргыннары боттарын "Туха" дээр турган. Бо үеде колдуунда чүгле Көпсү-Хөл
тывалары боттарын "Туха" дээр.

Алдай-Саян чурту. Мөңге бедик таңдыларлыг, арга-ыяштыг, кургаг изиг ховуларлыг,
арыг суглуг, хөлдерлиг оран-дыр. Амгы үеде тывалар үш күрүне иштинде чуртап
чоруурлар.

Тыва дыл. Түрк дыл бөлүүнге хамааржыр. Юнесконуң Чидип турар дылдар Атлазында
тыва дылдың туружу — "vulnerable", ол болза тыва дылга "камгалал херек"
диген-дир.

Дыл шинчилекчилери Алдай-Саян девискээринде тускай Саян дылдыг улустуң
идиомнарын аңгылап алган. Саян дылдыг улустуң идиомнарын 2 улуг бөлүкке чарлыр;
хову чер улузунуң дылы, тайга чер улузунуң дылы.

Тожуларның ёзулуг дылы Улуг-Хем, Хемчик улузунуң дылынга дөмей эвес. Тожуларның
ёзулуг чугаазы Тофа, Сойыт биле Тухаларның чугаазынга дөмей. Тере-Хөл улузунуң
чугаазы Тожу, Тофа, Сойот-цаатан дылдарга дөмей. Өк-биле адаар ажык үннер Тыва
Республикада тываларның чугаазында, Тожулар чугаазында, Сойот-цаатан биле
Уйгур-урянхай дылда бар. Тере-Хөл диалектизинде, моолда: ховуда чуртап чоруур
улустуң чугаазында, көк-мончактарның дылында өк-биле адаар ажык үннер чок.

Бо үеде Тыва Республикада өөредилге талазы-биле тыва литературлуг дыл
ажыглаттынып турар. Тыва литературлуг дылдың тургустунган үези 1930-1950 чылдар
болур. Тыва литературлуг дыл кырынга солуннар парлаттынып турар, чогаалдар
бижиттинип турар.

Тофалар биле Сойыт чону. Тофалар Чөөн-Саян дагларның соңгу чартыын эжелей
чуртаан, оларның мурнуу чүгүнде тожулар бар. Бо үеде тофа чону Иркутск можунуң
Нижнеудинск районунга хамааржып турар. Сойыт чону база тофалар ышкаш Чөөн-Саян
дагларның соңгу чартыын эжелей чуртап чоруур. Бо үеде сойыт чону Бурят
республиканың Ока районунда чуртап турар. Сойыт чоннуң соңгу талазында тофа чону
чуртап турар, мурнуу талазында Көпсү-Хөлдүң тухалары бар.



https://tyv.wikipedia.org/wiki/%D0%A2%D1%8B%D0%B2%D0%B0_%D0%90%D1%80%D0%B0%D1%82_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA

Тыва Арат Республика (азы Тыва Арат Республик) — Төп Азияда 1921-1944 чылдарда
турган бот-догунаан, тускай күрүне.

Кол чүүл: Тыва Арат Республиканың тугу      Кол чүүл: Тыва Арат Республиканың
сүлдези

1912 чылда тывалар Эжен хаанның эрге-чагыргазындан хосталып алган. Ол берге
үелерде хостуг шөлээн чурталга турбас турган, чүге-дизе Тываны соңгу таладан
орустар эжелеп аарын кызып турган, мурнуу чүктен моолдар азы кыдаттар эжелеп
аарын кызып турган. Ынчангаш тыва нояннар тааржыр байдалды ажыглавышаан бирде
моолдарга, бирде орустарга, бирде кыдаттарга бараалгап турган. 1912-1921 чылдар
иштинде тывалар моолдарның-даа дарлалын, орустарның-даа кара-сагыжын көрген,
билген. 1921 чылда геополитика талазы-биле Тываның туружу онза-солун апарган.
Сибирниң Совет Чазаа (Сибревком) Тываны Моол күрүнеге кадар деп бодалдыг турган.
Ол үеде Тывада Совет Чазактың төлээзи болур И. Г. Сафьянов деп кижи турган.
Сафьянов болза салым-чаянныг хувискаалчы кижи турган, ол кижи бодунуң
бижиктеринде: "бир эвес Тыва чурту Совет чоннар-биле кады чоруур болза, мен ында
багай чүү-даа көрбес тир мен" деп бижип турган. И. Г. Сафьянов Тываны комунистиг
орус чуртунга кадар деп бодалдыг турган. Сибирде Совет Чазактың (Сибревкомнуң)
биле Сафьяновтуң бодалдыры дүүшпес, сыр аңгы бооп турган. Тываны коммунистиг
орус чуртунга И. Г. Сафьянов кадып шыдавас турган. "Тыва чурту Моолга катыжа
бээр болза, кончуг бак болур" деп Сафьянов бодап турган. Мындыг берге
таварылгада И. Г. Сафьянов кажар арга ажыглаан. 1921 чылдың беш айның 25-26
хүннеринде Чадаанага ол Хемчиктиң нояннары-биле эптиг-чөптүг чугаалашкан. "Бир
эвес тывалар бодунуң күрүнезин тудуп алыр болза Совет күрүне Тыва күрүнени
хайгаарап камгалаар" деп Сафьянов бодунуң бодалын илереткен. Хемчиктиң нояннары
Сафьяновтуң бодалын чөптүг деп санаан. Тыва күрүнени чартып тургузар дугайында
тода айтырыгларны келир үеде болур Бүгү Тываның улуг шуулганынга чугаалажып көөр
деп шиитпирлээн. Шуулганны сес айның 5-те эртирер деп дугурушкан.

Баштай күрүнени Төп Хораа удуртуп турган. Төп Хораага 7 кожуундан 7 ноян ажылдап
турган. Төп Хорааны амбын ноян Содунам Балчыр удуртуг ужурлуг турган. Ол кижи
аарыг боорга Төп хорааның ажылын Моңгуш Буян-Бадыргы баштаан.

1923 чылда тос айның 20-ден он айның 1-ге чедир Таңды Тыва Улустуң I дугаар Улуг
Хуралы эрткен. Аңаа Төп Чөвүлелдиң сайыттарын шилип соңгаан. Чазак даргазы
Моңгуш Буян-Бадыргы болган, ооң оралакчызы Данзын-оол болган. Содунам-Балчыр
шүүгү сайыды болган. Даштыкы херектер яамызының даргазы Соян Оруйгу болган.
Саң-Хөө яамызын Хертек Ананды баштаан. Иштики Херектер яамызын Данзырын баштаан.
I дугаар Улуг Хуралдың төлээлери тускай хоойлу хүлээп алган, ол хоойлу ёзугаар
ноян биле дүжүмет кижилерниң албан дужаалдарын хоруп каапкан, оон ыңай карачал
кижи ызыгуурлуг кижиге таварышса черге чедир сөгүрбес ужурлуг деп шиитпирлээн.

Тыва күрүне тыптып кээрге Содунам-Балчыр Самагалдайдан Кызылче амбын-ноянның
архивин чортупкан. Саазын документилерни 2 тевеге чүдүрүп алгаш чораан.
Верхне-Никольск (Бай-Хаак) бертинге орус шеригниң доскуулу ол кош тевелерни
дозупкан. Орус шериг кижизи бар чыткан кош тевелер дугайында дораан Кызылче
долгапкан. Кызылдан Оюн Данчай биле бир орус офицер келген. Орустар
амбын-ноянның архивин чок кылдыр өртедипкен. О. Данчай орустарны "ынчап болбас
ол саазыннар дээрге тыва улустуң төөгүзү дүр" дээрге-даа олар ону тооваан. Амгы
үеде Тываның Күрүне архивинде шыгжаттынып турар "амбын-ноянның фондузу" деп чүве
дээрге Содунам-Балчырның бижээн кезек сактыышкыннары дыр. Содунам-Балчыр шүүгү
сайыды тургаш бодунуң бодалдарын сактыышкыннарын саазынга бижип артырган.

ССРЭ 1924 чылда Тываны аңгы күрүне кылдыр чарлаан, МАР 1926 чылда ТАР-ны аңгы
чурт кылдыр хүлээп алган.

Чаа күрүне чаа ёзу-биле чуртап эгелээн. Чаа үениң чаартылгаларынга чамдык улус
тарышпас турган. Тывалар, аразында чижи бээрге моолдар амыраар турган. ТАР
Намынга бажы эъттенген чурум билбес, араглаар, улустуң мал-маганын анаа-ла
хавыра бээр кижилер турган. Оларны улус "Чудурук нам" дээр турган. 1929 чылда
октябрь 20-ден ноябрь 10-га чедир ТАР Намының чыыжы эрткен. Аңаа хувискаачы улус
шыырак бай кижилерниң, хүрээлерниң эт-хөреңгизин, мал-маганын хавырар деп
шиитпир хүлээп алган. Дүжүмет чораан кижилерни оран-чуртундан үндүр көжүрүп
хамааты эргезин казып база турган.

Тыва Чазак үндүрүг өртээн элээн бедидипкен. 1924 чылда март 11-де Шемиге нам
хуралы эрткен аңаа 34 кижи турган. Аңаа чыылган кижилер бодунуң дүвүрелин
илереткен: "дүрүм, саавыр болгаш үнүдүрүг, дадывыр кончуг бергедээн, оларны
күүседир арга чок болу берген. Алган кадайны, уруг-дарыгны хавырып апаар, оран
черин үлежип хемчээр, өлүк, мөңгүн, тараа биле малды хавырар дээн дир. Мал бажы
сая чеде бээрге ону Хем Белдиринче сүрүп апаар, хамык чыгган малды аңаа чыггаш
оон дөгерезин согар дыр" деп дижип турган. Үймээнчилер Шеми, Чыргаккы, Адар-Төш,
Ак-Дуруг биле Чаа-Хөл девискээрин эжелеп алган, оларда кижи саны 600 хире кижи
турган. Олар садыг биле өртээл черлерин чок кылдыр үптеп каапкан. Буян-Бадыргы
оларны оожургадыр дээш Чадаанаже үнүпкен. Сумунакты ол канчап-даа чагып, сургап
чадап каан. Сумунак суглар "дүжүп бээрининң орнунга төрээн черге өлгени дээре"
дишкеннер. Хамыктың эгезинде аратарга туттурган кожуун ажылдакчыларын хостаптар
кылдыр Буян-Бадыргы үймээнчилер-биле дугуржуп чугаалашкан. Үймээн үндүрген
кижилер-биле чугаа кылыр арга чок апаарга, Чазак чери оларны базар дээш 150 хире
шериг кижи чортупкан. Чазак шерии араттар-биле чайга чедир тулчуп аткылашкан.
Соонда Сумунак эштери-биле дүжүп берген. Сумунактың бодунга 366 лаң торгаал
төлеткен, ооң эштерин 30-ден 90 лаң торгаалга онааштырган.

Тываның Аныяктарның Революстуг Эвилели. Чамдыкта "РЭВАНЭ" (Революстуг Аныктарның
Эвилели) база дээр. 1925 чылдың 12 айның 20-23 хүннеринде Кызылга тыва
аныяктарның чыыжы эрткен. Ол чыышты ТАРН ТК Чиңгине секретары Моңгуш
Буян-Бадыргы удуртуп эртирген. Буян-Бадыргы чыышты ажыдып тургаш мындыг чүве
чугаалаан: "аныяктарның организациязы чокта арат намны быжыглаары база чаа
күрүне тургузуп боттандырарының дугайында бодаан-даа херээ чок ...". Аныяктар
чыышка 5 чүүл айтырыг сайгарып көрген, ол 5 чүүл айтырыгдан эң кол айтырыг болза
РЭВАНЭ-ниң ажылын канчап эгелеп тургузуп алыры болур. РЭВАНЭ-ниң Төп комитединиң
кежигүнүнге 13 кижини шилип алган. Аныяктар эвилелиниң Чиңгине серетарынга Иргит
Шагдыржап соңгутурган.

Тыва нояннар кажан-даа чаңгыс черге үр үе иштинде октуг-боолуг улус тутпас
чораан. Үе-шаг бергедээрге херек апаарга олар адыгжы аратардан шериг чыып алыр
турган. 1921 чылда Төп Хораага 10 шериг кижи турган. Олар таңма черин камгалап
Төп Хорааның чарлыын күүседип чоруп турган. Ынчангаш оларны чамдыкта "чарылга
шерии" деп база адап турган. 1922 чылдың февральда 4 яамылыг Чазак тыптып
келген, ол яамылырның бирээзи Шериг яамызы болган. Шериг яамызының даргаы Куулар
Лопсаң деп кижи болган. Куулар Лопсаң Хомду дайынынга киржип чораан, дүжүметтер
ону Соруктуг маадыр деп ат-биле адаан. Шериг кижи саны 25 апарган. Удаваанда,
ол-ла 1922 чылда Шериг яамызын дүжүрүп каапкан хамык шериглерни Шүүгү яамызынче
шилчидипкен. 1923 чылда шериг кижилерни шагдаа эргелиг кылдыр Иштики херектер
яамызынче берипкен. 1924 чылдың 9 айның 28-те ТАР-ның II дугаар Улуг Хуралдың
чарлыы-биле чаа шериг тыптып келген. Ол шеригни чаартып тургузарда орустарның
"Красная Армия" дээр шериин өттүнүп кылган. Чаа шеригниң хоойлу-дүрүмү (уставы)
орустарның ышкаш олчаан. Шериг кижи саны 50 кижи чеде берген. Аъттыг шериг
кезектиң командири Оюн Мандан-оол, ооң сүмелекчизи С. Д. Горшков, очулдурукчузу
Кол Тывыкы болган. 1925 чылдан бээр чаа шеригниң командирлери СССР-ниң тускай
шериг өөредилге черлеринче өөренип чоруп турган.



https://tyv.wikipedia.org/wiki/%D0%A2%D1%83%D1%80%D0%B0%D1%80%D1%8B%D0%BD%D1%8B%D2%A3_%D0%BF%D0%B0%D0%B4%D0%B5%D0%B6%D0%B8

Турарының падежинде чүве ады -да деп кожумактыг. Ооң янзыларының немежир чуруму
мындыг:

1. Кылдыныгның туружун көргүзер: шаңда тур, ховуда оъттап чор, сугда чемнеп тур.
Мындыг таварылгада кылдыныг амгы үеде бооп турар, чүве ады болза туруш байдалы
болур. Чижектер.

Турарының падежинде чүве ады чамдыкта эрткен үе хевирлиг кылыг сөзү-биле база
каттыжып болур. Чижек.

2. Үе уткалыг чүве аттары бо падеж хевиринге тургаш, сан ады-биле кады
кылдыныгның үезин көргүзер: беш шакта ажылдаар, он хонукта өөренир, үш чылда
тудар. Ынчан чүве ады үе байдалы бооп чоруур. Чижек.

3. Турарының падежинде чүве аттары сөглекчи бооп чоруур бар, чок, хөй, эвээш деп
сөстер-биле каттышкаш туруш байдалы азы немелде бооп чоруур. Чижектер.



https://tyv.wikipedia.org/wiki/%D0%A2%D0%BE%D1%81_%D0%A2%D0%B0%D2%A3%D0%B4%D1%8B

Таңды дээрге эң бедик сынны ынча дээр. Шынаа дээрге эң чавыс черни ынча дээр.
Тыва чон черниң бедиин база чавызын онзалап көөр чораан, ындыг черлер оларның
бурунгу чүдүлгези-биле тудуш холбашкан. Тываларның Тос таңдым адап, чүдүп база
чалбарып турар таңдылары тускай аттарлыг бооп турар.

1)Башкы Таңды хайыракан, ол олза Тере-Хөлде Кунгуртуг суурдан чиге бурунгаар
көстүп турар Хаан-Тайга.Башкы Таңды деп сөске чер болганда хүн үнер чүкте бедик
сыннар кирип турар азы Тываның мурнуу чүгүнде турар бедик сыннар, ынчангаш
аалдың мурнунда турар улуг сынны кайда-даа бурганчыдып адап, чүдүп, чажыын чажып
турган. Орус дылда бижигилээн номнарда Башкы Таңдыны Южные Саяны азы Мурнуу
Саяннар деп турар.

2) Соңгу таңды Хайыракан, ол болза кандыг-бир аалдың соңгу талазында турар бедик
дагны ынчаар адап турар. Соңгу Таңды дээрге Соңгу Саяннар бооп турар.

3) Мөңгүн-Тайга хайыракан, ол болза Тываның эң бедик сыны. Мөңгүн-Тайга кожуунда
ийи улуг таңды бар-бирээзин Улуг-Мөңгүн-Тайга дээр, өскезин иче Мөңгүн-Тайга
дээр.

4)Бай-Тайга хайыракан. Хемчик бажының Алаш талазында улуг тайгазы. Тыва чоннуң
тоолчургу чугааларында, тоолдарында болгаш ырларында кирген меңги баштыг ыдыктыг
оран.

5) Кызыл-Тайга хайыракан Сүт-Хөл кожууннуң девискээринде туруп турар, Хемчиктиң
солагай талазында улуг тайга.

6) Буура-Тайга хайыракан. Чонунга кончуг хумагалыг, ынаар эртен сүт чажып
каарга, ол хүн аяс хүн болур дижир. Буура-Тайганың ээзи хорадаанда, шуурган
шуурганнадыр, улуг харны урдурар азы кааң халапты болдурар дижир. Буура-Тайганың
ээзи алаты чонунга чазык чаңнаанда, кыш хүр болур болгаш тараан тараа кончуг
үнер дижир.

7) Таңды-Уула хайыракан Оюннар кожууннунуң мурнуу талазын долгандыр турар.
Таңды-Уулага бистиң ада-өгбелеривис дүп шагдан бээр ак сүдүн чажып чораан,
алгыш-йөрээлин салып чораан. Таңды-Ууланың ээзи кара карактыг ак сыын дижир.

8)Өдүген-Тайга хайыракан Тожу кожууннуң эң бедик чери, чай шагда өдүгенниг чаъс
чаар боорга Өдүген-Тайга дээн дижир.

9) Улуг-Ондум, Ортаа-Ондум, Биче-Ондум деп үш сын улуг сын бар. Ам улус ол
сыннарны Академик Обручев-даа дижи берген.



https://tyv.wikipedia.org/wiki/%D0%A2%D0%BE%D0%BA%D0%B0

Тока, Салчак Калбак-Хөрекович (шын ады: Кол Тывыкы; декабрь 15, 1901 чыл – май
11, 1973 чыл) — тыва чогаалчы болгаш күрүне ажылдакчызы. Прозаик, драматург.
Генерал-лейтенант шериг эреглиг . Социалистиг Күш-Ажылдың маадыры. «Кадыыр биле
Маска» деп Алдын Сылдыс-биле, Ленин орденнери-биле, ТАР-ның Республика
орденнери-биле, ССРЭ-ниң Күш-ажылдың Кызыл Тук ордени-биле база «Күш-ажылга
шылгарал дээш», «Германияны тиилээни дээш» медальдары-биле база «НКВД-ниң
алдарлыг ажылдакчызы», «ССРЭ-ниң кызыгаар шерииниң тергиини» хөрек демдектери
дээш оон-даа өске шаңналдар-биле шаңнаткан. ССРЭ-ниң болгаш Тыва АССР-ниң Күрүне
шаңналдарының лауреады. 1944 чылдан тура СЭКП-ниң, 1929 чылдан тура Тываның
Улус-революциязының партиязының кежигүнү чораан. ССРЭ-ниң Дээди 8 чыыштарының,
Тыва АССР-ниң Дээди Совединиң 3 чыыжының депутадынга соңгуттуруп чораан. ТАР-ның
культура комитединиң даргазы, Тываның совет чогаалчылар Эвилелиниң даргазы
чораан. Тыва литератураның үндезилекчилериниң бирээзи. Тываның улустуң
чогаалчызы. «Араттың сөзү» деп үш номнуг чогаалдың автору.

С. Тока 1901 чылдың декабрь 15-те Мерген (амгы Каа-Хем кожууннуң Сарыг-Сеп
суурунуң чоогунда чер) деп черге төрүттүнген. 1910-1921 чылдарда Степан Михайлов
деп орус байның өөнге хөлечиктеп турган. 1920 чылдар үезинде Араттың революстуг
шериинге албан эрттирип тура, бижикке өөренгеш, Москвада Чөөн чүк улустарының
Коммунистиг университединге 1925-1929 чылдарда өөренгеш, дооскан.

С. Тока тыва литератураның үндезилекчилериниң бирээзи. Ол чогаал ажылын 1930
чылда «Самбукайның чугаазы» деп баштайгы тыва тоожуну бижииринге киржилгези-биле
эгелээн. 1931 чылда «Кинчини үзе шапканы» деп ооң чогаалы парлаттынган. Ол-ла
чылдарда «Херээжен» (1935), «Үүр даргазынга үш чыл болдум», «Дөңгүр-оол» (1938)
деп шиилерни бижээн. Ол «Мээң сактыышкыным» (1941), «Тос чадырда» (1944), «Ада
көрбээнин оглу көөр» (1963), «Чаа Тыва» (1964), «Ийи хемниң баштары» (1965),
«Хайыраканчылар» (1971), «Чогаалдар чыындылары» (1976-1977) база оон–даа өске
номнарның автору. 1943-1963 чылдарда «Араттың сөзү» деп трилогияны бижээн. Ол
чогаалының номнары 1951, 1967, 1968 чылдарда үнгүлээн. Ук чогаалы делегейниң 29
аңгы дылдарында очулдуртунган. «Каргыга чорааным», «Бөрүлерни аңнаары» деп чечен
чугаалары, «Тос чадырда» деп тоожузу тыва литератураның алдын фондузунда кирген.

1942 чылдан эгелеп Тыва Арат Республиканың, 1945 чылдан бээр ССРЭ-ниң
Чогаалчылар эвилелиниң кежигүнү чораан. Тываның Улустуң чогаалчызы атты алган.
Тываның совет чогаалчылар Эвилелиниң даргазы кылдыр база ажылдаан.



https://tyv.wikipedia.org/wiki/%D0%A2%D0%BE%D0%B6%D1%83_%D0%BA%D0%BE%D0%B6%D1%83%D1%83%D0%BD

Тожу кожуунну XVIII векте тыптып келген. Баштай кожуун адын Тоджи-нуур кожууну
деп моолдарзыг кылдыр адап турган. Соонда кожуун адын Тожу кожууну кылдыр эде
адап алган. Кожуун черле Таңды-тываның бүгүде даргазынга чагыртып турган. Кожуун
4 сумулуг, 150 өрегелиг турган. Кожуун даргазы үгер-даа деп эргелиг чораан.

Шаанда Тожуга мындыг сөөктүң улузу чурттап чораан: ак-тодут, кара-тодут, чооду,
чогду, хөйүк, кыштаг, сойан, даърган, даргалар, урат, деъмчи, саарыг, шокар,
шадык, кеъзек-куулар, кеъзек-маады, хаасут, хемдээ. Эң хөйү, кижи саны-биле
чооду, ак-тодут, кара-тодут деп сөөктерниң улузу турган.

«Тожу 4 сумулуг, 14 арбанныг кожуун-дур. Эжен-хаанга 150 кижи албан төлеп турар.
Кожуунда чурттап чоруур, (эр биле хережээн болгаш бичии уруглар) шупту улусту
санап көрүп көөр болза, 2400 кижи чедер бе, четпес бе. Эң хөй чуртакчылыг суму
болза, Кол сумузу-дур. Ында кижи саны, мырыңай 1000 чеде бээр. Хөйүк сумузунда
200 чедир кижи чурттап чоруур деп, үгер-даа чугаалап турбажыкпе. Ынчалза-даа
орус садыгжылар Хөйүк сумузунда 10 кижи чурттап чоруур деп чугааладылар. Эрткен
чылдарда аш-чуттан, быжар-думаа аарыындан Хөйүк сумузунга эңдере кижи өлген-дир,
хамык улустан чүгле 10 кижи, аарыгга алыспайн, амы-тынын камгалап алган-дыр
иргин».



https://tyv.wikipedia.org/wiki/%D0%A2%D0%B5%D1%80%D0%B5-%D0%A5%D3%A9%D0%BB_%D0%BA%D0%BE%D0%B6%D1%83%D1%83%D0%BD

Тере-Хөл кожууну — Россия Федерациязында Тыва Республиканың муниципалдыг кезээ.
Ол Тываның чөөн талазында турар. Ооң девискээринде Тере-Хөл бар. Ол хөлдүң
ады-биле бүдүн кожуун ады адаттынган.

Кожууннуң туружу Балыктыг-Хемниң үстүнде, Сенгилең дагның баарында. Кызыл
хоорай-биле харылзаазы агаар-биле, ынчалза-даа чайын улуг чычааннар-биле чеде
берип болур.

Кожууннуң эң алдарлыг чери — Тере-Хөл. Хөлдүң ортузунда болза ортуу чүс чылдарда
туттунган Бор-Бажыңның тавак-артынчылары - Уйгур элиниң тергииделинде туттунган
тудуг. Ортуу чүс чылдарның Тыва архитектураның Кызыл кожууннуң Үстүү-Элегес деп
тураскаалындан аңгыда база бир улуг тураскаалы бооп турар.



https://tyv.wikipedia.org/wiki/%D0%A2%D0%B0%D2%A3%D0%B4%D1%8B_%D0%A2%D1%8B%D0%B2%D0%B0

Таңды Урянхай (орус. Урянхайский край; кыд. 唐努烏梁海; пиньинь. Tángnǔ Wūliánghǎi) —
Тываны, XVIII вектен эгелеп 1921 чылга чедир манчжурлар, моолдар биле орустар
ынчаар адап турган.

Таңды Урянхай 1912 чылга чедир Цин деп манчжур династияга (Кыдат күрүнениң)
чагыртып турган. Тыва 1914-1917 чылдарда Россия империязының хайгааралынга
турган.

1914 чылдың апрель 4-де (17) Николай II С.Д.Сазоновтуң илеткел бижиин номчааш,
Таңды Урянхайның беш кожуунун хүлээп алырынга бодунуң чөшпээрелин илередип
илеткел саазынга «Согласен» деп бижип кааш, адын салып каан. Ол үеден бээр Тыва
нояннар моолдуң биле кыдаттың улузу-биле орустарның чөшпээрели чокка харылзаа
тудар эргези чок апарган..

Административтиг тала-биле Таңды Урянхай 9 хошунга чарлып турган: Бээзи, Хемчик,
Маады, Оюннар, Салчак, Тожу, Шалык, Сартыыл биле Хаазыт кожуну.



https://tyv.wikipedia.org/wiki/%D0%A1%D2%AF%D1%80%D2%AF%D2%A3-%D0%BE%D0%BE%D0%BB

Салим Сазыгович Сүрүң-оол (апрель 15, 1924 чыл - апрель 10, 1995 чыл) — тыва
шүлүкчү, прозачы, очулдурукчу, Тываның улустуң чогаалчызы.

С.С. Сүрүң-оол 1924 чылдың апрель 15-те Тыва Арат Республиканың Барыын-Хемчик
кожуунунуң Ак деп черге төрүттүнген. Кызыл-Мажалыктың эге школазынга, Кызылдың
башкы техникумунга, совет партия школазынга өөренгеш, күрүнениң башкы институдун
дооскан.

ССРЭ-ниң болгаш Тываның Чогаалчылар эвилелиниң кежигүнү. Тыва Республиканың
улустуң чогаалчызы. Тываның комсомол шаңналының лауреады. Ооң адын «ХХ чүс чылда
Тываның алдарлыг кижилери» деп Күрүне номунче киирген. Чогаалдары ССРЭ-ниң
улустарының болгаш делегейниң улустарының дылдарынче очулдуртунган.



https://tyv.wikipedia.org/wiki/%D0%A1%D1%8B%D0%BB%D0%B4%D1%8B%D1%81%D1%82%D0%B0%D1%80%D0%BD%D1%8B%D2%A3_%D1%85%D0%B5%D0%BC%D1%87%D1%8D%D1%8D%D0%BB%D0%B8

Сылдыстарны көстүп турар чырыының аайы-биле ылгаар. Эң-не көскү чырык сылдыстар
бирги хемчээлдиң сылдыстары болур. Оларның саны 20 хире; ооң ыңай тода эвестерин
ийиги хемчээлдиң сылдыстары дээр, оларның саны 65 хире; оон ыңай бүлүргей, үшкү
хемчээлдиң 200 хире сылдыстары бар. Сылдыстарны чырыырының аайы-биле хемчээри он
алдыгы хемчээлге чедип турар. Амгы үеде шыдалдыг телескоптар-биле шинчилээрге
ийи миллиард хире сылдыстарның бары илерээн болгаш эртем-техника сайзыраан
тудум-на сылдыстар хемчээлин тодарадыры улам сайзыраан. Ийиги хемчээлдиң
сылдыстарының чырыы бирги хемчээлдиң сылдыстарындан 2,5 катап, а үшкү хемчээлдиң
сылдыстары ийиги хемээлдиң сылдыстарындан 2,5 катап кошкак, ооң дараазында
хемчээлдиң сылдыстарының чырыы база ол-ла ышкаш ынчаар чоорту кошкап чоруй баар.
Мынчаар хемчээп келгениниң түңнелинде алдыгы хемчээлдиң сылдыстарының чырыы
бирги хемчээлдиң сылдыстарындан 97,66 катап кошкак болур, ынчангаш ол санны
мугур 100-ке дең кылдыр астрономнар хүлээп алган. Сылдыс хемчээлиниң беш катап
ылгалы кандыг-даа интервалга сылдыстарның чырык талазы-биле бот-боттарындан 100
катап ылгалдыын көргүзер.

Сылдыстар хемчээлин тодарадырының тургускан дүрүмү-биле алырга, сылдыстарның
чырыы сула болган тудум-на, ооң көстүр хемчээли улам улуг болур. Сылдыстарның
чырыының хемчээли янзы-бүрү болганда, олар бүдүн саннар-биле (1, 2, 3 дээш
оон-даа ыңай) тодараттынары албан эвес. Ынчангаш сылдыстарның чырыының хемчээли
колдуунда-ла үүрмек саннар-биле тодараттынар болгаш латин m деп үжүк-биле
демдеглеттинер. Чижээ 2m,12; 3m,56; 5m,78 дээш оон-даа ыңай. Чидиг, чырык
сылдыстарны улам тодаргайлап хемчээрге, оларның хемчээли бирги хемчээлдиң
сылдыстарындан ажып турар болган. Ындыг сылдыстарны тик хемчээлдиг сылдыстар
дээр. Оларга Вега, Арктур, Капелла хамааржыр болгаш ол сылдыстарның чырыының
хемчээлин мынчаар көргүзер: 0m,14; 0m,24; 0m,21. Тик хемчээлдиг сылдыстардан-даа
артык чырык Канопус биле Сириус деп сылдыстар бар, оларның чырыын казыыр сылдыс
хемчээли-биле демдеглээр: казыыр 0m,89 болгаш 1m,58.

Хүннүң, Айның болгаш планеталарның чырыын сылдыс чырыының хемчээли-биле база
тодарадып болур. Ол таварылгада Хүннүң чырыы казыыр 26m,7, а Айның чырыы казыыр
12m,7 сылдыс хемчээлинге дең.

Амгы үеде астрономнар сылдыстарга чедир хемчээлдерни болгаш оларның чырыының
хемчээлин эки ылгап билир. Хүнден каш катап чырык-даа, оон сула-даа чырык
сылдыстар бары илереттинген. Алдын Балык деп бөлүк сылдыстарның кол сылдызы
Хүнден 400 муң катап ырык. Сылдыстар хемчээл талазы-биле Хүнден улуг-даа,
биче-даа болур. Улуг эвес биии хемчээлдиг изиг сылдыстарны "ак карликтер" дээр.
Чижээ: Ван-Маанен деп сылдыс хемчээл талазы-биле Черден биче. Ооң температуразы
кончуг бедик. Чамдык ындыг сылдыстарның кырының изии чүгле 2000° - 3000°
болгулаар. Хүн дээрге кырының изии 6000° ортумак хемчээлдиг сылдыс-тыр. Кончуг
чырык "тергиин улуг" сылдыстар Октаргайда ындыг-ла хөй эвес. Ындыг сылдыстар
хемчээл талазы-биле база янзы-бүрү. Куу деп бөлүк сылдыстарның аразында чараш,
ак-көк өңнүг тергиин улуг Денеб деп сылдыс бар. Ооң кырының изии 10 000°, а
объему Хүнден 64 катап улуг. "Тергиин улуг сылдыстарга Хүнден соок, а
хемчээли-биле оон улуг сылдыстар хамааржыр. Аңаа Орион деп бөлүк сылдыстардан
Бетельгейзе кирер. Соок сылдыстарның кырының изии 1000° - 1500° болгулаар. Лира
деп бөлүк сылдыстарда Вега дээр сылдыс база "тергиин улуг" сылдыстар санынга
кирер. Ооң кырының изии 11 200°. Ол ышкаш 30 000°, 50 000° болгаш харын-даа 100
000° изиг улуг сылдыстар база бар.

Сылдыстарның чырыының хемчээлин дараалаштыр демдеглээри-биле шагдан тура грек
алфавитти ажыглап келген. Сылдыстар бөлүктериниң чамдык көскү онзагай
сылдыстарын грек үжүктер-биле канчаар демдеглээрин Улуг Чеди-Хаан деп сылдыстар
бөлүүнүң чижээнге көргүзүп болур.



https://tyv.wikipedia.org/wiki/%D0%A1%D1%82%D0%B5%D0%BF%D0%B0%D0%BD_%D0%A1%D0%B0%D1%80%D1%8B%D0%B3-%D0%BE%D0%BE%D0%BB

Степан Агбаанович Сарыг-оол (ноябрь 17, 1908 чыл - май 27, 1983 чыл) — прозаик,
шүлүкчү, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң Дээди
Совединиң депутады чораан. Тыва чогаалдың үндезилекчилериниң бирээзи.

Степан Сарыг-оол 1908 чылдың ноябрь 17-де Таңды-Тываның Ары-Өвүр Торгалыының
Кадыгбай деп черге төрүттүнген. Ол моол бижикти боду өөренген, Кызылдың нам
сургуулун, Москваның Чөөн чүк улустарының Коммунистиг университедин дооскан.

1921 чылда Тыва Арат Республика тургустунганда нам, аревэ хорааларынга
чарылгалап ажылдап эгелээн. 1930 чылда улусчу эрге-чагыргага удурланган
феодалдар болгаш кулактарның үймээнин басчырынга киришкен. 1934 чылда "Аревэ
шыны" солуннуң редакторунга томуйлаткан. Дараазында чылдарда ТАР-ның
профэвилелдер Төп Комитединиң даргазынга, ном үндүрер черниң редакторунга,
"Улуг-Хем" альманахтың харыысалгалыг редакторунга ажылдаан.

Сарыг-оол чогаалчы базымын 1930 чылдар үезинде эгелээн. Ооң баштайгы шүлүү 1934
чылда "Аревэ шыны" солунга парлаттынган. Оон бээр ол чүс ажыг чогаал ажылдарын
бижээн. Ол 1942 чылдан эгелээш бижээни 25 номнарның автору. Тыва дылда өөредилге
номнарын, тыва тоолдар чыындыларын чырыкче үндүрген. А.Пушкин, Н.Некрасов,
Т.Шевченко,Я.Купала, В.Маяковский болгаш М.Исаковскийниң шүлүктерин,
Ч.Айтматовтуң "Джамиля" деп тоожузун, М.Горькийниң "Ава" деп романын, чечен
чугааларын тыва дылче очулдурган. «Саны-Мөге», «Алдын-Кыс» деп шүлүглелдери,
«Оттуг-Терге», «Ол-ла Маскажык» деп чечен чугаалары, «Белек», «Аңгыр-оолдуң
тоожузу» деп тоожулары, «Алдан-Дургун» деп романы тыва чечен чогаалдың алдын
курлавырын тургускан.



https://tyv.wikipedia.org/wiki/%D0%A1%D0%BE%D0%B3%D0%B0%D0%B6%D0%B0.

Хойнуң/өшкүнүң баарнын чугажак ужун көске каггаш, быжырар. Шала быжып орда
эскеш, чуга-чуга кылдыр кезип алыр. Кезип алган баарга эдирниң эң чуга черлерин
ораагаш, тускай шишке шууштур шиштээр. Ону согажа дээр. Шиштеп алган согажаны
дузааш, улуг эвес отка быжырар. Согажа быжып турда, дызыргайнып турар тускай
шимээнниг, чаагай чыттыг апаар. Үр эвес болурга-ла - согажа белен.

Ону изиг турда дүрген чиир, согажа чиген соонда - соок суг ишпезе эки. Бир эвес
дөгерген малдың эдири ийи хан аксынга, согажага четкеш, арта бээр болза, ол
малдың күжүн /семизин/ согажа ажыг деп санаар. Бир эвес ийи хан аксынга база
согажага өй болза, ону хан аксы дээр. Бир эвес хан аксынга четпес болза, ол
хойну хан аксы четпес, чөлдүр күштүг мал дээр.



https://tyv.wikipedia.org/wiki/%D0%A1%D0%B5%D1%82%D0%BA%D2%AF%D2%AF%D0%BB_%22_%D0%90%D0%BB%D0%B4%D1%8B%D0%BD-%D0%9A%D1%83%D1%88%D0%BA%D0%B0%D1%88%22

Тываның массалыг информация чепсектериниң аразында чаа сеткүүл немешкен.
Республикада чаңгыс уруглар солуну “Сылдысчыгаш”- тың кол редактору Александр
Шоюннуң болгаш редакцияның чогаадыкчы коллективиниң эгелээшкини - биле “Алдын -
Кушкаш” деп 999 кезектиг чаа тускай бичии уругларга таарыштыр палаан сеткүүлүнүң
бирги үндүрүлгези чырыкче үнген. "Алдын - Кушкаш” сеткүүлдү бирги ужудуушкунунче
ТР-ниң Чазааның даргазы Шолбан Кара-оол, Кызыл хоорайның мэри Владислав Ховалыг,
делегейниң дириг эртинези, Улустуңуң чогаалчызы Монгуш Кенин-Лопсан болгаш тыва
театрның билдингир артистери арамайлап, узун оруу ак, номчукчулары хөй, оларга
ажык - дузалыг, өөредиглиг болурун күзээннер.



https://tyv.wikipedia.org/wiki/%D0%A1%D0%B0%D1%80%D1%8B%D0%B3-%D0%BE%D0%BE%D0%BB

Степан Агбаанович Сарыг-оол (ноябрь 17, 1908 чыл - май 27, 1983 чыл) — прозаик,
шүлүкчү, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң Дээди
Совединиң депутады чораан. Тыва чогаалдың үндезилекчилериниң бирээзи.

Степан Сарыг-оол 1908 чылдың ноябрь 17-де Таңды-Тываның Ары-Өвүр Торгалыының
Кадыгбай деп черге төрүттүнген. Ол моол бижикти боду өөренген, Кызылдың нам
сургуулун, Москваның Чөөн чүк улустарының Коммунистиг университедин дооскан.

1921 чылда Тыва Арат Республика тургустунганда нам, аревэ хорааларынга
чарылгалап ажылдап эгелээн. 1930 чылда улусчу эрге-чагыргага удурланган
феодалдар болгаш кулактарның үймээнин басчырынга киришкен. 1934 чылда "Аревэ
шыны" солуннуң редакторунга томуйлаткан. Дараазында чылдарда ТАР-ның
профэвилелдер Төп Комитединиң даргазынга, ном үндүрер черниң редакторунга,
"Улуг-Хем" альманахтың харыысалгалыг редакторунга ажылдаан.

Сарыг-оол чогаалчы базымын 1930 чылдар үезинде эгелээн. Ооң баштайгы шүлүү 1934
чылда "Аревэ шыны" солунга парлаттынган. Оон бээр ол чүс ажыг чогаал ажылдарын
бижээн. Ол 1942 чылдан эгелээш бижээни 25 номнарның автору. Тыва дылда өөредилге
номнарын, тыва тоолдар чыындыларын чырыкче үндүрген. А.Пушкин, Н.Некрасов,
Т.Шевченко,Я.Купала, В.Маяковский болгаш М.Исаковскийниң шүлүктерин,
Ч.Айтматовтуң "Джамиля" деп тоожузун, М.Горькийниң "Ава" деп романын, чечен
чугааларын тыва дылче очулдурган. «Саны-Мөге», «Алдын-Кыс» деп шүлүглелдери,
«Оттуг-Терге», «Ол-ла Маскажык» деп чечен чугаалары, «Белек», «Аңгыр-оолдуң
тоожузу» деп тоожулары, «Алдан-Дургун» деп романы тыва чечен чогаалдың алдын
курлавырын тургускан.



https://tyv.wikipedia.org/wiki/%D0%A1%D0%B0%D0%B0%D1%8F,_%D0%9A%D3%A9%D0%B3%D0%B5%D0%BB_%D0%9C%D0%B8%D0%B6%D0%B8%D1%82%D0%B5%D0%B9-%D0%BE%D0%B3%D0%BB%D1%83

Саая, Көгел Мижитей оглу (орус. Саая Когел Мижитеевич) – Тыва ус-шевер, даш
чазаныкчызы, чурукчу, чон сайзырадыкчызы, амгы үениң сарыг шажын хүрээлерниң
тударының удуртукчузу, улуг хүндүткелдиг акывыс.

1) Бо чаа үеде, ССРЭ соонда, Тываның бирги сарыг шажын хүрээзи 1990 чылдың
төнчүзүнде Бай-Тайганың Кызыл-Даг сумузунга туттунган. Ол тудугнуң эгелекчилери
- Саая Көгел база Кочаа Сергей чурукчулар, даш-чазаныкчылар. Ол тудугнуң бүткени
дыка дораан болган: 1990 чылдың июнь-декабрь. Доозулган тудугнуң 2 каът болган:
1ги каъдын даш-чазаныкчы чурукчуларга бергеш, а 2ги каъды - чүдүлге өргээзи
бүткен. Хүрээ болза сарыг шажынның ёзулуг хүрээзинге дүүшкен.Бүгү хүрээниң
каасталгазы адаанга ажылжап турган ус-шеверлерниң ажылдары болган.
Байыр-ажыдыышкыны 1990 чылдың декабрьның 27-де болган. Хүрээни айызап
ажыдыышкынын 94 харлыг хүлээлгезин салган лама Куулар Шымбай-оол (үезинде
Үстүү-Хүрээге өөренип турган) кылган.

2) Бажы бедик Бай-Тайганың чурумалдыг Бел аржаанының чанынга шаанда база хүрээ
турган. Репрессия чылдарында ол хүрээни узуткап, өрттедипкен турган. Ыдыктыг
черниң чулазы өшпээн. Амгы үеде ооң орнунда чаа хүрээ туттунган. Саая Көгел
Мижитей-оглу бо хүрээниң туттунарынга улуг үлүг-хуузун киирип чоруур.



https://tyv.wikipedia.org/wiki/%D0%9F%D1%83%D1%88%D0%BA%D0%B8%D0%BD

Александр Сергеевич Пушкин (май 26 [июнь 6], 1799 чыл, Москва – январь 29
[февраль 10], 1837 чыл, Санкт-Петербург) — орус чогаалчы, шүлүкчү, драматург.
Амгы орус литературлуг дылдың үндезилекчизи. Орус улустуң эң тергиин болгаш
дээди чогаалчызы база шүлүкчүзү.

А. Пушкин «Руслан биле Людмила», «Полтава» дээш өске-даа шүлүглелдерниң, «Харам
Хаан» (Скупой рыцарь), «Борис Годунов» дээш өске-даа шиилерниң, «Дубровский»,
«Калбак-кара херээжен» (Пиковая дама) дээш өске–даа прозаларның, «Евгений
Онегин» деп шүлүктээн романның болгаш оон-даа өске чогаалдарның автору. А.
Пушкин хөй санныг шүлүктерни болгаш тоолдарны бижээн. А. Пушкин мөчээниниң
соонда, 1838-1841 чылдарда 11 томнуг Пушкинниң чогаалдарының чыындызы үнген.
Дараазында чылдарда база ооң чогаалдарының чыынды номнары үнгүлээн. 1937-1949
чылдарда 16 томнуг чогаалдарының чыындызын база белеткээн.



https://tyv.wikipedia.org/wiki/%D0%9E%D0%BD_%D2%AF%D1%88_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%9B%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%A2%D2%AF%D0%B1%D1%82%D0%B5%D0%BD_%D0%93%D1%8F%D0%B0-%D1%86%D0%BE

Он үш дугаар Далай-Лама Чалбаа Дуптан Чамзы азы Гьялва Тубтен Гьяцо
(моол. Агваан-Лувсан-Тувден-Жамц-Жиг-Врал-Ванчиг-Чойжин-Намжил (тывалаарга,
Агваан-Лопсаң-Дүптен-Чамзы-Чывырал-Банчык-Шоожун-Намчыл дээр Г.С.) 1876 чылда
төрүттүнген. Төвүттүң бурган шажын сургуулун десдараалай улаштыр өөренип
дооскан, лхарамба кижи турган. Ол үениң делегей байдалын эки угаап билип, Төвүт
чуртун чаартыр, улуг күрүнелерниң аразында демиселге бодунуң чуртун кириштирбес
арганы хөй тала-биле шинчилеп турган. Харын Төвүттүң хааны болур дээш
кудуктулары-биле маргыжып, оларны тиилеп, чурт иштинге, Лхасага бодунуң салдарын
калбартып шыдаан. Орус чурту-биле харылзаа тудар сорулга-биле Моолга кээп, Чин
Ван Хандыдоржунуң ачазы-биле Моолга кыштааш, кыдаттарның ыйыдыышкыны-биле
даштыкыже үнүп шыдавайн, чурттунче ээп чанган. Харын Төвүттү Нациялар Лигазының
кежүгүнү болдуруп шыдавааны хомуданчыг деп төвүттер демдеглээн боор чораан. Он
үшкү Далай лама дугайында дыка хөй материал бар. Хомуданчыг чүве чүл дээрге,
үе-шагның салдарындан болганы-ла ол, сагыжынга четпейн, 1933 чылда Дээрже
чайылган.



https://tyv.wikipedia.org/wiki/%D0%9E%D0%BA%D1%82%D0%B0%D1%80%D0%B3%D0%B0%D0%B9_%D1%82%D0%B5%D0%BB%D0%BE%D0%BB%D0%B0%D1%80%D1%8B%D0%BD%D1%8B%D2%A3_%D1%82%D1%8B%D0%BF%D1%82%D1%8B%D0%BF_%D0%BA%D0%B5%D0%BB%D0%B3%D0%B5%D0%BD%D0%B8

Чер, Ай, Хүн болгаш сылдыстар кайыын, канчап тыптып келгенил? деп айтырыгны
кижилер шагдан тура сонуургап келген. Ынчалза-даа аңаа харыыны бээрде,
Октаргайда турган телолар чогум чүден бүткенин, оларның канчаар шимчеп чоруп
турарын база физиктиг мөзү-шынарын билири чугула.

Шаанда эртем-техника хөгжүп, сайзыраваан турда делегейниң тургустунганының
дугайын чүгле янзы-бүрү тоолчургу чугаалар тайылбырлаар чораан. Шажын-чүдүлгениң
сагыкчылары боттары тайылбырлап билбес болганда, чоннуң бүдүүлүк чоруун ажыглап
бүгү-ле чүвени бурган чаяап чогааткан деп турганнар. Бурганга тейлеп, чүдүп,
чаннып чорааш, салым-чолду экижидип алыр деп суртаалды нептередип, бурганның
номналын чонну дарлап, чагырарының чепсээ кылдыр ажыглап чораан.

Октаргайда кандыг-даа тело чүгле материядан бүткен дээрзин амгы үеде билир
болгай бис. Ол ышкаш материяның шимчээшкини, оң энергиязы база узуткап чок
кылдынмас. Мөңге шагда хевээр артар. Энергия кезээ шагда турар болгаш чүгле
бодунуң хевирин өскертир. Ломоносовтуң ажытканы бүдүмелдерниң камгалаттынар
хоойлузу болгаш энергияның камгалаттынар хоойлузу амгы үеде октаргай телоларының
тывылганының дугайында эртем ёзу-биле тайылбырлаарының үндезини болу берген.
Октаргай телоларының тыптып келгениниң болгаш оларның системаларының хөгжүп
сайзыраанының дугайын өөренир астрономия эртеминиң бир кезиин космогония деп
адаар.

Черниң болгаш өске-даа планеталарның тыптып келгениниң дугайында эң-не баштайгы
эртем-шинчилел ажылдарын 1755 чылда немец философ И. Кант кылган. Ол-ла үеде
француз эртемден Лапластың кылган түңнелдери Кантыныы-биле дүгжүп турар. Кант
биле Лаплас - Хүн Черге дөмейлешпес, тергиин изиг, хемчээл талазы-биле Черден
хөй катап улуг, а Чер болза, Хүн системазының планетазының бирээзи болур деп
тодаргайлааннар. Оон ыңай планета бүрүзү бодунуң орбитазы-биле Хүннү чаңгыс аай
углуг дескинип турар, бойдуста бүгү-ле чүве үргүлчү өскерлип, хөгжүп, сайзырап
турар деп түңнел үндүргеннер.

Кажан-бир шагда Хүн системазы турбаан, ооң орнунга ортузу аажок дыгый, кончуг
изиг, агаар чок туманналчак газ турган деп Лаплас санаан. Ол газтың хемчээли
амгы үеде Хүнден эң ырак планетаның турар кызыгаарындан безин улуг болгаш ол
оожум дескинип турган. Ук туманналчак бичии кезекчигештерниң бот-боттарының
аразында тыртыжыышкынының салдарында чоорту чыырлып эгелээн. Ооң хемчээли чоорту
бичелеп эгелээн. Механиканың хоойлузун ёзугаар дескинип турар телолар чыырлырга,
ооң дүргени болгаш төвүнче чүткүлдүг күш улам улгадыры билдингир болгай. Ону
мындыг чижек-биле бадыткап болур. Хендир азы баг ужунга даштан баглааш, ону
долгандыр чаяр болза, чайыышкын дүргедээн тудум-на, хендир азы баг улам дыңзыыр
болгаш адак сөөлүнде үстүп чаштай бээр болгай. Ол туманналчак дескинип турда,
ооң экваторунга турган хөй санныг кезекчигештери (экваторнуң кезекчигештери
полюстарда кезекчигештерден дүрген дескинер) ук газтан үстүп адырылгаш,
туманналчакты дескинип турар каътташкак дээрбектер болу бээр. Баштай бөпүрүк
хевирлиг турган туманналчак төвүнче чүткүлдүг күштүн салдары-биле полюстарындан
чоорту кашпыкталып эгелээн. Ооң кыдыы чугалап, ортузу кылынналып линза хевирлиг
болу берген. Ол туманналчактың хемчээли кызырлып, дескинери дүргедээн тудум-на
дескинип турган аайынче углуг аңгы-аңгы дээрбектер адырылгылап чоруй баргылаар.
Ынчалза-даа туманналчак газтың дыгыйы чаңгыс аай эвес, дээрбек бүрүзүнүң эң
ыгый, сырый черлери кезекчигештерни бодунче сиир чыыра тыртып келгениниң
түңнелинде, дескинип чоруп турар улуг бөрбектелчек газтар тургустунуп келгилээн.
Ооң соонда ол бөрбек газтар база-ла эге баштай турган улуг туманналчак газ дег,
дүрген дескинип эгелээн. Олардан база-ла аңгы-аңгы дээрбектер адырылгылааш, ол
дээрбектер чоорту улуг эвес борбак хевирлиг телолар болу бергилээн. Олар чоорту
сооп сепкерээш, Хүннү дескинип турар улуг туманналчак газтарның эдеринчилери
болу бергеннер. Оон чоорту сиңип кадыккаш, планеталар болу бергилээн. Ук
туманналчактың кол нургулайы ортузунда мөөңнешкек болгаш ам-даа сооп өшпээн Хүн
болуп турары ол деп, Лаплас Хүн системазының планеталарының тыптып
тургустунганын ынчаар тайылбырлаан. Ол гипотеза эртем-дуржулгага, бойдустуң
хоойлуларынга, чүнүң-даа мурнунда бүгү делегей тыртыжыышкынының хоойлузунга
үндезилеттинген. Ол үениң эртем талазы-биле эң депшилгелиг улуг ажыдыышкыны
болур. Ынчалза-даа Хүн системазының планеталарының дугайында чаа ажыдыышкыннар
тыптып , ону Лапластың гипотезазының дузазы-биле тайылбырлаары болдунмас болу
берген. Чижээ: Уран дээр планета Хүн системазында планеталар-биле чаңгыс углуг
эвес, дедир талаже дескинип турары билдинген. Оон ыңай газтарның, планеталарның
база оларның эдеринчилериниң шимчээшкинин хандыр өөренип, шинчилеп келгениниң
түңнелинде, Лапластың гипотезазынга дүүшпес чүүлдер тыптып, ол гипотезаны эде
көөрү негеттинген.

Эртем-техниканың депшилгезинге дүүштүр октаргай делгемнеринде телоларның тыптып,
сайзыраанын материалистиг ёзу-биле совет эртемденнер тайылбырлаан. Бистиң
эртемденнеривис шажын-чүдүлгениң чер, делегейни бурган кылып бүдүргениниң
дугайында үндезин чок меге өөредиин сойгалап, октаргай телоларының тывылганының
дугайында чаа тайылбырны эртемге үндезилеп тургузуп, ол өөредигни чаартып, улам
ханы шинчилеп турарлар. Билдингир совет эртемден академик О.Ю. Шмидт (1891 -
1956) астрономнарның, геофизиктерниң, геологтарның болгаш өске-даа эртем
ажылдакчыларының киржилгези-биле Хүн системазының планеталарының болгаш Черниң
тывылганының дугайында чаа гипотезаны тургускан. Чер болгаш өске-даа планеталар
кажан-даа Хүн болгаш сылдыстар дег ындыг изиг газтар болуп трубаан, а соок кадыг
бүдүмелдерниң кезекчигештеринден тургустунган деп, ол бодунуң гипотезазынга
чугаалаан. О.Ю. Шмидттиң болгаш ооң салгакчыларының шинчилээнин барымдаалап
алырга, кажан-бир шагда Хүннү долгандыр газ, доозунналчак кончуг улуг булут
турган. Аңаа медээжок хөй санныг бичии кезекчигештер баштай уг-шиг чок шимчеп
турган. Ооң соонда оларның орбиталары төгерик, чаңгыс аай плоскоска турар болу
берген. Ооң-биле кады кезекчигештерниң дескинер шимчээшкиннери чоорту чаңгыс
аайланып чорза-чорза, шупту кезекчигештер чаңгыс аай дескинип шимчээр болу
берген. Ооң ужурундан газ, доозунналчак булут бүгү боду чаңгыс аай углуг
тырыкыландыр дескинип эгелээн. Бир эвес ол кезекчигештерниң кол нургулайы чаңгыс
углуг дескинмээн болза, олардан планеталар тургустунары болдунмас турган. Баштай
бичии кезекчигештер уг-шиг чок шимчеп тургаш, аразында үскүлежирге, оларның
энергиязының чамдыызы чылыгже шимчээш, долгандыр турар октаргай делгемнеринче
үнүп, бичии кезекчигештерниң дүргенин оожумнадып турган. Эртем ёзугаар алырга,
үскүлешкен кезекчигештер шимчээшкинин чидирип, доктаап турганының хараазында
борбак хевирлиг улуг булут чоорту кашпыйгаш, ооң соонда калбая берген. Кажан
бүгү кезекчигештер, чангыс плоскоска чыглып келирге, олар чоокшулашкаш,
бот-боттарының аразында күштүү-биле тыртыжып эгелээр. Олар каттыжып эгелээрде,
деңзи талазы-биле улуглары дыка дүрген улгадып турган. Оон чоорту элээн каш
кончуг улуг дүргектер тыптып келгеш, сөөлүнде барып, планеталар болу бергилээн.
О.Ю. Шмидттии-биле алырга, планеталар системазының ортузунга эң-не улуг, Хүнче
чоок Плутон ышкаш бичии планеталар тыптып болур. Ынчаарга Плутоннуң ындында оон
улуг планета туруп болур, ынчалза-даа Юпитер биле Сатурн дег улуг планеталар
турары чөгенчиг. Планета улуг болган тудум-на ооң тургустунарынга хөй материал
кирер болгаш чоок-кавызында бүдүмелдерни бодунче шуптузун сиирип алыр болганда,
Хүн системазының планеталарында Сатурн биле Юпитерден улуг планеталар турбас
дээрзин Шмидт бодунуң гипотезазынга база илереткен. О.Ю. Шмидт, ооң соонда
академик В.Г. Фесенков болгаш өске-даа эртемденнерниң теория талазы-биле Хүн
биле планеталар аразын, планеталарның бот-боттарындан ыраан бир-ле дугаар санап
тыпканы улуг ажыдыышкын болур. Оон ыңай О.Ю. Шмидттии-биле алырга, планета чаа
тыптып эгелеп турда, аңаа кээп дүжүп турар кезекчигештерниң шимчээшкини кыйгас
углуг кээп турар болза, ынчан ук планета ол дүжүүшкүннүң уу-биле дескинер. Бо
үеде Хүн системазының планеталарының өзээн эргилип турары аңаа дүгжүп турар.
Хүнден эң-не ырак турар планетага бүдүмелдерниң хөлүн эрттир кыйгас дүжүүшкүнү
дедир талаже дескинигни тургузуп болуру база бадыткаттынган. Улуг планеталарның
бүткен үүрмек доозун кезекчигештери оларның эдеринчилериниң бүткени газ,
доозунналчактар-биле дөмей болур ужурлуг. Үүрмек доозун-довурак Хүн херелинге
изиирге, олардан водород дээн ышкаш чиик газтар дүрген ылгалып үнгеш, октаргай
делгемнеринче чоруп турар. Оларның ынчаар тарап чоруурунга хүн херелдериниң
базыышкыны база улуг салдарлыг болган. Ындыг болуушкун чүгле Хүн чоогунга,
доозун-довурактың ханызынче хүн херелдери чедип, ону изидип турар черлерге
турган. Юпитерниң турар черинде болгаш оон-даа ырак хүн херелдери
доозун-довурактың каъттарын эртип шыдавааны черлерде водород олчаан арткан. Ол
булуттарның эң "ырак", соок кезээнге водород доңгаш, доозуннарга хыраа дег
чыпшынгылап калгылаан. Ооң ужурундан Хүн чоогунуң планеталарының составында,
чижээ Черде, водород эвээш, а ырак улуг планеталарның составында ол кончуг хөй.
Хүн чоогунда планеталарның дыгыйы оон ыракта планеталарның дыгыйындан улуун О.Ю.
Шмидттиң гипотезазы база тайылбырлап турар.

Совет эртемден О.Ю. Шмидттиң Хүн системазының планеталарының тывылганының
дугайында тургускан гипотезазы бо үеде эртем талазы-биле кылган ажыдыышкыннарга
дүгжүп турар. Планеталарның газ, доозун булуттан тургустунуп бүткени кончуг үр
үениң иштинде үргүлчүлээн. Черниң бичии кезекчигештерден чыглып тургустунарынга
6 - 7 миллиард чылдар эрткен. Амгы үеде даг породаларының назы-харын
радиоактивтиг бустуушкуннуң үезин ажыглап тодарадып турар. Ында бар уран
хөйү-биле бузулган тудум-на ооң хемчээли эвээжеп, ук породага коргулчун биле
гелий улам көвүдээр. Породада арткан уранның база ында чыылган гелийниң болгаш
коргулчуннуң хемчээлин барымдаалап, чеже хире үе иштинде бо болуушкун болганын
тодарадып болур. Ол хемчег уран бар даг породаларының назынын тодарадырынга
хереглеттинер. Аңаа үндезилээш, Черниң эң бурунгу даш каъттарының тургустунган
үезин тыварга, 2 - 3 миллиард чылдар бурунгаар тургустунган болуп, О.Ю. Шмидттиң
Черниң назынын санап тыпканынга база дүгжүп турар. Вулкан чаза тевиишкиннериниң
изиг суук чүүлдерин болгаш оон тыптып келир газтарны барымдаалап, чамдык
шинчээчилер Чер шаанда баштай хөлчок изиг газ, а ооң соонда кончуг изиг суук
байдалга тургаш, оон кадыг байдалдыг болу берген дижип турар. Ынчаарга О.Ю.
Шмидттиң гипотезазы-биле алырга Чер кажан-даа изиг, суук байдалга турбаан. Кажан
Чер чаа-ла тыптып турда, бичии кезекчигештерниң үскүлежиишкининден чылыг
энергиязы хосталып үнүп чоруп турган, аңаа доозунналчактарның составында кирген
уранның болгаш радийниң ядроларының бустуушкунундан үнген энергиязы немежип, хөй
чылыг энергиязы октаргай делгемнеринче үнүп чоруп турган. Черниң каъттары
дыгыйланып келгени-биле холбаштыр, ооң иштинден үнген изиг дашкаар тарап
үнместээн болгаш Черниң кырында каъды чоорту кадыгланып эгелээн. Санаашкын
ёзугаар алырга, Чер бодунуң иштинден үнген энергиядан 1500 - 3000 градус чедир
изип болур. Ол хире бедик температурадан Черниң кырында чыткан даш породалары
эзилгеш, суук байдалче шилчий берип, аар бүдүмелдер куду дүжүп бадып, чиик
бүдүмелдер өрү салдап үнүп турган. Черниң бүдүмелдери аразында холужуп, Черниң
кадыг каъттары улам кылыннап, сооп эгелээн. Чер кырының янзы-бүрү каъттары
ынчаар тургустунуп келгенин О.Ю. Шмидттиң гипотезазында тодаргай айыттынган.
Черниң кадыг каъттарының адаанда оранчок ханы, чамдык уран болгаш радий чыылган
черлерде, ам-даа даш породалар суук байдалда турар. Ындыг бассейннерден
базыышкын улгадырга, изиг бүдүмелдер сыстып, аттыгып үнгүлээш, амгы үеде вулкан
чаза тевиишкинин болдуруп турар. Чер соок материалдан тургустунуп бүткен дээрзин
шылгараңгай эртемденнер Ф.А. Бредихин биле В.И. Вернадский база бадыткааннар.
Чер болгаш өске-даа планеталарның тургустунган материалы - Хүннү долгандыр
шаг-шаанда турган газ, доозун кайыын келгенил? деп бодал тургустунуп келир. Ону
тодазы-биле үзе харыылаары берге. О.Ю. Шмидттиң болгаш өске-даа эртемденнерниң
бодап турары-биле алырга, Хүн кажан-бир шагда сылдыстар системазының төвүнге
дескинип чорааш, кончуг улуг хемчээлдиг газ, доозуннуң булудун таварты эрткен
болгу дег. Ындыг булуттар сылдыстар аразында көвейи-биле бар болуп турар. Ол
булуттуң чамдыызын Хүн бодунче чыыра тыртып алгаш, чоруй барган. Ооң соонда ол
булут Хүннү долгандыр бүргеп алган газ, доозун болу берген. Ол булут
планеталарның бүткен материалы кылдыр ажыглаттынган болуп база чадавас. Шинчилел
ёзугаар санап көөрге, ындыг таарымчалыг байдал ховар таваржыр. В.Г. Фесенков
болгаш өске-даа эртемденнерниң бодап турары-биле алырга, Хүн ону долганып турар
планеталар чаңгыс аай газ, доозун бүдүмелдерден бүткен болгу дег. Совет астроном
Б.А. Воронцов-Вельяминов 1932 чылдар үезинде-ле чаа, изиг, кыптыгып турар
сылдыстар октаргай делгемнеринче газтарны үндүр чажып турарын, а ол ышкаш
сылдыстар аразында биске көстүп турар газтарны сылдыстарның боттары үндүрүп
турарын бадыткаан. Ынчангаш газ, доозун булуттар амгы үеде база тыптып келип
турар дээрзинге бүзүревес арга чок. Үе-дипте-даа, чүгле чап-чаа-даа тыптып
келгилээн газ, доозун булуттар бар. Совет академик В.А. Амбарцумян болгаш
өске-даа эртемденнер 1945 - 1947 чылдарда-ла сылдыстарның назыны чаңгыс аай эвес
дээрзин бадыткааннар. Кол нургулайында сылдыстар улуг-даа, бичии-даа бөлүктер
бооп тыптып келгилээр. Бодап кээрге бистиң Хүнүвүс кажан-бир шагда чааскаан эвес
тыптып келген чадавас ышкаш. Ооң-биле кады тывылган "акылары", "дуңмалары" база
октаргай делгемнеринде боттары тускай системалар болу бергилээн чоруурлары
чадавас. Хүн системазы дег планеталарлыг системалар октаргайда кончуг көвей.
В.Г. Фесенковтуң шинчилеп турары-биле алырга, бистиң системавыстың төвү - Хүн
эгезинде амдыызындан улуг болгаш изиг турган. Хүн октаргай делгемнеринче хөй
газты үндүр чажып турар. Ооң ужурундан ол чоорту сооп, чырыы суларап бар чыдар.
Ынчалза-даа ол өскерлиишкинни эскереринге кончуг үр үе негеттинер. Амгы үеде
Хүннүң изии ооң иштинде водородтуң гелийже шилчиирге тыптып келир чылыг
энергиязындан тургустунган. Хүн барык-ла соовас, ам-даа миллиард-миллиард
чылдарның дургузунда олчаан артар. Октаргайда бүдүмелдер үргүлчү шимчээшкинде
болгаш өскерлиишкинде турар. Газ, доозунналчак бүдүмелдерден амгы үеде сылдыстар
боттанып, а ол сылдыстарны долгандыр планеталар системалары тыптып келип
тургулаар.



https://tyv.wikipedia.org/wiki/%D0%9E%D0%BA%D1%82%D0%B0%D1%80%D0%B3%D0%B0%D0%B9_%D0%B4%D0%B5%D0%BB%D0%B3%D0%B5%D0%BC%D0%BD%D0%B5%D1%80%D0%B8%D0%BD_%D1%88%D0%B8%D0%BD%D1%87%D0%B8%D0%BB%D1%8D%D1%8D%D1%80%D0%B8

Дары-биле ажылдаар ракетаны оюн-тоглаага-даа, шериг-даа херээнге кижилер шагдан
тура ажыглап келгеннер. Ракетаны "Өртемчей делгемнерин шинчилээринге" ажыглаарын
бир-ле дугаарында космонавтиканың үндезилекчизи орус эртемден К.Э. Циолковский
айыткан. 1903 чылда үнген "Реактивтиг дериг-херекселдерни октаргай делгемнерин
шинчилээринге ажыглаары" деп номунга К.Э. Циолковский баштайгы ракетаның
октаргай делгемнеринге шимчээриниң кол формулазын үндүрүп, ракеталыг аппаратарны
планеталар аразынга ажыглаар аразын көргүзүп, ракетаның шимчээшкининге агаарның
дүрбүжүүшкүн күжүнүң салдарының дугайын аажок тода бижээн. Октаргай
делгемнеринче ужудуушкун кылырының арга-сүмезин болгаш идеяларын киирген ооң хөй
санныг ажылдары космонавтиканың хөгжүп сайзыраарынга улуг үнелиг болган.

Ракета техниказының суртаалчылары эртемденнер Н.И Тихомировтуң, Ф.А. Цандерниң,
С.П. Королевтуң, Р. Эно-Пельтриниң (Франция), Р. Годдардтың (АКШ), Г. Оберттиң
(Германия) болгаш өске-даа эртемденнерниң шудургу карак-кызыл ажылының
түңнелинде XX вектиң 20 - 30 чылдарында суук чүүлге ажылдаар ракетаны тургускан
болгаш салып үндүрген. Баштай ол ракеталар бедик көдүрүлбейн турган. 40 чылдар
үезинде оларның бедии 500 км, а 50 чылдарның ортан үезинде 1000 км ашкан. Совет
Эвилели октаргай делгемин шингээдириниң пионери, а совет эртемденнер,
инженерлер, техниктер, ажылчыннар, космонавтылар - делегейде бир-ле дугаар
октаргай делгемнеринче орукту ажытканнар. Космонавтиканың херек кырында
төрүттүнүп келиринге бистиң улуг эртемденнеривис - М.В. Келдыш, С.П. Королев,
В.П. Глушко, М.К. Янгель, Б.Н. Петров, Г.И. Петров,



https://tyv.wikipedia.org/wiki/%D0%9D%D2%AF%D0%B3%D2%AF%D0%BB%D0%B4%D2%AF%D0%B3_%D1%8D%D1%88-%D3%A9%D3%A9%D1%80

1. Эш овур-хевиринде дайызын - Кандыг бир арга-биле эжиниң өнчү хөреңгизин
алыксаар. - Бээри бичии, алыры улуг. - Хүлээлгезин багай сеткил-биле кылып
турар. - Чүгле бодун бодааш харылзажып турар.

2. Сөс кырында дузалажыр эш - Эрткен үеге хамаарыштыр найыралдыг шынзыдыышкыннар
кылыр. - Келир үеге хамаарыштыр идегелдиг шынзылгалар кылыр. - Хоозун
сөстер-биле ол кижиниң найыралын чаалап аар, бодунче тыртып аар. - Ылап-ла
дузалажыр үе кээрге чок боор.

3. Багай сеткилдиг мактаар эш-өөр - Багай сеткилдерин болгаш багай кылган
чүүлдерин деткиир. - Эки сеткилдерин болгаш эки кылган чүүлдерин деткивес. -
Бодунуң караанга мактаар. - Артынга бактаар.

4. Буураашкынның эжи - Угаан-медерелди сээдеңнедиптер чүүлдер ижип-чииринче эжи
болуп турар. - Багай шакта (хүн ашканда)агаарлаарының эжи. - Оюн-тоглааже кижини
ыдалаар эш. - Азартный оюннарның эжи.



https://tyv.wikipedia.org/wiki/%D0%9D%D0%B0%D0%B4%D1%8F_%D0%A0%D1%83%D1%88%D0%B5%D0%B2%D0%B0%D0%BD%D1%8B%D2%A3_%D1%81%D0%B0%D0%BB%D1%8B%D0%BC-%D1%87%D0%B0%D1%8F%D0%B0%D0%BD%D1%8B

Наде́жда (На́дя) Никола́евна Ру́шева (январь 31, 1952 чыл – март 6, 1969 чыл) —
Тываның, Россияның (СССР) алдарлыг салым-чаяанныг чалыы чурукчузу.

Кыска назынының иштинде Надя 50 ажыг бөлүк чуруктарны (серия) чураан: Пушкинниң
чогаалдарынга, балетке, делегейниң чоннарының идик-хевинге, танцы- самынга,
античностька(?), Л.Толстойнуң “ Дайын болгаш тайбың” деп романынга, октаргай
темазынга, херээжен, ие кижиниң овур-хевиринге...дээш өске-даа уткалыг. 1966
чылда Надя Польшага бодунуң чуруктарын делгеп чорааш келген. 1967 чылда “Артек”
лагеринге дыштанып чораан үезинде ол “Мастер биле Маргарита” деп М.Булгаковтуң
романын номчааш, аңаа 200 ажыг чуруктарны чуруп каан.Ол делегейде бо улуг
чогаалга хамаарышкан чуруктарны чураан бир дугаар чурукчу - Надя. 1969 чылдын
март 6 –да Надя школаже чоруурунга белеткенип тургаш, хенертен мөчээн: ооң
бажынче хан чүгүрген болган.



https://tyv.wikipedia.org/wiki/%D0%9D%D0%B0%D0%B4%D1%8F_%D0%A0%D1%83%D1%88%D0%B5%D0%B2%D0%B0

Наде́жда (На́дя) Никола́евна Ру́шева (январь 31, 1952 чыл – март 6, 1969 чыл) —
Тываның, Россияның (СССР) алдарлыг салым-чаяанныг чалыы чурукчузу.

Кыска назынының иштинде Надя 50 ажыг бөлүк чуруктарны (серия) чураан: Пушкинниң
чогаалдарынга, балетке, делегейниң чоннарының идик-хевинге, танцы- самынга,
античностька(?), Л.Толстойнуң “ Дайын болгаш тайбың” деп романынга, октаргай
темазынга, херээжен, ие кижиниң овур-хевиринге...дээш өске-даа уткалыг. 1966
чылда Надя Польшага бодунуң чуруктарын делгеп чорааш келген. 1967 чылда “Артек”
лагеринге дыштанып чораан үезинде ол “Мастер биле Маргарита” деп М.Булгаковтуң
романын номчааш, аңаа 200 ажыг чуруктарны чуруп каан.Ол делегейде бо улуг
чогаалга хамаарышкан чуруктарны чураан бир дугаар чурукчу - Надя. 1969 чылдын
март 6 –да Надя школаже чоруурунга белеткенип тургаш, хенертен мөчээн: ооң
бажынче хан чүгүрген болган.



https://tyv.wikipedia.org/wiki/%D0%9D%D0%B0%D0%B0%D0%B4%D1%8B%D0%BC-2012

Наадым 2012, Барыын-Хемчик - 2012 чылда болган Тываның үргүлчү эрттирер
малчыннар байырлалы, Барыын-Хемчик кожуунунга эрткен.

Наадым үезинде ТР-ның Чазак Даргазы Ш.В. Кара-оол, өөредилге болгаш эртем
яамызының сайыды К.А. Бичелдей Чазактың мурнундан Барыын-Хемчик кожууннуң
Аяңгаты ортумак школазынга «Газель» машинаны белекке берген.

- Мен ам дыка үр чылдар иштинде маңнап турарым ол. Эртенниң-не туруп келгеш
маңнап алырыңга, чайгаар-ла сергек, омак апаар чүве. Кандыг-даа берге ажыл-херек
бүдүрериңге бергелер турбас ышкаш. Республиканың 2012 чылда болуп эрткен
Наадымынга 42 километрге ийи дугаарында маңнап келдим. Маңнаарга кижиниң
сагыш-сеткили чиик болур. Кижи бүрүзүнге ону сүмексээр мен, ылаңгыя аныяктарга.
Россияның хостуг хүрешке шилиндек командазының кежигүнү Омак Сүрүң чоокта чаа
Россияның чемпионадынга киришкеш, 3 дугаар черни ээлээн, Наадымның байырлыг
хүрежи болуп эртип турар аразында, аңаа байыр чедирбишаан, Наадым үезинде
Вячеслав Данзын чоок эштериниң мурнундан деткимче акшаны берген:



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%91%D1%83%D1%8F%D0%BD-%D0%91%D0%B0%D0%B4%D1%8B%D1%80%D0%B3%D1%8B

Моңгуш Буян-Бадыргы азы Хүн Ноян Моңгуш Буян-Бадыргы Үгер-Даа (апрель 25, 1892
чыл – март 22, 1932 чыл) — Даа кожуунунуң нояны, Моңгуш Хайдып ноянның салгалы,
хөй-ниитиниң болгаш күрүнениң ажылдакчызы, Тыва күрүнениң үндезилекчизи.

Моңгуш Буян-Бадыргы 1892 чылдың апрель 25-те Барыын-Хемчик кожуунунуң Аяңгаты
сумузунга Моңгуш Номчула деп чылгычы араттың өг-бүлезинге төрүттүнген. Ооң
ада-иези Буян-Бадыргыны Даа кожуунда Хайдып деп ноянга азырандыга берипкенннер.

1892 - Улу чылдың апрель 25-те часкаар Буруул ноянга бир дүне онзагайлыг дүш
кирген.

Тываже орус чуртундан бодунуң туразы-биле кежүп эгелээн тараачыннар болгаш
садыгжылар Буурул ноянны кончуг дүвүредир турган.

Хайдып дириг тургаш Улаастайга бижик шыгжадып каан турган. Хемчиктиң Даа
кожуунунуң дүжүметтери Улаастайның чанчынынга чеде бергеш, "кым ноян болур
ирги?" деп айтырарга. Чанчын мынча диген:

Шак ынчалдыр, адазы кызыл дустай бээрге 17 харлыг Буян-Бадыргы Хемчиктиң Даа
кожуунунуң нояны апарган.

1930-32 чылдарда кара-бажыңга олургаш Буян-Бадыргы бодалдарын саазынга илередип
бижип турган. Бижиктериниң аразынга төвүт дыл кырынга бижээн ыр азы шүлүк
хевирлиг бижиктер база турган. Ол бижиктерни Лүндүп хелиң дыка үр үе иштинде
шыгжап чораан. Лүндүп хелиң төвүт "ырларны" тыва дылче очулдургаш 1967 чылда
Моңгуш Кенин-Лопсаңга номчуп берип турган. Шала-була сактып алган шүлүктерин М.
Кенин-Лопсаң "Буян-Бадыргы" деп номунга парлааш чонга бараалгаткан. Ол болза
"тос кударал ыры"-дыр.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%91%D0%B0%D0%B9%D1%8B%D1%81%D0%BA%D1%8B%D0%BB%D0%B0%D2%A3_%D0%A2%D0%B0%D0%BD%D0%B7%D1%8B%D0%BD_%D0%BE%D0%B3%D0%BB%D1%83

Моңгуш, Байыскылаң Танзын оглу азы Байыскылаң, Моңгуш Танзын оглу(чаа паспорт
ёзугаар) (орус. Монгуш Байсклан Танзынович) (1913 - 1986) - Ада-Чурттуң II Улуг
Дайынынга киришкен тыва эки турачы, төречи (политик). Ук дайынга Ровно хоорайның
хостакчызы.

Моңгуш Байыскылаң шеригниң маңнайынга турган, дайынчы эш-өөрүнүң хайгааракчызы,
оларның аразынга төречи ажылдарын чорудуп турган.

Дайын үезинде Украинага февраль 2-де Моңгуш Танзын оглу кезек фашистерни бодунуң
селемези-биле узуткаан, аңаа кемдеткеш, чаалажылга шөлүнге уламчылап демисешкен.
Ровно хоорайның хостаашкынында Моңгуш Байыскылаң бомба чазылганындан кемдег
алгаш, уламчылай дайылдажып арткан.



https://tyv.wikipedia.org/wiki/%D0%9C%D0%BE%D0%BD%D0%B3%D1%83%D1%88_%D0%90%D1%8F%D1%81_%D0%A1%D0%B5%D0%BC%D0%B8%D1%81-%D0%BE%D0%BE%D0%BB%D0%BE%D0%B2%D0%B8%D1%87

Аяс Семис-оол оглу Моңгуш (апрель 2, 1973 төр.) — тыва мөге, сумо хүрешке
Россияның алдарлыг спорт мастери, Сумо хүрешке делегейниң ийи дакпыр чемпиону,
Делегей кубогунуң эдилекчизи, Европаның чеди дакпыр чемпиону, Россияның тос
дакпыр чемпиону, самбо хүрешке Азияның чемпиону, тыва хүрешке "Наадым"
байырлалының он чеди дакпыр чемпиону, «ТР-ниң күрүнениң Күчүтен мөгези», «ТР-ниң
Күш-культуразының болгаш спортунуң алдарлыг ажылдакчызы» хүндүлүг аттарның
болгаш Республика Ордениниң эдилекчизи. «Европаның тулган сумоторийи» аттыг.
Моңгуш Аяс сумо хүрешке Россияда эң ат-алдарлыг баштың, а делегейде билдингир
мөгелер санынче кирип турар.

Моңгуш Аяс 1973 чылдың апрель 2-де Тыва АССР-ниң Чөөн-Хемчик кожуунунуң
Баян-Тала сумузунга төрүттүнген. Кызыл кожуунeнуң Шамбалыг сумузунуң ортумак
школазын дооскан. Тыва улустуң "Наадым" байырлалының 17 дакпыр тиилекчизи (
1991, 1992, 1994, 1995, 1996, 1997, 1998, 1999, 2000, 2001, 2002, 2003, 2004,
2005, 2006, 2007, 2008 чылдар). Чаңгыс катап үжүүрлешкен (1993 чыл), база бир
катап 3-4 черге төлептиг болган (2014 чыл).

Сумо хүрешти 1998 чылда сонуургап эгелээн. 200* чылда Японияның Аомори хоорайга
сумо хүрешке Делегей кубогун РФ-тиң чыынды командазының составынга эң баштай
чаалап алган. 2000-2001 чылдарда Бразилияга (Сан-Паула), ооң соонда Японияга
(Аомори) эрткен делегей чемпионаттарының алдын медальдарының эдилекчизи. 2000
чылда 115 килге Делегей кубогунуң тулган чемпиону, 2001 чылда - Москваның
делегей чергелиг ажык маргылдаазының тулган чемпиону апарган.



https://tyv.wikipedia.org/wiki/%D0%9C%D0%BE%D0%BD%D0%B3%D1%83%D1%88,_%D0%90%D1%8F%D1%81_%D0%A1%D0%B5%D0%BC%D0%B8%D1%81-%D0%BE%D0%BE%D0%BB%D0%BE%D0%B2%D0%B8%D1%87

Аяс Семис-оол оглу Моңгуш (апрель 2, 1973 төр.) — тыва мөге, сумо хүрешке
Россияның алдарлыг спорт мастери, Сумо хүрешке делегейниң ийи дакпыр чемпиону,
Делегей кубогунуң эдилекчизи, Европаның чеди дакпыр чемпиону, Россияның тос
дакпыр чемпиону, самбо хүрешке Азияның чемпиону, тыва хүрешке "Наадым"
байырлалының он чеди дакпыр чемпиону, «ТР-ниң күрүнениң Күчүтен мөгези», «ТР-ниң
Күш-культуразының болгаш спортунуң алдарлыг ажылдакчызы» хүндүлүг аттарның
болгаш Республика Ордениниң эдилекчизи. «Европаның тулган сумоторийи» аттыг.
Моңгуш Аяс сумо хүрешке Россияда эң ат-алдарлыг баштың, а делегейде билдингир
мөгелер санынче кирип турар.

Моңгуш Аяс 1973 чылдың апрель 2-де Тыва АССР-ниң Чөөн-Хемчик кожуунунуң
Баян-Тала сумузунга төрүттүнген. Кызыл кожуунeнуң Шамбалыг сумузунуң ортумак
школазын дооскан. Тыва улустуң "Наадым" байырлалының 17 дакпыр тиилекчизи (
1991, 1992, 1994, 1995, 1996, 1997, 1998, 1999, 2000, 2001, 2002, 2003, 2004,
2005, 2006, 2007, 2008 чылдар). Чаңгыс катап үжүүрлешкен (1993 чыл), база бир
катап 3-4 черге төлептиг болган (2014 чыл).

Сумо хүрешти 1998 чылда сонуургап эгелээн. 200* чылда Японияның Аомори хоорайга
сумо хүрешке Делегей кубогун РФ-тиң чыынды командазының составынга эң баштай
чаалап алган. 2000-2001 чылдарда Бразилияга (Сан-Паула), ооң соонда Японияга
(Аомори) эрткен делегей чемпионаттарының алдын медальдарының эдилекчизи. 2000
чылда 115 килге Делегей кубогунуң тулган чемпиону, 2001 чылда - Москваның
делегей чергелиг ажык маргылдаазының тулган чемпиону апарган.



https://tyv.wikipedia.org/wiki/%D0%9B%D0%B5%D0%BE%D0%BD%D0%B8%D0%B4_%D0%A7%D0%B0%D0%B4%D0%B0%D0%BC%D0%B1%D0%B0

Чадамба Леонид Борандаевич (март 18, 1918 чыл – апрель 24, 1987 чыл) — шүлүкчү,
прозачы, очулдурукчу, Тыва АССР-ниң культуразының алдарлыг ажылдакчызы,
"Күш-ажылдың хоочуну" медальдың эдилекчизи, эң баштайгы "Үжүглел", "Тыва дыл",
"Төрээн чугаа" деп өөредилге номнарының база "Аас-кежик", "Ак-көк хемнер",
"Салгалдар", "Ивижилер" деп шүлүк болгаш проза номнарының автору.

Чадамба Леонид 1918 чылдың март 18-те Таңды-Тываның Тожу кожууннуң Хоң-Шөл деп
черге төрүттүнген. 1927-1929 чылдарда моол бижикке Эн-Суг хүрээзинге, ооң соонда
Тоора-Хемниң баштайгы чаданың школазынга өөренген. 1930-1931 чылдарда чаа тыва
бижикти Кызылга түр курстарга өөренген. 1937 чылда өөредилге комбинадын, 1955
чылда Тыва областың совет-партия школазын дооскан.

12 харлыындан эгелеп бичии уругларны, улуг улусту чаа тыва бижикке өөредип
эгелээн. Кара-Хаак эге школазынга директорлааш, Чырыдыышкын яамызының
эртем-методиктиг кабинедин удурткан, 1943 чылдан эгелеп Тыва Арат Республиканың
Биче Хуралының чанында Эртем комитедин даргалаан, а 1945 чылдан 1951 чылга чедир
Тываның дыл, литература болгаш төөгүнүң эртем-шинчилел институдун директорлаан;
оон культура Удуртулгазын баштааш, Тыва АССР-ниң культура сайыдынга ажылдаан.
Культура яамызының методиктиг кабинедин удурткаш, республиканың тайбың камгалал
комитединиң харыысалгалыг секретары болуп, "Улуг-Хем" альманахтың редакторунга
ажылдаан.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80,_%D0%A1%D2%AF%D1%80%D2%AF%D2%A3-%D0%BE%D0%BE%D0%BB_%D0%A7%D0%B0%D0%BC%D1%8B%D1%8F%D0%BD%D0%BE%D0%B2%D0%B8%D1%87

Өвүр Торгалыгда Чоза хемге 1912 чылда төрүттүнген. "Торгалыг" колхозтуң сугарлыг
чылгычызы бооп, ажыл-агайның сазыралы дээш үре-түңнелдиг ажылдап чораан.
Маргылдааларга Улуг-Хем кожуундан Дус-Даг сумузунуң мөгези бооп хүрежип турган.
Тываның араттың революстуг шеринге албан-хүлээлге эрттирип тургаш, хөйге
билдингир мөге апарган. 30-40 чылдарда эртип турган республика чергелиг
маргылдааларга, ол үедешыырак мөгелер хүрежир тос кожуун маргылдааларынга
шаңналдыг черлерни доктаамал ээлеп, чедиишкинниг хүрежип келген. ТАР-ның Начын
мөгези.

Ооң оолдары Даш-оол Сүрүң-оолович, Шагдыр-оол Сүрүң-оолович олар адазын
дөзеп-салган, республиканың шыырак мөгелериниң санынче кирген.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80,_%D0%94%D0%B0%D1%88-%D0%BE%D0%BE%D0%BB_%D0%A1%D2%AF%D1%80%D2%AF%D2%A3-%D0%BE%D0%BE%D0%BB_%D0%BE%D0%B3%D0%BB%D1%83

Ол 1943 чылда Өвүрнүң Торгалыгга төрүттүнген, чолаачы мергежилдиг чораан. 1969
чылда республика Наадымга 3-кү черни база 1971 чылда Тыва АССР-ниң тулган
чемпиону дээш хүрешке 3кү черни, Тыва АССР-ниң спартакиадазынга 2-ги черни
ээлээн. 1972 чылда ССРЭ-ниң 50 чыл оюнга тураскааткан Мөңгүн-Тайга районунуң
Наадымынга 64 мөгениң хүрежинге 1-ги черни ээлээш, "Мөңгүн-Тайганың чемпиону"
деп ат алган. 1972 чылда ССРЭ-ниң тургусутганының 50 чыл оюнга тураскааткан
хүрешке 3кү черни ээлээн. 1973 чылда Сибирь болгаш Ыраккы Чөөн чүк улустарының
спартакиадазынга 72 кг деңзиге 1-ги черни ээлээш, Россияның спорт мастери деп
атты чаалап алган. 1981 чылда республика спартакиадазынга 72 кг деңзиге диилээн.



https://tyv.wikipedia.org/wiki/%D0%9A%D1%83%D0%B4%D0%B0%D0%B6%D1%8B_%D0%9A%D1%8B%D0%B7%D1%8B%D0%BB-%D0%AD%D0%BD%D0%B8%D0%BA

Кызыл-Эник Кыргысович Кудажы (декабрь 13, 1929 - ноябрь 4, 2006 чыл) — тыва
чогаалчы, шүлүкчү, публицист, очулдурукчу, шии бижикчизи, хөй-ниити ажылдакчызы,
Тыва Республиканың Улустуң чогаалчызы. ССРЭ-ниң болгаш Россияның Чогаалчылар
эвилелиниң кежигүнү чораан. Тыва Республиканың Күрүне шаңналының болгаш
Россияның Чогаалчылар эвилелиниң шаңналының лауреады. «Хүндүлелдиң демдээ»
орденни, Тыва Республиканың Ордени, Кызыл хоорайның Хүндүлүг хамаатызы, Тыва
Республиканың Өөредилгезиниң алдарлыг ажылдакчызы аттарны д.о.ө. шаңналдарны
алган.

«Уйгу чок Улуг-Хем» деп IV томнуг роман-эпопеяның, «Ыржым булуң», «Ырак булут»,
«Ырлыг булак» деп трилогияның, «Долуманың хуулгазыны», «Он бир», «Белек-кыс
эмчи», «Далай дүвүнде даңгына» деп шиилерниң болгаш оон-даа өске чогаалдарның
автору. Чеди-Хөл кожууннуң, Кызылда Арат шөлүнүң адын берген. В. Шекспирниң,
А.Пушкинниң, Л.Толстойнуң, К.Чуковскийниң болгаш өске-даа чогаалчыларның
чогаалдарын тыва дылче очулдурган.

Кызыл-Эник Кыргысович 1929 чылдың декабрь 13-те Тыва Арат Республиканың Улуг-Хем
кожуунунуң Ийи-Тал сумузунуң Чээнек деп черге алдарлыг малчын арат, ССРЭ-ниң
Совединиң депутады, Ленин, ТАР орденнериниң эдилекчизи, Тарлашкын тулчуушкунунуң
киржикчизи Михаил Суванович Кудажының эр чаңгыс оглу кылдыр төрүттүнген.
Кызылдың педагогика училищезин, Кызылдың күрүнениң башкы институдунуң филология
факультедин «Тыва дыл болгаш чогаал, төөгү» деп мергежил-биле дооскан.

К. Кудажы педучилищени доосканының соонда Тере-Хөл кожуунунуң Куңгуртуг
сумузунга үш чыл ишти башкылап ажылдаан. Оон ыңай, педучилищеге өөренип турган
үезинде өөнүң ишти, Сарыглар Маскыровна-биле таныжып алган. Тере-Хөл кожуунга
ажылдаанының соонда «Сылдысчыгаш» солуннуң корреспондентизи болуп ажылдап
эгелээн. Оон «Тываның аныяктары» болгаш «Шын» солуннарның редактору болуп
1964-1967 чылдарда ажылдаан. Тываның ном үндүрер чериниң редактору, Тыва
АССР-ниң Сайыттар Чөвүлелиниң Телевидение болгаш радио дамчыдылга талазы-биле
комитединиң даргазының оралакчызы, Тыва АССР-ниң Чогаалчылар эвилелиниң баштаар
чериниң даргазы, «Улуг-Хем» сеткүүлдүң редактору бооп база ажылдаан. Сөөлгү
чылдарында Кызылдың №9 ортумак школазынга башкылап ажылдаан.



https://tyv.wikipedia.org/wiki/%D0%9A%D0%B5%D0%BD%D0%B8%D0%BD-%D0%9B%D0%BE%D0%BF%D1%81%D0%B0%D2%A3%2C_%D0%9C%D0%BE%D2%A3%D0%B3%D1%83%D1%88_%D0%91%D0%BE%D1%80%D0%B0-%D0%A5%D3%A9%D3%A9_%D0%BE%D0%B3%D0%BB%D1%83

Моңгуш Бора-Хөө оглу Кенин-Лопсаң (апрель 10, 1925 чылда төр.) — тыва эртемден,
шүлүкчү, этнограф, хамнаашкын талазы-биле элээн каш монографияларның автору,
төөгү эртемнериниң доктору, Тываның Дээди хамы, Тываның Улустуң чогаалчызы. Тыва
Республиканың Баштыңының — Чазааның даргазының С.А. Сарыг-оол аттыг чогаал
шаңналының лауреады. «Улустарның найыралы», II-ги чаданың «Ада-чуртунга
ачы-хавыязы дээш», I-ги чаданың «Буян-Бадыргы» орденнерниң эдилекчизи.
«Делегейниң дириг эртинези» деп бүгү делегейде хүндүлүг аттың эдилекчизи.

М.Б. Кенин-Лопсаң 1925 чылдың апрель 10-да Чөөн-Хемчик кожууннуң Хөндергей
сумузунда Чаш-Тал деп черге төрүттүнген. Адазы, Моңгуш Бора-Хөө Келдегей оглу
аңчы, тоолчу болгаш чер чарыкчызы чораан. Авазы, Моңгуш Сендинмаа Шиижек уруу
тоолчу болгаш ус-шевер чораан. Ооң ада-иези ниитизи-биле 15 ажы-төлдү өстүрген:
тос кыс болгаш алды оол.

М. Кенин-Лопсаңның баштайгы башкызы Хевек Доңгак Мыдык оглу турган. Ол
камбы-лама Моңгуш Лопсаң-Чиңмиттиң үндезилээни тыва бижиктиң баштайгы алфавидин
өөредип турган. Моңгуш Борахович 1947 чылда Кызылдың В.И. Ильич аттыг №2 ортумак
школазын баштайгы доозукчулар-биле 10-гу классты дооскан. Школаны дооскаш,
Ленинград (амгы Санкт-Петербург) университединиң Чөөн чүк факультединиң Түрк
дылдар филологиязының Тыва дыл салбырынче өөренип кирип алган. Университетти
1955 чылда чедиишкинниг дооскаш, Кызылдың башкы училищезинге тыва дыл, чогаал
болгаш педагогика башкызы болуп ажылдаан. Тываның ном үндүрер черинге
редакторлап база ажылдаан. 1966 чылдың марттан тура М. Кенин-Лопсан Тываның
музейинге ажылдап эгелээн, баштай Тыва Арат Республиканың төөгүзүнүң салбырын
эргелекчилээн, амгы үеде Национал музейниң улуг эртем ажылдакчызы болуп ажылдап
турар.

М. Кенин-Лопсаңның культура, хөй-ниити болгаш эртем ажыл-чорудулгазы хөй
талалыг. Ол биче чажындан шүлүктер болгаш чечен-чугаалар бижип эгелээн. Ооң
баштайгы чогаалы он харлыг турда чырыкче үнген. Орус болгаш тыва дылдарны
тергиин эки билир Моңгуш Кенин-Лопсан — хөй санныг романнарның, шүлүктер,
рассказтар болгаш балладалар чыындыларының автору. Орус болгаш даштыкы
шүлүкчүлерниң, ооң иштинде А.С. Пушкинниң шүлүктерин тыва дылче очулдурган. М.
Кенин-Лопсаңның салым-чаяаны Тываның улусчу чогаадылгазының дазылынче ханылап
кирип турар. Тыва хамнаашкынга тураскааткан дыка хөй монографиялары ооң эртем
ажылының түңнели болуп, эртемденниң адын делегейге алдаржыткан. Бо темага лекция
номчуп, делгелгезин көргүзүп, Австрияга, Швейцарияга, Бельгияга, Германияга,
Италияга, АКШ-ка чораан. Хамнаашкын шинчилелиниң американ фондузу 1994 чылда
аңаа «Хамнаашкынның дириг эртинези» деп атты тывыскан, ындыг ат делегейде чүгле
үш кижиде бар.

М. Кенин-Лопсаңның эгелекчи саналын ёзугаар 1992 чылда Россияда хамнарның бир
дугаар организациязы «Дүңгүр» деп ат-биле Тывага тургустунган. 1993 чылда
делегейниң тыва-америк баштайгы шуулганы Кызылга болуп эрткен, аңаа делегейниң
аңгы-аңгы чурттарының эртемденнери болгаш ажылдап турар хамнары киришкен. Ол-ла
чылын Алдан-Маадыр аттыг Национал музейниң чанынга хамнаашкынны өөренириниң
талазы-биле эртем төвүн тургускан. 1995 чылдың декабрьда Монгуш Кенин-Лопсан
Нью-Йорктуң Эртемнер академиязының кежигүнүнге соңгуткан, 1997 чылдың апрельде
хамнаашкын айтырыгларының талазы-биле докторнуң диссертациязын камгалап алган,
ооң материалдарын эртемден 45 ажыг чылдарның дургузунда чыып келген.



https://tyv.wikipedia.org/wiki/%D0%9A%D0%B5%D0%BD%D0%B8%D0%BD-%D0%9B%D0%BE%D0%BF%D1%81%D0%B0%D0%BD,_%D0%9C%D0%BE%D0%BD%D0%B3%D1%83%D1%88_%D0%91%D0%BE%D1%80%D0%B0%D1%85%D0%BE%D0%B2%D0%B8%D1%87

Моңгуш Бора-Хөө оглу Кенин-Лопсаң (апрель 10, 1925 чылда төр.) — тыва эртемден,
шүлүкчү, этнограф, хамнаашкын талазы-биле элээн каш монографияларның автору,
төөгү эртемнериниң доктору, Тываның Дээди хамы, Тываның Улустуң чогаалчызы. Тыва
Республиканың Баштыңының — Чазааның даргазының С.А. Сарыг-оол аттыг чогаал
шаңналының лауреады. «Улустарның найыралы», II-ги чаданың «Ада-чуртунга
ачы-хавыязы дээш», I-ги чаданың «Буян-Бадыргы» орденнерниң эдилекчизи.
«Делегейниң дириг эртинези» деп бүгү делегейде хүндүлүг аттың эдилекчизи.

М.Б. Кенин-Лопсаң 1925 чылдың апрель 10-да Чөөн-Хемчик кожууннуң Хөндергей
сумузунда Чаш-Тал деп черге төрүттүнген. Адазы, Моңгуш Бора-Хөө Келдегей оглу
аңчы, тоолчу болгаш чер чарыкчызы чораан. Авазы, Моңгуш Сендинмаа Шиижек уруу
тоолчу болгаш ус-шевер чораан. Ооң ада-иези ниитизи-биле 15 ажы-төлдү өстүрген:
тос кыс болгаш алды оол.

М. Кенин-Лопсаңның баштайгы башкызы Хевек Доңгак Мыдык оглу турган. Ол
камбы-лама Моңгуш Лопсаң-Чиңмиттиң үндезилээни тыва бижиктиң баштайгы алфавидин
өөредип турган. Моңгуш Борахович 1947 чылда Кызылдың В.И. Ильич аттыг №2 ортумак
школазын баштайгы доозукчулар-биле 10-гу классты дооскан. Школаны дооскаш,
Ленинград (амгы Санкт-Петербург) университединиң Чөөн чүк факультединиң Түрк
дылдар филологиязының Тыва дыл салбырынче өөренип кирип алган. Университетти
1955 чылда чедиишкинниг дооскаш, Кызылдың башкы училищезинге тыва дыл, чогаал
болгаш педагогика башкызы болуп ажылдаан. Тываның ном үндүрер черинге
редакторлап база ажылдаан. 1966 чылдың марттан тура М. Кенин-Лопсан Тываның
музейинге ажылдап эгелээн, баштай Тыва Арат Республиканың төөгүзүнүң салбырын
эргелекчилээн, амгы үеде Национал музейниң улуг эртем ажылдакчызы болуп ажылдап
турар.

М. Кенин-Лопсаңның культура, хөй-ниити болгаш эртем ажыл-чорудулгазы хөй
талалыг. Ол биче чажындан шүлүктер болгаш чечен-чугаалар бижип эгелээн. Ооң
баштайгы чогаалы он харлыг турда чырыкче үнген. Орус болгаш тыва дылдарны
тергиин эки билир Моңгуш Кенин-Лопсан — хөй санныг романнарның, шүлүктер,
рассказтар болгаш балладалар чыындыларының автору. Орус болгаш даштыкы
шүлүкчүлерниң, ооң иштинде А.С. Пушкинниң шүлүктерин тыва дылче очулдурган. М.
Кенин-Лопсаңның салым-чаяаны Тываның улусчу чогаадылгазының дазылынче ханылап
кирип турар. Тыва хамнаашкынга тураскааткан дыка хөй монографиялары ооң эртем
ажылының түңнели болуп, эртемденниң адын делегейге алдаржыткан. Бо темага лекция
номчуп, делгелгезин көргүзүп, Австрияга, Швейцарияга, Бельгияга, Германияга,
Италияга, АКШ-ка чораан. Хамнаашкын шинчилелиниң американ фондузу 1994 чылда
аңаа «Хамнаашкынның дириг эртинези» деп атты тывыскан, ындыг ат делегейде чүгле
үш кижиде бар.

М. Кенин-Лопсаңның эгелекчи саналын ёзугаар 1992 чылда Россияда хамнарның бир
дугаар организациязы «Дүңгүр» деп ат-биле Тывага тургустунган. 1993 чылда
делегейниң тыва-америк баштайгы шуулганы Кызылга болуп эрткен, аңаа делегейниң
аңгы-аңгы чурттарының эртемденнери болгаш ажылдап турар хамнары киришкен. Ол-ла
чылын Алдан-Маадыр аттыг Национал музейниң чанынга хамнаашкынны өөренириниң
талазы-биле эртем төвүн тургускан. 1995 чылдың декабрьда Монгуш Кенин-Лопсан
Нью-Йорктуң Эртемнер академиязының кежигүнүнге соңгуткан, 1997 чылдың апрельде
хамнаашкын айтырыгларының талазы-биле докторнуң диссертациязын камгалап алган,
ооң материалдарын эртемден 45 ажыг чылдарның дургузунда чыып келген.



https://tyv.wikipedia.org/wiki/%D0%9A%D0%B5%D0%BD%D0%B4%D0%B5%D0%BD%D0%B1%D0%B8%D0%BB%D1%8C_%D0%A0%D0%BE%D1%81%D1%82%D0%B8%D1%81%D0%BB%D0%B0%D0%B2_%D0%94%D0%BE%D0%BA%D1%83%D1%80-%D0%BE%D0%BE%D0%BB%D0%BE%D0%B2%D0%B8%D1%87

Ростислав Докур-оолович Кенденбиль — Тываның баштайгы композиторларының бирээзи.

Ростислав Кенденбиль 1922 чылдың май 30-де Чөөн-Хемчик кожууннуң Кара-Дытка
төрүттүнген. Бичии турда шолазын Кошкар-оол дээр турган. 14 хар чеде бээрге
ада-иези Чадаана хоорайның школа-интернадынче өөредип чоруткан. Үш чыл болгаш
Горно-Алтайск хоорайже өөренип чоруткан. Тываже эглип келгеш Кызыл хоорайның
хөгжүм болгаш шии театрының студиязынга өөренип турган. Өөредилге чылдарындан
1954 чылга чедир театрга актер, оркестр артизи, инструменталист-аккомпаниатор
болуп ажылдап чораан.

Бир дугаар ырызын 1954 чылда бижээн. Ол-ла чылын Ленинград хоорайның хөгжүм
училищезинче өөренип чоруткан. Аңаа Кенденбильниң чаа ырылары, скрипка болгаш
фортепиано пьесалары, "Чечен биле Белекмаа" деп операзы бижиттинген.



https://tyv.wikipedia.org/wiki/%D0%98%D0%B9%D0%B8_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%93%D0%B5%D0%BD%D0%B4%D1%83%D0%BD_%D0%93%D1%8F%D0%B0%D1%86%D0%BE

Ийи дугаар Далай-Лама Чалбаа Кенден Чамзы азы Гьялва Гендүн Гьяцо (1475—1542)
(моол. Гэндэнжамц) 1475 чылда Шигадзеге чанынга, Төвүттүң төвүнге Цанг деп
девискээринге, төрүттүнген. Башкының баштайгы ады Йонтен Пунцог. Ооң адазы,
Кунга (Куңгаа?) Гьялцен (1432—1481) Нийнг-ма адырының лама-нгакпазы турган,
билдингир татра мергени.

Нийнг-ма ийикпе, моолдап номчуурга, нямаваа "кызыл бөрттүглерниң уламчылалын"
шинчилээн. Ийи дугаар Далай лама дөрт харлыында тодараттынган, алдарлыг
даараныкчының оглу турган. Төвүт шажынның янзы-бүрү талаларын шинчилеп,хөй
санныг ном судурларны бижээн. Алызында барып төвүт шажынның хөй агымнар
аайы-биле чогаал бижээн кижи. Дандарның ёзузу кол барымдаалап, Дрепунг, Гандан
Поудранг (Гандан Повран) хиитти тургузуп турган, 1542 чылда номун номчуп оргаш
Дээрже чайылган.



https://tyv.wikipedia.org/wiki/%D0%97%D0%BE%D1%8F_%D0%9D%D0%B0%D0%BC%D0%B7%D1%8B%D1%80%D0%B0%D0%B9

Зоя Алдын-ооловна Намзырай (сентябрь 7, 1941 чылда төр.) — тыва шүлүкчү. Тыва
Республиканың Чогаалчылар эвилелиниң кежигүнү.

1941 чылдың сентябрьның 7-де Барыын-Хемчик кожуунунуң Шекпээрге мал-чер
ажыл-агыйлыг өг-бүлеге төрүттүнген. Ава-ачазы Куулар Намзырай Дажы-Серенович,
Донгак Чанчываа Дондуковна — Тываның баштайгы аар-үлетпүрүнүң эгези – алдын
уургайларының – баштайгы ажылчыннары чораан. 1957 чылда Кызыл-Мажалык ортумак
школазының 8 клазын дооскаш, Тыва областьтың Культура яамызынга ажыттынган 1 чыл
чартык библиотекарлар курзун дооскан. 1958-1961 чылдарда Барыын-Хемчиктиң партия
райкомунуң библиотеказынга, 1961-1962 чылдарда Бай-Хаактың район библиотеказынга
ажылдавышаан, Канскиниң библиотека техникумунга өөренип чораан. Ооң соонда
Кызылдың Башкы институдунга тыва дыл, литература кафедразының лаборантызы,
Бүгү-эвилелдиң театр ниитилелиниң библиотеказынга, Тываның ном үндүрер черинге
ажылдааш, 1998 чылда хүндүлүг дыштанылгаже үнген.



https://tyv.wikipedia.org/wiki/%D0%94%D0%BE%D0%BC%D0%BD%D0%B0%D0%B0%D1%80%D1%8B

Дом азы домнаары - аарыг кижини хол-биле суйбап, энергия күжү-биле сегидери,
сегидер кылдыныглар.

Домга ажыглаар чүүлдер хөй. Домга хереглээр араатан, араатан эвес-даа аңнарның
чүүлдери: адыг дыргаа, азыг-диштери, тооргу азыы, элик дуюу, мыйыстары,
чер-хаван азыы, үгү дыргаа, кулун, чаваа аът дуюу, эзир чүү.

Кырганнарның эдилеп, ажыглап чораан эгээ, бижек, боо кузумууру, оттук, даңза,
хап-биле база домнаар. Ортумак назылыг адыгның бажының сөөгү-биле баш
аарыгларын, кемдээшкиннерни эдер. Шаандагы, үр эдилээн тыва эзер эзеңгизи,
шавылыыр, колун, чирим толдары, чүген суглуу, кызыл сөөскен сыптыг кымчы.
Иезиниң эдилеп чорааны чавага, билзек, чүстүк, мөңгүн тевенези дээш баар. Тыва
шооча, дүлгүүр. От, аъш-чемге хереглээр кыскаш, илбек, хола хымыш. Кызыткаш,
чаванага өгээш, идиктиң улдуңун хаажылап чораан тыва чиңге илиир. Домга
күзүңгүнү база ажыглаар.



https://tyv.wikipedia.org/wiki/%D0%94%D0%B0%D1%80%D0%B6%D0%B0%D0%B9,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Александр Александр оглу Даржай (ноябрь 3, 1944 чыл – апрель 22, 2016 чыл) —
тыва чогаалчы, шүлүкчү, очулдурукчу, журналист, Тываның Улустуң чогаалчызы.

Александр Александрович 1944 чылдың ноябрь 3-те Сүт-Хөл кожуунунуң Суг-Аксы
суурунга төрүттүнген. Чаш болгаш чалыы үези Чаа-Хөлдүң Булуң-Терекке эрткен.
1962 чылда Чаа-Хөл ортумак школазын дооскаш, 1965 чылга чедир “Найырал” совхозка
ажылдаан. 1970 чылда Кызылдың педагогика институдун дооскан.

1970-76 чылдарда “Тываның аныяктары” солуннуң килдис эргелекчизи, редактору
чораан. 1976-1981 чылдарда – Тываның ном үндүрер чериниң редактору. 1981-1989
чылдарда – Тываның Чогаалчылар эвилелиниң литконсультантызы. 1989-1993?
1997-2001 чылдарда – Чогаалчылар эвилелиниң баштаар чериниң даргазы.1979 чылдан
бээр ССРЭ-ниң чогаалчылар эвилелиниң кежигүнү. Хамаарышпас Күрүнелерниң
Чогаалчылар эвилелдериниң Ниитилежидилезиниң күүском, Россияның Чогаалчылар
эвилелиниң баштаар чериниң кежигүнүнге соңгудуп чораан.1992-94 чылдарда Тыва
Республиканың парлалга сайыды. 1994-98 чылдарда – Тыва Республиканың Дээди
Хуралының депутады.

А.А. Даржай чогаал ажылын 1964 чылда эгелээн. Ооң “Төрээн черим” деп баштайгы
ному 1972 чылда үнген. Оон бээр ол тыва, орус, алтай дылдарга шүлүк болгаш проза
чогаалдарының 33 номнарын үндүрген. Ол тыва дылче А.С. Пушкинниң, Грибоедовтуң,
М.Ю. Лермонтовтуң, Т.Г. Шевченконуң, А.А. Блоктуң, С.А. Есенинниң, О
Сулеймоновтуң, А. Адаровтуң, А. Бартонуң, С. Даноловтуң шүлүктерин, А.М.
Горькийниң, Ф.Г. Лорканың, Б.Брехтиң шиилерин, А. Экзюпериниң В. Липатовтуң, Б.
Укачинниң, Р. Сейсенбаевтиң, Мягмарның тоожуларын очулдурган. Ооң очулга
ажылында эрте бурунгу түрк шериг баштыңы Күл-Тегинге тураскааткан бижимелдерниң
очулгалары онзагай черни ээлеп турар. Ол “Тыва литератураның антологиязы”, “Тыва
чечен чугаа”, аныяк чогаалчыларның “Дамырак-1”, Дамырак-2” деп чыындыларын
тургускан.

Шүлүкчүнүң чамдык чогаалдарын “Молодая гвардия”, “Смена”, “Поэзия”, “Истоки”,
“Литературная учёба”, “Студенческий меридиан”, “Сибирские огни”, “Дальний
Восток” (Россия), “Днипро”, “Жовтень”, “Сiзурiя” (Украина), “Жалын” (Казахстан)
сеткүүлдерге, “Комсомольская правда”, “Литературная Россия”, “Литература и
искусства”, (Беларусия), солуннарга, “Россияне”, “Песнь о Сибири” деп
антологияларга парлагылаан. А.А. Даржай 1982 чылда Украинаның Ровно облазының
комсомол шаңналының лауреады болган. Аңаа 1992 чылда чогаал талазы-биле Тываның
Күрүне шаңналын тывыскан. 1994 чылда ол Тыва Республиканың “Шылгараңгай
күш-ажыл” дээш медалы-биле шаңнаткан. 2004 чылда “Ынакшылдың ширээзи” деп
сонеттер ному дээш, Тыва Республиканың Чазак Даргазының С.А. Сарыг-оол аттыг
шаңналының лауреады болган.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_XIII

Он үш дугаар Далай-Лама Чалбаа Дуптан Чамзы азы Гьялва Тубтен Гьяцо
(моол. Агваан-Лувсан-Тувден-Жамц-Жиг-Врал-Ванчиг-Чойжин-Намжил (тывалаарга,
Агваан-Лопсаң-Дүптен-Чамзы-Чывырал-Банчык-Шоожун-Намчыл дээр Г.С.) 1876 чылда
төрүттүнген. Төвүттүң бурган шажын сургуулун десдараалай улаштыр өөренип
дооскан, лхарамба кижи турган. Ол үениң делегей байдалын эки угаап билип, Төвүт
чуртун чаартыр, улуг күрүнелерниң аразында демиселге бодунуң чуртун кириштирбес
арганы хөй тала-биле шинчилеп турган. Харын Төвүттүң хааны болур дээш
кудуктулары-биле маргыжып, оларны тиилеп, чурт иштинге, Лхасага бодунуң салдарын
калбартып шыдаан. Орус чурту-биле харылзаа тудар сорулга-биле Моолга кээп, Чин
Ван Хандыдоржунуң ачазы-биле Моолга кыштааш, кыдаттарның ыйыдыышкыны-биле
даштыкыже үнүп шыдавайн, чурттунче ээп чанган. Харын Төвүттү Нациялар Лигазының
кежүгүнү болдуруп шыдавааны хомуданчыг деп төвүттер демдеглээн боор чораан. Он
үшкү Далай лама дугайында дыка хөй материал бар. Хомуданчыг чүве чүл дээрге,
үе-шагның салдарындан болганы-ла ол, сагыжынга четпейн, 1933 чылда Дээрже
чайылган.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_VIII

Сес дугаар Далай-Лама Чамбал Чамзы азы Чампел Гьяцо (моол. Жамбалжамц) 1758
чылда төрүттүнген. Ону тодаратканының соонда 1762 чылда Төвүттүң найысылалы
Лхаса хоорайже чалаан. Лхасаның барыын талакы чечек өстүрер черде сураглыг Норбу
Линг хиитти тургускан Далай лама ол. Үш дугаар Банчын ламаның хайгааралы-биле
кижизиттинген, күрүнениң национал айтырыг талазы-биле политиказын эки билип,
серемчилелдиг болган Далай лама деп санаттынар. Өскээр чугаалаарга, Төвүттүң
делегейден тускайланырының үзелин 1802 чылда нептереткен кижи ол болур. Бо үзел
Төвүтке бергедээшкинни таварыштырган деп хууда бодаар мен. Төвүттүң делегейден
тускайланып хагдынганы ажык чок болган боор. 1804 чылда сес дугаар Далай лама
Дээрже чайылган.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_VII

Чеди дугаар Далай-Лама Чалбаа Калзаң Чамзы азы Гьялва Келсаң Гьяцо
(моол. Галсанжамц) 1708 чылда төрүттүнген. Тодарап келгеш, Моол биле Төвүттүң
аразында маргалдаадан арзылаң дүжүлгезинге чаларап чадап үр болган. Ол үеде
Джунгарның төвүттери моолдарның чагыргазындан үнер дээш демисежип турза-даа,
чеди дугаар Далай-Лама 1716 чылда арзылаң дүжүлгезинге чалараан. Ынчаар арзылаң
дүжүлгеге чалараарда, Манчының деткимчезин алганы Төвүтке алызында эки салдарны
бербээн. Чеди дугаар Далай-Лама Төвүттүң шажын төөгүзүнге эки салдарны
көргүскен, чүдүг-сүзүк барымдаалаан шүлүк болгаш мөргүлдүң ыдык ырын чогаадып
турган. 1757 чылда Дээрже чайылган. Шынында алды дугаар болгаш чеди дугаар
Далай-Ламаларны кожаландыр орнукшутканы улуг будулгаазынны болдурган. Бо
будулгаазынга Төвүт, Джунгарның моолдары, Манчы бо үш идеттер киришкен турган.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_IX

Тос дугаар Далай-Лама Чалбаа Луңток Чамзы азы Гьялва Луңток Гьяцо
(моол. Лундонжамц) 1805 чылда төрүттүнгеш 1815 чылда Дээрже чайылган. Кончуг
сонуургаачал ол оол аарыгдан мөчээн деп чугаа бар. Бир эвес бо оол үр чурттаан
болза, ооң мурнундагы Далай ламаларның кылган ажылын чааскаан кылып шыдаптар деп
көрүп, Төвүт чуртунга улуг кажыыдал эрттирген. Далай-Ламаларның аразындан чаш
назынында мөчээн дың чаңгызы болуп турар, база оларның аразындан 22 хар четпейн
чыткаш мөчээн дөрдүнүң бирээзи.

Чалбаа Луңтоктуң төрүмелин буянныг тускай демдектер илередип турган. 1805 чылдың
декабрь 1-де Төвүттүң Кам можузунда Дан Чохор (азы Денчокор) хүрээзинден ырак
эвеске ол төрүттүнген. Кезек дөзүктер келир Далай-Ламаны өскүс деп, а өске
дөзүктер ооң ада-иезиниң ат-сывын айтып турар: Тензин Чокйоң и Дондруб Долума.
Чалбаа Луңтокту дараазында Далай-Лама хевирлиг деп даап бодааш, ол бичии
турда-ла ону Лхаса кавызында Гаңтең хүрээзинге экелгеннер. Аңаа Чалбаа Луңтокту
Төвүт Чазак төлээлери база ооң аразында Бежиңден Цин династияның (?) төлээлери,
амбыннары шылгалдалааннар. VIII-ки Далай-Ламаның өөрлериниң күзенчиг шилилгези
турган. Төнчүзүнде ону Далай-Лама кылдыр шилээн, VII-ги Панчен-Лама, Балдаң
Тенпай Ньима, 1808 чылда ооң чажын байыр-езулал-биле кескеш, чаа Далай-Ламага
Лопсаң Тенпай Ваңчук Луңток Чамзы деп ат берген.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_III

Үш дугаар Далай-Лама Чалбаа Содунам Чамзы азы Гьялва Сонам Гьяцо
(моол. Сономжамц) 1543 чылда төрүттүнген. Чер делегейге төрүттүнерде, челээш
тыртып, курбустудан чаъс дамдылаары дег хөй чечек мандып делгереп келген, бичии
оолдуң мага-боду алмаз дег арыг болган ужурунда, алдар сураглыг кижи болуру
илдең турган дижир. Ада, иези чаш оглунга ак өшкү сүдү тудуп, мани мигзэм
номчудуп, аас-кежиктиг чоруурун йөрээп турган. Оол төрүттүнүп кээри билек ум ма
ни пад ми хум деп номчааш, онзагай кижи апаарын көргүскен. Бичиизинде-ле холунуң
шимчээшкини-биле ном өөредиин илередип, онзагай болурун бадыткап турган. Бодунуң
угаан сарыылы-биле ийиги Далай ламаны сагындырар турган. Ол бүгүдени хайгаарап
көргеш, Дрепунг хиитке олурткан. Оолду Банчын лама Сонам Драк-па кижизидип
башкылап, хелиң самнаар сагыл четтирткен. Янзы-бүрү бан, лунну хөйнү четтирген.
Кысказы-биле чугаалаар болза, судур, тарина, номчулга, ёог ёзузун шиңгээдип,
хайыралап камнаарының энерелдиг номналын айылдаан. Зонхаваның сургаалын
нептередир, Төвүттүң соңгу черлик аймактарын эп-чөп-биле тайбыңчыдар дыка эки
буянныг үүлени кылган. Бо алдар ат чүгле Төвүт хамаан чок, өске чурттарга
чаңгыланы берген. Моолдуң төөгүзүнге алдар адын арттырар чаагай херекти
бүдүрген. Алдын хаанның чалалгазы-биле үш дугаар Далай лама Моолга аалдап кээп,
шажын номналын делгередип, моолдарның дайынчы шынарын чаажыктырган төөгүлүг.

Бо талазы-биле төвүттерниң бижээни болза: "Сономжамцының Моолга аалдап чоруур
үезинде ооң айыыл чок чоруунуң талазы-биле төвүттер дыка човап турганнар.
Ынчалза-даа, моолдар ону каш чүс аъттыг кижилер-биле уткуп, дээдиниң
дээдизи-биле хүндүлээн. Караңгы бүдүүлүктерни кегээрет деп, Алдын хаан ак тон
кедип, кадыны, база бараан болукчулары он муң кижилиг уткуп, кончуг улуг
шайлалга кылып, беш чүс шалың хемчээлдиг ак мөңгүн үнелиг мандалын шажынның улуг
төгерик деспизин өргүп, эртине даш-биле долдурган беш карыш калбак, дөрт карыш
ханы ишкир алдын хүл (хымыс ижер улуг аяк), чүс боодал алдын саргыл хорагай, ак,
сарыг, кызыл, ногаан, көк өңнүг чээрби хорагай, бүрүн эзер, чүгенниг бир чүс
мунар аъттар, беш янзы өңнүг он боодал торгу, муң-муң ак дептер, каш он боодал
хөвеңден кылган пөс болгаш элдеп-эзин эңме-санчок белек тудуп бараалгаан. Шак
ынчаар арыг алдын ширээге чалап, "Сономжамц лама ном номчуурга, Го-шри башкы
хелемечилээн" дээн. Бо болза, моолдар эң баштай бурганның номналын дыңнап турары
ол эвес, моон ийи чүс чыл ажыг мурнунда Хувилай хаан Пагва лама-биле сакна
уламчылалының талазы-биле номналын дыңнааны төөгүден билдингир. Хувилай хаанны
салгамчылаан Төмер хаанныг кезек, тодаргайлаарга, хамнарның күткээзини-биле
бурган номналын каггаш, хамнар чүдүлгезинче дедир кирген таварылга-даа турган.
Бо байдалды даштыкы улус "моолдар хамнар сургаалын, барымдаалааш, хан аксыр
чоруун уламчылаан" деп бадыткап турган. Шынында бо чорук хамнардан болган бе,
азы ол үениң салдар хамаарылгазындан болган бе дээрзин шинчилээр болза, солун
түңнел үнер чадавас. Кандыг-даа турду. Хувилай ызыгуурлуг Алдын хаан бурган
шажынны катап чалаан чүве деп төвүттерниң делгереңгей бижээн барымдаазы бар. Үш
дугаар Далай ламаның айытканы нүгүл-бачыт кылбазынче, он ак буянны
боттандырарынче угланган. Ол ышкаш амытанны өлүрер, оор-сук кылыр чорукту,
өскениң кадайын былаап алырын шеглеп, өскениң өнчү хөреңгизин камнап
хүндүткээрин өөреткен. Буруңгу Моолда эр кижи өлүрге кадайы болгаш бараан
болукчулары-биле ынак аъды-биле Дээрни дагыыр ёзуну Сономжамц лама хоругдаан.
Ооң орнунга буянның өргүлүн өргүүр, хан үндүрер орнунга хүрүм кылдырып, маанай
номчудар чурумну нептереткен. Айның он беш азы үженде Онгон(ыдык ээрен) дагыырын
үзе хоругдап, хамның чүдээннерин өртедир ийикпе, узуткаарын айтып, хан үндүрерин
хоругдаан.



https://tyv.wikipedia.org/wiki/%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_II

Ийи дугаар Далай-Лама Чалбаа Кенден Чамзы азы Гьялва Гендүн Гьяцо (1475—1542)
(моол. Гэндэнжамц) 1475 чылда Шигадзеге чанынга, Төвүттүң төвүнге Цанг деп
девискээринге, төрүттүнген. Башкының баштайгы ады Йонтен Пунцог. Ооң адазы,
Кунга (Куңгаа?) Гьялцен (1432—1481) Нийнг-ма адырының лама-нгакпазы турган,
билдингир татра мергени.

Нийнг-ма ийикпе, моолдап номчуурга, нямаваа "кызыл бөрттүглерниң уламчылалын"
шинчилээн. Ийи дугаар Далай лама дөрт харлыында тодараттынган, алдарлыг
даараныкчының оглу турган. Төвүт шажынның янзы-бүрү талаларын шинчилеп,хөй
санныг ном судурларны бижээн. Алызында барып төвүт шажынның хөй агымнар
аайы-биле чогаал бижээн кижи. Дандарның ёзузу кол барымдаалап, Дрепунг, Гандан
Поудранг (Гандан Повран) хиитти тургузуп турган, 1542 чылда номун номчуп оргаш
Дээрже чайылган.



https://tyv.wikipedia.org/wiki/%D0%92%D0%B8%D1%82%D0%B0%D0%BC%D0%B8%D0%BD

Организмниң ажыл-чорудулгазы чогумчалыг болурунга эргежок чугула бүдүмелдерни
витаминнер деп адаар (лат. vita — «чуртталга», «тын»).

Аъш-чем солчуушкунунга, сиңниишкининге, углевод, үстер, белоктар дээш өске-даа
чүүлдерниң организмге хуулуушкуну чогумчалыг, таарымчалыг болурунга витаминнер
эң чугула бүдүмелдер болур. Витаминнер дириг организмниң органнарының, чүрек,
хан-дамыр, нерви системаларының, ижин-баарнын ажылынга болгаш ханның тургузуунуң
доктаамал четче болурунга улуг ажыктыг. Эът-мага-ботка витаминнерниң четчир
хемчээли организмниң даштыкы бисти долгандыр туруп турар таарымча чок бойдустуң
уржуктарынга туруштут, шыдамык болурунга, аарыгларга удурланыр шынарын
күштелдиреринге улуг идигни тургузуп турар. Бир эвес, витаминнер чедишпес болза
аарыычал, аарыгзыг, арган, күш-деңгел чок, салдынчак, күзел-соруу, эрестии
бастынчак, бүгү-ле чүвеге эреңгейлээр чаңныг дээш харын-даа доора аарыгларга,
бергедээшкиннерге чедирип болур.



https://tyv.wikipedia.org/wiki/%D0%91%D2%AF%D1%80%D0%B1%D2%AF

Сергей Бакизович Пюрбю (сентябрь 7, 1913 чыл - декабрь 27, 1975 чыл) — шүлүкчү,
прозачы, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң күрүне
шаңналының лауреады. ТАР-ның Чогаалчылар эвилелиниң бирги даргазы. Тыва
чогаалдың үндезилекчилериниң бирээзи, база тыва чогаал шинчилээр эртемниң
үндезилекчизи.

Сергей Пюрбю 1913 чылдың сентябрь 7-де Таңды-Тываның Бээзи кожууннуң (ам болза
Улуг-Хем кожууну) Эъжим сумузунуң Одуруг-Аксынга төрүттүнген. Бичиизинде хүрээге
хуурактап тургаш таңгыт бижик-биле танышкаш, улаштыр моол бижикти өөренген.
Кызыл хоорайга эге школаны дооскаш, 1928 чылда Ленинградта Соңгу чүк улустарының
институдунуң ажылчын факультединге өөренген. 1932 чылда Герцен аттыг башкы
институдунуң чанында Советтиг Чөөн чүктүң биче буурай улустарының курстарының
башкы салбырын база дооскан.

Сергей Бакизович чогаалчы базымын 1930 чылдар үезинде эгелээн. Тыва шүлүк
чогаалының орук изекчизи, бир дугаар тыва шүлүглел «Чечек» (1939) болгаш
балладаны «Кызыл коъшту» (1942) чогааткан. Ол тыва чечен чогаал шинчилээр
эртемниң үндезилекчизи, "Аныяк чогаалчыларга дуза" деп номну 1939 чылда
үндүрген. Шүлүк чогаалы-биле кады «Күдерек дугайында чечен чугаалар»,
«[[Эргеппей дугайында тоожу» дээн проза чогаалдары, «Ынакшылды камнаар херек»,
«Кызыл үер», «Ачылыг салчаашкын» деп шиилери тыва уран чогаалдың эң бедик
деңнелинге санадып турар. Ол «Кызыл коъш» (1942), «Эртенгиниң ыры» (1944),
«Чуртталганың аялгазы» (1958), «Шынаппайның чугаазы» (1960), «Делгемнерже орук»
(1961), «Чаа үе шапкынчызы» (1962), «Шылгалда» (1966), «Мерген бичиилер болгаш
мелегей күчүтеннер» (1968), «Чарылбазым чалыы назын» (1970), «Чогаалдар
чыындызы» (1973), «Сөөлгү шүлүктер» (1976), «Өшпес одум» (1982), «Аян тудуп
чедип келдим» (1993) деп номнарның автору. В.Шекспирниң «Ромео биле Джульета»,
А.Пушкинниң «Евгений Онегин», Л.Толстойнуң «Хаджи Мурат», М.Горькийниң
«Артомоновтарның херээ» дээш өске-даа чогаалдарны тыва дылче очулдурган.



https://tyv.wikipedia.org/wiki/%D0%91%D0%B8%D0%B8-%D0%A5%D0%B5%D0%BC_%D0%BA%D0%BE%D0%B6%D1%83%D1%83%D0%BD

1932 чылдың алды айның 16-да ТАР Чазааның ундурген доктаалын езугаар Каа-Хем
кожуунну (ооң төвү амгы Каа-Хем суурнуң үстүү талазында Чедер аксынга турган) үш
кезекке чаргаш, Таңды болгаш Бии-Хем, Каа-Хем деп үш кожууннарны тургускан.
Бии-Хемниң девискээрин Бии-Хемниң оң талазында Севи деп суурдан эгелээш, ол-ла
хемни куду бадырган. Соңгу кызыгаары Севиниң бажында орус кызыгаары болур. Севи,
Хүт суурлардан куду баткаш, Өөк-Аксын эрткеш, кожууннуң девискээри хемниң
солагай талазында Кара-Хаак, Черби суурларны хаара туда бээр. Оон кудулааш,
Бии-Хем биле Каа-Хемниң белдиринде Хавырга (бир чамдык улус Порлуг-Даа-даа дээр)
дужундан кызыгаар база катап хемниң оң талазынче кеже бээр. Тууйбу заводун
таварты чоруткаш, Ээрбекти эрткеш, Баян-Колдуң адаанга четкеш, Хатты-Тайгалааш,
Саян сынның эдээнде Ус суурга чедер. Барыын талакы кызыгаарның төнген черин ук
доктаалда ындыг янзылыг доктааткан. Бии-Хем кожуунну Минчит-Хүндү, Чамыяң,
Сайын-Белек чагырыкчылар баштап чорааннар. Революсчу үзел дээш Сибирьже
шөлүттүрген турган Феликс Кон Иркутскиден чөпшээрелдиг Тывага чорааш ооң бир-ле
дугаар ужурашкан кижизи Чамыяң, ол ынчан Бии-Хемниң чагырыкчызы турган. Ооң
соонда Бии-Хемниң чагырыкчызы Лопсан-Осур апарган. Суг-Бажынга болган Тываның
тургузукчу хуралынга Лопсаң-Осур, Буян-Бадыргы, Иннокентий Сафьянов Тываны чүгле
тускай хамаарышпас, бот-догуннаан эргелиг күрүне тургузукчуларының идекпейлиг
талалакчылары бооп, ол кожууннарга чоруткаанар. Ол хуралдан Лопсан-Осур Маады
сумузун Бии-Хем кожууну кылдыр эде организастаарының шиитпирин чедип алган. Оон
келгеш, Бии-Хемге республиканың чазааның айтыышкынын езугаар Каа-Хемниң,
Таңдының, Бии-Хемниң, Улуг-Хемниң моол дылга өөренир, билиг-мергежилин бедидер
дээн кижилерни ол Оюн-Шивиге (амгы үеде улустуң Ленинка деп адай берген
суурунга) өөредип турган.



https://tyv.wikipedia.org/wiki/%D0%91%D0%B5%D1%88_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%9D%D0%B3%D0%B0%D0%BD-%D0%B2%D0%B0%D0%BD%D0%B3_%D0%9B%D0%BE%D0%B2-%D0%B7%D0%B0%D0%BD%D0%B3_%D0%93%D1%8F%D0%B0-%D1%86%D0%BE

Беш дугаар Далай-Лама Чалбаа Агбаан Лопсаң Чамзы азы Гьялва Нгагванг Лопсаң
Гьяцо (моол. Агваан Лувсанжамц) 1617 чылда төрүттүнген. Бо кижи А-Бо-чэньбо
ийикпе, Аугаа беш дугаар деп ат-биле хөйге алдар сураглыг чораан кижи. Беш
дугаар Далай ламаны Банчын лама номга өөредип кижизиткен. Индияда турар
төвүттерниң бижээни ёзугаар алырга, беш дугаар Далай лама Ландарма хаанның
үезинде тарай берген үш можуну каттыштырып, төөгү болгаш Индияның шүлүк
чогаалының талазы-биле канчаар-даа аажок улуг ажылды кылып, төп Азияның
политиктиг бодалын өскертип чаартырынга үлүг-хуузун киирген кижи. Ынчалза-даа
эртемден Цыбиковтуң демдеглээнин көөр болза, Бирээвен хиит дээрге, төвүт
хииттерниң эң улуу, ооң камбызы Далай-Ламаларның соңгу овур-хевиринге тодарап
келген болза-даа, бүгү Төвүттүң политиктиг ажыл херээнге онзагай хүлээлгени
күүсетпээн чүве-дир. Ол үеде Төвүт чазак чагырга талазы-биле үүрмектелип
сандараан, олар аразында өжээннежип, хербележип турган. Мындыг байдалды
хайгаарап билип турган Далай Лама Гуш хаанны Төвүтке чедип келирин чалаан. Гуш
хаан дээрге, хушуут ноян Хонгор хаанның алды оглунуң дөрт дугаары Турул Байхур
болган. 1582 чылда төрүттүнген, чоокта чаа ойраттар биле калгаларның
маргылдаазын бир удаа үзүп, Гуш хаан деп шоланы четтирген турган.

Гуш хаан Хөх-нуурну (Көк-хөлдү) 1637 чылда эжелеп ап, үш чыл тулушкаш, Шигацеге
тиилеп үнүп, төвүт чуртунга эрге-шөлээни доктааткан. Мооң-биле Гуш хаан сарыг
шажынны камгалап, беш дугаар Далай ламаның туружун быжыглап берген. Бо үеде
Төвүттүң мурнуу кезээнге Кыдаттың салдары нептерээн турган. Мону хайгааравышаан,
1652 чылда беш дугаар Далай лама Чин улустуң эжен хаанның чалалгазы-биле Пекинче
аалдап четкен. Далай ламаның Ботала дээр азы Будлан дээр ордузун тургускан. Бо
ордунуң тудуу барык дооступ турда ооң Дээрже чайылганын төвүттер үш чыл
дургузунда чажырганнар. Бо үеде болза, Төвүттүң төөгүзүнде элээн берге чарбыктыг
үе турган. Мону аңгы шинчилеп бижиир болза, база-ла солун болур ийиик. Беш
дугаар Далай лама 1682 чылда Дээрже чайылган.



https://tyv.wikipedia.org/wiki/%D0%91%D0%B5%D0%BB

Бел аржааның тургузуун 17.06.1966 ч. хынаан. Тываның аржааннарының картазын
тургузар сорулгалыг шинчилелдерни ССРЭ-ниң Эртемнер академиязының Сибирь
салбырының Чер картының институдунунуң гидрогеологтуг отряды чоруткан.

Хлор – кара бүүректерниң ылгап үндүрер ажыл-чорудулгазынга салдар чедирип турар.
Кальций, магний, натрийниң сульфаттары каттышкаш, ижин чулуун эвээжедир, ооң
хөлзедирин соксадыр шынарлыг.

Кальций – чүректиң шыңганнарының чыырлырын күштелдирер, иммунитет бедидер,
дегдириишкинге удур дээштиг шынарлыг, сөөктер өзеринге деткимче бээр. Изиг
кальцийлиг суглар улуг-хырын оюлганнаанда болгаш гастриттеп араанда дузаалаар.

Магний – организм ону эки шингээдип алыр, өт хавының курлурун эвээжедир, ханда
холестерин деңнелин эвээжедир, нерви системазынга эки салдарлыг.

Чес – демирниң гемоглобининче шилчииринге дузалаар. Гемоглобилин организиминге
эвээш апарганда анемия тыптыр.



https://tyv.wikipedia.org/wiki/%D2%AE%D1%88_%D0%BA%D1%83%D1%80%D1%8B%D0%BA%D0%B0%D0%BD

Күл-тигин бижии, 3 дугаар одуругда "Үш Курыкан" деп сөстү бижээни:
𐰇𐰲𐰸𐰆𐰺𐰃𐰴𐰣 Орхон бижикти оң таладан солагай талазынче номчуур. Адаанда,
бир дугаар таблицада латин үжүктерни кырында руника чурагайы-биле шүүштүрүп
салган.

Эрги түрк дылда "үч" дээр сөс үе эрткен тудум чоорту "үш" деп сөс кылдыр хуула
берген. Кыдат төөгүчүлер "Курыкан" деп сөстү бодунуң дылынга эптештир Гулигань
кылдыр өскертип алган. "Төөгүлер чыындзында" Рашид ад-Дин оларны Куркан деп адап
турар.

Самоди дыл биле Эрги түрк дыл. Ол улус Орхон-Енисей бижиктиг чораан. Хаяларга,
дой саваларга, хой сөөгүнге кыска бижиктер, таңмалар шорбарлап артырып каан
улус-тур.

Байкалдың соңгуу эриин, Иркут, Ангара биле Лена хемниң бажын ээлей чурттап
турган. Аймакты башкарып чоруур кижи Сегин деп дужаалдыг.



https://tyv.wikipedia.org/wiki/%D0%AD%D1%80%D0%B5%D0%BD%D1%87%D0%B8%D0%BD,_%D0%92%D0%B0%D1%81%D0%B8%D0%BB%D0%B8%D0%B9_%D0%9B%D2%AF%D0%B4%D2%AF%D0%BF-%D0%BE%D0%B3%D0%BB%D1%83

Василий Лүдүп оглу Эренчин (февраль 17, 1917 – июль 21, 1961) — тыва шүлүкчү,
чогаалчы, редактор.

В.Л.Эренчин 1917 чылдың февраль 17-де Таңды-Тывазының Салчак кожуунда
Калбак-Хады деп черге төрүттүнген. Бижик бөлгүмүнге чаа тыва бижикке өөренгеш,
Даг-Алтайның Ойрот-Турага башкы техникумун дооскан. Амыдыралын бичиизинде
хөлечиктен эгелээн, чаа тыва бижикти чонга өөредип, Шагаан-Арыгга, Эрзинге,
Тес-Хемге башкылап, школа директорлаан; Тыва Арат Республиканың тудуг болгаш
үлетпүр яамызынга, Сыстыг-Хем ыяш ажыл-агыйга директор бооп, кожком даргалап,
«Шын» солуннуң корреспондентизи кылдыр ажылдаан.



https://tyv.wikipedia.org/wiki/%D0%AB%D0%B4%D1%8B%D0%BA%D1%82%D1%8B%D0%B3_%D1%87%D0%B5%D1%80%D0%BB%D0%B5%D1%80

Төрээн чери. Ол дээрге кижиниң төрүттүнге чери болгаш хинин хөмген өөнүң орну
болур. “Куш уязынга ынак, кижи черинге ынак” Бо үлегер чугаада тыва кижиниң
төрээн черинге тудужун илередип турар. Төрээн черинден кижиниң төрээн чуртунга
ынакшылы эгелээр.

Ада-өгбезиниң сөөгүн салган чери. Кижини орнукшудуп каан черин сөөгүн салган
чери дээр. Тыва кижиге ада-өгбениң сөөгүн салган чери онзагай ыдыктыг болур
болгаш ол оранга ажы-төлү өгбелериниң изин истеп, угун уктап чурттаар. Оларның
төрээн дылын билбес кижи мелегей кижи болур болгаш чурту чок кижи болур.

Сүнезини тудуш чери. Тывалар шаг шаандан бээр хамнарга чүдүп чораан болгаш
кижинниң сүнезини бар деп билип чорааннар. Кижи өлүрге ол кижиниң сүнезинни
төрээн черин эргип чоруур, өске черге доктаавас дижир. Багай кижиинң сүнезини
хай-бачыт үүлгедир болгаш бир шагда ыт болуп төрүттүнер. Эки-даа, багай-даа
кижиниң сүнезинни төрээн чери-биле тудуш дижир. Өпейлеткен чери. Тыва кижиге ыры
ыдыктыг сүзүглел болур. Ие кижи кавайда чаш төлүн өпейлеп оргаш, бодунуң
сагыш-сеткилин ыр-биле ырлап илередир. Өпей ыры дээрге тыва кижиниң төлүнге
ынаан, төрээн черинге тудужун болгаш айга, хүнге дээрге чалбараанының уян
сөстери болур. Кижи өлүп чыткаш өпейлеткен чуртун сактыр дижир.

Хамнар серизи. Суурганы таалал болган кижиге тудар чаңчыл база турган. Хемчиктиң
Даа кожууннуң даргазы чораан Буурул ноян, чогум ады Хайдып угер даа, таалал
болурга, Хөндергей-биле Шеми аразында тейжигеш бажынга оларның сөөгүн суурга
туткаш, ооң иштинге чаларадып каан турган.

Тос ада-ызыгууру. Тыва кижи бодунуң угун-дөзүн тос ада дужундан бээр билир
ыдыктыг чаңчыл турган. Тос ада-ызыгуурун тыва кижиниң билири дээрге бодунуң эң
эки, чоок болгаш алдарлыг кижилериниң адын-сывын билири, төрел-аймаан билири,
чурттап чораан черлерин албан билири болур.



https://tyv.wikipedia.org/wiki/%D0%A8%D1%83%D0%BB%D1%83%D1%83_%D0%A1%D0%B0%D1%82

Шулуу Чыргал-оолович Сат (сентябрь 15, 1926 – май 18, 1992) — тыва эртемден,
баштайгы тыва профессор, филология эртемнериниң доктору, тыва дылдың эң кол
шинчээчилериниң болгаш суртаалчыларының бирээзи, 200 ажыг тыва дылга хамаарышкан
эртем ажылдарының автору, ТКУ-нуң тыва дыл болгаш төрээн чогаал кафедразының
үндезилекчизи база баштайгы удуртукчузу. Тыва АССР-ниң школаларының алдарлыг
башкызы, Н.К. Крупская аттыг медальдың эдилекчизи, Улус өөредилгезиниң тергиини,
Тыва АССР-ниң Дээди Совединиң президиумунуң Хүндүлел бижииниң болгаш хөй санныг
Хүндүлел бижиктерниң эдилекчизи, «ХХ чүс чылда Тываның алдарлыг кижилери» деп
Тыва Республиканың Күрүне номунуң номинатору. Тыва АССР-ниң Сайыттар Чөвүлелиниң
чанында терминнер комиссиязының, республиканың Чырыдыышкын яамызының
өөредилге-методиктиг Чөвүлелиниң, ТДЛТЭШИ-ниң эртем Чөвүлелиниң кежигүнү, СЭКП
Тыва обкомунуң педагогика болгаш эртем Чөвүлелиниң даргазы база педагогика
институдунуң өөредилге-методиктиг комиссиязының кежигүнү чораан.

Ш.Ч. Сат 1926 чылдың сентябрь 15-те Тыва Арат Республиканың Улуг-Хем кожууннуң
Чаа-Хөлде Кашпал деп черге төрүттүнген. Ооң чаш назыны Үрбүн, Кашпал,
Доозуннуг-Хем, Аданныг-Арт, Чиңге — деп, ада-өгбелериниң алыс төрээн черлеринге
эрткен. Эртем-билигже оруун Чаа-Хөлдүң чайлаг школазындан эгелээн. Чаа-Хөл
школазының соонда, Шагаан-Арыг школазынга өөренип эгелээн, улаштыр өөредилгезин
1947 чылда Кызылдың В.И. Ленин аттыг каттышкан школазынга (амгы Кызылдың №2
школазы) дооскан. Школаны ол мөңгүн медаль-биле дооскан.

Университетти дооскаш, Каа-Хем кожуунунуң Сарыг-Сеп ортумак школазынга тыва дыл
болгаш төрээн чогаал башкылай берген. Аңаа ажылдааны көдээ школаның айтырыгларын
ханы билип алырынга дузалаан. Удаваанда Тывада чаңгыс борбак гуманитарлыг
угланыышкынныг эртем албан чери турган ТДЛТЭШИ-ге эртем ажылын кыла берген.
Эш-өөрү-биле кады ол «тыва-орус словарьны» (А.А. Пальмбах редакторлаан)
тургусчуп, баштайгы эртем ажылдарын парладып эгелээн.



https://tyv.wikipedia.org/wiki/%D0%A7%D3%A9%D3%A9%D0%BD%E2%80%93%D0%A5%D0%B5%D0%BC%D1%87%D0%B8%D0%BA_%D0%BA%D0%BE%D0%B6%D1%83%D1%83%D0%BD%D0%BD%D1%83%D2%A3_%D1%81%D2%AF%D0%BB%D0%B4%D0%B5%D0%B7%D0%B8

Сүлдени долгандыр хаажылаан сарыг ѳң-кезээ мѳңгеде херелдери чайнап, амылыг
чүвениң чуртталгазын чылдып, чырыдып чоруур алдын хүнүвүс, ооң адаанда
алдын–сарыг угулзалар–биле каастаан тараа тараан шѳлдер; кѳк ѳң–биле кѳргүскен
тырыкы - Тывавыстың ак-көк дээри база ырыларда кирген алдарлыг чараш хемивис
Чадаана. Тѳрээн хемивис Чадаана – Чѳѳн-Хемчиктиң кожуун чуртталгазының
шимчедикчи судалы. Чадаана хемниң эриинде тос чүзүн малдыг, мал, чер
ажыл–агыйлыг, сарыг шажын чүдүлгелиг кожуунну база Тывавыстын бүгү кожууннарын
хандырып турар казымал байлаавыс – хѳмүр-даш уургайын эскаватор дүрзүзү–биле
тодаргайлап кѳргүскен.



https://tyv.wikipedia.org/wiki/%D0%A7%D0%BE%D0%B4%D1%83%D1%80%D0%B0%D0%B0

Чодураа (орус. Черёмуха) дээрге хемнер унунга, арга-арыг иштинге үнер чадаң
үнүш. Ону чыггаш, кургадып алыр. кургаг чодурааны дээрбелээр. Чодураа далганын
чөкпекке холуур. Ону чөкпекке холуурундан аңгыда, тывалар эм кылдыр ажыглап
чораан. Ижин-шөюндү аараанда, чодурааның хандызы эки эм болур. Бир улуг омааш
бүдүн кат кырынче стакан ишти хайнып турар сугну кудуптар. 20 хире минут
хайындыргаш, шүүреп кааптар. Стаканның дөрттүң бир кезии хирелеп хүнде 3-4 катап
ижер.

Чодураа — Тывада база хөй үнүп турар. Тал хевирлиг кара карттыг ыяш болур. Май —
июнь айларда чечектелир. Чечээ ак өңнүг, бөкпек, сырга хевирлиг, чидиг, чаагай
чыттыг, кады борбак кылагар кара, сөөктүг, чигирзит амданныг.



https://tyv.wikipedia.org/wiki/%D0%A7%D0%B8%D0%BD%D0%B0%D0%B3,_%D0%93%D0%B0%D0%BB%D1%81%D0%B0%D0%BD

Чинагийн Галсан – Шыныкбай оглу Чурук-Уваа - делегейде ады алгаан тыва чогаалчы.

Лейпциг университединиң доозукчузу Чинагийн Галсан 1968 чылдан эгелеп Моолдуң
күрүне университединге даштыкы дылдар башкылап эгелээн чылдардан шүлүктерин
Моолдуң болгаш Германияның альманахтарынга парлаткылаан. 1981 чылда немец дылда
бижээни «Тыва тоожу (төөгү)» деп тоожузундан ооң Европага, ооң соонда делегейниң
өске чурттарынга чогаалчы алдар-ады тараан. Бо тоожунуң ужуу узун болган: Сеңгел
тывазы чогаалчының бийиринден: тыва чоннуң бурунгу филосфиязын, амыдыралчы
тура-соруун, чуртунга кызыгаар чок бердингенин шүлүк, новелла, тоожу роман
хевирлерге бижиттинген чогаалдардан өске чурттарның номчукчулары танып билип,
боттарынга чоок көрүп, хандыкшып эгелээн.



https://tyv.wikipedia.org/wiki/%D0%A7%D0%B8%D0%BD%D0%B0%D0%B3%D0%B8%D0%B9%D0%BD_%D0%93%D0%B0%D0%BB%D1%81%D0%B0%D0%BD

Чинагийн Галсан – Шыныкбай оглу Чурук-Уваа - делегейде ады алгаан тыва чогаалчы.

Лейпциг университединиң доозукчузу Чинагийн Галсан 1968 чылдан эгелеп Моолдуң
күрүне университединге даштыкы дылдар башкылап эгелээн чылдардан шүлүктерин
Моолдуң болгаш Германияның альманахтарынга парлаткылаан. 1981 чылда немец дылда
бижээни «Тыва тоожу (төөгү)» деп тоожузундан ооң Европага, ооң соонда делегейниң
өске чурттарынга чогаалчы алдар-ады тараан. Бо тоожунуң ужуу узун болган: Сеңгел
тывазы чогаалчының бийиринден: тыва чоннуң бурунгу филосфиязын, амыдыралчы
тура-соруун, чуртунга кызыгаар чок бердингенин шүлүк, новелла, тоожу роман
хевирлерге бижиттинген чогаалдардан өске чурттарның номчукчулары танып билип,
боттарынга чоок көрүп, хандыкшып эгелээн.



https://tyv.wikipedia.org/wiki/%D0%A7%D0%B5%D1%87%D0%B5%D0%BD-%D0%BE%D0%BE%D0%BB_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87_%D0%9C%D0%BE%D0%BD%D0%B3%D1%83%D1%88

Чечен-оол Алексей оглу Моңгуш (орус. Монгуш Чечен-оол Алексеевич, англ. Mongush
Chechen-ool Alekseevich), (1972 май 28, Хайыракан суур — 2013 июнь 9) — хостуг
хүреште тыва мөге.

Тыва АССР-ниң Чөөн-Хемчик кожууннуң Хайыракан суурга 1972 чылдың май 28-те
өг-улуг өг-бүлеге 3 дугаары бооп төрутунген - 7 кады-төрээн: 2 оол, 5 кыс.

Дооскан эртеми: Смоленскиниң күш-культура институду (Институт физической
культуры, Смоленск), 1992 өөренип киргеш, 1996 чылда дооскан.

- Мээң кады төрээн акым ол үелерде спортка дыка хандыкшылдыг турган кижи,
гир-даа көдүрер, хостуг хүрешке-даа хүрежип турган. Акым бичии турумда-ла
Белоглазов акышкыларның чуруун көргүзүп: «Бо кижилер дег олимпийжи мөге болур
сен» деп чагып, хүн бүрүде залче аппарып турган чүве.

- Улуг спортче чедирген улус хөй. Чадаанага мени өөредип турган башкыларым
Куулар Мерген Хирлиг-оолович, мээң cуурумдан чок болган Чылбак-оол Александр,
Доолан Доржукай Базыр-оолович база ол-бо маргылдааларже мени сөөртүп шаг болган.
Бо бүгү башкыларымга четтиргенимни илеретпес аргам чок. Дөрт класс чеде
бергенимде Ооржак Чадамба Шогжулдаевич бисти өөредип эгелээн чүве, колдуунда бо
башкы мени улуг спортче чедирип каан. Ынчангаш бир дугаар тренерим кылдыр Ооржак
Чадамба Шогжулдаевичини адап болур мен. Ооң спортка бердингени, делегей, олимпий
чемпиону өөредир сорулгалыг турганы мени ол хиреге чедирип каан.

- Хомудавас мен. Хостуг хүреш-биле тыва чонумну делегей кырынга шыдаар шаам-биле
алдаржыдып каарымга, өөрүнчүг, эки чорду.

- Четпээн чүвезин ынчаар чугаалаарга арай эпчок апаар, шаам-биле четкеним
ол-дур. Чогум Олимпиадага чедир бир чыл артканда делегей чемпионады чорааш,
аңаа, Американың Атланта хоорайга ойнаткан турган кижи мен. Ынчан тренерим
аарааш, чок болган. Ооң соонда Алаш-оол Радик-биле катчып алгаш, олимпиадаже
кады чорааш, чедер шаамга четкеш келгеним ол-дур.

- Ол үеде чогум бодумнуң кайы-даа удурланыкчыларымны ойнаптар чораан мен. Шупту
удурланыкчыларым аразынга шыырак кылдыр саннадып турдум, ол хирезинде спортчу
аас-кежик чок болганым ол ыйнаан, таптыг чедип апкан чедиишкиним чок деп
санаар-дыр мен.

- Тывадан хостуг хүреш талазы-биле дээр болза ынча деп болур ыйнаан, а Тываның
төөгүзүнде дээр болза, мээң-биле ча адарынга Елена Тутачикова база чораан
болгай.

- Европа, делегей маргылдаалары чылдың болуп турар болгай, а олимпийжи оюннар
дөрт чыл болгаш болур. Ынчангаш олимпийжи чедиишкиннер чедип алыры эң берге, ол
дээрге спорттуң эң улуг чадазы болур. Дыка хөй шыырак спортчуларның төөгүзүн
көөр болза, олимпийжи чедиишкиннер-биле арай аскай берген болгулаар.
Чижээлээрге, Енданов сес дакпыр делегей чемпиону кижи-дир, дөрт катап
олимпиадага киришкеш, чаңгыс катап үш дугаар черни алган, сөөлүнде 38 харлыында
харын 1996 чылда олимпиаданы ойнааш, спорттан байырлашканы ол-дур. Али Алиев
база беш дакпыр делегей чемпиону хирезинде олимпийжи оюннардан чаңгыс-даа медаль
чок артып калган. Шакмаратов база олимпиадага чер албаан.

- Ийе, ол казак Маулен Мамыров эжимни ооң мурнунда үш-дөрт-даа катап ойнап ап
турган кижи мен. Ынчангаш олимпиада үезинде арай улуг турам-биле ойнадып алган
мен. Кижини тиилеп албайн чыткаш, сула салдынып болбас деп чүвени кежим-биле
көргеним ол-дур.

-Чээрби чылдар дургузунда хүрежип келгеш, олимпиадага үш дугаар чер алган турган
болза черле эки-ле турду ыйнаан. Тыва кижиниң төөгүзүнге турбаан чүвени кылып
каарга база өөрүнчүг болгай. Ол ышкаш олимпиадага бирден үшке чедир шаңналдыг
черлерже кирерге Алдарлыг спортчу деп атты база алыр турган.

- Америкага болган делегей маргылдаазынга бистиң чаңгыс чер чуртуувус Коңгар-оол
Борисович оглу-биле кады аарып чедип келген. «Олимпий оюннарыңга база албан кээр
мен» дээш база чедип келген кижи. Ол чүүл меңээ дыка уттундурбас болган.

- Бир-ле дугаарында кижиниң ада-иези кончуг, авам дыка уян сеткилдиг, чүгле
экини бодап чоруур кижи чүве, ол ышкаш кижини кижи кылдыр өөредип каан школам
башкыларынга, тренерлеримге Ооржак Чадамба Шогжал-Доржуевичиге, Долаан Доржукай
Базыр-ооловичиге, Монгуш Радик Алаш-ооловичиге болгаш мени деткип чораан бүгү
тыва чонумга четтиргенимни илередир-дир мен.

- Ынчан Якутияга дыка шыырак оолдар турган, ол улус бажың-балгат-биле база
хандырар бис дээрге, оглум база төрүттүнүп келген турган болгаш, өг-бүлем,
тренерим-биле сүмелешкеш, ынаар чорупкан турган бис. Оон харын Ооржак Шериг-оол
Дизижикович дарга: «Чуртуң дээш хүрежир болзуңза эки боор, бажың-балгатты база
бээр бис» дээрге, харын бээр чедип келдивис.

- Бо үеде колдуу дагестаннар, осетиннер, оон Красноярскиде чеченнер бар бооп
турар. Олимпийжи курлавырлар баазалары ол черлерге чоок болгаш белеткенири
белен, делегей, олимпий чемпионнары ында хөй болгаш, арга-сүмени үргүлчү кадып
турар, акша-биле-даа ол черлерниң спортчуларының хандырылгазы эки бооп турар.

- Арай кудургайлап турар дээр болза база меге апаар. Чүге дизе мээң соомда безин
Европаны Делгер-оол Аяс, Сат Опан база, бичии оолдар аразынга Күжүгет Белек-оол
база ойнап алды, чүге ынчаар санап турар дээрге, 1986 чылда Доржу Александр
Хертекович Европаны ойнаан турган, ооң соонда 17 чыл болганда кээп мен ойнадым.
Аразы ол хире ырак болган. А бо оолдарның аразы чоок, барык удаа-дараа ойнап
турар деп болур. Опан Сат база бодунуң күжү-биле көргүзүп турар-дыр.

- Тыва чонну, аныяктарны спортче бөле-хаара тудар, башкылар эки ажылдаар.
Чазактың-даа талазындан, чоннуң-даа талазындан деткимче херек.

- Ажылдың аайы-биле ол-бо маргылдааларга черле ужуражып чоруур бис. Эжим
Хозебрат Магамедов 74 биле 85 деңзилерни харыылап турар, 62-ге хүрежип чораан
Азизов база аныяктар хаара тудуп турар. 1996 чылда Тывага болуп турган Россияга
74 деп деңзиге чемпионаан кабардин эжим база бар. Москвада чечен Гараев бар,
Красноярскиде Бувайсар, Адам алышкылар база үргүлчү аралажып чоруур бис.

- Өөреникчилеримни мээң чедип чадап кааным бедик деңнелге чедирери мээң кол
сорулгам болур. Амгы үеде Мартый-оол Меңги бар, ону Россияже белеткеп тур мен,
аныяктар аразынга хүрежир, Россияны ойнаптар болза, делегей маргылдаазынче,
ийиги черни алыр болза Европаже чоруур бооп турар.

- Амгы үеде колдуу күш херек, күштүг кижи үндүр идип кааптар апарган, оозу-биле
ылгалдыг деп болур-дур. Ол ышкаш белеткел үезинде ажыглаар белен өөредиглиг
номнар, кинолар хөй апарган, ол талазы-биле дыка эки үе-дир бо.

- Лорисавыс бар-дыр, бир дугаарында, ол хире кемдээшкин соонда катап тургустунуп
кээр дээрге-ле, берге кыс-тыр. Сат Опанга база бүзүревес арга чок, чүгле:
«кажан-даа сула салдынып болбас, эки белеткенир херек» деп чагыксаар-дыр мен.
Олимпиада чоруур дээн самолетка олурупкаш, чүгле ынчан олимпиадаже чоруптум деп,
бодаар херек. Чүү-даа турар, эртежик черле сула салдынган херээ чок.

- Улугну улуг деп, бичени биче деп хүндүлеп чоруурун чагыыр-дыр мен. Ада-иезиниң
чагыг-сөстерин эки дыңнаарын, белеткел үезинде бодун база черле мегелевес херек,
чүгле бодун боду ажып тиилеп алган кижи - удурланыкчызын тиилээр деп чүүлдү
үргүлчү бодап, дүн-хүн чок кызып белеткенир херек.

- Ажы-төлүнүң бир дугаарында аъш-чемин эки хандырар, ооң соонда хоорай иштинде
аргыжылгазын база эки көөр, өөреникчилерниң херекчок чүүлден орук-чирикке
кемдээшкин аптарындан коргар-дыр мен.



https://tyv.wikipedia.org/wiki/%D0%A7%D0%B5%D0%B4%D0%B8-%D0%A5%D3%A9%D0%BB_%D0%BA%D0%BE%D0%B6%D1%83%D1%83%D0%BD

Чеди-Хөл кожууну — Россия Федерациязында Тыва Республиканың муниципалдыг кезээ.
Кожуун 1993 чылда тыптып келген.

Чеди-Хөл кожууну — Тываның бир төп кожууну. Чугула хемнери — Элегес, ооң аңгыда
Сайлыг-Хем, Үңгеш, Чумуртуг деп хемнер бар. Ол хемнер Таңды-Ууланың соңгу
эдээнден агып баткаш Элегесче киир агып чыдарлар.

2010 чылда бир айда чуртакчы чон саны 8171 хире кижи. Баш санынга онааштыр
орулга (кончаа) — 2.4 муң акша бир айда. Чуртакчы чоннуң 43% - ажылчоктар (2009
ч. январь 1-де), а күрүнелдир (официально) "ажылчок" деп чүгле 3311 кижи
бүрүткетинген (ажыл чок кижидер чүгле 13 хуузу).



https://tyv.wikipedia.org/wiki/%D0%A7%D0%B0%D2%A3%D1%87%D1%8B%D0%BB_%E2%80%93_%D1%81%D0%B0%D0%B3%D1%8B%D0%BB%D0%B3%D0%B0%D0%BB%D0%B0%D1%80%D1%8B%D0%B2%D1%8B%D1%81

Улуг улстуң адын чык кылдыр адавас, элдээрти ойзуп адаар. Чижелээрге, Чылбак
дээн кижиниң адын ЧУнмас дээн ышкаш. Өгге улуг улус чугаалажып олурган болза,
бичии уруглар дүвүрээзин үндүрбес, ылым-чылым олургулаар, азы даштыгаа ойнап
турар. Эрте бурунгудан бээр тыва кижилер оран-таңдызынга чажыын чажып, саңын
салып, чүдүп тейлеп чораан. От-көзүн база онза хүндүлеп, чеминиң үстүн ынаар
өргүп.ю багай чүве болбазын күзээр турганнар.

Ээрип турган чүң адаа-биле бичии уругларны эртпезин чагыыр, чүге дээрге өспейин
баар дээр. Хемнер белдиринге, улуг оруктар аксынга көдүрер даш дээр даштар бар
болгулаар. Аъттыг, чадаг-даа чорумалдар аңаа доктаап, күжүн шенежир. Дашты
угбас-даа кижилер холу-биле аңаа дээп каар.



https://tyv.wikipedia.org/wiki/%D0%A7%D0%B0%D0%B0-%D0%A5%D3%A9%D0%BB_%D0%BA%D0%BE%D0%B6%D1%83%D1%83%D0%BD

Чаа-Хөл кожуун - Тываның бир кожууну. Девискээри 2,9 муң км². Мурнуу-чөөн чүкте
Улуг-Хем кожуун-биле, мурнуу чүкте Өвүр кожууну-биле, барыын чүкте Чөөн-Хемчик
кожуун-биле, соңгу-барыын чүкте Сүт-Хөл кожууну-биле, сонгу чүкте Красноярск
крайы-биле кызыгаарлажып турар.

Чүве билбес улус кожуун адын Саян-Шушенски суг шыгжамырындан адаттынып тывылган
деп чугаалаар боор дур. Ындыг чугаа шын эвес. "Чаа-Хөл далайы" дээрге, чоокта
чаа 1970 чылдарда тывылган чүве-дир. Саян-Шушенски суг шыгжамыры турбаанда-даа
ол черниң улузу чуртун Чаа-Хөл деп адаар турган. "Чаа-Хөл" дээрге шаандагы
ат-тыр! Ол ийи сөс шаандагы түрк сөстерден укталган.

"Чаа-Хөл" дээрге "Дайын-Шөлү" дээн уткалыг сөс-түр. Шаанда ол черге түрлүг
маадырлар күжүн шенеп, хан-чин төп демисежип турган. Ынчангаш "Чаа-Хөл" деп
сөстүң ёзулуг утказы коргунчуг боор-дур!



https://tyv.wikipedia.org/wiki/%D0%A5%D3%A9%D0%B2%D0%B5%D2%A3%D0%BC%D0%B5%D0%B9

Бай-Кара Дамчаевич Хөвеңмей (январь 20, 1915 - октябрь 6, 1972) — тыва чогаалчы,
шүлүкчү, Тыва литератураның үндезилекчилериниң бирээзи. Тыва АССР-ниң
культуразының алдарлыг ажылдакчызы.

Х.Д.Хөвеңмей 1915 чылдың январь 20-де Таңды-Тываның Салчак кожууннуң Баян-Колга
төрүттүнген. 1929 чылда Кызылга баштай моол бижикти, дараазында чаа чогааттынган
тыва бижикти өөренгеш, Москвада Чөөн чүк улустарының Коммунистиг университедин
дооскан.

Эң баштай типография өрүкчүзү кылдыр ажылдаан, «Шын» солун-биле баштайгы тыва
номнарны үндүрүшкен. Тыва Арат Республиканың аныяктарының революстуг эвилелиниң
Төп Комитединиң Улуг-Хем кожуун комитединиң, ТАР-ның Чогаалчылар эвилелиниң,
ТАР-ның Биче Хурал Президиумунуң, Тыва облкүүскомнуң секретарынга, «Шын»
солуннуң редакторунга, СЭКП Тыва обкомунуң партархив эргелекчизинге ажылдап
чораан.



https://tyv.wikipedia.org/wiki/%D0%A5%D2%AF%D0%BD_%28%D1%81%D1%8B%D0%BB%D0%B4%D1%8B%D1%81%29

Хүн – Хүн системазының төвү. Ол Хүн системазының телоларының аразында
херелденип, чырып турар кара чаңгыс тело. Хүннүң чырыы, чылыы Чер кырынга болгаш
бүгү планеталарга амыдырал-чуртталганың чаңгыс үнер дөзү. Хар, чаъс, хат,
хемнерниң агыышкыны база бүгү-ле болуушкуннар Хүннүң энергиязының ачызында болуп
турар.

Хүннүң көстүп турар ортумак диаметри булуңнуң 1919 секундазынга дең. Ооң
диаметри 1,34 сая километр. Черниинден 109,1 катап улуг. Объему Черниинден 1,3
сая катап улуг, азы 1,4·1018 м3. Массазы Чернин массазындан 33000 катап артык,
азы 2·1027 т. Ооң бүдүмелиниң дыгыйы Черниинден 4 катап эвээш, куб сантиметрде
1,4 грамм. Ында тыртыжыышкын кужу Черден 27,9 катап улуг. Чырыы 3·1027 лаа
чырыынга дең. Ооң херелдениишкин энергиязы 3,7·1023 квт, азы 5·1023 аът кужунге
дең. Ол энергияның ийи миллиардтың чүгле бир кезии Чер кырынга келир. Хүннүң бир
секундада үндүрер энергиязы 11,5·1012 т хөмур-дашты кывысканынга дең. Ооң
кырының температуразы 6000°.

Бедик температурага газтарның атомнары ионнарже шилчий бээр болганда, Хүннүң
бүдүмели плазмадан тургустунган. Ооң массазының 99% водород болгаш гелийден
бүткен. Оон аңгыда, ында 70 хире химиктиг элементилерниң бары илерээн.

Фотосфераның кырында, 12–15 муң километрде, көстүп турар чырыкты шаптык чокка
эртирер каътты хромосфера деп адаар. Хромосфераның чаңгыс аай бедиинде
температура ылгалдыг туруп болур. Ооң соок черлеринге колдуунда водород, изиг
черлеринге гелий чырып тургулаар. Ооң кырынын тургузуу нарын. Хромосфераның
«изиг» черлериниң температуразы 30 муң, «соок» черлериниң 10 муң градус чедип
турар. Хүннүң атмосферазының кырында кезиин корона деп адаар. Ооң температуразы
секундада 150 километр шимчээр ионнар энергиязынга дүгжүр. Ол “ийиги космос”
дургенинден элээн каш катап эвээш шимчээшкин-дир. Ионнарның дүргени оон улгадыр
болза, олар Хүннү каапкаш, чоруптарлар. Ынчангаш коронаның кинетиктиг энергиязы
1–2 сая градустан ашпас.



https://tyv.wikipedia.org/wiki/%D0%A5%D0%BE%D0%BC%D1%83%D1%88%D0%BA%D1%83%2C_%D0%A7%D2%AF%D1%80%D0%B3%D2%AF%D0%B9-%D0%BE%D0%BE%D0%BB_%D0%9D%D0%B0%D0%BC%D0%B3%D0%B0%D0%B9-%D0%BE%D0%B3%D0%BB%D1%83

Чүргүй-оол Намгай оглу Хомушку (май 10, 1918 чыл - июль 10, 1978 чыл) —
совет-тыва офицер, танкист, Ада-чурттуң Улуг дайынының киржикчизи, Совет
Эвилелиниң Маадыры.

Чүргүй-оол Хомушку 1918 чылдың май 10-да Таңды-Тываның амгы Барыын-Хемчик
кожуунунуң Хөнделең сумузунга төрүттүнген.

1943 чылдың май 20-де ТАР-ның эки турачыларының баштайгы бөлүү-биле фронтуже
аъттаныпкан. Кезек үе иштинде Горький хоорайга тыва эки турачылар дайынчы
белеткелин эрттирип турганнар. 1944 чылдың февральда тыва эки турачылар 25-ки
танк полкузунче кирген болганнар. Ч. Хомушку Украинаның 2-ги фронтузунуң 52-ги
шериинче кирген, 1944 чылдың февраль 25-де фронтуже үнүпкен. 1944 чылдың мартта
25-ки полку Бугск-Днестр халдаашкынының операциязынга киришкеннер.

Каш хонук эрткенде, Умань адаанга, Чүргүй-оол Хомушкунуң экипажы 24 самолётту
болгаш 80 машинаны хоругдааннар, чүс ажыг солдатты база удурланыкчыларның
офицерлерин тутканнар, оон улаштыр дараазында аткаарлаашкынче орукту ажыдып
алганнар.

1945 чылдың март 24-те ССРЭ-ниң Дээди Совединиң Президиумунуң айтыышкыны ёзугаар
Хомушку Намгай-оглу Чүргүй-оолга Совет Эвилелиниң Маадыры атты тывыскан. Ленин
ордени база «Алдын Сылдыс» медалы-биле шаңнаткан.



https://tyv.wikipedia.org/wiki/%D0%A5%D0%BE%D0%B2%D0%B0%D0%BB%D1%8B%D0%B3_%D0%9C%D0%B0%D0%B0%D0%B4%D1%8B%D1%80-%D0%BE%D0%BE%D0%BB

Маадыр-оол Ховалыгныӊ ады, ооӊ чогаалдары 80 чылдарныӊ орта үезинден бээр
парлалгага көстүп келген. Ынчан ол Ак-Довурак хоорайга «Тыва даг-дүгү»
комбинатка ажылдап турган. «Шериг эрттиргеш келгеш, «Тыва даг-дүгү» комбинатка
ажылдай бердим. Слесарьлап, даг өрүмнээш, хая-даш казар күчүлүг экскаваторну 16
чыл иштинде дүн-хүн дивейн. Ээлчег келирге башкарып келдим. Чогаал ажылын,
экскватор башкарып тургаш-ла эгелээн мен» деп, М. Ховалыг бодунуӊ дугайында
бижип турар. Шак ынчаар ол тыва литературада ажылчын чогаалчыларныӊ (Б.
Хөвеӊмейниӊ, В. Саган-оолдуӊ, Д. Сарыкайныӊ) даӊзызын уламчылап, туружун
быжыглаан.



https://tyv.wikipedia.org/wiki/%D0%A5%D0%B0%D0%BC%D0%B0%D0%B0%D1%80%D1%8B%D0%BB%D0%B3%D0%B0_%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F%D0%B7%D1%8B

Хамаарылга категориязы дээрге бир чүвениң өске бир чүвеге хамааржырын илередип
турар. Сөске хамааржыр утка тускай кожумактың дузазы-биле тыптыр. Хамаарылга
категориязы хамаарыштырарының падежи-биле холбашкан: мээң эжим, сээң эжиң,
тракторнуң щимээни, хөлдүң эрии.

Таблицага тайылбыр. Үстүнде таблицада чижек кылдыр «шиви», «хады», «шет»,
«хадың» деп, дөрт ыяш адын алган. Шет дээрге чадаң ыяштар-дыр, дыт.

Хамаарылга кожумактарлыг сөстер аңгы-даа турар, хамаарыштырарының падежинде
сөстер-биле-даа хереглеттинер: аъдым, мээң аъдым.

Бирги арынның хамаарылга кожумактары чүвениң чугалап турар кижиге азы улуска
хамааржырын илередир. Чижектер. Силерге бижиир дээн бодалымны орта илередип
шыдавайн олур мен. (Д. Чыдым. Эрткени эгиттинмес.) Кады өскен өөрүвүс бисти ырак
орукче үдээн.

Үстүнде күргүскен ниити уткаларындан аңгыда, хамаарылга кожумактары тускай
уткаларлыг: 1) бир чүвениң кижиге эди болурун илередир: номум, бөргүм, хүүрээң,
тонуң; 2) кижиниң өске кижээ төрел хамаарылгазын көргүзер: аваңар, дуңмавыс,
эштери, уруум. 3) бир чүвениң өске чүвеге кезээ болурун көргүзер: холум, будуу,
бузундузу, эжии; 4) бир чүвениң өске чүведе барын көргүзер: балыы, дииңнээри,
ыяш-дажы, сургуулдары; 5) чүвениң шынарын, хечээлин көргүзер: быжыы, бедии,
хөөрээчели.

Үшкү арынның хамаарылга кожумаа немешкен чүве ады хамаарыштырарының падежинде
чүве ады-биле каттышканда, бир чүвениң өске тодаргай чүвеге хамаарылгазын
көргүзер: хоорайның сады, хемниң дожу, машинаның дугую.

Хамаарылга кожумактыг чүве ады падеж кожумаа чок чүве ады-биле каттышканда,
кандыг-бир чүвениң тодаргай чүвеге эвес, ниити чүвеге хамаарылгазын айтыр, бир
чамдыкта ындыг каттыжыышкыннар чаңгыс сөс уткалыг ажыглаттынар. Чижээлээрге, хем
балыы деп каттыжыышкын балыктың кандыг-бир тодаргай хемнии эвес, черле
кандыг-даа хемнии болурун айтыр; баш дүгү деп каттыжыышкын аңгы сөс уткалыг.

3. Чамдыкта хамаарыштырарының падежинде хөйнүң санының бирги, ийиги арынныарның
ат оруннары (бистиң, силерниң-биле) хамаарылга кожумаа чок чүве аттары каттышкан
туруп болур: бистиң чер ~ бистиң черивис, силерниң колхоз ~ силерниң колхозуңар.
Мындыг арганы литературада хамаарылганың синтаксистиг аргазы деп база даап
турар. Чижек. Бистиң аалдың оолдары черле ындыг: хөглүг-омак, ажыл-ишчи.

4. Морфология-лексика аргазы – хамаарыштырарарының падежи биле хамаарылга
кожумааның база -гы, -ги деп кожумактың чаңгыс чүве адынга, ол ышкаш арынның ат
оруннарынга каттышканы болур: мээңии (< мен-ниң-и-ги), сээңии, ооңуу (ол ышкаш;
оолдуу < оол-дуң-у-гу), бистии, силернии, оларныы (ол ышкаш: оолдарныы <
оол-дар-ның-ы-гы).



https://tyv.wikipedia.org/wiki/%D0%A5%D0%B0%D0%B4%D0%B0%D1%85%D0%B0%D0%BD%D1%8D_%D0%9C%D0%B0%D1%80%D0%B8%D1%8F_%D0%90%D0%BD%D0%B4%D1%80%D0%B5%D0%B5%D0%B2%D0%BD%D0%B0

Хадаханэ Мария Андреевна (1933ч 6а 6-да Иркутск облазының Бохан суурунга төр.) –
Кызылдың 1, 3 дугаар школаларынга өөренгеш, Иркутскиниң күрүне университедин
дооскан.

"Тыва проза", "Литературлуг Тыва" деп монографияларның , 20 ажыг номнарның -
өөредилге номнарының, чыындыларының база 100 хире эртем чүүлдериниң автору.
"А.Пальмбах - чогаалчы болгаш кижи", "Тываның алдарлыг кыстары"," Горький болгаш
ССРЭ улустарының литературазы", "Тыва үлегер чугаалар болгаш мерген сөстер",
"Тыва тоолдар" деп ооң номнары парлаттынган. О.Саган-оолдуң, С.Сүрүн-оолдуң,
М.Өлчей-оолдуң, Н.Ооржактың, М.Көжелдейниң, Б.Ондарның чогаалдарын орус дылче
очулдурган. "Сибирские огни", "Театральная жизнь", "Советская женщина",
"Литературное обозрение" сеткүүлдерге чыындыларының үзүндүлериниң парлаткылаан.
Ооң ажылдары алтай, якут, хакас, моол, тыва дылдарже очулдурутунган.



https://tyv.wikipedia.org/wiki/%D0%A5%D0%9E%D0%9B%D0%98%D0%9D

ХОЛИН - бо витамин В витаминниң бөлүүнге хамааржыр. Ол дагаа чуургазында, инек
эъдинде, баарда, бүүректе, балык эъдинде, кызыл-таста, арбайда, сулада дээш
өске-даа чүүлдерде хөй. Улуг кижиниң хереглели бир хүн иштинде 250—600 мг-га
деңнежир. Холин эът-мага-ботка үс, холестерин дээр чүүлдерниң солчуушкунунга,
эфирлиг уксус кислота-биле каттышканда нерви клеткаларының минниичелинге, ону
нерви системазы-биле дамчыдарынга, шимчээшкинни тургузарынга эң-не ажыктыг
витамин болуп турар. Билдингири-биле чугаалаарга, машинаның бензин чок болза
шимчевези ышкаш эът-мага-ботка холин шак ындыг ажыктыг. Оон ыңай холин ханда
холестеринни звээжедип, ооң организмге солчуушкунун экижидип, организмниң
кырывазынга эң-не ажыктыг витамин болур. Ынчангаш ону медицинада эм кылдыр
ажыглап турарының чылдагааны ол.



https://tyv.wikipedia.org/wiki/%D0%A3%D1%83%D1%80%D0%B0%D0%BA_(%D0%B0%D0%B0)

Уурак (өскээр аа) - кандыг-даа малдың төрээн соонда бир дугаар сүдү. Ол онзагай
бот шынарлыг. Чаш малдың өзүп-доругарынга чугула херек бүдүмелдер бар.

Сарыг шайның чемижин шала арбыдадыр каггаш, дус чокка хайындырар. Шай хайны
бээрге, ууракты хымыштап куткаш, уун дөрже кылдыр туткаш, холуй саарар. Ону
шай-биле үзүк чокка быжыр сааргаш, ам дузап алыр. Бир эвес дусту баштай каар
болза, аа-биле сүттээрге, шай итпектели бээр, ынчангаш дус чок кылырының ужуру
ол. Уурак-биле сүттээн шайның дээжизин оран-чуртунче, октаргай делгеминче
«мал-маган менди турзун, хойтпак-тарак көвей, ак сүдүм савазырап турар болзун,
ажы-төлүм аазын ижип тодуг-догаа чурттазын» дээн уткалыг өргүп-чалбарыыр. Ооң
соонда шайның дээжизин өгнүң ээзинге кудар, оон бодунга кудуп алыр, дараазында
уругларынга кудуп бээр, ооң соонда кады-кожа өглериниң ээлерин чалап шайладыр.
Аа-биле сүттээн шай кайгамчык амданныг, чаагай, чымчак суксун болур.



https://tyv.wikipedia.org/wiki/%D0%A3%D1%80%D0%B0%D2%A3%D0%BA%D0%B0%D0%B9

Урааңкай (саха дыл - урааҥхай; эвенки дыл - ураӈкай [ура̄ӈкай]). Эвенкил дылда
ураӈкай деп сөс "кижи" деп очулдуртунар. Саха дылда урааҥхай деп сөс база "кижи"
деп очулдуртунар. Ол сөстер чиңгине түрк сөстерге хамаарышпас.

Эвенкил чоннуң бурунгу тоолдарында, ырларында аи урааңкай биле урааңкай эвенки
деп сөстер бар. "Аи урааңкай" дээрге Алдыы, Үстүү оранның чуртакчызы-дыр, ол
сөс-биле эвенкилер боттарын адап турган. "Аи урааңкай" болза аңчы кижи-дир, ол
кижи арга-эзимниң, тайганың кежии-биле амыдырап чурттап чоруур. "Урааңкай
эвенки" дээрге "эвенки кижи" дээн уткалыг сөс-түр.

Сахаларның (олонхоо) тоолдарында "саха урааҥхай" деп сөстер бар. "Урааңхай"
дээрге кижи дээн, ынчаарга "саха урааңхай" дээрге "саха кижи" дээн уткалыг
болур. Урааңхай саха деп сөс-биле боттарын Вилюй хемниң сахалары адап чораан.

Кулун-Атах деп археологтуг культура (XIV-XVI вектер). Байкал хөлдүң соңгу
эриинге чурттап чораан түрк дылдыг улус Туймаада биле Эркээни ховуларынче XIV
векте көжуп эгелээн. Олар арат ажыл-агыйлыг мал-маганныг улус чораан.

№ 41. Саха чурттунче бир дугаар көшкен улус. (Урааңхай кыс, Омогон, Ныкыыс,
Күппүлүүн).

Урааңкай азы урааңхай деп сөстүң эге дөзү эвенки чонда болур. Эрте шагда бир-ле
эвенки дылдыг аймак Амур хемден үнгеш Сибирьниң тайга ховуларынче тарай көже
берген. Көшкен улус Сибирьниң аймактарынга бодунуң эвенки дылын дамчыдып берген.
Чөөн Сибирьде чамдык аймактар эвенки дылды шиңгээдип алгаш бодунуң төрээн дылын
утупкан бооп турар.

Шаанда сахаларның өгбелери "Урааңкай" деп сөстү эвенкил чондан үлегерлеп алгаш
бодунуң түрк дыл-домаанга таарыштыр "Урааҥхай" кылдыр өскетип алган. Харын-даа
сөөлзүредир урааҥхай деп сөс чиңгине саха дылдың кезии апарган.

Моол күрүнелер төп Азияга XIII дугаар вектен эгелеп тергиидеп эгелээн-дир.
Азияда көвей чоннар аразынга урянхай деп сөстү моолдар тарадып каан. Бо сөөлгү
чүс чылдарда урянхай деп сөс мырыңай политоним апарган. Үе шагның эгезинде түрк,
эвенки болагш самоди дылдыг улуска "урянхай" деп сөөк, аймак турбаан!

XII-XIII дугаар векте Онон хемниң унуга чурттап турган "Урянхай" аймактың улузу
моол чонга хамааржыр болур. Сураглыг Сүбэдэй биле Джэлме алышкылар ол аймактан
укталган. Ол урянхайлар тываларның өгбелери эвес-дир.

Эрги моол бижикте "урянхай" деп сөстү латин үжүктер-биле чара бижиир болза, ол
сөс 'uriyaŋqai' кылдыр бижиттинер. 1954 чылда А. Лувсандэндэвтиң чыып тургускан
моол-орус сөстүү парлалгаже үнген. Ында мындыг уткалыг сөстер бар.

Моол-орус словарларда албан-на “урянхай” кылдыр бижээн сөс чок. Эрги моол
бижикте 'uriyaŋqai' кылдыр бижээн сөстү орустар кириллица үжүктерин ажыглап
“урянхай” кылдыр бижип эгелээн. "Урянхай" кылдыр бижээн сөс шагда тывылган.

Тываларның өгбелери "урянхай" деп сөс билбес чораан, тывалар аразынга "урянхай"
деп аймак-сөөктүң улузу база кажан-даа чуртаваан. "Урянхай" деп моол сөстү
тывалар дорт адай албас турган. Кара чон ол сөстү тыва домаанга таарыштыр
[урааңгай] кылдыр адаар чораан. Чүгле моол бижик ажыглап чораан тыва дүжүметтер
боттарының саазын чагааларынга "танну урянхай" деп сөстер бижип турган. Моолдар
XIV векте тываларның өгбелерин "Арга урянхадтары" деп адап турган. Арга
урянхадтары болза "Юаньның чажыт төөгүзүнде" бижиттинген тускай Урянхай деп
аймакка кандыг-даа хамаарылгазы чок бооп турар.

Көрейлер моолдарның "урянхай" деп сөзүн бодунуң дылынга эптештир "Оранкай"
кылдыр эдип алган. Оранкай деп сөс-биле олар XVII векте бодунуң соңгу чүгүнде
чурттап чораан манчжур биле эвенки аймактарны адап турган.

Буряттарда "цоңгоол" деп аймакта "уряанхаад" деп сөөктүң кижилери бар. Оон ынай,
Ока хемниң буряттары тываларны биле тофаларны уряанхад (урянхайлар) азы уйгар
хэлтэн (уйгур дылдыг) деп адап турар.



https://tyv.wikipedia.org/wiki/%D0%A3%D1%80%D0%B0%D0%BD%D0%B3%D0%BA%D0%B0%D0%B9

Урааңкай (саха дыл - урааҥхай; эвенки дыл - ураӈкай [ура̄ӈкай]). Эвенкил дылда
ураӈкай деп сөс "кижи" деп очулдуртунар. Саха дылда урааҥхай деп сөс база "кижи"
деп очулдуртунар. Ол сөстер чиңгине түрк сөстерге хамаарышпас.

Эвенкил чоннуң бурунгу тоолдарында, ырларында аи урааңкай биле урааңкай эвенки
деп сөстер бар. "Аи урааңкай" дээрге Алдыы, Үстүү оранның чуртакчызы-дыр, ол
сөс-биле эвенкилер боттарын адап турган. "Аи урааңкай" болза аңчы кижи-дир, ол
кижи арга-эзимниң, тайганың кежии-биле амыдырап чурттап чоруур. "Урааңкай
эвенки" дээрге "эвенки кижи" дээн уткалыг сөс-түр.

Сахаларның (олонхоо) тоолдарында "саха урааҥхай" деп сөстер бар. "Урааңхай"
дээрге кижи дээн, ынчаарга "саха урааңхай" дээрге "саха кижи" дээн уткалыг
болур. Урааңхай саха деп сөс-биле боттарын Вилюй хемниң сахалары адап чораан.

Кулун-Атах деп археологтуг культура (XIV-XVI вектер). Байкал хөлдүң соңгу
эриинге чурттап чораан түрк дылдыг улус Туймаада биле Эркээни ховуларынче XIV
векте көжуп эгелээн. Олар арат ажыл-агыйлыг мал-маганныг улус чораан.

№ 41. Саха чурттунче бир дугаар көшкен улус. (Урааңхай кыс, Омогон, Ныкыыс,
Күппүлүүн).

Урааңкай азы урааңхай деп сөстүң эге дөзү эвенки чонда болур. Эрте шагда бир-ле
эвенки дылдыг аймак Амур хемден үнгеш Сибирьниң тайга ховуларынче тарай көже
берген. Көшкен улус Сибирьниң аймактарынга бодунуң эвенки дылын дамчыдып берген.
Чөөн Сибирьде чамдык аймактар эвенки дылды шиңгээдип алгаш бодунуң төрээн дылын
утупкан бооп турар.

Шаанда сахаларның өгбелери "Урааңкай" деп сөстү эвенкил чондан үлегерлеп алгаш
бодунуң түрк дыл-домаанга таарыштыр "Урааҥхай" кылдыр өскетип алган. Харын-даа
сөөлзүредир урааҥхай деп сөс чиңгине саха дылдың кезии апарган.

Моол күрүнелер төп Азияга XIII дугаар вектен эгелеп тергиидеп эгелээн-дир.
Азияда көвей чоннар аразынга урянхай деп сөстү моолдар тарадып каан. Бо сөөлгү
чүс чылдарда урянхай деп сөс мырыңай политоним апарган. Үе шагның эгезинде түрк,
эвенки болагш самоди дылдыг улуска "урянхай" деп сөөк, аймак турбаан!

XII-XIII дугаар векте Онон хемниң унуга чурттап турган "Урянхай" аймактың улузу
моол чонга хамааржыр болур. Сураглыг Сүбэдэй биле Джэлме алышкылар ол аймактан
укталган. Ол урянхайлар тываларның өгбелери эвес-дир.

Эрги моол бижикте "урянхай" деп сөстү латин үжүктер-биле чара бижиир болза, ол
сөс 'uriyaŋqai' кылдыр бижиттинер. 1954 чылда А. Лувсандэндэвтиң чыып тургускан
моол-орус сөстүү парлалгаже үнген. Ында мындыг уткалыг сөстер бар.

Моол-орус словарларда албан-на “урянхай” кылдыр бижээн сөс чок. Эрги моол
бижикте 'uriyaŋqai' кылдыр бижээн сөстү орустар кириллица үжүктерин ажыглап
“урянхай” кылдыр бижип эгелээн. "Урянхай" кылдыр бижээн сөс шагда тывылган.

Тываларның өгбелери "урянхай" деп сөс билбес чораан, тывалар аразынга "урянхай"
деп аймак-сөөктүң улузу база кажан-даа чуртаваан. "Урянхай" деп моол сөстү
тывалар дорт адай албас турган. Кара чон ол сөстү тыва домаанга таарыштыр
[урааңгай] кылдыр адаар чораан. Чүгле моол бижик ажыглап чораан тыва дүжүметтер
боттарының саазын чагааларынга "танну урянхай" деп сөстер бижип турган. Моолдар
XIV векте тываларның өгбелерин "Арга урянхадтары" деп адап турган. Арга
урянхадтары болза "Юаньның чажыт төөгүзүнде" бижиттинген тускай Урянхай деп
аймакка кандыг-даа хамаарылгазы чок бооп турар.

Көрейлер моолдарның "урянхай" деп сөзүн бодунуң дылынга эптештир "Оранкай"
кылдыр эдип алган. Оранкай деп сөс-биле олар XVII векте бодунуң соңгу чүгүнде
чурттап чораан манчжур биле эвенки аймактарны адап турган.

Буряттарда "цоңгоол" деп аймакта "уряанхаад" деп сөөктүң кижилери бар. Оон ынай,
Ока хемниң буряттары тываларны биле тофаларны уряанхад (урянхайлар) азы уйгар
хэлтэн (уйгур дылдыг) деп адап турар.



https://tyv.wikipedia.org/wiki/%D0%A2%D1%8B%D0%B2%D0%B0_%D1%88%D1%8B%D0%B4%D1%8B%D1%80%D0%B0%D0%B0

Шыдыраа Моолдуӊ, Тываныӊ көшкүн чоннарыныӊ шаг-дүптен ынак оюннары-биле
чергелештир эӊ сайзыраӊгай, ынак оюну. Тывада бо бурун шагныӊ оюну, Наадым
найырыныӊ маргылдааларыныӊ бирээзи апарган, хүреш биле аът чарыжы дээн ышкаш.
Оон ыӊай Шагаада, өске-даа байырлалдарда болур оюн-тоглааныӊ санынче бо-ла кирип
турар. Тываларныӊ шыдыраага ынаа маадырлыг тоолдарындан, тоолчургу чугааларындан
безин илдеӊ. Бо оюнга тулган мергежилиниӊ дузазы-биле, тоолдуӊ эки маадырлары
мөзү чок дарлакчыларны уткаш, чонунга шынчы болгаш буянныг чорук кезээде тиилээр
деп бадыткап турарлар. «Даш-Хүреӊ аъттыг Танаа-Херел» деп тоолда хаанныӊ уруун
чаалап алырда кол маадыр, ча адарынга, хүрешке база шыдыраага шупту
удурланыкчыларын тиилээш, даӊгынаныӊ ынакшылын чедип алыр. «Үш чүүл эртемниг
оол» деп тоолдуӊ маадыры ак сагыштыг, биче сеткилдиг өскүс оолак, каржы хаанны
шыдыраага уткаш, чонун ооӊ дарлалындан хостаар.

Кушаннар Төп Азияныӊ Буддага чүдүп эгелээн бир дугаар көшкүн чону болуп турар.
Кушаннарныӊ буддист хааны Канишканыӊ хааннап турган үезинде (б. э. 101–120 чч.)
буддизмниӊ нептерээни Ортаа Азия биле Чөөн Туркестан кызыгаарынга четкен.
Бурунгу индий уран-чүүлдүӊ элементилери-биле катай Ортаа Азияже база Чөөн
Туркестанче шыдыраа база нептерээн. Шыдырааныӊ аӊаа нептерээнин бадыткап турар,
бүгү делегейде безин эӊ бурунгу археология тывыштары бо черлерниӊ
девискээрлеринден тывылган. Оларныӊ аразындан Дальверзин-тепе (Узбекистан, Ортаа
Азия, б. э. II в.) деп археология тураскаалындан кастынган буга биле чаан
хевирлиг шыдыраалары (орустап «шахматные фигурки») тускай кичээнгейни хаара
тудуп турар. А Чөөн Туркестанныӊ бурунгу хоорайы Кочонуӊ эрги орнундан чаан
сөөгүнден кылдынган шыдыраа тывылган.



https://tyv.wikipedia.org/wiki/%D0%A2%D1%8B%D0%B2%D0%B0_%D0%B2%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Тыва Википедияны идепкейи-биле Али Александрович Күжүгет сайзырадып турар. Ол,
РЭА СС-тиң (СО РАН) Лаврентьев аттыг гидродинамика Институтунуң аспирантызы Али
Күжүгет, Тыва Википедияның төлевилелин Тыва Республиканың лицей-интернатынга
2013 чылдың ноябрь 6-да болган «Өөредилге адырында чаартылгалыг технологиялар»
(Инновационные технологии в образовании) деп Республиканың I-ги эртем-практиктиг
конференциязынга бараалгадып көргүскен. Тываның Чазаа Новосибирск хоорайның
сургуулдарынга чаартылгалыг (инновационный) төлевилелдери, «Вконтакте» социал
четкини очулдурганы база Википедияның тыва дылын тургузары дээш 500 муң акшалыг
гранты-биле деткээн.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D2%A3_%D1%87%D0%BE%D0%B3%D0%B0%D0%B0%D0%BB%D1%87%D1%8B%D0%BB%D0%B0%D1%80_%D1%8D%D0%B2%D0%B8%D0%BB%D0%B5%D0%BB%D0%B8

1930 чылда национал тыва бижикти чогааткан соонда, тыва чогаалдың төөгүзүнге чаа
арын ажыттынып, улустуң аас чогаалының үндезининге бижимел тыва чогаал тыптып
эгелээн. Делегей литератузының, хамыктың мурнунда орус литератураның, байлак
дуржулгазын шиңгээткени аныяк тыва чечен чогаалдың кыска хуусаада быжыгып,
шапкын сайзыраарынга дузалаан. ТАР үезинде С. Токаның «Херээжен», В. Көк-оолдуң
«Чалым-Хая», С. Пюрбюнуң «Аныяк чогаалчыларга дуза», С. Сарыг-оолдуң «Белек»
дээн чижектиг номнары, «Чыынды чогаалдар» деп альманах, янзы-бүрү чогаал
сеткүүлдери көстүп келгеш, тыва номчукчуларга четкен. Тывa бижикти 1930 чылдa
латинчиткен чаа түрк aлфaвитке үндезилеп чогааткaн болгaш 1941 чылдa ону
кириллицаже шилчиткен.

Баштайгы чогаалчыларның тывылганы, оларның чогаалдарының парлаттынып эгелээни
1942 чылдың октябрь 10-да ТАР-ның Сайыттар Чөвүлелиниң болгаш ТАРН Төп
Комитединиң ТАР-ның Чогаалчылар эвилелин тургузар дугайында каттышкан доктаалын
үндүреринге салдар чедирген. Ол-ла чылдың ноябрь 22-24 хүннеринде I-ги
тургузукчу конференция хуралга ТАР-ның Чогаалчылар эвилелин тургускаш, Уставын
бадылаан. Эвилелдиң баштаар чериниң даргазынга С.Б. Пюрбюну, кежигүннеринге С.А.
Сарыг-оол, О.К. Саган-оол, Л.Б. Чадамба, А.Ф. Бобкова, Б.Д. Хөвеңмей, А.А.
Пальмбах оларны соңгаан.

1945 чылдың октябрь 16-да Совет Чогаалчылар эвилелиниң тыва салбырын тургускан,
ооң харыысалгалыг секретарынга О. Саган-оол соңгуткан. Бөлүк тыва чогаалчыларны
ССРЭ-ниң Совет чогаалчылар эвилелиниң кежигүннеринге хүлээп алган. 1946 чылда
«Улуг-Хем» альманах үндезилеттинген. Баштайгы үндүрүлгеге чүгле беш авторнуң
чогаалдары парлаттынган. 1992 чылда ону сеткүүл кылдыр эде тургускан. Амгы үеде
«Улуг-Хем» чылда алды катап орус, тыва дылдарда үнүп турар. Альманахтың болгаш
сеткүүлдүң редакторлары болуп, С. Сарыг-оол, Л. Чадамба, С. Пюрбю, Ю. Кюнзегеш,
К.-Э. Кудажы, А. Даржай, А. Үержаа олар ажылдап чораан. Сеткүүлдүң баштайгы кол
редактору Ч. Куулар болган, ооң соонда Н. Куулар, оон катап Ч. Куулар кол
редакторлаан, амгы үеде кол редактор – Эдуард Мижит.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D2%A3_%D0%A7%D0%BE%D0%B3%D0%B0%D0%B0%D0%BB%D1%87%D1%8B%D0%BB%D0%B0%D1%80_%D0%AD%D0%B2%D0%B8%D0%BB%D0%B5%D0%BB%D0%B8%D0%BD%D0%B8%D2%A3_70_%D1%87%D1%8B%D0%BB%D0%B4%D0%B0%D0%B0%D0%BD%D1%8B_(2012_%D1%87%D1%8B%D0%BB)

1930 чылда национал тыва бижикти чогааткан соонда, тыва чогаалдың төөгүзүнге чаа
арын ажыттынып, улустуң аас чогаалының үндезининге бижимел тыва чогаал тыптып
эгелээн. Делегей литератузының, хамыктың мурнунда орус литератураның, байлак
дуржулгазын шиңгээткени аныяк тыва чечен чогаалдың кыска хуусаада быжыгып,
шапкын сайзыраарынга дузалаан. ТАР үезинде С. Токаның «Херээжен», В. Көк-оолдуң
«Чалым-Хая», С. Пюрбюнуң «Аныяк чогаалчыларга дуза», С. Сарыг-оолдуң «Белек»
дээн чижектиг номнары, «Чыынды чогаалдар» деп альманах, янзы-бүрү чогаал
сеткүүлдери көстүп келгеш, тыва номчукчуларга четкен. Тывa бижикти 1930 чылдa
латинчиткен чаа түрк aлфaвитке үндезилеп чогааткaн болгaш 1941 чылдa ону
кириллицаже шилчиткен.

Баштайгы чогаалчыларның тывылганы, оларның чогаалдарының парлаттынып эгелээни
1942 чылдың октябрь 10-да ТАР-ның Сайыттар Чөвүлелиниң болгаш ТАРН Төп
Комитединиң ТАР-ның Чогаалчылар эвилелин тургузар дугайында каттышкан доктаалын
үндүреринге салдар чедирген. Ол-ла чылдың ноябрь 22-24 хүннеринде I-ги
тургузукчу конференция хуралга ТАР-ның Чогаалчылар эвилелин тургускаш, Уставын
бадылаан. Эвилелдиң баштаар чериниң даргазынга С.Б. Пюрбюну, кежигүннеринге С.А.
Сарыг-оол, О.К. Саган-оол, Л.Б. Чадамба, А.Ф. Бобкова, Б.Д. Хөвеңмей, А.А.
Пальмбах оларны соңгаан.

1945 чылдың октябрь 16-да Совет Чогаалчылар эвилелиниң тыва салбырын тургускан,
ооң харыысалгалыг секретарынга О. Саган-оол соңгуткан. Бөлүк тыва чогаалчыларны
ССРЭ-ниң Совет чогаалчылар эвилелиниң кежигүннеринге хүлээп алган. 1946 чылда
«Улуг-Хем» альманах үндезилеттинген. Баштайгы үндүрүлгеге чүгле беш авторнуң
чогаалдары парлаттынган. 1992 чылда ону сеткүүл кылдыр эде тургускан. Амгы үеде
«Улуг-Хем» чылда алды катап орус, тыва дылдарда үнүп турар. Альманахтың болгаш
сеткүүлдүң редакторлары болуп, С. Сарыг-оол, Л. Чадамба, С. Пюрбю, Ю. Кюнзегеш,
К.-Э. Кудажы, А. Даржай, А. Үержаа олар ажылдап чораан. Сеткүүлдүң баштайгы кол
редактору Ч. Куулар болган, ооң соонда Н. Куулар, оон катап Ч. Куулар кол
редакторлаан, амгы үеде кол редактор – Эдуард Мижит.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D2%A3_%D0%9A%D2%AF%D1%80%D2%AF%D0%BD%D0%B5_%D0%9B%D0%B8%D1%86%D0%B5%D0%B9%D0%B8

Тыва Республиканың Күрүне Лицейи - 1991 чылдың сентябрь 1-ден тура тургустунуп
келген Тываның салым-чаяанныг болгаш өөредилгеге сундулуг школачыларын өөредир
өөредилге чери. Лицей техника биле экономика талазында дээди мергежилдиг
кадрларның база Республиканың даштыкы чурттар-биле харылзаазын хөгжүдер
сорулга-биле даштыкы дылдарны билир гуманитарлыг өөредилгелиг кадрларның эгеки
белеткелин тургузары-биле Тыва Республиканың Чазааның социал чагылдазы ёзугаар
ажылдап турар. Лицей Тываның болгаш Россияның тергиин дээн өөредилге черлериниң
бирээзи, ол «Россияның эң эки школалары» деп энциклопедияже кирип турар.

Үндезин ады — Тыва Республиканың Күрүнениң Автономнуг Өөредилге Чери (ТР КАӨЧ)
«Тываның Күрүне Лицейи». Азы өскээр КүрЛицей (Гослицей) дээр.

Лицейниң директору — «Улус өөредилгезиниң тергиини» хөрек демдээниң эдилекчизи,
«Россияның алдарлыг Башкызы», «Тыва Республиканың Улустуң Башкызы» болгаш
өске-даа шаңналдарның эдилекчизи, Физиканың дээди категориязының башкызы Санчаа
Татьяна Оюновна.



https://tyv.wikipedia.org/wiki/%D0%A2%D1%8B%D0%B2%D0%B0%D0%BD%D1%8B%D0%BD_%D0%A7%D0%BE%D0%B3%D0%B0%D0%B0%D0%BB%D1%87%D1%8B%D0%BB%D0%B0%D1%80_%D0%AD%D0%B2%D0%B8%D0%BB%D0%B5%D0%BB%D0%B8

1930 чылда национал тыва бижикти чогааткан соонда, тыва чогаалдың төөгүзүнге чаа
арын ажыттынып, улустуң аас чогаалының үндезининге бижимел тыва чогаал тыптып
эгелээн. Делегей литератузының, хамыктың мурнунда орус литератураның, байлак
дуржулгазын шиңгээткени аныяк тыва чечен чогаалдың кыска хуусаада быжыгып,
шапкын сайзыраарынга дузалаан. ТАР үезинде С. Токаның «Херээжен», В. Көк-оолдуң
«Чалым-Хая», С. Пюрбюнуң «Аныяк чогаалчыларга дуза», С. Сарыг-оолдуң «Белек»
дээн чижектиг номнары, «Чыынды чогаалдар» деп альманах, янзы-бүрү чогаал
сеткүүлдери көстүп келгеш, тыва номчукчуларга четкен. Тывa бижикти 1930 чылдa
латинчиткен чаа түрк aлфaвитке үндезилеп чогааткaн болгaш 1941 чылдa ону
кириллицаже шилчиткен.

Баштайгы чогаалчыларның тывылганы, оларның чогаалдарының парлаттынып эгелээни
1942 чылдың октябрь 10-да ТАР-ның Сайыттар Чөвүлелиниң болгаш ТАРН Төп
Комитединиң ТАР-ның Чогаалчылар эвилелин тургузар дугайында каттышкан доктаалын
үндүреринге салдар чедирген. Ол-ла чылдың ноябрь 22-24 хүннеринде I-ги
тургузукчу конференция хуралга ТАР-ның Чогаалчылар эвилелин тургускаш, Уставын
бадылаан. Эвилелдиң баштаар чериниң даргазынга С.Б. Пюрбюну, кежигүннеринге С.А.
Сарыг-оол, О.К. Саган-оол, Л.Б. Чадамба, А.Ф. Бобкова, Б.Д. Хөвеңмей, А.А.
Пальмбах оларны соңгаан.

1945 чылдың октябрь 16-да Совет Чогаалчылар эвилелиниң тыва салбырын тургускан,
ооң харыысалгалыг секретарынга О. Саган-оол соңгуткан. Бөлүк тыва чогаалчыларны
ССРЭ-ниң Совет чогаалчылар эвилелиниң кежигүннеринге хүлээп алган. 1946 чылда
«Улуг-Хем» альманах үндезилеттинген. Баштайгы үндүрүлгеге чүгле беш авторнуң
чогаалдары парлаттынган. 1992 чылда ону сеткүүл кылдыр эде тургускан. Амгы үеде
«Улуг-Хем» чылда алды катап орус, тыва дылдарда үнүп турар. Альманахтың болгаш
сеткүүлдүң редакторлары болуп, С. Сарыг-оол, Л. Чадамба, С. Пюрбю, Ю. Кюнзегеш,
К.-Э. Кудажы, А. Даржай, А. Үержаа олар ажылдап чораан. Сеткүүлдүң баштайгы кол
редактору Ч. Куулар болган, ооң соонда Н. Куулар, оон катап Ч. Куулар кол
редакторлаан, амгы үеде кол редактор – Эдуард Мижит.



https://tyv.wikipedia.org/wiki/%D0%A2%D0%BE%D1%81_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%9B%D1%83%D0%BD_%D0%A2%D0%BE%D0%BA_%D0%93%D1%8F%D0%B0-%D1%86%D0%BE_%D0%9B%D1%83%D0%BD%D0%B4%D0%BE%D0%BD%D0%B6%D0%B0%D0%BC%D1%86

Тос дугаар Далай-Лама Чалбаа Луңток Чамзы азы Гьялва Луңток Гьяцо
(моол. Лундонжамц) 1805 чылда төрүттүнгеш 1815 чылда Дээрже чайылган. Кончуг
сонуургаачал ол оол аарыгдан мөчээн деп чугаа бар. Бир эвес бо оол үр чурттаан
болза, ооң мурнундагы Далай ламаларның кылган ажылын чааскаан кылып шыдаптар деп
көрүп, Төвүт чуртунга улуг кажыыдал эрттирген. Далай-Ламаларның аразындан чаш
назынында мөчээн дың чаңгызы болуп турар, база оларның аразындан 22 хар четпейн
чыткаш мөчээн дөрдүнүң бирээзи.

Чалбаа Луңтоктуң төрүмелин буянныг тускай демдектер илередип турган. 1805 чылдың
декабрь 1-де Төвүттүң Кам можузунда Дан Чохор (азы Денчокор) хүрээзинден ырак
эвеске ол төрүттүнген. Кезек дөзүктер келир Далай-Ламаны өскүс деп, а өске
дөзүктер ооң ада-иезиниң ат-сывын айтып турар: Тензин Чокйоң и Дондруб Долума.
Чалбаа Луңтокту дараазында Далай-Лама хевирлиг деп даап бодааш, ол бичии
турда-ла ону Лхаса кавызында Гаңтең хүрээзинге экелгеннер. Аңаа Чалбаа Луңтокту
Төвүт Чазак төлээлери база ооң аразында Бежиңден Цин династияның (?) төлээлери,
амбыннары шылгалдалааннар. VIII-ки Далай-Ламаның өөрлериниң күзенчиг шилилгези
турган. Төнчүзүнде ону Далай-Лама кылдыр шилээн, VII-ги Панчен-Лама, Балдаң
Тенпай Ньима, 1808 чылда ооң чажын байыр-езулал-биле кескеш, чаа Далай-Ламага
Лопсаң Тенпай Ваңчук Луңток Чамзы деп ат берген.



https://tyv.wikipedia.org/wiki/%D0%A2%D0%B0%D0%BD%D0%BE%D0%B2%D0%B0_%D0%95%D0%BA%D0%B0%D1%82%D0%B5%D1%80%D0%B8%D0%BD%D0%B0

Екатерина Түктүг-ооловна Танова — шүлүкчү, прозачы, драматург, очулдурукчу. 1930
чылдың март 27-де Сүт-Хөлдүң Кара-Чыраа кавызынга төрүттүнген.

Чогаал ажылын 1951 чылда эгелээн. Тыва уруглар чогаалының үндезилекчилериниң
бирээзи. ССРЭ-ниң Чогаалчылар болгаш Журналистер эвилелдериниң кежигүнү. Тыва
Республиканың улустуң чогаалчызы. Тыва Республиканың Чазак Даргазының Л.Б.
Чадамба аттыг уруглар чогаалдары дээш шаңналының лауреады. Төөгү эртемнериниң
кандидады. Ооң чогаалдары орус, украин, моол, немец, якут, кыргыс, алтай, хакас
дылдарже очулдуртунган.

Тыва школаның өөреникчилеринге ийи номну бижип, үндүрген.Номнары: «Дамырак»
(Кызыл, 1964), «Хемчиктиң ыры» (Кызыл, 1971), «Верба в цвету» (Кызыл, 1974),
«Херелмаа» (Кызыл, 1978), «Хемчиктиң хүнү», чогаалдар чыындызы, (Кызыл, 1980),
«Арбас-Ойну мунувуткаш» (Кызыл, 1983), «Чаштар делегейи» (Кызыл, 1989), «Тыва
черге йөрээл» (Кызыл, 2000); «Чайыннанган чашкы шаавыс» (Кызыл, 2000); «Ийи «2»
(Кызыл, 1967), «Акым дугайында тоожу» (Кызыл, 1976), «Периодическая печать Тувы»
(Кызыл, 1979; Красноярск, «Офсет», 2006), «Иениң салым-хуузу» (Кызыл, 1991),
«Дошкун чылдарның чазы» (1993), «Кара-Бай» (Кызыл, 1993), «Ширбиилиң холдан
салба» (Кызыл, 1999) «Кара-Чыраа галереязы» (Кызыл, 2000), «Тыва черге йөрээл»,
Кызыл, 2000), «Тайна цветущей ивы» (Кызыл, 2003), «Алфавитте үжүктерни адап,
номчуп өөрениили», (Кызыл, 2006).

Роман Лудуптуң сайтызы*
http://lrd63.narod2.ru/tivani_ulustu_chogaalchilari/tanova_et/



https://tyv.wikipedia.org/wiki/%D0%A2%D0%A7%D0%AD

1930 чылда национал тыва бижикти чогааткан соонда, тыва чогаалдың төөгүзүнге чаа
арын ажыттынып, улустуң аас чогаалының үндезининге бижимел тыва чогаал тыптып
эгелээн. Делегей литератузының, хамыктың мурнунда орус литератураның, байлак
дуржулгазын шиңгээткени аныяк тыва чечен чогаалдың кыска хуусаада быжыгып,
шапкын сайзыраарынга дузалаан. ТАР үезинде С. Токаның «Херээжен», В. Көк-оолдуң
«Чалым-Хая», С. Пюрбюнуң «Аныяк чогаалчыларга дуза», С. Сарыг-оолдуң «Белек»
дээн чижектиг номнары, «Чыынды чогаалдар» деп альманах, янзы-бүрү чогаал
сеткүүлдери көстүп келгеш, тыва номчукчуларга четкен. Тывa бижикти 1930 чылдa
латинчиткен чаа түрк aлфaвитке үндезилеп чогааткaн болгaш 1941 чылдa ону
кириллицаже шилчиткен.

Баштайгы чогаалчыларның тывылганы, оларның чогаалдарының парлаттынып эгелээни
1942 чылдың октябрь 10-да ТАР-ның Сайыттар Чөвүлелиниң болгаш ТАРН Төп
Комитединиң ТАР-ның Чогаалчылар эвилелин тургузар дугайында каттышкан доктаалын
үндүреринге салдар чедирген. Ол-ла чылдың ноябрь 22-24 хүннеринде I-ги
тургузукчу конференция хуралга ТАР-ның Чогаалчылар эвилелин тургускаш, Уставын
бадылаан. Эвилелдиң баштаар чериниң даргазынга С.Б. Пюрбюну, кежигүннеринге С.А.
Сарыг-оол, О.К. Саган-оол, Л.Б. Чадамба, А.Ф. Бобкова, Б.Д. Хөвеңмей, А.А.
Пальмбах оларны соңгаан.

1945 чылдың октябрь 16-да Совет Чогаалчылар эвилелиниң тыва салбырын тургускан,
ооң харыысалгалыг секретарынга О. Саган-оол соңгуткан. Бөлүк тыва чогаалчыларны
ССРЭ-ниң Совет чогаалчылар эвилелиниң кежигүннеринге хүлээп алган. 1946 чылда
«Улуг-Хем» альманах үндезилеттинген. Баштайгы үндүрүлгеге чүгле беш авторнуң
чогаалдары парлаттынган. 1992 чылда ону сеткүүл кылдыр эде тургускан. Амгы үеде
«Улуг-Хем» чылда алды катап орус, тыва дылдарда үнүп турар. Альманахтың болгаш
сеткүүлдүң редакторлары болуп, С. Сарыг-оол, Л. Чадамба, С. Пюрбю, Ю. Кюнзегеш,
К.-Э. Кудажы, А. Даржай, А. Үержаа олар ажылдап чораан. Сеткүүлдүң баштайгы кол
редактору Ч. Куулар болган, ооң соонда Н. Куулар, оон катап Ч. Куулар кол
редакторлаан, амгы үеде кол редактор – Эдуард Мижит.



https://tyv.wikipedia.org/wiki/%D0%A2%D0%90%D0%A0

Тыва Арат Республика (азы Тыва Арат Республик) — Төп Азияда 1921-1944 чылдарда
турган бот-догунаан, тускай күрүне.

Кол чүүл: Тыва Арат Республиканың тугу      Кол чүүл: Тыва Арат Республиканың
сүлдези

1912 чылда тывалар Эжен хаанның эрге-чагыргазындан хосталып алган. Ол берге
үелерде хостуг шөлээн чурталга турбас турган, чүге-дизе Тываны соңгу таладан
орустар эжелеп аарын кызып турган, мурнуу чүктен моолдар азы кыдаттар эжелеп
аарын кызып турган. Ынчангаш тыва нояннар тааржыр байдалды ажыглавышаан бирде
моолдарга, бирде орустарга, бирде кыдаттарга бараалгап турган. 1912-1921 чылдар
иштинде тывалар моолдарның-даа дарлалын, орустарның-даа кара-сагыжын көрген,
билген. 1921 чылда геополитика талазы-биле Тываның туружу онза-солун апарган.
Сибирниң Совет Чазаа (Сибревком) Тываны Моол күрүнеге кадар деп бодалдыг турган.
Ол үеде Тывада Совет Чазактың төлээзи болур И. Г. Сафьянов деп кижи турган.
Сафьянов болза салым-чаянныг хувискаалчы кижи турган, ол кижи бодунуң
бижиктеринде: "бир эвес Тыва чурту Совет чоннар-биле кады чоруур болза, мен ында
багай чүү-даа көрбес тир мен" деп бижип турган. И. Г. Сафьянов Тываны комунистиг
орус чуртунга кадар деп бодалдыг турган. Сибирде Совет Чазактың (Сибревкомнуң)
биле Сафьяновтуң бодалдыры дүүшпес, сыр аңгы бооп турган. Тываны коммунистиг
орус чуртунга И. Г. Сафьянов кадып шыдавас турган. "Тыва чурту Моолга катыжа
бээр болза, кончуг бак болур" деп Сафьянов бодап турган. Мындыг берге
таварылгада И. Г. Сафьянов кажар арга ажыглаан. 1921 чылдың беш айның 25-26
хүннеринде Чадаанага ол Хемчиктиң нояннары-биле эптиг-чөптүг чугаалашкан. "Бир
эвес тывалар бодунуң күрүнезин тудуп алыр болза Совет күрүне Тыва күрүнени
хайгаарап камгалаар" деп Сафьянов бодунуң бодалын илереткен. Хемчиктиң нояннары
Сафьяновтуң бодалын чөптүг деп санаан. Тыва күрүнени чартып тургузар дугайында
тода айтырыгларны келир үеде болур Бүгү Тываның улуг шуулганынга чугаалажып көөр
деп шиитпирлээн. Шуулганны сес айның 5-те эртирер деп дугурушкан.

Баштай күрүнени Төп Хораа удуртуп турган. Төп Хораага 7 кожуундан 7 ноян ажылдап
турган. Төп Хорааны амбын ноян Содунам Балчыр удуртуг ужурлуг турган. Ол кижи
аарыг боорга Төп хорааның ажылын Моңгуш Буян-Бадыргы баштаан.

1923 чылда тос айның 20-ден он айның 1-ге чедир Таңды Тыва Улустуң I дугаар Улуг
Хуралы эрткен. Аңаа Төп Чөвүлелдиң сайыттарын шилип соңгаан. Чазак даргазы
Моңгуш Буян-Бадыргы болган, ооң оралакчызы Данзын-оол болган. Содунам-Балчыр
шүүгү сайыды болган. Даштыкы херектер яамызының даргазы Соян Оруйгу болган.
Саң-Хөө яамызын Хертек Ананды баштаан. Иштики Херектер яамызын Данзырын баштаан.
I дугаар Улуг Хуралдың төлээлери тускай хоойлу хүлээп алган, ол хоойлу ёзугаар
ноян биле дүжүмет кижилерниң албан дужаалдарын хоруп каапкан, оон ыңай карачал
кижи ызыгуурлуг кижиге таварышса черге чедир сөгүрбес ужурлуг деп шиитпирлээн.

Тыва күрүне тыптып кээрге Содунам-Балчыр Самагалдайдан Кызылче амбын-ноянның
архивин чортупкан. Саазын документилерни 2 тевеге чүдүрүп алгаш чораан.
Верхне-Никольск (Бай-Хаак) бертинге орус шеригниң доскуулу ол кош тевелерни
дозупкан. Орус шериг кижизи бар чыткан кош тевелер дугайында дораан Кызылче
долгапкан. Кызылдан Оюн Данчай биле бир орус офицер келген. Орустар
амбын-ноянның архивин чок кылдыр өртедипкен. О. Данчай орустарны "ынчап болбас
ол саазыннар дээрге тыва улустуң төөгүзү дүр" дээрге-даа олар ону тооваан. Амгы
үеде Тываның Күрүне архивинде шыгжаттынып турар "амбын-ноянның фондузу" деп чүве
дээрге Содунам-Балчырның бижээн кезек сактыышкыннары дыр. Содунам-Балчыр шүүгү
сайыды тургаш бодунуң бодалдарын сактыышкыннарын саазынга бижип артырган.

ССРЭ 1924 чылда Тываны аңгы күрүне кылдыр чарлаан, МАР 1926 чылда ТАР-ны аңгы
чурт кылдыр хүлээп алган.

Чаа күрүне чаа ёзу-биле чуртап эгелээн. Чаа үениң чаартылгаларынга чамдык улус
тарышпас турган. Тывалар, аразында чижи бээрге моолдар амыраар турган. ТАР
Намынга бажы эъттенген чурум билбес, араглаар, улустуң мал-маганын анаа-ла
хавыра бээр кижилер турган. Оларны улус "Чудурук нам" дээр турган. 1929 чылда
октябрь 20-ден ноябрь 10-га чедир ТАР Намының чыыжы эрткен. Аңаа хувискаачы улус
шыырак бай кижилерниң, хүрээлерниң эт-хөреңгизин, мал-маганын хавырар деп
шиитпир хүлээп алган. Дүжүмет чораан кижилерни оран-чуртундан үндүр көжүрүп
хамааты эргезин казып база турган.

Тыва Чазак үндүрүг өртээн элээн бедидипкен. 1924 чылда март 11-де Шемиге нам
хуралы эрткен аңаа 34 кижи турган. Аңаа чыылган кижилер бодунуң дүвүрелин
илереткен: "дүрүм, саавыр болгаш үнүдүрүг, дадывыр кончуг бергедээн, оларны
күүседир арга чок болу берген. Алган кадайны, уруг-дарыгны хавырып апаар, оран
черин үлежип хемчээр, өлүк, мөңгүн, тараа биле малды хавырар дээн дир. Мал бажы
сая чеде бээрге ону Хем Белдиринче сүрүп апаар, хамык чыгган малды аңаа чыггаш
оон дөгерезин согар дыр" деп дижип турган. Үймээнчилер Шеми, Чыргаккы, Адар-Төш,
Ак-Дуруг биле Чаа-Хөл девискээрин эжелеп алган, оларда кижи саны 600 хире кижи
турган. Олар садыг биле өртээл черлерин чок кылдыр үптеп каапкан. Буян-Бадыргы
оларны оожургадыр дээш Чадаанаже үнүпкен. Сумунакты ол канчап-даа чагып, сургап
чадап каан. Сумунак суглар "дүжүп бээрининң орнунга төрээн черге өлгени дээре"
дишкеннер. Хамыктың эгезинде аратарга туттурган кожуун ажылдакчыларын хостаптар
кылдыр Буян-Бадыргы үймээнчилер-биле дугуржуп чугаалашкан. Үймээн үндүрген
кижилер-биле чугаа кылыр арга чок апаарга, Чазак чери оларны базар дээш 150 хире
шериг кижи чортупкан. Чазак шерии араттар-биле чайга чедир тулчуп аткылашкан.
Соонда Сумунак эштери-биле дүжүп берген. Сумунактың бодунга 366 лаң торгаал
төлеткен, ооң эштерин 30-ден 90 лаң торгаалга онааштырган.

Тываның Аныяктарның Революстуг Эвилели. Чамдыкта "РЭВАНЭ" (Революстуг Аныктарның
Эвилели) база дээр. 1925 чылдың 12 айның 20-23 хүннеринде Кызылга тыва
аныяктарның чыыжы эрткен. Ол чыышты ТАРН ТК Чиңгине секретары Моңгуш
Буян-Бадыргы удуртуп эртирген. Буян-Бадыргы чыышты ажыдып тургаш мындыг чүве
чугаалаан: "аныяктарның организациязы чокта арат намны быжыглаары база чаа
күрүне тургузуп боттандырарының дугайында бодаан-даа херээ чок ...". Аныяктар
чыышка 5 чүүл айтырыг сайгарып көрген, ол 5 чүүл айтырыгдан эң кол айтырыг болза
РЭВАНЭ-ниң ажылын канчап эгелеп тургузуп алыры болур. РЭВАНЭ-ниң Төп комитединиң
кежигүнүнге 13 кижини шилип алган. Аныяктар эвилелиниң Чиңгине серетарынга Иргит
Шагдыржап соңгутурган.

Тыва нояннар кажан-даа чаңгыс черге үр үе иштинде октуг-боолуг улус тутпас
чораан. Үе-шаг бергедээрге херек апаарга олар адыгжы аратардан шериг чыып алыр
турган. 1921 чылда Төп Хораага 10 шериг кижи турган. Олар таңма черин камгалап
Төп Хорааның чарлыын күүседип чоруп турган. Ынчангаш оларны чамдыкта "чарылга
шерии" деп база адап турган. 1922 чылдың февральда 4 яамылыг Чазак тыптып
келген, ол яамылырның бирээзи Шериг яамызы болган. Шериг яамызының даргаы Куулар
Лопсаң деп кижи болган. Куулар Лопсаң Хомду дайынынга киржип чораан, дүжүметтер
ону Соруктуг маадыр деп ат-биле адаан. Шериг кижи саны 25 апарган. Удаваанда,
ол-ла 1922 чылда Шериг яамызын дүжүрүп каапкан хамык шериглерни Шүүгү яамызынче
шилчидипкен. 1923 чылда шериг кижилерни шагдаа эргелиг кылдыр Иштики херектер
яамызынче берипкен. 1924 чылдың 9 айның 28-те ТАР-ның II дугаар Улуг Хуралдың
чарлыы-биле чаа шериг тыптып келген. Ол шеригни чаартып тургузарда орустарның
"Красная Армия" дээр шериин өттүнүп кылган. Чаа шеригниң хоойлу-дүрүмү (уставы)
орустарның ышкаш олчаан. Шериг кижи саны 50 кижи чеде берген. Аъттыг шериг
кезектиң командири Оюн Мандан-оол, ооң сүмелекчизи С. Д. Горшков, очулдурукчузу
Кол Тывыкы болган. 1925 чылдан бээр чаа шеригниң командирлери СССР-ниң тускай
шериг өөредилге черлеринче өөренип чоруп турган.



https://tyv.wikipedia.org/wiki/%D0%A1%D0%BE%D0%B3%D0%B0%D0%B6%D0%B0

Хойнуң/өшкүнүң баарнын чугажак ужун көске каггаш, быжырар. Шала быжып орда
эскеш, чуга-чуга кылдыр кезип алыр. Кезип алган баарга эдирниң эң чуга черлерин
ораагаш, тускай шишке шууштур шиштээр. Ону согажа дээр. Шиштеп алган согажаны
дузааш, улуг эвес отка быжырар. Согажа быжып турда, дызыргайнып турар тускай
шимээнниг, чаагай чыттыг апаар. Үр эвес болурга-ла - согажа белен.

Ону изиг турда дүрген чиир, согажа чиген соонда - соок суг ишпезе эки. Бир эвес
дөгерген малдың эдири ийи хан аксынга, согажага четкеш, арта бээр болза, ол
малдың күжүн /семизин/ согажа ажыг деп санаар. Бир эвес ийи хан аксынга база
согажага өй болза, ону хан аксы дээр. Бир эвес хан аксынга четпес болза, ол
хойну хан аксы четпес, чөлдүр күштүг мал дээр.



https://tyv.wikipedia.org/wiki/%D0%A1%D0%B5%D1%81_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%96%D0%B0%D0%BC%D0%B1%D0%B0%D0%BB%D0%B6%D0%B0%D0%BC%D1%86

Сес дугаар Далай-Лама Чамбал Чамзы азы Чампел Гьяцо (моол. Жамбалжамц) 1758
чылда төрүттүнген. Ону тодаратканының соонда 1762 чылда Төвүттүң найысылалы
Лхаса хоорайже чалаан. Лхасаның барыын талакы чечек өстүрер черде сураглыг Норбу
Линг хиитти тургускан Далай лама ол. Үш дугаар Банчын ламаның хайгааралы-биле
кижизиттинген, күрүнениң национал айтырыг талазы-биле политиказын эки билип,
серемчилелдиг болган Далай лама деп санаттынар. Өскээр чугаалаарга, Төвүттүң
делегейден тускайланырының үзелин 1802 чылда нептереткен кижи ол болур. Бо үзел
Төвүтке бергедээшкинни таварыштырган деп хууда бодаар мен. Төвүттүң делегейден
тускайланып хагдынганы ажык чок болган боор. 1804 чылда сес дугаар Далай лама
Дээрже чайылган.



https://tyv.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%9F%D1%8E%D1%80%D0%B1%D1%8E

Сергей Бакизович Пюрбю (сентябрь 7, 1913 чыл - декабрь 27, 1975 чыл) — шүлүкчү,
прозачы, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң күрүне
шаңналының лауреады. ТАР-ның Чогаалчылар эвилелиниң бирги даргазы. Тыва
чогаалдың үндезилекчилериниң бирээзи, база тыва чогаал шинчилээр эртемниң
үндезилекчизи.

Сергей Пюрбю 1913 чылдың сентябрь 7-де Таңды-Тываның Бээзи кожууннуң (ам болза
Улуг-Хем кожууну) Эъжим сумузунуң Одуруг-Аксынга төрүттүнген. Бичиизинде хүрээге
хуурактап тургаш таңгыт бижик-биле танышкаш, улаштыр моол бижикти өөренген.
Кызыл хоорайга эге школаны дооскаш, 1928 чылда Ленинградта Соңгу чүк улустарының
институдунуң ажылчын факультединге өөренген. 1932 чылда Герцен аттыг башкы
институдунуң чанында Советтиг Чөөн чүктүң биче буурай улустарының курстарының
башкы салбырын база дооскан.

Сергей Бакизович чогаалчы базымын 1930 чылдар үезинде эгелээн. Тыва шүлүк
чогаалының орук изекчизи, бир дугаар тыва шүлүглел «Чечек» (1939) болгаш
балладаны «Кызыл коъшту» (1942) чогааткан. Ол тыва чечен чогаал шинчилээр
эртемниң үндезилекчизи, "Аныяк чогаалчыларга дуза" деп номну 1939 чылда
үндүрген. Шүлүк чогаалы-биле кады «Күдерек дугайында чечен чугаалар»,
«[[Эргеппей дугайында тоожу» дээн проза чогаалдары, «Ынакшылды камнаар херек»,
«Кызыл үер», «Ачылыг салчаашкын» деп шиилери тыва уран чогаалдың эң бедик
деңнелинге санадып турар. Ол «Кызыл коъш» (1942), «Эртенгиниң ыры» (1944),
«Чуртталганың аялгазы» (1958), «Шынаппайның чугаазы» (1960), «Делгемнерже орук»
(1961), «Чаа үе шапкынчызы» (1962), «Шылгалда» (1966), «Мерген бичиилер болгаш
мелегей күчүтеннер» (1968), «Чарылбазым чалыы назын» (1970), «Чогаалдар
чыындызы» (1973), «Сөөлгү шүлүктер» (1976), «Өшпес одум» (1982), «Аян тудуп
чедип келдим» (1993) деп номнарның автору. В.Шекспирниң «Ромео биле Джульета»,
А.Пушкинниң «Евгений Онегин», Л.Толстойнуң «Хаджи Мурат», М.Горькийниң
«Артомоновтарның херээ» дээш өске-даа чогаалдарны тыва дылче очулдурган.



https://tyv.wikipedia.org/wiki/%D0%A1%D0%B5%D1%80%D0%B3%D0%B5%D0%B9%D0%9F%D1%8E%D1%80%D0%B1%D1%8E

Сергей Бакизович Пюрбю (сентябрь 7, 1913 чыл - декабрь 27, 1975 чыл) — шүлүкчү,
прозачы, драматург, очулдурукчу, Тываның улустуң чогаалчызы. Тыва АССР-ниң
литература болгаш уран чүүлүнүң алдарлыг ажылдакчызы. Тыва АССР-ниң күрүне
шаңналының лауреады. ТАР-ның Чогаалчылар эвилелиниң бирги даргазы. Тыва
чогаалдың үндезилекчилериниң бирээзи, база тыва чогаал шинчилээр эртемниң
үндезилекчизи.

Сергей Пюрбю 1913 чылдың сентябрь 7-де Таңды-Тываның Бээзи кожууннуң (ам болза
Улуг-Хем кожууну) Эъжим сумузунуң Одуруг-Аксынга төрүттүнген. Бичиизинде хүрээге
хуурактап тургаш таңгыт бижик-биле танышкаш, улаштыр моол бижикти өөренген.
Кызыл хоорайга эге школаны дооскаш, 1928 чылда Ленинградта Соңгу чүк улустарының
институдунуң ажылчын факультединге өөренген. 1932 чылда Герцен аттыг башкы
институдунуң чанында Советтиг Чөөн чүктүң биче буурай улустарының курстарының
башкы салбырын база дооскан.

Сергей Бакизович чогаалчы базымын 1930 чылдар үезинде эгелээн. Тыва шүлүк
чогаалының орук изекчизи, бир дугаар тыва шүлүглел «Чечек» (1939) болгаш
балладаны «Кызыл коъшту» (1942) чогааткан. Ол тыва чечен чогаал шинчилээр
эртемниң үндезилекчизи, "Аныяк чогаалчыларга дуза" деп номну 1939 чылда
үндүрген. Шүлүк чогаалы-биле кады «Күдерек дугайында чечен чугаалар»,
«[[Эргеппей дугайында тоожу» дээн проза чогаалдары, «Ынакшылды камнаар херек»,
«Кызыл үер», «Ачылыг салчаашкын» деп шиилери тыва уран чогаалдың эң бедик
деңнелинге санадып турар. Ол «Кызыл коъш» (1942), «Эртенгиниң ыры» (1944),
«Чуртталганың аялгазы» (1958), «Шынаппайның чугаазы» (1960), «Делгемнерже орук»
(1961), «Чаа үе шапкынчызы» (1962), «Шылгалда» (1966), «Мерген бичиилер болгаш
мелегей күчүтеннер» (1968), «Чарылбазым чалыы назын» (1970), «Чогаалдар
чыындызы» (1973), «Сөөлгү шүлүктер» (1976), «Өшпес одум» (1982), «Аян тудуп
чедип келдим» (1993) деп номнарның автору. В.Шекспирниң «Ромео биле Джульета»,
А.Пушкинниң «Евгений Онегин», Л.Толстойнуң «Хаджи Мурат», М.Горькийниң
«Артомоновтарның херээ» дээш өске-даа чогаалдарны тыва дылче очулдурган.



https://tyv.wikipedia.org/wiki/%D0%A1%D0%B0%D0%BB%D1%87%D0%B0%D0%BA_%D0%A2%D0%BE%D0%BA%D0%B0

Тока, Салчак Калбак-Хөрекович (шын ады: Кол Тывыкы; декабрь 15, 1901 чыл – май
11, 1973 чыл) — тыва чогаалчы болгаш күрүне ажылдакчызы. Прозаик, драматург.
Генерал-лейтенант шериг эреглиг . Социалистиг Күш-Ажылдың маадыры. «Кадыыр биле
Маска» деп Алдын Сылдыс-биле, Ленин орденнери-биле, ТАР-ның Республика
орденнери-биле, ССРЭ-ниң Күш-ажылдың Кызыл Тук ордени-биле база «Күш-ажылга
шылгарал дээш», «Германияны тиилээни дээш» медальдары-биле база «НКВД-ниң
алдарлыг ажылдакчызы», «ССРЭ-ниң кызыгаар шерииниң тергиини» хөрек демдектери
дээш оон-даа өске шаңналдар-биле шаңнаткан. ССРЭ-ниң болгаш Тыва АССР-ниң Күрүне
шаңналдарының лауреады. 1944 чылдан тура СЭКП-ниң, 1929 чылдан тура Тываның
Улус-революциязының партиязының кежигүнү чораан. ССРЭ-ниң Дээди 8 чыыштарының,
Тыва АССР-ниң Дээди Совединиң 3 чыыжының депутадынга соңгуттуруп чораан. ТАР-ның
культура комитединиң даргазы, Тываның совет чогаалчылар Эвилелиниң даргазы
чораан. Тыва литератураның үндезилекчилериниң бирээзи. Тываның улустуң
чогаалчызы. «Араттың сөзү» деп үш номнуг чогаалдың автору.

С. Тока 1901 чылдың декабрь 15-те Мерген (амгы Каа-Хем кожууннуң Сарыг-Сеп
суурунуң чоогунда чер) деп черге төрүттүнген. 1910-1921 чылдарда Степан Михайлов
деп орус байның өөнге хөлечиктеп турган. 1920 чылдар үезинде Араттың революстуг
шериинге албан эрттирип тура, бижикке өөренгеш, Москвада Чөөн чүк улустарының
Коммунистиг университединге 1925-1929 чылдарда өөренгеш, дооскан.

С. Тока тыва литератураның үндезилекчилериниң бирээзи. Ол чогаал ажылын 1930
чылда «Самбукайның чугаазы» деп баштайгы тыва тоожуну бижииринге киржилгези-биле
эгелээн. 1931 чылда «Кинчини үзе шапканы» деп ооң чогаалы парлаттынган. Ол-ла
чылдарда «Херээжен» (1935), «Үүр даргазынга үш чыл болдум», «Дөңгүр-оол» (1938)
деп шиилерни бижээн. Ол «Мээң сактыышкыным» (1941), «Тос чадырда» (1944), «Ада
көрбээнин оглу көөр» (1963), «Чаа Тыва» (1964), «Ийи хемниң баштары» (1965),
«Хайыраканчылар» (1971), «Чогаалдар чыындылары» (1976-1977) база оон–даа өске
номнарның автору. 1943-1963 чылдарда «Араттың сөзү» деп трилогияны бижээн. Ол
чогаалының номнары 1951, 1967, 1968 чылдарда үнгүлээн. Ук чогаалы делегейниң 29
аңгы дылдарында очулдуртунган. «Каргыга чорааным», «Бөрүлерни аңнаары» деп чечен
чугаалары, «Тос чадырда» деп тоожузу тыва литератураның алдын фондузунда кирген.

1942 чылдан эгелеп Тыва Арат Республиканың, 1945 чылдан бээр ССРЭ-ниң
Чогаалчылар эвилелиниң кежигүнү чораан. Тываның Улустуң чогаалчызы атты алган.
Тываның совет чогаалчылар Эвилелиниң даргазы кылдыр база ажылдаан.



https://tyv.wikipedia.org/wiki/%D0%A1%D0%B0%D0%B8%D0%BD%D1%85%D0%BE_%D0%9D%D0%B0%D0%BC%D1%87%D1%8B%D0%BB%D0%B0%D0%BA

Сайын-Хөө Намчылак (шын ады Намчылак Людмила Окан-оол уруу) — тыва ыраажы, амгы
үеде Австрияда чурттап турар.

1957 чылдың март 11-де Улуг-Хем кожууннуң Пестуновка суурунга (амгы үеде
Белдир-Кежиинге) төрүттүнген. Ада-иези башкылар. Чаш турда ооң кырган-авазы
улус-чоннуң ырыларынга, хөөмейге өөреткен. 1975 чылда Кызыл хоорайга хөгжүмге
өөренип эгелээн. Ол өөредилгези 1981 чылдан Москва хоорайга "Октябрь
революциязы"аттыг ортумак өөредилге черин база 1988 чылда Гнесиннер аттыг дээди
өөредилге черин болгаш аспирантуразын дооскан. Аңаа өөренип чорааш-ла янзы-бүрү
хөгжүм төлевилелдеринге киржип, делегейниң аңгы-аңгы булуңнарынче концертерге
киржип турган.



https://tyv.wikipedia.org/wiki/%D0%A1%D0%B0%D0%B3%D1%8B%D1%88_%D1%81%D0%B5%D1%82%D0%BA%D0%B8%D0%BB%D0%B4%D0%B8_%D1%81%D0%B5%D1%80%D0%B8%D0%B8%D0%BD_%D1%82%D1%83%D0%B4%D0%B0%D1%80%D1%8B%D0%BD%D1%8B%D0%BD_6_%D0%B1%D0%B0%D0%B9%D0%B4%D0%B0%D0%BB%D1%8B

Сагыш-сеткилди сериин тударынның 6 байдалы - буддизмниң талазындан сагыш-сеткил
шинчилелиниң сүме-демдеглели.

Алды дугаар сагыыр ужурлуг байдал: Угаан хиринге чаңчыканның күжү. Ында чүнү
чугаалап турар чүвел дээр че болза, бистиң угаанывыс угаан хиринге чаңчыгып каан
деп турар, угааның иштинде хирлер дээрге-ле багай сеткилдер ол бооп турар, багай
сеткилдерге чаңчыгып каан - ону тиилеп алыры болза дек берге бооп турар.

Ынчангаштың бо 6 байдал дээрге сагыш сеткилди сериин тударының болза
кайгамчыктыг дээн аргазы бооп турар. Богдо Геген (Богда Геген) башкының берген
2500 чыл бурунгаар чугаалап каан шак бо өөредиг амгы үеде безин үнелиг
(актуальный) бооп турар, чүге дизе сагыш-сеткилди сериин тудуксап турар кижилер
элээн бооп турар.



https://tyv.wikipedia.org/wiki/%D0%A0%D0%B5%D0%B4%D1%8C%D0%BA%D0%B0

Редька (турма, турба) - ийи чылдыг бакча (бакша, огород) үнүжү. Турманың база
янзы-бүрү чергелери (сорттары) бар. Тывада улус ону хөйү-биле бакчаларда
(огородтарда) тарып, өстүрүп турар. Турманың тургузуунда чигир, шагжалык
(клетчатка), үстер, ферментилер, холин, витаминнер С, В1, калийлиг дустар бар.
Турманы чем чиир хөөн улгаттырарынга, улуг-хырынның ажынды суун көвүдедиринге
ажыглап турар. Кижиниң мага-бодундан холестеринни ылгап үндүреринге ажыктыг чүве
болганда, кырыыр чорукту баш бурунгаар болдурбазынга ужур-дузалыг. Ынчалза-даа
улуг-хырынның оюлганнаар, ижин-шөйүндү, баарның, чүректиң хоочургай арыгларында
турманы ажыглаарын эмчилер сүмелевейн турары



https://tyv.wikipedia.org/wiki/%D0%9F%D1%83%D1%88%D0%BA%D0%B8%D0%BD%2C_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Александр Сергеевич Пушкин (май 26 [июнь 6], 1799 чыл, Москва – январь 29
[февраль 10], 1837 чыл, Санкт-Петербург) — орус чогаалчы, шүлүкчү, драматург.
Амгы орус литературлуг дылдың үндезилекчизи. Орус улустуң эң тергиин болгаш
дээди чогаалчызы база шүлүкчүзү.

А. Пушкин «Руслан биле Людмила», «Полтава» дээш өске-даа шүлүглелдерниң, «Харам
Хаан» (Скупой рыцарь), «Борис Годунов» дээш өске-даа шиилерниң, «Дубровский»,
«Калбак-кара херээжен» (Пиковая дама) дээш өске–даа прозаларның, «Евгений
Онегин» деп шүлүктээн романның болгаш оон-даа өске чогаалдарның автору. А.
Пушкин хөй санныг шүлүктерни болгаш тоолдарны бижээн. А. Пушкин мөчээниниң
соонда, 1838-1841 чылдарда 11 томнуг Пушкинниң чогаалдарының чыындызы үнген.
Дараазында чылдарда база ооң чогаалдарының чыынды номнары үнгүлээн. 1937-1949
чылдарда 16 томнуг чогаалдарының чыындызын база белеткээн.



https://tyv.wikipedia.org/wiki/%D0%9D%D0%B0%D0%BC%D0%B7%D1%8B%D1%80%D0%B0%D0%B9_%D0%97%D0%BE%D1%8F

Зоя Алдын-ооловна Намзырай (сентябрь 7, 1941 чылда төр.) — тыва шүлүкчү. Тыва
Республиканың Чогаалчылар эвилелиниң кежигүнү.

1941 чылдың сентябрьның 7-де Барыын-Хемчик кожуунунуң Шекпээрге мал-чер
ажыл-агыйлыг өг-бүлеге төрүттүнген. Ава-ачазы Куулар Намзырай Дажы-Серенович,
Донгак Чанчываа Дондуковна — Тываның баштайгы аар-үлетпүрүнүң эгези – алдын
уургайларының – баштайгы ажылчыннары чораан. 1957 чылда Кызыл-Мажалык ортумак
школазының 8 клазын дооскаш, Тыва областьтың Культура яамызынга ажыттынган 1 чыл
чартык библиотекарлар курзун дооскан. 1958-1961 чылдарда Барыын-Хемчиктиң партия
райкомунуң библиотеказынга, 1961-1962 чылдарда Бай-Хаактың район библиотеказынга
ажылдавышаан, Канскиниң библиотека техникумунга өөренип чораан. Ооң соонда
Кызылдың Башкы институдунга тыва дыл, литература кафедразының лаборантызы,
Бүгү-эвилелдиң театр ниитилелиниң библиотеказынга, Тываның ном үндүрер черинге
ажылдааш, 1998 чылда хүндүлүг дыштанылгаже үнген.



https://tyv.wikipedia.org/wiki/%D0%9D%D0%B0%D0%B0%D0%B4%D1%8B%D0%BC_2012,_%D0%91%D0%B0%D1%80%D1%8B%D1%8B%D0%BD-%D0%A5%D0%B5%D0%BC%D1%87%D0%B8%D0%BA

Наадым 2012, Барыын-Хемчик - 2012 чылда болган Тываның үргүлчү эрттирер
малчыннар байырлалы, Барыын-Хемчик кожуунунга эрткен.

Наадым үезинде ТР-ның Чазак Даргазы Ш.В. Кара-оол, өөредилге болгаш эртем
яамызының сайыды К.А. Бичелдей Чазактың мурнундан Барыын-Хемчик кожууннуң
Аяңгаты ортумак школазынга «Газель» машинаны белекке берген.

- Мен ам дыка үр чылдар иштинде маңнап турарым ол. Эртенниң-не туруп келгеш
маңнап алырыңга, чайгаар-ла сергек, омак апаар чүве. Кандыг-даа берге ажыл-херек
бүдүрериңге бергелер турбас ышкаш. Республиканың 2012 чылда болуп эрткен
Наадымынга 42 километрге ийи дугаарында маңнап келдим. Маңнаарга кижиниң
сагыш-сеткили чиик болур. Кижи бүрүзүнге ону сүмексээр мен, ылаңгыя аныяктарга.
Россияның хостуг хүрешке шилиндек командазының кежигүнү Омак Сүрүң чоокта чаа
Россияның чемпионадынга киришкеш, 3 дугаар черни ээлээн, Наадымның байырлыг
хүрежи болуп эртип турар аразында, аңаа байыр чедирбишаан, Наадым үезинде
Вячеслав Данзын чоок эштериниң мурнундан деткимче акшаны берген:



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%A7%D0%B5%D1%87%D0%B5%D0%BD-%D0%BE%D0%BE%D0%BB_%D0%90%D0%BB%D0%B5%D0%BA%D1%81%D0%B5%D0%B9-%D0%BE%D0%B3%D0%BB%D1%83

Чечен-оол Алексей оглу Моңгуш (орус. Монгуш Чечен-оол Алексеевич, англ. Mongush
Chechen-ool Alekseevich), (1972 май 28, Хайыракан суур — 2013 июнь 9) — хостуг
хүреште тыва мөге.

Тыва АССР-ниң Чөөн-Хемчик кожууннуң Хайыракан суурга 1972 чылдың май 28-те
өг-улуг өг-бүлеге 3 дугаары бооп төрутунген - 7 кады-төрээн: 2 оол, 5 кыс.

Дооскан эртеми: Смоленскиниң күш-культура институду (Институт физической
культуры, Смоленск), 1992 өөренип киргеш, 1996 чылда дооскан.

- Мээң кады төрээн акым ол үелерде спортка дыка хандыкшылдыг турган кижи,
гир-даа көдүрер, хостуг хүрешке-даа хүрежип турган. Акым бичии турумда-ла
Белоглазов акышкыларның чуруун көргүзүп: «Бо кижилер дег олимпийжи мөге болур
сен» деп чагып, хүн бүрүде залче аппарып турган чүве.

- Улуг спортче чедирген улус хөй. Чадаанага мени өөредип турган башкыларым
Куулар Мерген Хирлиг-оолович, мээң cуурумдан чок болган Чылбак-оол Александр,
Доолан Доржукай Базыр-оолович база ол-бо маргылдааларже мени сөөртүп шаг болган.
Бо бүгү башкыларымга четтиргенимни илеретпес аргам чок. Дөрт класс чеде
бергенимде Ооржак Чадамба Шогжулдаевич бисти өөредип эгелээн чүве, колдуунда бо
башкы мени улуг спортче чедирип каан. Ынчангаш бир дугаар тренерим кылдыр Ооржак
Чадамба Шогжулдаевичини адап болур мен. Ооң спортка бердингени, делегей, олимпий
чемпиону өөредир сорулгалыг турганы мени ол хиреге чедирип каан.

- Хомудавас мен. Хостуг хүреш-биле тыва чонумну делегей кырынга шыдаар шаам-биле
алдаржыдып каарымга, өөрүнчүг, эки чорду.

- Четпээн чүвезин ынчаар чугаалаарга арай эпчок апаар, шаам-биле четкеним
ол-дур. Чогум Олимпиадага чедир бир чыл артканда делегей чемпионады чорааш,
аңаа, Американың Атланта хоорайга ойнаткан турган кижи мен. Ынчан тренерим
аарааш, чок болган. Ооң соонда Алаш-оол Радик-биле катчып алгаш, олимпиадаже
кады чорааш, чедер шаамга четкеш келгеним ол-дур.

- Ол үеде чогум бодумнуң кайы-даа удурланыкчыларымны ойнаптар чораан мен. Шупту
удурланыкчыларым аразынга шыырак кылдыр саннадып турдум, ол хирезинде спортчу
аас-кежик чок болганым ол ыйнаан, таптыг чедип апкан чедиишкиним чок деп
санаар-дыр мен.

- Тывадан хостуг хүреш талазы-биле дээр болза ынча деп болур ыйнаан, а Тываның
төөгүзүнде дээр болза, мээң-биле ча адарынга Елена Тутачикова база чораан
болгай.

- Европа, делегей маргылдаалары чылдың болуп турар болгай, а олимпийжи оюннар
дөрт чыл болгаш болур. Ынчангаш олимпийжи чедиишкиннер чедип алыры эң берге, ол
дээрге спорттуң эң улуг чадазы болур. Дыка хөй шыырак спортчуларның төөгүзүн
көөр болза, олимпийжи чедиишкиннер-биле арай аскай берген болгулаар.
Чижээлээрге, Енданов сес дакпыр делегей чемпиону кижи-дир, дөрт катап
олимпиадага киришкеш, чаңгыс катап үш дугаар черни алган, сөөлүнде 38 харлыында
харын 1996 чылда олимпиаданы ойнааш, спорттан байырлашканы ол-дур. Али Алиев
база беш дакпыр делегей чемпиону хирезинде олимпийжи оюннардан чаңгыс-даа медаль
чок артып калган. Шакмаратов база олимпиадага чер албаан.

- Ийе, ол казак Маулен Мамыров эжимни ооң мурнунда үш-дөрт-даа катап ойнап ап
турган кижи мен. Ынчангаш олимпиада үезинде арай улуг турам-биле ойнадып алган
мен. Кижини тиилеп албайн чыткаш, сула салдынып болбас деп чүвени кежим-биле
көргеним ол-дур.

-Чээрби чылдар дургузунда хүрежип келгеш, олимпиадага үш дугаар чер алган турган
болза черле эки-ле турду ыйнаан. Тыва кижиниң төөгүзүнге турбаан чүвени кылып
каарга база өөрүнчүг болгай. Ол ышкаш олимпиадага бирден үшке чедир шаңналдыг
черлерже кирерге Алдарлыг спортчу деп атты база алыр турган.

- Америкага болган делегей маргылдаазынга бистиң чаңгыс чер чуртуувус Коңгар-оол
Борисович оглу-биле кады аарып чедип келген. «Олимпий оюннарыңга база албан кээр
мен» дээш база чедип келген кижи. Ол чүүл меңээ дыка уттундурбас болган.

- Бир-ле дугаарында кижиниң ада-иези кончуг, авам дыка уян сеткилдиг, чүгле
экини бодап чоруур кижи чүве, ол ышкаш кижини кижи кылдыр өөредип каан школам
башкыларынга, тренерлеримге Ооржак Чадамба Шогжал-Доржуевичиге, Долаан Доржукай
Базыр-ооловичиге, Монгуш Радик Алаш-ооловичиге болгаш мени деткип чораан бүгү
тыва чонумга четтиргенимни илередир-дир мен.

- Ынчан Якутияга дыка шыырак оолдар турган, ол улус бажың-балгат-биле база
хандырар бис дээрге, оглум база төрүттүнүп келген турган болгаш, өг-бүлем,
тренерим-биле сүмелешкеш, ынаар чорупкан турган бис. Оон харын Ооржак Шериг-оол
Дизижикович дарга: «Чуртуң дээш хүрежир болзуңза эки боор, бажың-балгатты база
бээр бис» дээрге, харын бээр чедип келдивис.

- Бо үеде колдуу дагестаннар, осетиннер, оон Красноярскиде чеченнер бар бооп
турар. Олимпийжи курлавырлар баазалары ол черлерге чоок болгаш белеткенири
белен, делегей, олимпий чемпионнары ында хөй болгаш, арга-сүмени үргүлчү кадып
турар, акша-биле-даа ол черлерниң спортчуларының хандырылгазы эки бооп турар.

- Арай кудургайлап турар дээр болза база меге апаар. Чүге дизе мээң соомда безин
Европаны Делгер-оол Аяс, Сат Опан база, бичии оолдар аразынга Күжүгет Белек-оол
база ойнап алды, чүге ынчаар санап турар дээрге, 1986 чылда Доржу Александр
Хертекович Европаны ойнаан турган, ооң соонда 17 чыл болганда кээп мен ойнадым.
Аразы ол хире ырак болган. А бо оолдарның аразы чоок, барык удаа-дараа ойнап
турар деп болур. Опан Сат база бодунуң күжү-биле көргүзүп турар-дыр.

- Тыва чонну, аныяктарны спортче бөле-хаара тудар, башкылар эки ажылдаар.
Чазактың-даа талазындан, чоннуң-даа талазындан деткимче херек.

- Ажылдың аайы-биле ол-бо маргылдааларга черле ужуражып чоруур бис. Эжим
Хозебрат Магамедов 74 биле 85 деңзилерни харыылап турар, 62-ге хүрежип чораан
Азизов база аныяктар хаара тудуп турар. 1996 чылда Тывага болуп турган Россияга
74 деп деңзиге чемпионаан кабардин эжим база бар. Москвада чечен Гараев бар,
Красноярскиде Бувайсар, Адам алышкылар база үргүлчү аралажып чоруур бис.

- Өөреникчилеримни мээң чедип чадап кааным бедик деңнелге чедирери мээң кол
сорулгам болур. Амгы үеде Мартый-оол Меңги бар, ону Россияже белеткеп тур мен,
аныяктар аразынга хүрежир, Россияны ойнаптар болза, делегей маргылдаазынче,
ийиги черни алыр болза Европаже чоруур бооп турар.

- Амгы үеде колдуу күш херек, күштүг кижи үндүр идип кааптар апарган, оозу-биле
ылгалдыг деп болур-дур. Ол ышкаш белеткел үезинде ажыглаар белен өөредиглиг
номнар, кинолар хөй апарган, ол талазы-биле дыка эки үе-дир бо.

- Лорисавыс бар-дыр, бир дугаарында, ол хире кемдээшкин соонда катап тургустунуп
кээр дээрге-ле, берге кыс-тыр. Сат Опанга база бүзүревес арга чок, чүгле:
«кажан-даа сула салдынып болбас, эки белеткенир херек» деп чагыксаар-дыр мен.
Олимпиада чоруур дээн самолетка олурупкаш, чүгле ынчан олимпиадаже чоруптум деп,
бодаар херек. Чүү-даа турар, эртежик черле сула салдынган херээ чок.

- Улугну улуг деп, бичени биче деп хүндүлеп чоруурун чагыыр-дыр мен. Ада-иезиниң
чагыг-сөстерин эки дыңнаарын, белеткел үезинде бодун база черле мегелевес херек,
чүгле бодун боду ажып тиилеп алган кижи - удурланыкчызын тиилээр деп чүүлдү
үргүлчү бодап, дүн-хүн чок кызып белеткенир херек.

- Ажы-төлүнүң бир дугаарында аъш-чемин эки хандырар, ооң соонда хоорай иштинде
аргыжылгазын база эки көөр, өөреникчилерниң херекчок чүүлден орук-чирикке
кемдээшкин аптарындан коргар-дыр мен.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88,_%D0%A7%D0%B5%D1%87%D0%B5%D0%BD-%D0%BE%D0%BE%D0%BB_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Чечен-оол Алексей оглу Моңгуш (орус. Монгуш Чечен-оол Алексеевич, англ. Mongush
Chechen-ool Alekseevich), (1972 май 28, Хайыракан суур — 2013 июнь 9) — хостуг
хүреште тыва мөге.

Тыва АССР-ниң Чөөн-Хемчик кожууннуң Хайыракан суурга 1972 чылдың май 28-те
өг-улуг өг-бүлеге 3 дугаары бооп төрутунген - 7 кады-төрээн: 2 оол, 5 кыс.

Дооскан эртеми: Смоленскиниң күш-культура институду (Институт физической
культуры, Смоленск), 1992 өөренип киргеш, 1996 чылда дооскан.

- Мээң кады төрээн акым ол үелерде спортка дыка хандыкшылдыг турган кижи,
гир-даа көдүрер, хостуг хүрешке-даа хүрежип турган. Акым бичии турумда-ла
Белоглазов акышкыларның чуруун көргүзүп: «Бо кижилер дег олимпийжи мөге болур
сен» деп чагып, хүн бүрүде залче аппарып турган чүве.

- Улуг спортче чедирген улус хөй. Чадаанага мени өөредип турган башкыларым
Куулар Мерген Хирлиг-оолович, мээң cуурумдан чок болган Чылбак-оол Александр,
Доолан Доржукай Базыр-оолович база ол-бо маргылдааларже мени сөөртүп шаг болган.
Бо бүгү башкыларымга четтиргенимни илеретпес аргам чок. Дөрт класс чеде
бергенимде Ооржак Чадамба Шогжулдаевич бисти өөредип эгелээн чүве, колдуунда бо
башкы мени улуг спортче чедирип каан. Ынчангаш бир дугаар тренерим кылдыр Ооржак
Чадамба Шогжулдаевичини адап болур мен. Ооң спортка бердингени, делегей, олимпий
чемпиону өөредир сорулгалыг турганы мени ол хиреге чедирип каан.

- Хомудавас мен. Хостуг хүреш-биле тыва чонумну делегей кырынга шыдаар шаам-биле
алдаржыдып каарымга, өөрүнчүг, эки чорду.

- Четпээн чүвезин ынчаар чугаалаарга арай эпчок апаар, шаам-биле четкеним
ол-дур. Чогум Олимпиадага чедир бир чыл артканда делегей чемпионады чорааш,
аңаа, Американың Атланта хоорайга ойнаткан турган кижи мен. Ынчан тренерим
аарааш, чок болган. Ооң соонда Алаш-оол Радик-биле катчып алгаш, олимпиадаже
кады чорааш, чедер шаамга четкеш келгеним ол-дур.

- Ол үеде чогум бодумнуң кайы-даа удурланыкчыларымны ойнаптар чораан мен. Шупту
удурланыкчыларым аразынга шыырак кылдыр саннадып турдум, ол хирезинде спортчу
аас-кежик чок болганым ол ыйнаан, таптыг чедип апкан чедиишкиним чок деп
санаар-дыр мен.

- Тывадан хостуг хүреш талазы-биле дээр болза ынча деп болур ыйнаан, а Тываның
төөгүзүнде дээр болза, мээң-биле ча адарынга Елена Тутачикова база чораан
болгай.

- Европа, делегей маргылдаалары чылдың болуп турар болгай, а олимпийжи оюннар
дөрт чыл болгаш болур. Ынчангаш олимпийжи чедиишкиннер чедип алыры эң берге, ол
дээрге спорттуң эң улуг чадазы болур. Дыка хөй шыырак спортчуларның төөгүзүн
көөр болза, олимпийжи чедиишкиннер-биле арай аскай берген болгулаар.
Чижээлээрге, Енданов сес дакпыр делегей чемпиону кижи-дир, дөрт катап
олимпиадага киришкеш, чаңгыс катап үш дугаар черни алган, сөөлүнде 38 харлыында
харын 1996 чылда олимпиаданы ойнааш, спорттан байырлашканы ол-дур. Али Алиев
база беш дакпыр делегей чемпиону хирезинде олимпийжи оюннардан чаңгыс-даа медаль
чок артып калган. Шакмаратов база олимпиадага чер албаан.

- Ийе, ол казак Маулен Мамыров эжимни ооң мурнунда үш-дөрт-даа катап ойнап ап
турган кижи мен. Ынчангаш олимпиада үезинде арай улуг турам-биле ойнадып алган
мен. Кижини тиилеп албайн чыткаш, сула салдынып болбас деп чүвени кежим-биле
көргеним ол-дур.

-Чээрби чылдар дургузунда хүрежип келгеш, олимпиадага үш дугаар чер алган турган
болза черле эки-ле турду ыйнаан. Тыва кижиниң төөгүзүнге турбаан чүвени кылып
каарга база өөрүнчүг болгай. Ол ышкаш олимпиадага бирден үшке чедир шаңналдыг
черлерже кирерге Алдарлыг спортчу деп атты база алыр турган.

- Америкага болган делегей маргылдаазынга бистиң чаңгыс чер чуртуувус Коңгар-оол
Борисович оглу-биле кады аарып чедип келген. «Олимпий оюннарыңга база албан кээр
мен» дээш база чедип келген кижи. Ол чүүл меңээ дыка уттундурбас болган.

- Бир-ле дугаарында кижиниң ада-иези кончуг, авам дыка уян сеткилдиг, чүгле
экини бодап чоруур кижи чүве, ол ышкаш кижини кижи кылдыр өөредип каан школам
башкыларынга, тренерлеримге Ооржак Чадамба Шогжал-Доржуевичиге, Долаан Доржукай
Базыр-ооловичиге, Монгуш Радик Алаш-ооловичиге болгаш мени деткип чораан бүгү
тыва чонумга четтиргенимни илередир-дир мен.

- Ынчан Якутияга дыка шыырак оолдар турган, ол улус бажың-балгат-биле база
хандырар бис дээрге, оглум база төрүттүнүп келген турган болгаш, өг-бүлем,
тренерим-биле сүмелешкеш, ынаар чорупкан турган бис. Оон харын Ооржак Шериг-оол
Дизижикович дарга: «Чуртуң дээш хүрежир болзуңза эки боор, бажың-балгатты база
бээр бис» дээрге, харын бээр чедип келдивис.

- Бо үеде колдуу дагестаннар, осетиннер, оон Красноярскиде чеченнер бар бооп
турар. Олимпийжи курлавырлар баазалары ол черлерге чоок болгаш белеткенири
белен, делегей, олимпий чемпионнары ында хөй болгаш, арга-сүмени үргүлчү кадып
турар, акша-биле-даа ол черлерниң спортчуларының хандырылгазы эки бооп турар.

- Арай кудургайлап турар дээр болза база меге апаар. Чүге дизе мээң соомда безин
Европаны Делгер-оол Аяс, Сат Опан база, бичии оолдар аразынга Күжүгет Белек-оол
база ойнап алды, чүге ынчаар санап турар дээрге, 1986 чылда Доржу Александр
Хертекович Европаны ойнаан турган, ооң соонда 17 чыл болганда кээп мен ойнадым.
Аразы ол хире ырак болган. А бо оолдарның аразы чоок, барык удаа-дараа ойнап
турар деп болур. Опан Сат база бодунуң күжү-биле көргүзүп турар-дыр.

- Тыва чонну, аныяктарны спортче бөле-хаара тудар, башкылар эки ажылдаар.
Чазактың-даа талазындан, чоннуң-даа талазындан деткимче херек.

- Ажылдың аайы-биле ол-бо маргылдааларга черле ужуражып чоруур бис. Эжим
Хозебрат Магамедов 74 биле 85 деңзилерни харыылап турар, 62-ге хүрежип чораан
Азизов база аныяктар хаара тудуп турар. 1996 чылда Тывага болуп турган Россияга
74 деп деңзиге чемпионаан кабардин эжим база бар. Москвада чечен Гараев бар,
Красноярскиде Бувайсар, Адам алышкылар база үргүлчү аралажып чоруур бис.

- Өөреникчилеримни мээң чедип чадап кааным бедик деңнелге чедирери мээң кол
сорулгам болур. Амгы үеде Мартый-оол Меңги бар, ону Россияже белеткеп тур мен,
аныяктар аразынга хүрежир, Россияны ойнаптар болза, делегей маргылдаазынче,
ийиги черни алыр болза Европаже чоруур бооп турар.

- Амгы үеде колдуу күш херек, күштүг кижи үндүр идип кааптар апарган, оозу-биле
ылгалдыг деп болур-дур. Ол ышкаш белеткел үезинде ажыглаар белен өөредиглиг
номнар, кинолар хөй апарган, ол талазы-биле дыка эки үе-дир бо.

- Лорисавыс бар-дыр, бир дугаарында, ол хире кемдээшкин соонда катап тургустунуп
кээр дээрге-ле, берге кыс-тыр. Сат Опанга база бүзүревес арга чок, чүгле:
«кажан-даа сула салдынып болбас, эки белеткенир херек» деп чагыксаар-дыр мен.
Олимпиада чоруур дээн самолетка олурупкаш, чүгле ынчан олимпиадаже чоруптум деп,
бодаар херек. Чүү-даа турар, эртежик черле сула салдынган херээ чок.

- Улугну улуг деп, бичени биче деп хүндүлеп чоруурун чагыыр-дыр мен. Ада-иезиниң
чагыг-сөстерин эки дыңнаарын, белеткел үезинде бодун база черле мегелевес херек,
чүгле бодун боду ажып тиилеп алган кижи - удурланыкчызын тиилээр деп чүүлдү
үргүлчү бодап, дүн-хүн чок кызып белеткенир херек.

- Ажы-төлүнүң бир дугаарында аъш-чемин эки хандырар, ооң соонда хоорай иштинде
аргыжылгазын база эки көөр, өөреникчилерниң херекчок чүүлден орук-чирикке
кемдээшкин аптарындан коргар-дыр мен.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88%2C_%D0%A7%D0%B5%D1%87%D0%B5%D0%BD-%D0%BE%D0%BE%D0%BB_%D0%90%D0%BB%D0%B5%D0%BA%D1%81%D0%B5%D0%B9_%D0%BE%D0%B3%D0%BB%D1%83

Чечен-оол Алексей оглу Моңгуш (орус. Монгуш Чечен-оол Алексеевич, англ. Mongush
Chechen-ool Alekseevich), (1972 май 28, Хайыракан суур — 2013 июнь 9) — хостуг
хүреште тыва мөге.

Тыва АССР-ниң Чөөн-Хемчик кожууннуң Хайыракан суурга 1972 чылдың май 28-те
өг-улуг өг-бүлеге 3 дугаары бооп төрутунген - 7 кады-төрээн: 2 оол, 5 кыс.

Дооскан эртеми: Смоленскиниң күш-культура институду (Институт физической
культуры, Смоленск), 1992 өөренип киргеш, 1996 чылда дооскан.

- Мээң кады төрээн акым ол үелерде спортка дыка хандыкшылдыг турган кижи,
гир-даа көдүрер, хостуг хүрешке-даа хүрежип турган. Акым бичии турумда-ла
Белоглазов акышкыларның чуруун көргүзүп: «Бо кижилер дег олимпийжи мөге болур
сен» деп чагып, хүн бүрүде залче аппарып турган чүве.

- Улуг спортче чедирген улус хөй. Чадаанага мени өөредип турган башкыларым
Куулар Мерген Хирлиг-оолович, мээң cуурумдан чок болган Чылбак-оол Александр,
Доолан Доржукай Базыр-оолович база ол-бо маргылдааларже мени сөөртүп шаг болган.
Бо бүгү башкыларымга четтиргенимни илеретпес аргам чок. Дөрт класс чеде
бергенимде Ооржак Чадамба Шогжулдаевич бисти өөредип эгелээн чүве, колдуунда бо
башкы мени улуг спортче чедирип каан. Ынчангаш бир дугаар тренерим кылдыр Ооржак
Чадамба Шогжулдаевичини адап болур мен. Ооң спортка бердингени, делегей, олимпий
чемпиону өөредир сорулгалыг турганы мени ол хиреге чедирип каан.

- Хомудавас мен. Хостуг хүреш-биле тыва чонумну делегей кырынга шыдаар шаам-биле
алдаржыдып каарымга, өөрүнчүг, эки чорду.

- Четпээн чүвезин ынчаар чугаалаарга арай эпчок апаар, шаам-биле четкеним
ол-дур. Чогум Олимпиадага чедир бир чыл артканда делегей чемпионады чорааш,
аңаа, Американың Атланта хоорайга ойнаткан турган кижи мен. Ынчан тренерим
аарааш, чок болган. Ооң соонда Алаш-оол Радик-биле катчып алгаш, олимпиадаже
кады чорааш, чедер шаамга четкеш келгеним ол-дур.

- Ол үеде чогум бодумнуң кайы-даа удурланыкчыларымны ойнаптар чораан мен. Шупту
удурланыкчыларым аразынга шыырак кылдыр саннадып турдум, ол хирезинде спортчу
аас-кежик чок болганым ол ыйнаан, таптыг чедип апкан чедиишкиним чок деп
санаар-дыр мен.

- Тывадан хостуг хүреш талазы-биле дээр болза ынча деп болур ыйнаан, а Тываның
төөгүзүнде дээр болза, мээң-биле ча адарынга Елена Тутачикова база чораан
болгай.

- Европа, делегей маргылдаалары чылдың болуп турар болгай, а олимпийжи оюннар
дөрт чыл болгаш болур. Ынчангаш олимпийжи чедиишкиннер чедип алыры эң берге, ол
дээрге спорттуң эң улуг чадазы болур. Дыка хөй шыырак спортчуларның төөгүзүн
көөр болза, олимпийжи чедиишкиннер-биле арай аскай берген болгулаар.
Чижээлээрге, Енданов сес дакпыр делегей чемпиону кижи-дир, дөрт катап
олимпиадага киришкеш, чаңгыс катап үш дугаар черни алган, сөөлүнде 38 харлыында
харын 1996 чылда олимпиаданы ойнааш, спорттан байырлашканы ол-дур. Али Алиев
база беш дакпыр делегей чемпиону хирезинде олимпийжи оюннардан чаңгыс-даа медаль
чок артып калган. Шакмаратов база олимпиадага чер албаан.

- Ийе, ол казак Маулен Мамыров эжимни ооң мурнунда үш-дөрт-даа катап ойнап ап
турган кижи мен. Ынчангаш олимпиада үезинде арай улуг турам-биле ойнадып алган
мен. Кижини тиилеп албайн чыткаш, сула салдынып болбас деп чүвени кежим-биле
көргеним ол-дур.

-Чээрби чылдар дургузунда хүрежип келгеш, олимпиадага үш дугаар чер алган турган
болза черле эки-ле турду ыйнаан. Тыва кижиниң төөгүзүнге турбаан чүвени кылып
каарга база өөрүнчүг болгай. Ол ышкаш олимпиадага бирден үшке чедир шаңналдыг
черлерже кирерге Алдарлыг спортчу деп атты база алыр турган.

- Америкага болган делегей маргылдаазынга бистиң чаңгыс чер чуртуувус Коңгар-оол
Борисович оглу-биле кады аарып чедип келген. «Олимпий оюннарыңга база албан кээр
мен» дээш база чедип келген кижи. Ол чүүл меңээ дыка уттундурбас болган.

- Бир-ле дугаарында кижиниң ада-иези кончуг, авам дыка уян сеткилдиг, чүгле
экини бодап чоруур кижи чүве, ол ышкаш кижини кижи кылдыр өөредип каан школам
башкыларынга, тренерлеримге Ооржак Чадамба Шогжал-Доржуевичиге, Долаан Доржукай
Базыр-ооловичиге, Монгуш Радик Алаш-ооловичиге болгаш мени деткип чораан бүгү
тыва чонумга четтиргенимни илередир-дир мен.

- Ынчан Якутияга дыка шыырак оолдар турган, ол улус бажың-балгат-биле база
хандырар бис дээрге, оглум база төрүттүнүп келген турган болгаш, өг-бүлем,
тренерим-биле сүмелешкеш, ынаар чорупкан турган бис. Оон харын Ооржак Шериг-оол
Дизижикович дарга: «Чуртуң дээш хүрежир болзуңза эки боор, бажың-балгатты база
бээр бис» дээрге, харын бээр чедип келдивис.

- Бо үеде колдуу дагестаннар, осетиннер, оон Красноярскиде чеченнер бар бооп
турар. Олимпийжи курлавырлар баазалары ол черлерге чоок болгаш белеткенири
белен, делегей, олимпий чемпионнары ында хөй болгаш, арга-сүмени үргүлчү кадып
турар, акша-биле-даа ол черлерниң спортчуларының хандырылгазы эки бооп турар.

- Арай кудургайлап турар дээр болза база меге апаар. Чүге дизе мээң соомда безин
Европаны Делгер-оол Аяс, Сат Опан база, бичии оолдар аразынга Күжүгет Белек-оол
база ойнап алды, чүге ынчаар санап турар дээрге, 1986 чылда Доржу Александр
Хертекович Европаны ойнаан турган, ооң соонда 17 чыл болганда кээп мен ойнадым.
Аразы ол хире ырак болган. А бо оолдарның аразы чоок, барык удаа-дараа ойнап
турар деп болур. Опан Сат база бодунуң күжү-биле көргүзүп турар-дыр.

- Тыва чонну, аныяктарны спортче бөле-хаара тудар, башкылар эки ажылдаар.
Чазактың-даа талазындан, чоннуң-даа талазындан деткимче херек.

- Ажылдың аайы-биле ол-бо маргылдааларга черле ужуражып чоруур бис. Эжим
Хозебрат Магамедов 74 биле 85 деңзилерни харыылап турар, 62-ге хүрежип чораан
Азизов база аныяктар хаара тудуп турар. 1996 чылда Тывага болуп турган Россияга
74 деп деңзиге чемпионаан кабардин эжим база бар. Москвада чечен Гараев бар,
Красноярскиде Бувайсар, Адам алышкылар база үргүлчү аралажып чоруур бис.

- Өөреникчилеримни мээң чедип чадап кааным бедик деңнелге чедирери мээң кол
сорулгам болур. Амгы үеде Мартый-оол Меңги бар, ону Россияже белеткеп тур мен,
аныяктар аразынга хүрежир, Россияны ойнаптар болза, делегей маргылдаазынче,
ийиги черни алыр болза Европаже чоруур бооп турар.

- Амгы үеде колдуу күш херек, күштүг кижи үндүр идип кааптар апарган, оозу-биле
ылгалдыг деп болур-дур. Ол ышкаш белеткел үезинде ажыглаар белен өөредиглиг
номнар, кинолар хөй апарган, ол талазы-биле дыка эки үе-дир бо.

- Лорисавыс бар-дыр, бир дугаарында, ол хире кемдээшкин соонда катап тургустунуп
кээр дээрге-ле, берге кыс-тыр. Сат Опанга база бүзүревес арга чок, чүгле:
«кажан-даа сула салдынып болбас, эки белеткенир херек» деп чагыксаар-дыр мен.
Олимпиада чоруур дээн самолетка олурупкаш, чүгле ынчан олимпиадаже чоруптум деп,
бодаар херек. Чүү-даа турар, эртежик черле сула салдынган херээ чок.

- Улугну улуг деп, бичени биче деп хүндүлеп чоруурун чагыыр-дыр мен. Ада-иезиниң
чагыг-сөстерин эки дыңнаарын, белеткел үезинде бодун база черле мегелевес херек,
чүгле бодун боду ажып тиилеп алган кижи - удурланыкчызын тиилээр деп чүүлдү
үргүлчү бодап, дүн-хүн чок кызып белеткенир херек.

- Ажы-төлүнүң бир дугаарында аъш-чемин эки хандырар, ооң соонда хоорай иштинде
аргыжылгазын база эки көөр, өөреникчилерниң херекчок чүүлден орук-чирикке
кемдээшкин аптарындан коргар-дыр мен.



https://tyv.wikipedia.org/wiki/%D0%9C%D0%BE%D2%A3%D0%B3%D1%83%D1%88%2C_%D0%90%D1%8F%D1%81_%D0%A1%D0%B5%D0%BC%D0%B8%D1%81-%D0%BE%D0%BE%D0%BB_%D0%BE%D0%B3%D0%BB%D1%83

Аяс Семис-оол оглу Моңгуш (апрель 2, 1973 төр.) — тыва мөге, сумо хүрешке
Россияның алдарлыг спорт мастери, Сумо хүрешке делегейниң ийи дакпыр чемпиону,
Делегей кубогунуң эдилекчизи, Европаның чеди дакпыр чемпиону, Россияның тос
дакпыр чемпиону, самбо хүрешке Азияның чемпиону, тыва хүрешке "Наадым"
байырлалының он чеди дакпыр чемпиону, «ТР-ниң күрүнениң Күчүтен мөгези», «ТР-ниң
Күш-культуразының болгаш спортунуң алдарлыг ажылдакчызы» хүндүлүг аттарның
болгаш Республика Ордениниң эдилекчизи. «Европаның тулган сумоторийи» аттыг.
Моңгуш Аяс сумо хүрешке Россияда эң ат-алдарлыг баштың, а делегейде билдингир
мөгелер санынче кирип турар.

Моңгуш Аяс 1973 чылдың апрель 2-де Тыва АССР-ниң Чөөн-Хемчик кожуунунуң
Баян-Тала сумузунга төрүттүнген. Кызыл кожуунeнуң Шамбалыг сумузунуң ортумак
школазын дооскан. Тыва улустуң "Наадым" байырлалының 17 дакпыр тиилекчизи (
1991, 1992, 1994, 1995, 1996, 1997, 1998, 1999, 2000, 2001, 2002, 2003, 2004,
2005, 2006, 2007, 2008 чылдар). Чаңгыс катап үжүүрлешкен (1993 чыл), база бир
катап 3-4 черге төлептиг болган (2014 чыл).

Сумо хүрешти 1998 чылда сонуургап эгелээн. 200* чылда Японияның Аомори хоорайга
сумо хүрешке Делегей кубогун РФ-тиң чыынды командазының составынга эң баштай
чаалап алган. 2000-2001 чылдарда Бразилияга (Сан-Паула), ооң соонда Японияга
(Аомори) эрткен делегей чемпионаттарының алдын медальдарының эдилекчизи. 2000
чылда 115 килге Делегей кубогунуң тулган чемпиону, 2001 чылда - Москваның
делегей чергелиг ажык маргылдаазының тулган чемпиону апарган.



https://tyv.wikipedia.org/wiki/%D0%9C%D0%BE%D0%BD%D0%B3%D1%83%D1%88_%D0%9A%D0%B5%D0%BD%D0%B8%D0%BD-%D0%9B%D0%BE%D0%BF%D1%81%D0%B0%D0%BD

Моңгуш Бора-Хөө оглу Кенин-Лопсаң (апрель 10, 1925 чылда төр.) — тыва эртемден,
шүлүкчү, этнограф, хамнаашкын талазы-биле элээн каш монографияларның автору,
төөгү эртемнериниң доктору, Тываның Дээди хамы, Тываның Улустуң чогаалчызы. Тыва
Республиканың Баштыңының — Чазааның даргазының С.А. Сарыг-оол аттыг чогаал
шаңналының лауреады. «Улустарның найыралы», II-ги чаданың «Ада-чуртунга
ачы-хавыязы дээш», I-ги чаданың «Буян-Бадыргы» орденнерниң эдилекчизи.
«Делегейниң дириг эртинези» деп бүгү делегейде хүндүлүг аттың эдилекчизи.

М.Б. Кенин-Лопсаң 1925 чылдың апрель 10-да Чөөн-Хемчик кожууннуң Хөндергей
сумузунда Чаш-Тал деп черге төрүттүнген. Адазы, Моңгуш Бора-Хөө Келдегей оглу
аңчы, тоолчу болгаш чер чарыкчызы чораан. Авазы, Моңгуш Сендинмаа Шиижек уруу
тоолчу болгаш ус-шевер чораан. Ооң ада-иези ниитизи-биле 15 ажы-төлдү өстүрген:
тос кыс болгаш алды оол.

М. Кенин-Лопсаңның баштайгы башкызы Хевек Доңгак Мыдык оглу турган. Ол
камбы-лама Моңгуш Лопсаң-Чиңмиттиң үндезилээни тыва бижиктиң баштайгы алфавидин
өөредип турган. Моңгуш Борахович 1947 чылда Кызылдың В.И. Ильич аттыг №2 ортумак
школазын баштайгы доозукчулар-биле 10-гу классты дооскан. Школаны дооскаш,
Ленинград (амгы Санкт-Петербург) университединиң Чөөн чүк факультединиң Түрк
дылдар филологиязының Тыва дыл салбырынче өөренип кирип алган. Университетти
1955 чылда чедиишкинниг дооскаш, Кызылдың башкы училищезинге тыва дыл, чогаал
болгаш педагогика башкызы болуп ажылдаан. Тываның ном үндүрер черинге
редакторлап база ажылдаан. 1966 чылдың марттан тура М. Кенин-Лопсан Тываның
музейинге ажылдап эгелээн, баштай Тыва Арат Республиканың төөгүзүнүң салбырын
эргелекчилээн, амгы үеде Национал музейниң улуг эртем ажылдакчызы болуп ажылдап
турар.

М. Кенин-Лопсаңның культура, хөй-ниити болгаш эртем ажыл-чорудулгазы хөй
талалыг. Ол биче чажындан шүлүктер болгаш чечен-чугаалар бижип эгелээн. Ооң
баштайгы чогаалы он харлыг турда чырыкче үнген. Орус болгаш тыва дылдарны
тергиин эки билир Моңгуш Кенин-Лопсан — хөй санныг романнарның, шүлүктер,
рассказтар болгаш балладалар чыындыларының автору. Орус болгаш даштыкы
шүлүкчүлерниң, ооң иштинде А.С. Пушкинниң шүлүктерин тыва дылче очулдурган. М.
Кенин-Лопсаңның салым-чаяаны Тываның улусчу чогаадылгазының дазылынче ханылап
кирип турар. Тыва хамнаашкынга тураскааткан дыка хөй монографиялары ооң эртем
ажылының түңнели болуп, эртемденниң адын делегейге алдаржыткан. Бо темага лекция
номчуп, делгелгезин көргүзүп, Австрияга, Швейцарияга, Бельгияга, Германияга,
Италияга, АКШ-ка чораан. Хамнаашкын шинчилелиниң американ фондузу 1994 чылда
аңаа «Хамнаашкынның дириг эртинези» деп атты тывыскан, ындыг ат делегейде чүгле
үш кижиде бар.

М. Кенин-Лопсаңның эгелекчи саналын ёзугаар 1992 чылда Россияда хамнарның бир
дугаар организациязы «Дүңгүр» деп ат-биле Тывага тургустунган. 1993 чылда
делегейниң тыва-америк баштайгы шуулганы Кызылга болуп эрткен, аңаа делегейниң
аңгы-аңгы чурттарының эртемденнери болгаш ажылдап турар хамнары киришкен. Ол-ла
чылын Алдан-Маадыр аттыг Национал музейниң чанынга хамнаашкынны өөренириниң
талазы-биле эртем төвүн тургускан. 1995 чылдың декабрьда Монгуш Кенин-Лопсан
Нью-Йорктуң Эртемнер академиязының кежигүнүнге соңгуткан, 1997 чылдың апрельде
хамнаашкын айтырыгларының талазы-биле докторнуң диссертациязын камгалап алган,
ооң материалдарын эртемден 45 ажыг чылдарның дургузунда чыып келген.



https://tyv.wikipedia.org/wiki/%D0%9C%D0%BE%D0%BD%D0%B3%D1%83%D1%88,_%D0%91%D1%83%D1%8F%D0%BD-%D0%91%D0%B0%D0%B4%D1%8B%D1%80%D0%B3%D1%8B

Моңгуш Буян-Бадыргы азы Хүн Ноян Моңгуш Буян-Бадыргы Үгер-Даа (апрель 25, 1892
чыл – март 22, 1932 чыл) — Даа кожуунунуң нояны, Моңгуш Хайдып ноянның салгалы,
хөй-ниитиниң болгаш күрүнениң ажылдакчызы, Тыва күрүнениң үндезилекчизи.

Моңгуш Буян-Бадыргы 1892 чылдың апрель 25-те Барыын-Хемчик кожуунунуң Аяңгаты
сумузунга Моңгуш Номчула деп чылгычы араттың өг-бүлезинге төрүттүнген. Ооң
ада-иези Буян-Бадыргыны Даа кожуунда Хайдып деп ноянга азырандыга берипкенннер.

1892 - Улу чылдың апрель 25-те часкаар Буруул ноянга бир дүне онзагайлыг дүш
кирген.

Тываже орус чуртундан бодунуң туразы-биле кежүп эгелээн тараачыннар болгаш
садыгжылар Буурул ноянны кончуг дүвүредир турган.

Хайдып дириг тургаш Улаастайга бижик шыгжадып каан турган. Хемчиктиң Даа
кожуунунуң дүжүметтери Улаастайның чанчынынга чеде бергеш, "кым ноян болур
ирги?" деп айтырарга. Чанчын мынча диген:

Шак ынчалдыр, адазы кызыл дустай бээрге 17 харлыг Буян-Бадыргы Хемчиктиң Даа
кожуунунуң нояны апарган.

1930-32 чылдарда кара-бажыңга олургаш Буян-Бадыргы бодалдарын саазынга илередип
бижип турган. Бижиктериниң аразынга төвүт дыл кырынга бижээн ыр азы шүлүк
хевирлиг бижиктер база турган. Ол бижиктерни Лүндүп хелиң дыка үр үе иштинде
шыгжап чораан. Лүндүп хелиң төвүт "ырларны" тыва дылче очулдургаш 1967 чылда
Моңгуш Кенин-Лопсаңга номчуп берип турган. Шала-була сактып алган шүлүктерин М.
Кенин-Лопсаң "Буян-Бадыргы" деп номунга парлааш чонга бараалгаткан. Ол болза
"тос кударал ыры"-дыр.



https://tyv.wikipedia.org/wiki/%D0%9C%D0%B8%D0%B6%D0%B8%D1%82_%D0%AD%D0%B4%D1%83%D0%B0%D1%80%D0%B4

Эдуард Баирович Мижит (апрель 22, 1961 төр.) — тыва чогаалчы, шүлүкчү,
очулдурукчу, шии бижикчизи, Тыва Улустуң чогаалчызы. Россияның Чогаалчылар
болгаш Театр ажылдакчыларының эвилелдериниң кежигүнү. Тыва Республиканың
Чогаалчылар Эвилелиниң даргазы, "Улуг-Хем" сеткүүлдүң кол редактору.

1961 чылдың апрель 22-де Тыва АССР-ниң Улуг-Хемде Торгалыг сумузунга
төрүттүнген. А.М. Горький аттыг Литературлуг институтту 1993 чылда дооскан.
Тываның ном үндүрер черинге база «Улуг-Хем» сеткүүлүнге редакторлап, «Тываның
аныяктары» солунннуң кол редактору болуп, В. Көк-оол аттыг хөгжүм-шии театрының
литературлуг килдизинге эргелекчилеп, Тыва Республиканың Чазааның чанында
Тываның гуманитарлыг шинчилгелер институдунуң литература секторунда ажылдап
чораан.

«Кезерниң балдызы» (1990), «Бузундулар» (1992), «Бөдүүн одуруглар» (2006),
«Казыргылыг кудуктуң кыйгызы» (2002), «Кара-Дагның казыргызы» (2004), «Туман
өттүр отчугаштар» (2010), дээш оон-даа өске номнарны бижээн. Тыва дылче А.
Пушкинниң, А. Чеховтуң, А. Островскийниң, В. Шекспирниң, М. Тикамацунуң, Р.
Томаның, Л. Бернстайнның, Э. Понуң болгаш өскелерниң-даа чогаалдарын очулдурган.
«Чиргилчиннер», «Кым сен, Субедей-Маадыр?», «Өргүл», «Кара-Дагның казыргызы» деп
шиилерин бижээн, оларны Тываның В. Ш. Көк-оол аттыг хөгжүм-шии театрының
сценазынга тургускан.



https://tyv.wikipedia.org/wiki/%D0%9C%D0%B8%D0%B6%D0%B8%D1%82,_%D0%AD%D0%B4%D1%83%D0%B0%D1%80%D0%B4

Эдуард Баирович Мижит (апрель 22, 1961 төр.) — тыва чогаалчы, шүлүкчү,
очулдурукчу, шии бижикчизи, Тыва Улустуң чогаалчызы. Россияның Чогаалчылар
болгаш Театр ажылдакчыларының эвилелдериниң кежигүнү. Тыва Республиканың
Чогаалчылар Эвилелиниң даргазы, "Улуг-Хем" сеткүүлдүң кол редактору.

1961 чылдың апрель 22-де Тыва АССР-ниң Улуг-Хемде Торгалыг сумузунга
төрүттүнген. А.М. Горький аттыг Литературлуг институтту 1993 чылда дооскан.
Тываның ном үндүрер черинге база «Улуг-Хем» сеткүүлүнге редакторлап, «Тываның
аныяктары» солунннуң кол редактору болуп, В. Көк-оол аттыг хөгжүм-шии театрының
литературлуг килдизинге эргелекчилеп, Тыва Республиканың Чазааның чанында
Тываның гуманитарлыг шинчилгелер институдунуң литература секторунда ажылдап
чораан.

«Кезерниң балдызы» (1990), «Бузундулар» (1992), «Бөдүүн одуруглар» (2006),
«Казыргылыг кудуктуң кыйгызы» (2002), «Кара-Дагның казыргызы» (2004), «Туман
өттүр отчугаштар» (2010), дээш оон-даа өске номнарны бижээн. Тыва дылче А.
Пушкинниң, А. Чеховтуң, А. Островскийниң, В. Шекспирниң, М. Тикамацунуң, Р.
Томаның, Л. Бернстайнның, Э. Понуң болгаш өскелерниң-даа чогаалдарын очулдурган.
«Чиргилчиннер», «Кым сен, Субедей-Маадыр?», «Өргүл», «Кара-Дагның казыргызы» деп
шиилерин бижээн, оларны Тываның В. Ш. Көк-оол аттыг хөгжүм-шии театрының
сценазынга тургускан.



https://tyv.wikipedia.org/wiki/%D0%9B%D0%BE%D0%BF%D1%81%D0%B0%D2%A3_%D0%A7%D0%B0%D0%BC%D0%B7%D1%8B

Лопсаң Чамзы азы Лопсаӊ Гьяцо (анаа ады: Шыырап Байыр Серен оглу ) (Тыва,
Тере-Хөл кожуун, Куңгуртугга, 1976 ч. төр.) - «Цеченлиң» хүрээниң Камбы-Ламазы
(2014ч.11а.15 хүнден эгелеп). 2014 чылдың сентябрьда Тензин Цультим Камбы-Лама
үр аарааш, чок апарган, ынчангаш Лопсаӊ Гьятсо 5 шажынчыларның аразындан чажыт
соңгулда-биле тоймулаткан.

Лопсаң башкы 1976 чылда Тере-Хөл кожуунунуң Куңгуртуг сумузунга төрүттүнген.
1994 чылдан тура Кызылдың Дхарма-төвүге ийи чылдың өөредилгезин эртип турган, а
ооң соонда Индияның Гомаң хүрээзинге улаштырган. 2009 чылдан тура томуйлаткан
үезинге чедир Тере-Хөлдүң «Чыргалаң» хүрээзинге кол удуртукчузу (настоятель)
болуп келген.

Лопсаң Чамзының (Шыырап Байырның) соңгулдага чарлаан программазынга шажын
ажылдакчыларының ниити алдынып билирин, Россияның Бурган шажынныг можулары-биле
база Моол-биле харылзаа тударын, чүдүкчүлер сайзырадыр кылдыр Четки (Интернетти)
ажыглаарын болгаш чоннуң иштики болгаш даштыкы делегейиниң айтырыглары-биле
дузалажырын кыйгырган. Бөдүүн чоннуң бидири-биле, Шыырап Байыр дыка угаанныг,
чугаакыр болгаш экини күзээр башкы болуп турар.



https://tyv.wikipedia.org/wiki/%D0%9B%D0%BE%D0%B3%D0%B8%D0%BA%D0%B0_(%D0%B1%D0%B8%D0%BB%D0%B8%D0%B3%D0%BB%D0%B5%D0%BB)

Логика азы билиглел (бур.-грек λογική — «шын боданылга дугайында эртем»,
«угаадыг уран-чүүлү». λόγος — «чугаа», «сөс», «угаадыг», «бодал») — шын угаалга
кылырының тускай дүрүмнер шинчилээр эртем-дир.

Амгы үеде дээди өөредилге черлеринде болгаш оон-даа өске өөредилге болгаш эртем
черлеринде ажыглалда чоруп турар логиканың тургузукчузу – эрте-бурунгу Грецияның
философу Аристотель. Стагириттиң бодалы-биле болза, логика дээрге тускай
херексел-дир (бурунгу грек дыл кырында - Органон). Кандыг-даа эртемни
өөренириниң эгезинде, кижи логиканы эки билип алыр ужурлуг. Логика эртемденге
күштүг аргалар аппарады болур. Логиканың аргаларын ажыглаан шинчилекчи шын
түңнелдерге албан-биле чедип алыр. Төөгүде эң-не бир дугаар аксиоматиктиг
дедуктивтиг теория – Аристотельдиң “силлогистика” деп эртем-тир. Силлогистика
тускай угаалгаларны сайгарар, ынчалдыр оларны “силлогизм” дээр. Чижэлээрге:
Шупту кижилер өлү бээр – бир дугаар үндезин Сократ дээрге кижи-дир – ийи дугаар
үндезин Сократ өлү бээр - түңнел Шак бо силлогизм шын ирги бе? Силлогизм
бүрүзүнде ийи үндезин саналдардан түңнел болу бээр. Ында үндезин саналдар болгаш
түңнелинге хамаарышкан тускай дурумнер бар. Оларны күүседир болза, шын силлогизм
тургустунар. Оода бирээзин күүсетпейн баар болза, силлогизм шын эвес болур.
Сократ дугайында чижек баштай көөрге, шын-даа ышкаш кылдыр көстүүр. Ынчалза-даа
ол чижек шын эвес силлогизмнерниң бирээзи деп санаттынар. Аристотель логикада
оон-даа өске ажыдыышкыннарны кылган. Ортуку чүс чылдарда логика христианстводан
улуг хамаарылгалыг турган. Эртемденнер колдуунда Аристотельдиң ажылдарын
шинчилеп, оларга боттарының бодалдарын немеп турганнар. Ол үеде эң-не көску
логика шинчилекчилерниң аттары: Боэций, Августин, Пьер Абеляр, Дунс Скотт,
Уильям Оккам болгаш оон-даа өске. 19 чүс чылдың ортузунда логикада революстуг
өскерлиишкиннер болу бергеннер. Ол өскерлиишкиннерниң кол утказы – логикада
математиканың аргалары калбаа-биле ажыглалче киргеннер.

Ол өскерлиишкиннерни Джордж Буль эртемденниң ады биле холбаштырган. Ынчангаш ол
шинчилекчиниң ады-биле тускай алгебралар «Бульнуң алгебралары» деп атты алган.
20 чүс чылда логика амгы уениң хевиринче кире берген. Бертран Рассел, Готлоб
Фреге деп логиктер үнелиг салыышкынны кылганнар. Расселдиң ажылдарында
классиктиг логика тургустунган. Классиктиг логикадан аңгыда чаа угланыышкыннар
сайзырап эгелээннер. Ол угланыышкыннар класстиг эвес логикага хамааржыр. Оларның
аразында: модальдыг логика (Х. Макколл, К. И. Льюис), хөй-үнелээшкинниг логика
(Я. Лукасевич), релевантылыг логика (К. И. Льюис), үениң логиказы (Прист) болгаш
оон-даа өске.

Тываның эртем төөгүзүнде бир дугаар логика шинчилекчилери ламалар турган.
Ынчалзаа-даа бо хүнге чедир ол үениң философчу болгаш эртем ажылдарынга
тураскааткан ажылдар чок болуп турар. Олар колдуунда шын маргыжарының дүрүмнерин
өөренип турганнар боор. Тываның күрүне университединге (оон мурнунда – Кызылдың
башкылар институду) физика-математика факультетинде математиктиг логиканы
сургуулдарга башкылап турган. Эң-не идепкейлиг логика башкыларының бирээзи
Александр Михайлович Борзенко турган. Амгы үеде ТывКУ-да логика курстарын номчуп
турар башкылар – Галина Александровна Троякова, Олеся Павловна Магеря, Хүлербен
Көк-оолович Кадыг-оол. Тывадан эң-не бир дугаар М. В. Ломоносов аттыг МКУ-ның
логика салбырының доозукчузу – Галина Орланмаевна Лицкевич. Ол башкы Тывага бир
дугаар логика дугайында өөредилге номнарын үндүрген. Тываның күрүне лицейинге
болгаш Тываның күрүне университетдинде логиканы башкылап турар. 2013 чылда
МКУ-га бир дугаар логикага хамаарышкан кандидат диссертцияны Х. К. Кадыг-оол
камгалаан.



https://tyv.wikipedia.org/wiki/%D0%9A%D2%AF%D0%BB%D1%82%D0%B5%D0%B3%D0%B8%D0%BD

Күл-тигинге тураскааткан дашта 31 дугаар одуругда Күл-тигин деп сөстү Орхон
үжүктер-биле бижээни. Адаанда, бир дугаар көзенекте Орхон биле Латин үжүктерни
чергелештир салып каан. Орхон бижикти оң таладан солагай талазынче номчуур.

Эрги түрк дылда «күл» деп сөстүң бир утказын «хөглээр», «каттырар» деп демдек
аттары айтып турар.. «Күл» деп сөстен күлүг — алдарлыг, күле — мактаар дээн
чижектиг сөстер тывылган. Хаан кижиниң оглун шаанда «тигин» дээр турган. Амгы
тыва дылда «тажы» деп сөс бар. «Тажы» биле «тигин» деп сөс синоним сөстер-дир.
Ынчаарга Күл-тигин дээрге «өөрүшкүлүг, хей-аъды бедик тажы» дээн уткалыг
сөс-түр.

«Күлтегин. Бурунгу түрк бижиктиң тураскаалдары» деп номда ооң адын «Күлтегин»
кылдыр бижээн.

Чурталгазын таптыг билбес бис. Мөңге дашта бижик ёзугаар болза мындыг: Күл-тигин
16 харлыында алды можулуг согдак чоннуң черинче халдаан. Ол ынчан согдак чоннуң
садыгжыларынга кыдаттар Ордос деп черге тускай чуртаар чер үзүп берген турган.
Түрктер ол черни «Алты Чуб Соғдак» деп адаар турган. Оон ам кыдаттар оларже удур
беш түме шериг чоргускан. Ол шеригни Оң-тутук баштаан турган. Күл-тигин
табгачының Оң-тутук дээр чанчыны-биле чаалашкаш, чаага чанчын кижиниң чуржузун
тудуп алган.

21 харлыг турунда Чача-Сеңун-биле чаалашты. Йер-Байырку аймааның баштыңы
Улуг-Иркин биле база чаалашкан. Күл-тигин бижии 32, 33 биле 34 дугаар одуругдан
бичии үзүндү.

26 харлыында мөөн харлыг Саян дагларын ашкаш кыргыстар чуртунче халдап чораан.
Ол болза 710 чыл-дыр. Оон Алдай дагларын ашкаш, калбак Эрчис хемни кешкеш, Болчу
хемниң унунга Түргеш чон-биле чаалашкан. 27 харлыында Тамаг дээр ыдык даг
баарынга Карлук чон-биле чаалашкан. 31 харлыында Кара-Хөлге Аз чону-биле
чаалашкан.Ол болза 715 чыл-дыр.

731 чылда, 47 харлыында ол маадырның тыны үзүлген. Хирезин бодаарга Күл-тигин үр
чуртаваан. Кандыг аарыгдан шыдашпайн чок апарганыл? Билдинмес-тир.. Күл-тигин
дириг чорда түрктерден хамык дайызыннар сеcтир чораан.



https://tyv.wikipedia.org/wiki/%D0%9A%D1%8B%D1%88%D0%BA%D1%8B_%D0%9E%D0%BB%D0%B8%D0%BC%D0%BF%D0%B8%D0%B9_%D0%BE%D1%8E%D0%BD%D0%BD%D0%B0%D1%80%D1%8B_%282014%29

Кышкы Олимпий оюннары 2014 (орус. Зимние Олимпийские игры 2014, англ. 2014
Winter Olympics, фр. Jeux Olympiques d'hiver de 2014; үндезин ады: XXII-ги Кышкы
Олимпий оюннары) – Сочи хоорайга 2014 чылдың февраль 7-ден 23-ке чедир болуп
эртер делегей чергелиг спортчу маргылдаа. 2014 чылда болур Кышкы Олимпий
оюннарының төвүн 2007 чылдың июль 4-те Гватемала хоорайга болган Делегей
чергелиг Олимпий Комитетидиниң (Международный Олимпийский комитет; МОК) 119-ку
сессиязынга бадылаан. Россияның девискээринге Олимпий оюннары 2 дугаар болуп
эртер (ооң мурнунда 1980 чылда Москва хоорайга XXII-ги Чайгы Олимпий оюннары
болган), а Кышкы Олимпий оюннарындан бир дугаар болур. Олимпий оюннары болган
соонда ол-ла черге Кышкы Паралимпий оюннары база болур. Кышкы Олимпий болгаш
Паралимпий оюннарын эртирерин «Сочи-2014» деп Оргкомитет организастап турар.

2010 чылдың март 1-де 2010 Кышкы Олимпий оюннарын байырлыг хаап турда (церемония
закрытия) Делегей чергелиг Олимпий Комитетидиниң президентизи Жак Рогге олимпий
тугун Сочиниң мэри Анатолий Пахомовка дамчыткан. Жак Рогге аңаа чедир 3 ай
бурунгаар Сочи 2014-түң сүлдезин (логотип) база көргүскен. 2011 чылда 2014 чылда
Олимпий оюннарының талисманнары кылдыр Ак Адыг (Белый Мишка), меңги Леопардызы
(снежный Леопард) база Койгунакты (Зайка) шилээн. Олимпий оюннарының эгелээринге
чедир 500 хонук артканда «Сочи-2014» деп Оргкомитет 2014 чылда Олимпий
оюннарының слоганын дыңнаткан: Жаркие. Зимние. Твои.

Ынчап кээрге, 2007 чылдың июль 4-түң хүнүнде москва шагы-биле 4:47 турда,
Гватемалага Леонид Тягачёв Россияның Олимпий комитединиң даргазы кылдыр
БОК-биле, 2014 чылда Сочи хоорайга Кышкы Олимпий оюннарын эрттирер деп, керээни
чарган. Ооң-биле катай Краснодар хоорайның губернатору Александр Ткачёв биле
Сочиниң мэри Виктор Колодяжный россияның талазындан боттарының холунуң үжүүн
салганнар.



https://tyv.wikipedia.org/wiki/%D0%9A%D1%8B%D0%B7%D1%8B%D0%BB-%D0%AD%D0%BD%D0%B8%D0%BA_%D0%9A%D1%83%D0%B4%D0%B0%D0%B6%D1%8B

Кызыл-Эник Кыргысович Кудажы (декабрь 13, 1929 - ноябрь 4, 2006 чыл) — тыва
чогаалчы, шүлүкчү, публицист, очулдурукчу, шии бижикчизи, хөй-ниити ажылдакчызы,
Тыва Республиканың Улустуң чогаалчызы. ССРЭ-ниң болгаш Россияның Чогаалчылар
эвилелиниң кежигүнү чораан. Тыва Республиканың Күрүне шаңналының болгаш
Россияның Чогаалчылар эвилелиниң шаңналының лауреады. «Хүндүлелдиң демдээ»
орденни, Тыва Республиканың Ордени, Кызыл хоорайның Хүндүлүг хамаатызы, Тыва
Республиканың Өөредилгезиниң алдарлыг ажылдакчызы аттарны д.о.ө. шаңналдарны
алган.

«Уйгу чок Улуг-Хем» деп IV томнуг роман-эпопеяның, «Ыржым булуң», «Ырак булут»,
«Ырлыг булак» деп трилогияның, «Долуманың хуулгазыны», «Он бир», «Белек-кыс
эмчи», «Далай дүвүнде даңгына» деп шиилерниң болгаш оон-даа өске чогаалдарның
автору. Чеди-Хөл кожууннуң, Кызылда Арат шөлүнүң адын берген. В. Шекспирниң,
А.Пушкинниң, Л.Толстойнуң, К.Чуковскийниң болгаш өске-даа чогаалчыларның
чогаалдарын тыва дылче очулдурган.

Кызыл-Эник Кыргысович 1929 чылдың декабрь 13-те Тыва Арат Республиканың Улуг-Хем
кожуунунуң Ийи-Тал сумузунуң Чээнек деп черге алдарлыг малчын арат, ССРЭ-ниң
Совединиң депутады, Ленин, ТАР орденнериниң эдилекчизи, Тарлашкын тулчуушкунунуң
киржикчизи Михаил Суванович Кудажының эр чаңгыс оглу кылдыр төрүттүнген.
Кызылдың педагогика училищезин, Кызылдың күрүнениң башкы институдунуң филология
факультедин «Тыва дыл болгаш чогаал, төөгү» деп мергежил-биле дооскан.

К. Кудажы педучилищени доосканының соонда Тере-Хөл кожуунунуң Куңгуртуг
сумузунга үш чыл ишти башкылап ажылдаан. Оон ыңай, педучилищеге өөренип турган
үезинде өөнүң ишти, Сарыглар Маскыровна-биле таныжып алган. Тере-Хөл кожуунга
ажылдаанының соонда «Сылдысчыгаш» солуннуң корреспондентизи болуп ажылдап
эгелээн. Оон «Тываның аныяктары» болгаш «Шын» солуннарның редактору болуп
1964-1967 чылдарда ажылдаан. Тываның ном үндүрер чериниң редактору, Тыва
АССР-ниң Сайыттар Чөвүлелиниң Телевидение болгаш радио дамчыдылга талазы-биле
комитединиң даргазының оралакчызы, Тыва АССР-ниң Чогаалчылар эвилелиниң баштаар
чериниң даргазы, «Улуг-Хем» сеткүүлдүң редактору бооп база ажылдаан. Сөөлгү
чылдарында Кызылдың №9 ортумак школазынга башкылап ажылдаан.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80_%D0%A1%D0%B5%D1%80%D0%B3%D0%B5%D0%B9_%D0%9E%D0%BE%D0%BB%D0%B0%D0%BA%D0%B0%D0%B5%D0%B2%D0%B8%D1%87

Куулар Сергей Оолакаевич 1956 чылдың март 1-де, Өвүр кожуунунуң Хандагайты
суурга төрүттүнген. Ооң хөөмей-сыгыдының аянынга улуг идигни сураглыг сыгытчы,
чогаалчы Кызыл-оол Санчы берген. Хылдыг хөгжүм-биле ойнаарынга дыка
сонуургалдыг. Нота билбес, танывас, тускай мергежили-даа чок хирезинде, анаа
кулак-биле дыңнап, өөренип, илип ап чораан.

Уран-чүүлге сундулуг, хөөмейлээрин оралдажып турар оолду төрелдери база киноже
билет база чигирзиг конфеталар-биле шаңнап турган. Ол деткимче бичии кижиниң
бодунга бүзүрелин оттуруп, улуг-улуг бедиктерже чүткүдүп үнеринге «дузаламчы»
бооп турганы чадапчок. Чажындан тура хөөмейлээр, тыва национал хылдыг хөгжүмге
ойнаар болгаш шаптараазын чокка Тываның Күрүне ансамбли «Саянга» школа
дооскаштың, ажылдай берген.

Аныяанда Сергей Оолакаевич Россияның янзы-бүрү хоорайларын кезип, Тывадан бир
дугаар бүгү делегейниң салым-чаяанныгларының аразынга тыва хөөмей-сыгытты
бараалгадып көргүскен.

1973 чылда Москвага болган эвилелдешкен бүгү республикалар аразынга фестивальга
келир чылда Будапешт хоорайга болур делегей чергелиг конкурска ССРЭ-ниң адын
камгалап киржир эргени Сергей Оолакаевич чаалап алган.

Кижи бүрүзү бо чуртталгада уштап-баштап чоруур хүндүлүг башкылыг, мерген
угаанныг сүмелекчилиг база кезээде дузалап кээр эштиг болур дээр болза, чазыг
чок боор. Хөөмейни күүседип, нептередип чоруур, аныяк салгалдарга боттарының
уран дуржулгазын дамчыдып берип чоруур, бойдустан тускай чаяанныг, тыва чоннуң
аразында ады-сураа алгаан хөөмейжилер өскелерден онзагайы-биле ылгалып
чоруурлар. Аксының кежии-ле боор, Сергей Оолакаевич Тыва Улустуң алдарлыг
хөөмейжизи Тумат Геннадий Хайдыповичиниң хары угда ооң эжи бооп, сүмелекчизи
база башкызы чораан. Сыгыртыр Сергейниң хөөмей-сыгыт талазы-биле
арга-дуржулгазын, кижизидилгезин демдеглевес арга чок.

Даайы чагаазынга харыылап, дыка-ла тода, билдингир кылдыр бижээн: «Сыгыртыр кижи
сыгыдым ыыткыр, даашкыр болзун дээш, бодун күш-биле албадап болбас, оон
хамаарышпас болгай. Чүге дизе сыйылааш, кандыг-даа аян чок үн үнер. Менден
аңгыда Санчы Кызыл-оолдуң, Ооржак Хунаштаар-оолдуң хөөмей-сыгыдын дыңнап көр
даан, анаа хостуг, чоргаар кандыг-даа албадаашкын чок.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80_%D0%9D%D0%B8%D0%BA%D0%BE%D0%BB%D0%B0%D0%B9

Николай Шагдыр-оолович Куулар (апрель 4, 1958 төр.) — шүлүкчү, прозачы,
очулдурукчу, Тыва Республиканың культуразының алдарлыг ажылдакчызы. Россияның
Чогаалчылар болгаш Журналистер эвилелдериниң кежигүнү.

Н. Ш. Куулар 1958 чылдың апрель 4-те Тыва АССР-ниң Өвүр кожуунунуң Торгалыг
сумузунга төрүттүнген. Торгалыг ортумак школазын, Томскиниң политехниктиг
институдун, Москвада А.М.Горький аттыг литература институдун дооскан.

Тыва АССР-ниң Чоннуң амыдырал-хандырылга яамызынга инженерлеп, «Шын» солуннуң
редакциязынга үлетпүр килдизинге корресподентилеп, Тываның ном үндүрер черинге
редактор, кол редактор бооп, Тываның Күрүне Университединге улуг башкы бооп,
«Улуг-Хем» сеткүүлдүң кол редактору бооп ажылдап чораан. 1993-1995 чылдарда
Тываның Чогаалчылар Эвилелиниң баштаар черин даргалаан. Бойдус камгалакчыларының
«Бойдус кыйгызы», Өвүр кожууннуң «Өвүрнүң судалы» деп солуннарны редакторлап,
үндүрүп турган.

Чогаал ажылын 1973 чылда эгелээн. Ооң чогаалдары алтай, армян, башкир, болгар,
кыргыс, моол, орус, татар, узбек, украин, хакас дылдарже очулдуртунган. Тыва
дылче А. Пушкинниң, М. Лермонтовтуң, И. Бунинниң, С. Есенинниң, Б. Пастернактың,
Бо-Цзюиниң, Омар Хайямның, Р. Тагорнуң, Исикава Такубокунуң, моол, бурят, алтай,
хакас, кыргыс, казах, украин, татар болгаш өске-даа шүлүкчүлерниң шүлүктерин,
шүлүглелдерин, Э. Лабиштиң, Д. Мягмарның (В. Серен-оол-биле кады) шиилерин,
Библияның номнарының хөй кезиин, Чаа Дугуржулга-чагыг деп кезээн, өске-даа
номнарын, Х. Саддхатиссаның «Будданың амыдыралы» деп номун, «Р. Акутагаваның
новелларын («Эрлик оранының хилинчээ» деп ат-биле), эрте-бурунгу буддийжи
литератураның чамдык тураскаалдарын («Эрткен төрүмелдер төөгүлери» деп ат-биле)
очулдурган.



https://tyv.wikipedia.org/wiki/%D0%9A%D1%83%D1%83%D0%BB%D0%B0%D1%80%2C_%D0%A1%D2%AF%D1%80%D2%AF%D2%A3-%D0%BE%D0%BE%D0%BB_%D0%A7%D0%B0%D0%BC%D1%8B%D1%8F%D0%BD%D0%BE%D0%B2%D0%B8%D1%87

Өвүр Торгалыгда Чоза хемге 1912 чылда төрүттүнген. "Торгалыг" колхозтуң сугарлыг
чылгычызы бооп, ажыл-агайның сазыралы дээш үре-түңнелдиг ажылдап чораан.
Маргылдааларга Улуг-Хем кожуундан Дус-Даг сумузунуң мөгези бооп хүрежип турган.
Тываның араттың революстуг шеринге албан-хүлээлге эрттирип тургаш, хөйге
билдингир мөге апарган. 30-40 чылдарда эртип турган республика чергелиг
маргылдааларга, ол үедешыырак мөгелер хүрежир тос кожуун маргылдааларынга
шаңналдыг черлерни доктаамал ээлеп, чедиишкинниг хүрежип келген. ТАР-ның Начын
мөгези.

Ооң оолдары Даш-оол Сүрүң-оолович, Шагдыр-оол Сүрүң-оолович олар адазын
дөзеп-салган, республиканың шыырак мөгелериниң санынче кирген.



https://tyv.wikipedia.org/wiki/%D0%9A%D1%83%D0%B4%D0%B0%D0%B6%D1%8B%2C_%D0%9A%D1%8B%D0%B7%D1%8B%D0%BB-%D0%AD%D0%BD%D0%B8%D0%BA_%D0%9A%D1%8B%D1%80%D0%B3%D1%8B%D1%81%D0%BE%D0%B2%D0%B8%D1%87

Кызыл-Эник Кыргысович Кудажы (декабрь 13, 1929 - ноябрь 4, 2006 чыл) — тыва
чогаалчы, шүлүкчү, публицист, очулдурукчу, шии бижикчизи, хөй-ниити ажылдакчызы,
Тыва Республиканың Улустуң чогаалчызы. ССРЭ-ниң болгаш Россияның Чогаалчылар
эвилелиниң кежигүнү чораан. Тыва Республиканың Күрүне шаңналының болгаш
Россияның Чогаалчылар эвилелиниң шаңналының лауреады. «Хүндүлелдиң демдээ»
орденни, Тыва Республиканың Ордени, Кызыл хоорайның Хүндүлүг хамаатызы, Тыва
Республиканың Өөредилгезиниң алдарлыг ажылдакчызы аттарны д.о.ө. шаңналдарны
алган.

«Уйгу чок Улуг-Хем» деп IV томнуг роман-эпопеяның, «Ыржым булуң», «Ырак булут»,
«Ырлыг булак» деп трилогияның, «Долуманың хуулгазыны», «Он бир», «Белек-кыс
эмчи», «Далай дүвүнде даңгына» деп шиилерниң болгаш оон-даа өске чогаалдарның
автору. Чеди-Хөл кожууннуң, Кызылда Арат шөлүнүң адын берген. В. Шекспирниң,
А.Пушкинниң, Л.Толстойнуң, К.Чуковскийниң болгаш өске-даа чогаалчыларның
чогаалдарын тыва дылче очулдурган.

Кызыл-Эник Кыргысович 1929 чылдың декабрь 13-те Тыва Арат Республиканың Улуг-Хем
кожуунунуң Ийи-Тал сумузунуң Чээнек деп черге алдарлыг малчын арат, ССРЭ-ниң
Совединиң депутады, Ленин, ТАР орденнериниң эдилекчизи, Тарлашкын тулчуушкунунуң
киржикчизи Михаил Суванович Кудажының эр чаңгыс оглу кылдыр төрүттүнген.
Кызылдың педагогика училищезин, Кызылдың күрүнениң башкы институдунуң филология
факультедин «Тыва дыл болгаш чогаал, төөгү» деп мергежил-биле дооскан.

К. Кудажы педучилищени доосканының соонда Тере-Хөл кожуунунуң Куңгуртуг
сумузунга үш чыл ишти башкылап ажылдаан. Оон ыңай, педучилищеге өөренип турган
үезинде өөнүң ишти, Сарыглар Маскыровна-биле таныжып алган. Тере-Хөл кожуунга
ажылдаанының соонда «Сылдысчыгаш» солуннуң корреспондентизи болуп ажылдап
эгелээн. Оон «Тываның аныяктары» болгаш «Шын» солуннарның редактору болуп
1964-1967 чылдарда ажылдаан. Тываның ном үндүрер чериниң редактору, Тыва
АССР-ниң Сайыттар Чөвүлелиниң Телевидение болгаш радио дамчыдылга талазы-биле
комитединиң даргазының оралакчызы, Тыва АССР-ниң Чогаалчылар эвилелиниң баштаар
чериниң даргазы, «Улуг-Хем» сеткүүлдүң редактору бооп база ажылдаан. Сөөлгү
чылдарында Кызылдың №9 ортумак школазынга башкылап ажылдаан.



https://tyv.wikipedia.org/wiki/%D0%9A%D0%BE%D2%A3%D0%B3%D0%B0%D1%80-%D0%BE%D0%BE%D0%BB_%D0%9E%D0%BD%D0%B4%D0%B0%D1%80

Коңгар-оол Борис оглу Ондар (март 29, 1962 – июль 25, 2013) — бүгүдеге чарлыг
тыва хөөмейжи база хөгжүмчү, Россия Федерациязының алдарлыг артизи, Тыва
Республиканың Улустуң хөөмейжизи, Тыва Республиканың өөредилгезиниң алдарлыг
ажылдакчызы, «Шылгараңгай ажыл-иш дээш» медальдың эдилекчизи, Тыва Республиканың
Күрүне шаңналының лауреады, «Тыва» ансамблиниң баштайгы кежигүннериниң бирээзи.
«Алаш» хөгжүмчү бөлүктүң база Тыва Үндезин Культура төвүнүң үндезилекчизи база
удуртукчузу чораан. Тыва Республиканың Дээди Хуралының депутады чораан.
«Дембилдей» деп делегей чергелиг фестивальдың эвилелдекчизи чораан. Игорь
Көшкендей, Бады-Доржу Ондар, Евгений Сарыглар база өске-даа хөөмейжилерниң
башкызы.

К. Ондар 1962 чылдың март 29-та (чамдык барымдааларда декабрь 4-те) Тыва
АССР-ниң Чөөн-Хемчик кожууннуң Иймеге төрүттүнген. Ооң авазы — Серенмаа Ондар, а
адазының ады билдинмес. Борис-оглу деп адазының адын ол ЗАГС-ка төрүттүнгениниң
дугайында айыткан бижиктен алган. Херек кырында, ооң ёзулуг адазын Сайын-оол
дээр турган деп турар. Ынчалза-даа, ол барымдаа ам-даа тывызык болуп артпышаан
хевээр. Төрүмелинден ады Коңгар-оол эвес, а Кагар-оол турган деп база турар.
Коңгар-оол кылдыр 10-гу класска өөренип тургаш өскертип алган.

К. Ондар төрээн суурунга, авазының ада-иези, Балчыт Ондар кырган-авазы биле
Докпак Моңгуш кырган-ачазы сугга өскен. Ол 1969 чылда Ийме школазынче өөренип
кирген. Бирги башкызы Лидия Борисовна Санчат (Титов Санчат ыраажының авазы)
турган. Оон улаштыр, ол өөредилгезин Чадаана школазынга дооскан.



https://tyv.wikipedia.org/wiki/%D0%9A%D0%B5%D0%BD%D0%B8%D0%BD-%D0%9B%D0%BE%D0%BF%D1%81%D0%B0%D2%A3,_%D0%9C%D0%BE%D2%A3%D0%B3%D1%83%D1%88_%D0%91%D0%BE%D1%80%D0%B0%D1%85_%D0%BE%D0%B3%D0%BB%D1%83

Моңгуш Бора-Хөө оглу Кенин-Лопсаң (апрель 10, 1925 чылда төр.) — тыва эртемден,
шүлүкчү, этнограф, хамнаашкын талазы-биле элээн каш монографияларның автору,
төөгү эртемнериниң доктору, Тываның Дээди хамы, Тываның Улустуң чогаалчызы. Тыва
Республиканың Баштыңының — Чазааның даргазының С.А. Сарыг-оол аттыг чогаал
шаңналының лауреады. «Улустарның найыралы», II-ги чаданың «Ада-чуртунга
ачы-хавыязы дээш», I-ги чаданың «Буян-Бадыргы» орденнерниң эдилекчизи.
«Делегейниң дириг эртинези» деп бүгү делегейде хүндүлүг аттың эдилекчизи.

М.Б. Кенин-Лопсаң 1925 чылдың апрель 10-да Чөөн-Хемчик кожууннуң Хөндергей
сумузунда Чаш-Тал деп черге төрүттүнген. Адазы, Моңгуш Бора-Хөө Келдегей оглу
аңчы, тоолчу болгаш чер чарыкчызы чораан. Авазы, Моңгуш Сендинмаа Шиижек уруу
тоолчу болгаш ус-шевер чораан. Ооң ада-иези ниитизи-биле 15 ажы-төлдү өстүрген:
тос кыс болгаш алды оол.

М. Кенин-Лопсаңның баштайгы башкызы Хевек Доңгак Мыдык оглу турган. Ол
камбы-лама Моңгуш Лопсаң-Чиңмиттиң үндезилээни тыва бижиктиң баштайгы алфавидин
өөредип турган. Моңгуш Борахович 1947 чылда Кызылдың В.И. Ильич аттыг №2 ортумак
школазын баштайгы доозукчулар-биле 10-гу классты дооскан. Школаны дооскаш,
Ленинград (амгы Санкт-Петербург) университединиң Чөөн чүк факультединиң Түрк
дылдар филологиязының Тыва дыл салбырынче өөренип кирип алган. Университетти
1955 чылда чедиишкинниг дооскаш, Кызылдың башкы училищезинге тыва дыл, чогаал
болгаш педагогика башкызы болуп ажылдаан. Тываның ном үндүрер черинге
редакторлап база ажылдаан. 1966 чылдың марттан тура М. Кенин-Лопсан Тываның
музейинге ажылдап эгелээн, баштай Тыва Арат Республиканың төөгүзүнүң салбырын
эргелекчилээн, амгы үеде Национал музейниң улуг эртем ажылдакчызы болуп ажылдап
турар.

М. Кенин-Лопсаңның культура, хөй-ниити болгаш эртем ажыл-чорудулгазы хөй
талалыг. Ол биче чажындан шүлүктер болгаш чечен-чугаалар бижип эгелээн. Ооң
баштайгы чогаалы он харлыг турда чырыкче үнген. Орус болгаш тыва дылдарны
тергиин эки билир Моңгуш Кенин-Лопсан — хөй санныг романнарның, шүлүктер,
рассказтар болгаш балладалар чыындыларының автору. Орус болгаш даштыкы
шүлүкчүлерниң, ооң иштинде А.С. Пушкинниң шүлүктерин тыва дылче очулдурган. М.
Кенин-Лопсаңның салым-чаяаны Тываның улусчу чогаадылгазының дазылынче ханылап
кирип турар. Тыва хамнаашкынга тураскааткан дыка хөй монографиялары ооң эртем
ажылының түңнели болуп, эртемденниң адын делегейге алдаржыткан. Бо темага лекция
номчуп, делгелгезин көргүзүп, Австрияга, Швейцарияга, Бельгияга, Германияга,
Италияга, АКШ-ка чораан. Хамнаашкын шинчилелиниң американ фондузу 1994 чылда
аңаа «Хамнаашкынның дириг эртинези» деп атты тывыскан, ындыг ат делегейде чүгле
үш кижиде бар.

М. Кенин-Лопсаңның эгелекчи саналын ёзугаар 1992 чылда Россияда хамнарның бир
дугаар организациязы «Дүңгүр» деп ат-биле Тывага тургустунган. 1993 чылда
делегейниң тыва-америк баштайгы шуулганы Кызылга болуп эрткен, аңаа делегейниң
аңгы-аңгы чурттарының эртемденнери болгаш ажылдап турар хамнары киришкен. Ол-ла
чылын Алдан-Маадыр аттыг Национал музейниң чанынга хамнаашкынны өөренириниң
талазы-биле эртем төвүн тургускан. 1995 чылдың декабрьда Монгуш Кенин-Лопсан
Нью-Йорктуң Эртемнер академиязының кежигүнүнге соңгуткан, 1997 чылдың апрельде
хамнаашкын айтырыгларының талазы-биле докторнуң диссертациязын камгалап алган,
ооң материалдарын эртемден 45 ажыг чылдарның дургузунда чыып келген.



https://tyv.wikipedia.org/wiki/%D0%9A%D0%B5%D0%BD%D0%B8%D0%BD-%D0%9B%D0%BE%D0%BF%D1%81%D0%B0%D0%BD

Моңгуш Бора-Хөө оглу Кенин-Лопсаң (апрель 10, 1925 чылда төр.) — тыва эртемден,
шүлүкчү, этнограф, хамнаашкын талазы-биле элээн каш монографияларның автору,
төөгү эртемнериниң доктору, Тываның Дээди хамы, Тываның Улустуң чогаалчызы. Тыва
Республиканың Баштыңының — Чазааның даргазының С.А. Сарыг-оол аттыг чогаал
шаңналының лауреады. «Улустарның найыралы», II-ги чаданың «Ада-чуртунга
ачы-хавыязы дээш», I-ги чаданың «Буян-Бадыргы» орденнерниң эдилекчизи.
«Делегейниң дириг эртинези» деп бүгү делегейде хүндүлүг аттың эдилекчизи.

М.Б. Кенин-Лопсаң 1925 чылдың апрель 10-да Чөөн-Хемчик кожууннуң Хөндергей
сумузунда Чаш-Тал деп черге төрүттүнген. Адазы, Моңгуш Бора-Хөө Келдегей оглу
аңчы, тоолчу болгаш чер чарыкчызы чораан. Авазы, Моңгуш Сендинмаа Шиижек уруу
тоолчу болгаш ус-шевер чораан. Ооң ада-иези ниитизи-биле 15 ажы-төлдү өстүрген:
тос кыс болгаш алды оол.

М. Кенин-Лопсаңның баштайгы башкызы Хевек Доңгак Мыдык оглу турган. Ол
камбы-лама Моңгуш Лопсаң-Чиңмиттиң үндезилээни тыва бижиктиң баштайгы алфавидин
өөредип турган. Моңгуш Борахович 1947 чылда Кызылдың В.И. Ильич аттыг №2 ортумак
школазын баштайгы доозукчулар-биле 10-гу классты дооскан. Школаны дооскаш,
Ленинград (амгы Санкт-Петербург) университединиң Чөөн чүк факультединиң Түрк
дылдар филологиязының Тыва дыл салбырынче өөренип кирип алган. Университетти
1955 чылда чедиишкинниг дооскаш, Кызылдың башкы училищезинге тыва дыл, чогаал
болгаш педагогика башкызы болуп ажылдаан. Тываның ном үндүрер черинге
редакторлап база ажылдаан. 1966 чылдың марттан тура М. Кенин-Лопсан Тываның
музейинге ажылдап эгелээн, баштай Тыва Арат Республиканың төөгүзүнүң салбырын
эргелекчилээн, амгы үеде Национал музейниң улуг эртем ажылдакчызы болуп ажылдап
турар.

М. Кенин-Лопсаңның культура, хөй-ниити болгаш эртем ажыл-чорудулгазы хөй
талалыг. Ол биче чажындан шүлүктер болгаш чечен-чугаалар бижип эгелээн. Ооң
баштайгы чогаалы он харлыг турда чырыкче үнген. Орус болгаш тыва дылдарны
тергиин эки билир Моңгуш Кенин-Лопсан — хөй санныг романнарның, шүлүктер,
рассказтар болгаш балладалар чыындыларының автору. Орус болгаш даштыкы
шүлүкчүлерниң, ооң иштинде А.С. Пушкинниң шүлүктерин тыва дылче очулдурган. М.
Кенин-Лопсаңның салым-чаяаны Тываның улусчу чогаадылгазының дазылынче ханылап
кирип турар. Тыва хамнаашкынга тураскааткан дыка хөй монографиялары ооң эртем
ажылының түңнели болуп, эртемденниң адын делегейге алдаржыткан. Бо темага лекция
номчуп, делгелгезин көргүзүп, Австрияга, Швейцарияга, Бельгияга, Германияга,
Италияга, АКШ-ка чораан. Хамнаашкын шинчилелиниң американ фондузу 1994 чылда
аңаа «Хамнаашкынның дириг эртинези» деп атты тывыскан, ындыг ат делегейде чүгле
үш кижиде бар.

М. Кенин-Лопсаңның эгелекчи саналын ёзугаар 1992 чылда Россияда хамнарның бир
дугаар организациязы «Дүңгүр» деп ат-биле Тывага тургустунган. 1993 чылда
делегейниң тыва-америк баштайгы шуулганы Кызылга болуп эрткен, аңаа делегейниң
аңгы-аңгы чурттарының эртемденнери болгаш ажылдап турар хамнары киришкен. Ол-ла
чылын Алдан-Маадыр аттыг Национал музейниң чанынга хамнаашкынны өөренириниң
талазы-биле эртем төвүн тургускан. 1995 чылдың декабрьда Монгуш Кенин-Лопсан
Нью-Йорктуң Эртемнер академиязының кежигүнүнге соңгуткан, 1997 чылдың апрельде
хамнаашкын айтырыгларының талазы-биле докторнуң диссертациязын камгалап алган,
ооң материалдарын эртемден 45 ажыг чылдарның дургузунда чыып келген.



https://tyv.wikipedia.org/wiki/%D0%9A%D0%B0%D1%80%D0%B0-%D0%A1%D0%B0%D0%BB_%D0%AD%D1%80%D0%B5%D1%81_%D0%94%D0%BE%D1%80%D0%B6%D1%83%D0%B5%D0%B2%D0%B8%D1%87

Эрес Доржу оглу Кара-Сал (1988 чылдың июль 11-де Сүт-Хөл кожуунга төр.) —
Тываның хүндүткелдиг болгаш хөй чедиишкинниг мөгези. «Тыва Республиканың Чаан
Мөгези», Россия болгаш Делегей чергелиг сумо хүрештиң тиилекчизи база шаңналдыг
черлерниң эдилекчизи.

7 харлыында хүрежип эгелээн, июнь 1 - де уруглар хүнүнде 128 бичии мөге салган
ам болза "Тываның начын мөгези" Моңгуш Начынны ынчан октааш, шүүлген.

2009 ч. Чеди-Хөл кожуунунга, Ак-Тал суурга Тывада бир - ле дугаар шүүлген мөге
даштыкы “Тойота” маркалыг автомашина шаңналдыг хүрешке Тываның Күчүтен мөгези
Аяс Моңгушту октааш, шаңнал кылдыр алган. (? шын эвес. Өскээр бижиир херек!)



https://tyv.wikipedia.org/wiki/%D0%9A%D0%B0%D1%80%D0%B0-%D0%A1%D0%B0%D0%BB,_%D0%9F%D0%B0%D0%B2%D0%B5%D0%BB_%D0%A1%D1%83%D1%80%D0%B0%D1%82_%D0%BE%D0%B3%D0%BB%D1%83

Кара-Сал, Павел Сурат оглу (азы Кара-Сал Павел Суратович) (1953 чылда Сүт-Хөл
кожуунуң Ак-Даш суурга төр.) – тыва мөге, РСФСР-ң спорт мастери, Тываның бир
төречизи, Дээди Хуралдың комитет даргазы турган.

Хөй дакпыр тыва хүрешке база Тыва АССР-ң Сибирь болгаш Ыраккы Чөөн чүк
спартакиадазынга тиилекчизи база аңаа шаңналдыг черлерже кирип турган.

Павел Кара-Салдың база хөй саныг мөгелерниң саналы-биле: "Хүреш" – эр кижиниң
бодун хынарының эң-не эки аргазы-дыр. Чүге дээрге "хүреш" – арыг демисел-дир,
ында кандыг-даа дузалал херексел негеттимейн турар. Бөмбүк-даа, четки-даа, хол
хаптары-даа чок, деңзи-даа барымдаалавайн, үе-шак, девискээр-биле-даа
кызыгаарлаттымайн турар. Команда дээш эш-өөр-даа турбас. Чүгле ийи эр кижи –
оларның иелериниң төрүп берген күш-шыдалы бар. Хүреш күш-шыдалдың,
арга-мергежилдиң, могап-шылавазының ёзулуг хыналдазы. Ол спорттуң эң тулган
хевири. Ындыг болганда, хүрешке дүрүм-хоойлу эвээш болган тудум-на, хүреш солун,
көрүштүг болур.



https://tyv.wikipedia.org/wiki/%D0%9A%D0%B0%D1%80%D0%B0%D2%A3_%D0%BA%D3%A9%D1%80%D0%BD%D2%AF%D1%80_%D0%92%D0%B0%D0%BD%D0%B3%D0%B0_%D1%8D%D0%BD%D0%B5

1911 чылдың январь 31-де Болгарияның Петрич хоорайга төрүттүнген уругнуң адын
Вангелия Пандева деп адаан. Шаа барып бичии уруг бүгү делегейге билдингир
ат-сураглыг Ванга эне апаар дээрзин ада-иези кайыын билген боор. Эш-өөрүнүң
аразынга ойнап-хөглеп, өзүп кел чораан. Бир катап Ванга улуг казыргы хатка
таварткан: черден каш-каш метр бедикче улуг хат уругну бөөлдеп алгаш, ырадыыр
апарган. Ачазы уруун арай боорда тып алган. Ванганың карактарынче довурак-доозун
хөйү-биле киргенинден, уруг чүнү-даа көрбестээн. Ол эрткен хай-халап Вангага
чүвени өттүр көрүп, баш удур билир салым-чаяанны хайырлаан. Эгезинде он хар чаа
ажып турар бичии уруг чоок кижилерингеазы кожаларынга оларның-биле чүү болурун
чугаалап берип эгелээн. Чогум ооң өттүр көөр салым-чаяаны үжен харлыында четчип
бышкаш, чүгле төрээн хоорайы-биле кызыгаарлаттынмайн, Болгарияга, Россияга,
харын-даа бүгү делегейге чүү болурун баш удур чугаалап, кичээндирип турар болу
берген.



https://tyv.wikipedia.org/wiki/%D0%95%D1%81%D0%B5%D0%BD%D0%B8%D0%BD

Сергей Александрович Есенин (октябрь 3, 1895 - декабрь 28, 1925) — орус шүлүкчү.

С. Есенин 1895 чылдың сентябрь 21-де (октябрь 3) Рязанск губернияның
Константиново (Кузьминской волости Рязанского уезда) деп суурга тараачын
өг-бүлеге төрүттүнген. Адазы — Александр Никитич Есенин (1873—1931), авазы —
Татьяна Фёдоровна Титова (1875—1955). 1904 чылда Константиново суурнуң
училищезинче өөренип кирген, а 1909 чылда Спас-Клепикте хааглыг хүрээ-өөредилге
(амгы үеде ында С.А. Есенинниң музейи) школажынче кирген. Школаны дооскаш, 1912
чылдың күзүн бажыңындан чоруткаш, Москвага барган. 1913 чылда А. Л. Шанявский
аттыг Москвада хоорай улустарының университетидиниң (Московский городской
народный университет имени А. Л. Шанявского) төөгү-филсофия салбырынче хостуг
дыңнакчы (вольнослушатель) кылдыр кирген. Суриковтуң чогаал-хөгжүм бөлгүмү-биле
харылзаалыг турган, типографияга база ажылдап турган.

Есенинниң шүлүктерин тыва дылче А.Даржай база оон-даа өске чогаалчылар
очулдурган.



https://tyv.wikipedia.org/wiki/%D0%95%D0%BD%D0%B8%D1%81%D0%B5%D0%B9

Улуг-Хем (Эрги түрк. (𐰚𐰢)Кéм , хакас. Ким суг, эвенк. Ионесси, кет. Хук,
селкуп. Пӱӱл Тяас-қолд, нен. Енся’ ям’, эскимос. Энненайваам, орус. Енисей)
делегейниң эң улуг хемнериниң бирээзи. Эгезинден төнчүзүнге чедир чедир ооң суг
оруунуң эң узун ниити хемчээли 5075 километр. Улуг-Хем бассейн шөлүнүң
талазы-биле Обь хемниң соонда, Россияда ийиги черде, а делегейде чедиги черде
турар.

Улуг-Хемниң солагай талакы эриинге Барыын Сибирьниң оргулааштары төнер, а оң
талакы эриинден Чөөн Сибирьниң улуг тайгалары эгелээр. Ынчап кээрге, ол
бойдустуң Сибирьде чайгаар бүткен кызыгаары болур. Ооң бажында, Тывада -
тевелер, а төнчүзүнде, Соңгу Доштуг океанда, ак адыглар чурттап турар.

Күчү-күштүг Улуг-Хем чогум Кызыл хоорай кыдыында каттышкан черинден эгелээр. Ооң
Тывада калбаа 100-тен 650 метр чедип турар. Океанче кирип чыдар уну 50 километр
калбак.

Улуг-Хемниң унунда Саян-Шушенскиниң, Красноярскиниң суг шыгжамырлары бар.
Саян-Шушенск ГЭС-ти, Майнск ГЭС-ти болгаш Красноярск ГЭС-ти ында туткан.
Улуг-Хем - улуг суг оруу, ында хеме чорулгазы сайзыраан. Ооң эриинде Кызыл,
Абакан, Красноярск, Дудинка дээш, өске-даа хоорайлар турар. Бо улуг хемни
орус-тыва чогаалчылар, чурукчулар боттарының өлүм чок ажылдарында катап-катап
алгап ырлаан болгаш чураан.

Киргизтерниң Манас деп тоолунда бир-ле Эне-Сай деп хем бар. XX векте Манас деп
тоолду ыдып турар улус Енисей деп хем барын дыңнааш ону Эне-Сай деп сөс-биле
соора билип алган, чүге-дизе Эне-Сай биле Енисей деп сөстерниң кулакка дыңналыры
арай дөмей бооп турар. "Енисей" деп сөстү орустар чогаадып алган, олар
эвенкилерниң Ионесси деп сөзүн алгаш орус дылга таарыштыр "Енисей" кылдыр эдип
алган. Тывалар биле хакастар Улуг-Хемни кажан-даа "Эне-Сай" дивейн чораан.

1930 чылдарда мырыңай будулгаазыннар эгелээн. Ол үеде киргиз биле орус
эртемдээннер Киргизияның бир дугаар төөгүзүн бижип эгелээннер. Олар VI-XIII
вектерде Минусинск ховузунга Кыргыс күрүне турганын билгеш, "Тань-Шаньның
мусульманнары дээрге кажан-на бир Улуг-Хемден көжүп келген улус" деп, база-ла
соора, меге билип алган бооп турар. Шаандагы кыргыстарның салгалдары амгы
тывалар биле хакастар аразында чурттап чоруур. XIII векте моол ээжелекчилер
Улуг-Хемде кыргыстарның күрүнезин узуткап чок кылырга, Тянь-Шаньда чурттап
турган мусульманнар боттарынга Кыргыз деп атты ап алган бооп турар.

Амгы үеде тыва чогаалчылар бодунуң шүлүктеринде Улуг-Хемни Эне-Сай деп адап
турар-дыр. Ол дээрге уран чогаал стили-дир. Олар ындыг арга-биле бодунуң
дыл-домаан чеченчидиваап турар-дыр. 1990 чылдарда тываларның ырлажып турган
Эне-Сай деп ырызы дээрге, тыва чоннуң ырызы эвес-дир. Эне-Сай деп ыр дээрге
199x-зан чылдарда сайзыраан поп-культураның түңнели-дир.



https://tyv.wikipedia.org/wiki/%D0%94%D3%A9%D1%80%D1%82_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%95%D0%BD%D0%B4%D0%BE%D0%BD%D0%B6%D0%B0%D0%BC%D1%86

Ийи дугаар Далай-Лама Чалбаа Кенден Чамзы азы Гьялва Гендүн Гьяцо (1475—1542)
(моол. Гэндэнжамц) 1475 чылда Шигадзеге чанынга, Төвүттүң төвүнге Цанг деп
девискээринге, төрүттүнген. Башкының баштайгы ады Йонтен Пунцог. Ооң адазы,
Кунга (Куңгаа?) Гьялцен (1432—1481) Нийнг-ма адырының лама-нгакпазы турган,
билдингир татра мергени.

Нийнг-ма ийикпе, моолдап номчуурга, нямаваа "кызыл бөрттүглерниң уламчылалын"
шинчилээн. Ийи дугаар Далай лама дөрт харлыында тодараттынган, алдарлыг
даараныкчының оглу турган. Төвүт шажынның янзы-бүрү талаларын шинчилеп,хөй
санныг ном судурларны бижээн. Алызында барып төвүт шажынның хөй агымнар
аайы-биле чогаал бижээн кижи. Дандарның ёзузу кол барымдаалап, Дрепунг, Гандан
Поудранг (Гандан Повран) хиитти тургузуп турган, 1542 чылда номун номчуп оргаш
Дээрже чайылган.



https://tyv.wikipedia.org/wiki/%D0%94%D1%8D%D1%8D%D1%80_%D0%BE%D1%80%D1%83%D1%83_(%D0%9C%D0%BB%D0%B5%D1%87%D0%BD%D1%8B%D0%B9_%D0%9F%D1%83%D1%82%D1%8C)

Караңгы дүнелерде дээрже көөрге, кандыг-бир чүвениң дүрзү-хевирин чуруп
көргүскен чүве дег, ында-мында оюк-делик апарган, шаараш ак туманналчак болу
берген, дээрни кежилдир мөңгүннелдир шөйлүп алгаш, Дээр Оруу көстүп турар. Дээр
Оруун дуран-биле көөрге, эмге-санчок имиргей сылдыстар көстүр, а телескоп-биле
көөрге, оларның саны оон-даа көвей. Дээр Оруу түме-түме, сая-саядан-даа көвей
сылдыстардан тургустунган болгаш оларның имистелчээнге бүлүргей ак туманналчак
болуп көстүр. Дээр Оруу бүгү дээрни куржап алган турар. Ооң калбаа чамдык
черлерде 15 градус чедип турар болгаш өске черлерде чүгле каш-ла градус
болгулаар. Чылдың үе-шаанга дүүштүр Дээр Оруунуң көстүрү база янзы-янзы болур.
Дээр Оруун Чер бөмбүрзээниң ийи чартыындан шинчилеп көөрге, ол дээрбек хевирлиг
куржагдан бүткен деп чүве тодараан. Ол куржагны кончуг хөй сылдыстар бүргеп
алган. Топтап хайгаараарга, көскү-даа, бүлүргей-даа сылдыстар - шуптузу Дээр
Оруунда азы ооң кыдыында турары илдең. Биске көстүп турар сылдыстар кол
нургулайында, чиңге куржаг хевирлиг сылдыстарның мөөңнешкен чаңгыс системазын
тургузар. Сылдыстарның ындыг системазын Галактика дээр. Совет астрономнар П.П.
Паренаго, Б.В. Кукарин, Б.А Воронцов-Вельяминов, Т.А. Агекян болгаш өске-даа
эртемденнерниң шинчилээнин ёзугаар алырга, Галактика чөлбең эллипсоид хевирлиг.
Ынчаарга сылдыстарның көвей кезии ооң ортузунда мөөңнешкен болгаш ооң кыдыынче
дүргектелип чоорту тарап чоруй барган болур. Галактикада 150 миллиардтан хөй
сылдыстар кирип турар болгаш ооң хемчээлиниң улуу дээрге, Чүгле Галактиканың
диаметрин безин чырык 100 000 чыл иштинде эртип болур. Бистиң Хүн системавыс
Галактиканың экватор куржаанда болгаш ооң эң мөөң, сырый кезээнче кирбейн турар.



https://tyv.wikipedia.org/wiki/%D0%94%D1%83%D1%81-%D0%94%D0%B0%D0%B3

Дус-Даг бай-байлак оран. Чүгле Өвүр кожуунунуң эвес, бүдүн Республиканың база
бир чараш булуңу. Дагның эң шышпык бажында бедии 1809 метр, дус алыр уургай
дагның мурнуу-чөөн талазында. А дагның мурнуу-чөөн талазында дусту казып ап
турарлар. Дус-Даг суурдан ол эртинелиг дагга чедир аразы 14 километр. Ынаар баар
орук Торгалыг хемче агып кирип чыдар Ак-Тал биле Шара-Нур хемчигештерни эрткеш,
калбак шөлде дыйлаңайнып шөйлүп бар чыдар. Барыын талазындан Дус-Даг биле
кызыгаарлаттынган, а чөөн талазындан дужаашкан Оргу-Дагдан. Шөлүвүс мурнуу чүк
талазынче чиңгелеп ийи даг биле кызыгаарлаттынып турар. XIII-XIV чүс чылдарда-ла
кыдаттар бо дагның дузун казып эгелей берген деп «Сибирьниң төөгүзүнде» бижээн.
Олар дусту каскаш, Торгалыг, Элегес хемнерниң унун таварты Улуг-Хемниң
эриктеринче болгаш харын-даа бодунуң можуларынче, Моол таварты сөөртү турганнар.

Ол үеде чаъс-чар эвээжеп, хемнер сыыгап, сериидеп, ымыраа-сээк шиглей бергенде
коштуг-комнуг дусчулар бо-ла душчу бээрлер. Олар чок болза Дус-Дагже, чок болза
чуртунче ээп чанып бар чыдар. Шары-буга коштааннары-даа бар. Ол хамаанчок шары
эзертеп мунуп алган дусчуну бо-ла көрүп болур. Дусчулар бөлүк-бөлүү-биле чоруур,
дөрт-бештен черле эвээжевес. Бир кижи-ле адак дээрге-ле хуузунда 4 хире шары азы
ол хире аът коъштуг чоруур. Ол үеде шары мунуп алгаш, коъштуг шары биле буга
сүрүп, Хемчик бажындан үнгеш, аныяк Чыргакыны өрү алгаш, Таңды арт-сынын ажып,
Хандагайты, Улаатай таварып Өвүрнү одурткаш Дус-Дагга чедер.

Эңдерик хөй коъштуг-комнуг дусчулар кара суглуг оът-сигени хөлбеңейнип чыдар
булак чанынга Дус-Дагдан элээн ырадыр, 200-300 базым черге одагланып чораан.
Кожазында күзеглээн аалдардан сүттеп алгаш, сарыг шайын хайындыргаш, өрү-куду
чажып чалбаргаш, оран ээзи ээ көрүнзүн, байлаан бичиилеп-даа болза хайырлазын
дээш йөрээл салыр. Оон барып шайын аартап, далганын шыгыдып олурарлар дээр.
Аъш-чемин чажып чемненгениниң соонда, дус хап, оюп кириптер.

Дус-Дагның иштинге кире бергеш, өөрү хап турда бир кижи карак салбайн кадарып
турар. Дээвиирде азы ханада доозун бурт дидир деп, медээлей кааптарга-ла уне-ле
халчыр. Оон башка дус базып кааптар. Халап болбазын дээш чалбарып-ла турар. Кош
дусту дең-дең оюк кылдыр балды-биле каш хонукта оюп, хооруп кээрин кончуг
шүүттүг ажыл деп санап чораан. Кызып-кылайып чорааш эккелген дус үнелиг, төктү
бээрге аас-дыл үнери-даа чөп. Биеэде дусту кончуг үнелеп хүндүлээр,
кайы-хамаанчок артап болбас. Кончуг арыг кызыл дус эм болур дижир. Дус кара деп
чүве база бар. Оюк дусту топтап казып турарга, ында шил дег кылаңайндыр
херелденип чыдар ойбундуларлыг. Ону баштай адырып алгаш, чараш үнелиг эртине
кылдыр шыгжап эдилээр. Дусту кижиден харамнанмас. Биеэде «Думчуу чокта өөрениир,
дузу чокта өөренмес» дээр. Дус-Дагның дузун бир дугаарында тывалар казып
эгелээннер. Баштай козага чылгап турган оңгарны каскаш, каң балды-биле дусту
оюктай каскаш, шары, теве, аътка чүдүрер кылдыр белеткеп алырлар. “Оюк дус” деп
сөс оон үнген. Чүдүрүп эккелген дузун үлежир кылдыр база бузарлар. Балды тудуп
алгаш, хамаанчок буза шаап тогландырбастар. Керзеңней оюп алыр. “Керзең” деп сөс
оон үнген. Ол дугайында солун кылдыр ырлажыыр чораан.

Ол шагда машина-техника, тускай дериг-херекселдер бар эвес, дусту хол-биле казар
кончуг аар-берге, озал-ондактың айыылы кончуг турган. Улуг күженниишкин-биле тып
алган дусту өске кожууннарже аът, тевеге чүдүргеш, дажыыр. Дустаан кижилер
ай-айы-биле чиде бээр, чамдыызы айыыл-халапка таварышкаш дедир эглип келбези
улуг чидириг болур. Шаанда назыны дөгүй берген кижи мөчүй бээрге, ажаап каапкан
соонда, бичии уруглар чоктап: «Кырган-ачам канчап барган?» - деп айтырарга,
«кызыл-дустай» берген деп будулдурар ужуру ында.

"Түлүштерниң бир сураглыг аңчызы те, чуңмалаар дээш иштии сынче базып үне
берген. Часкам хаяларлыг, кадыр туругларлыг мээстер баарынга өскүс анай безин
көзүлбээн. Хүнзедир-даа хараттынып келирге, чүү-даа чок. Ам канчаар, куруг чанар
эвес аан, эртенги одар аңнаар деп бодай берген. Даң бажы шара-хере турда туруп
алгаш, ол одар манап чоруп-ла каан. Таңдызындан диленип келгенин алгап-йөрээп
алгаш, каътташкак-каътташкак мөкүлдерниң арнын харай берген. Хөөкүй иштии таңды
черле аңчызын куругладыр эвес, козага бо көстү хонуп келген. Ол одарлавайн-даа
сынны куду тутсуп бадыпкан. Олча хая бээри ол бе, арай деп көстүп келген козага
чүге доктаавайн баары ол ирги деп бодап, боо тавы хире черге чедип алырын бодап,
аңчы ооң соондан кеденип-ле чораан.

“Оран Таңдым өршээ! Чилиглиимни чиир дээн, чилби-чазый диве!” – дээш, аңчы
чалбарыын номчуп-ла олурган. Ол аразында хүн херелдери мээс талаларын
чырыдыпкан. Козага чиде берген тас черже аңчы көрүп-ле орган. Сактырга бир-ле
чүве агараш кылынган. Топтап көрген, козаганың кудуруу сорташ кыннып, ол бир-ле
чүвени медээжок амданнанып чылгап турар болган. Мырыңай тас черде оңгар черден
аң үнүп кээрге аңчы ону даяалап каан. Бо тас черде хайыр бар болганы ол-дур аа
кылдыр бодап, олчазынга чеде берген. Аңнып чылгап турагн хайыры дүвүрең эвес,
хүн караанга кылаңайнып турар карактарлыг кызыл хая болуп-тур.

Даг дузу шак ынчаар тывылган. Оон эгелээш, Торгалыг хемниң алдыы унунда улуг
Таңдыны Дус-даг деп адай берген".



https://tyv.wikipedia.org/wiki/%D0%94%D0%BE%D2%A3%D0%B3%D0%B0%D0%BA,_%D0%9A%D0%BE%D0%BC%D0%B1%D1%83

Доңгак Комбу (шолазы "Араазай Комбу") (Тыва, Барыын-Хемчик кожууну, Аяңгаты,
1923 ч. төр.) - Барыын-Хемчик кожуундан Тываның алдырлыг Хүреш мөгези, Тыва
Автономнуг Облазының ийи дакпыр чемпиону. Шолазының утказы болза: "Туруп кээрге
- узун-калбак, а тутканда - тудары ёзулуг маадырныы".

1956 чылда Комбу Тывадан дашкаар (СЭСР-ның иштинге) Тыва Хүрешти бирги көргүзүп
чораан мөгелерниң бирээзи болган. Москва хоорайга СЭСР чоннарының
спартакиадазынга киржикчилерге ол бодунуң аргаларын бараалгаткан. "Ак-көк хемнер
кижилери" (орус. "Люди голубых рек") деп кинофильмге тырттыртып киришкен.



https://tyv.wikipedia.org/wiki/%D0%94%D0%B5%D0%BC%D0%B4%D0%B5%D0%BA_%D0%B0%D0%B4%D1%8B

Демдек ады (адъектив < латин. adjicere – немээр) дээрге чүвелерниң шынарын
болгаш демдээн көргүзер чугаа кезээ болур.

Демдек адын чүве ады-биле таарыштыр кожуптар болза, ол чүве адының бир-ле
шынарын, хевирин азы демдээн айтып тайылбырлаар: кызыл чечек, чолдак тон, делгем
хову. Демдек аттары домакка тодарадылга бооп чоруур. Чижектер.

Чамдыкта демдек аттары кылыг сөстери-биле каттыжа бергеш кылдыныгны тайылбырлап
чоруур: эки чурттаар, шыдамык ажылдаар, бодамчалыг кылыр. Ынчангаш демдек аттары
домакка байдал бооп киргилээн чоруур.

Демдек ады бодунуң бүдүжүнүң талазы-биле укталбаан болгаш укталган деп ийи
бөлүкке чарлыр.

Укталбаан демдек аттары өске сөстерден укталбаан, бүткен-не боттары ол демдек
аттары болур: ак, көк, сарыг, аар, чиик, эки, багай, улуг, биче, чаа, ханы.

Укталган демдек аттары үш арга-биле тыптыр: морфологтуг, синтаксистиг,
лексика-семантиктиг арга-биле.



https://tyv.wikipedia.org/wiki/%D0%94%D0%B0%D1%80%D0%B6%D0%B0%D0%B9_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80

Александр Александр оглу Даржай (ноябрь 3, 1944 чыл – апрель 22, 2016 чыл) —
тыва чогаалчы, шүлүкчү, очулдурукчу, журналист, Тываның Улустуң чогаалчызы.

Александр Александрович 1944 чылдың ноябрь 3-те Сүт-Хөл кожуунунуң Суг-Аксы
суурунга төрүттүнген. Чаш болгаш чалыы үези Чаа-Хөлдүң Булуң-Терекке эрткен.
1962 чылда Чаа-Хөл ортумак школазын дооскаш, 1965 чылга чедир “Найырал” совхозка
ажылдаан. 1970 чылда Кызылдың педагогика институдун дооскан.

1970-76 чылдарда “Тываның аныяктары” солуннуң килдис эргелекчизи, редактору
чораан. 1976-1981 чылдарда – Тываның ном үндүрер чериниң редактору. 1981-1989
чылдарда – Тываның Чогаалчылар эвилелиниң литконсультантызы. 1989-1993?
1997-2001 чылдарда – Чогаалчылар эвилелиниң баштаар чериниң даргазы.1979 чылдан
бээр ССРЭ-ниң чогаалчылар эвилелиниң кежигүнү. Хамаарышпас Күрүнелерниң
Чогаалчылар эвилелдериниң Ниитилежидилезиниң күүском, Россияның Чогаалчылар
эвилелиниң баштаар чериниң кежигүнүнге соңгудуп чораан.1992-94 чылдарда Тыва
Республиканың парлалга сайыды. 1994-98 чылдарда – Тыва Республиканың Дээди
Хуралының депутады.

А.А. Даржай чогаал ажылын 1964 чылда эгелээн. Ооң “Төрээн черим” деп баштайгы
ному 1972 чылда үнген. Оон бээр ол тыва, орус, алтай дылдарга шүлүк болгаш проза
чогаалдарының 33 номнарын үндүрген. Ол тыва дылче А.С. Пушкинниң, Грибоедовтуң,
М.Ю. Лермонтовтуң, Т.Г. Шевченконуң, А.А. Блоктуң, С.А. Есенинниң, О
Сулеймоновтуң, А. Адаровтуң, А. Бартонуң, С. Даноловтуң шүлүктерин, А.М.
Горькийниң, Ф.Г. Лорканың, Б.Брехтиң шиилерин, А. Экзюпериниң В. Липатовтуң, Б.
Укачинниң, Р. Сейсенбаевтиң, Мягмарның тоожуларын очулдурган. Ооң очулга
ажылында эрте бурунгу түрк шериг баштыңы Күл-Тегинге тураскааткан бижимелдерниң
очулгалары онзагай черни ээлеп турар. Ол “Тыва литератураның антологиязы”, “Тыва
чечен чугаа”, аныяк чогаалчыларның “Дамырак-1”, Дамырак-2” деп чыындыларын
тургускан.

Шүлүкчүнүң чамдык чогаалдарын “Молодая гвардия”, “Смена”, “Поэзия”, “Истоки”,
“Литературная учёба”, “Студенческий меридиан”, “Сибирские огни”, “Дальний
Восток” (Россия), “Днипро”, “Жовтень”, “Сiзурiя” (Украина), “Жалын” (Казахстан)
сеткүүлдерге, “Комсомольская правда”, “Литературная Россия”, “Литература и
искусства”, (Беларусия), солуннарга, “Россияне”, “Песнь о Сибири” деп
антологияларга парлагылаан. А.А. Даржай 1982 чылда Украинаның Ровно облазының
комсомол шаңналының лауреады болган. Аңаа 1992 чылда чогаал талазы-биле Тываның
Күрүне шаңналын тывыскан. 1994 чылда ол Тыва Республиканың “Шылгараңгай
күш-ажыл” дээш медалы-биле шаңнаткан. 2004 чылда “Ынакшылдың ширээзи” деп
сонеттер ному дээш, Тыва Республиканың Чазак Даргазының С.А. Сарыг-оол аттыг
шаңналының лауреады болган.



https://tyv.wikipedia.org/wiki/%D0%94%D0%B0%D1%80%D0%B6%D0%B0%D0%B9%2C_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Александр Александр оглу Даржай (ноябрь 3, 1944 чыл – апрель 22, 2016 чыл) —
тыва чогаалчы, шүлүкчү, очулдурукчу, журналист, Тываның Улустуң чогаалчызы.

Александр Александрович 1944 чылдың ноябрь 3-те Сүт-Хөл кожуунунуң Суг-Аксы
суурунга төрүттүнген. Чаш болгаш чалыы үези Чаа-Хөлдүң Булуң-Терекке эрткен.
1962 чылда Чаа-Хөл ортумак школазын дооскаш, 1965 чылга чедир “Найырал” совхозка
ажылдаан. 1970 чылда Кызылдың педагогика институдун дооскан.

1970-76 чылдарда “Тываның аныяктары” солуннуң килдис эргелекчизи, редактору
чораан. 1976-1981 чылдарда – Тываның ном үндүрер чериниң редактору. 1981-1989
чылдарда – Тываның Чогаалчылар эвилелиниң литконсультантызы. 1989-1993?
1997-2001 чылдарда – Чогаалчылар эвилелиниң баштаар чериниң даргазы.1979 чылдан
бээр ССРЭ-ниң чогаалчылар эвилелиниң кежигүнү. Хамаарышпас Күрүнелерниң
Чогаалчылар эвилелдериниң Ниитилежидилезиниң күүском, Россияның Чогаалчылар
эвилелиниң баштаар чериниң кежигүнүнге соңгудуп чораан.1992-94 чылдарда Тыва
Республиканың парлалга сайыды. 1994-98 чылдарда – Тыва Республиканың Дээди
Хуралының депутады.

А.А. Даржай чогаал ажылын 1964 чылда эгелээн. Ооң “Төрээн черим” деп баштайгы
ному 1972 чылда үнген. Оон бээр ол тыва, орус, алтай дылдарга шүлүк болгаш проза
чогаалдарының 33 номнарын үндүрген. Ол тыва дылче А.С. Пушкинниң, Грибоедовтуң,
М.Ю. Лермонтовтуң, Т.Г. Шевченконуң, А.А. Блоктуң, С.А. Есенинниң, О
Сулеймоновтуң, А. Адаровтуң, А. Бартонуң, С. Даноловтуң шүлүктерин, А.М.
Горькийниң, Ф.Г. Лорканың, Б.Брехтиң шиилерин, А. Экзюпериниң В. Липатовтуң, Б.
Укачинниң, Р. Сейсенбаевтиң, Мягмарның тоожуларын очулдурган. Ооң очулга
ажылында эрте бурунгу түрк шериг баштыңы Күл-Тегинге тураскааткан бижимелдерниң
очулгалары онзагай черни ээлеп турар. Ол “Тыва литератураның антологиязы”, “Тыва
чечен чугаа”, аныяк чогаалчыларның “Дамырак-1”, Дамырак-2” деп чыындыларын
тургускан.

Шүлүкчүнүң чамдык чогаалдарын “Молодая гвардия”, “Смена”, “Поэзия”, “Истоки”,
“Литературная учёба”, “Студенческий меридиан”, “Сибирские огни”, “Дальний
Восток” (Россия), “Днипро”, “Жовтень”, “Сiзурiя” (Украина), “Жалын” (Казахстан)
сеткүүлдерге, “Комсомольская правда”, “Литературная Россия”, “Литература и
искусства”, (Беларусия), солуннарга, “Россияне”, “Песнь о Сибири” деп
антологияларга парлагылаан. А.А. Даржай 1982 чылда Украинаның Ровно облазының
комсомол шаңналының лауреады болган. Аңаа 1992 чылда чогаал талазы-биле Тываның
Күрүне шаңналын тывыскан. 1994 чылда ол Тыва Республиканың “Шылгараңгай
күш-ажыл” дээш медалы-биле шаңнаткан. 2004 чылда “Ынакшылдың ширээзи” деп
сонеттер ному дээш, Тыва Республиканың Чазак Даргазының С.А. Сарыг-оол аттыг
шаңналының лауреады болган.



https://tyv.wikipedia.org/wiki/%D0%94%D0%B0%D0%B0_%D0%BA%D0%BE%D0%B6%D1%83%D1%83%D0%BD%D1%83

Хемчиктиң Даа кожууннуң чери соңгуу чүкте Саян дагларындан эгелээш мурнуу чүкте
Барыын Таңды-Уулага чедип турган. Барыын талада Алдай дагларындан эгелээш хүн
үнер талаже Элегес хемниң бажынга чедир чаттылган. Чогум Хемчиктиң Даа
кожуунунуң черлери Хемчиктиң Бээзи кожуунунуң черлери ара-аралашкак турган.

XVIII чүс чылда Арабдан дээр ноян чуртап чораан. Ол кижи - моол кижи-дир,
Сайын-ноян аймактың ваң эргелиг нояны турган. Улуг-Хемде биле Хемчикте тывалар
Арабдан-ваңның албатызы турган. Арабдан-ваң чорта бээрге ооң ийи оглу Улуг-Хем
биле Хемчик улузун чарып алыр деп бодап алган. Бир оглун Дамби дээр ол кижи ваң
эргелиг, өскезиниң ады Цэрэб ооң дужаалы бэйсэ.

Манчжурларда Цогбадарху деп кижи чанчын апаргаш Шадарба-бээли дээр оглун
Хемчикче чортупкан. Ол кижи Хемчиктиң чонун калган Арабданның ийи оглунга үлеп
берген. Ынчалдыр Хемчиктиң Даа биле Бээзи ийи кожуун тывылган. Хемчиктиң Даа
кожуун 10 сумулуг турган. Цэрэб Шыдар-ваңның манчжурларга удур үймээниге киржип
турган боорга, 1764 чылда ону ваң дужаалындан халаткаш, Хемчик кожуунун база
хынаап апарган. Бичии када Цэрэбтиң талазындан бир-ле моол даргага үгер-даа деп
эрге тывыскаш, кожуун таңмазын берип кааш, кожуунну удуртуп каан.

Оон тускай илеткел соонда Хемчик кожуунун Хомдунуң хэбэй-амбынынга чагыртып
каан. Ол-ла үеде, база-ла тускай илеткел соонда Шараб дээр чейзең кижини
үгер-даа кылгаш, аңаа 10 сумулуг Хемчик кожуунун чагыртып каан. Шараб дээрге
тыва кижи-дир, ооң шын адын Шыырап дээр. 1765 чылдан эгелеп Хемчик кожуунун тыва
нояннар чагырып эгелээн. Ол болза колдуунда Ак-Моңгуш сөөгүнден укталган улус
бооп турар, Хомушкулардан укталган чаңгыс үгер-даа Хемчикти 1876-1878 чылдарда
чагырып турган.

Таблицага онза тайылбыр Будаваңар суму дээрге административтиг кезек-тир. Суму
дээрге төрел-бөлүк эвес-тир. Суму иштинде аңгы-аңгы сөөктүң улузу чуртап чораан.
"Суму адын чүге ынчаар адаан?" деп бодал тыптып келзе, харыы мындыг: "Эң
эгезинде сумуну кайы сөөктүң кижизи башкарып эгелээрил, ол дарганың укталган
сөөгүнүң ады-биле бүдүн суму адын адап каар". Азы, кандыг бир сумуда, бир
сөөктүң улузу өске сөөктүң улузундан хөй боор болза, ол сөөктүң ады-биле бүдүн
сумунуң адын база адап каар. Эрги чаңчыл ындыг хевирлиг турган боор оң. Адай
дээр сөөктүң улузу Ак-Моңгуш сумузунда тускай арбанныг турган. Ол сөстү адаарда
[аъдай] дээр, бижиирде "адай" дээр. Таблицаның адаанда Хемчик кожуунунга чуртап
чораан улус сөөгүнүң аттарын бөле бижээн. Чүге-дизе амдызында бис билбес бис
кайы сөөктүң улузу кайы арбанга, кайы сумуга чуртап чораанын.

Моолдар кижи адын чамдыкта чартыктай адай бээр чаңныг. Мооң ужурунда
Дамби-ваңның ады анаа-ла Да кылдыр кызырлып калган. Ол кызырлып калган Да деп
ат-биле Хемчик кожуунун адаан. Шаанда чамдык улус бодунуң ноянын кожуун ады-биле
Даа-ноян деп база адаар чораан. Хемчиктиң нояны үгер-даа деп эрге-дужаалдыг
болур.



https://tyv.wikipedia.org/wiki/%D0%92%D0%98%D0%A2%D0%90%D0%9C%D0%98%D0%9D_%D0%922

ВИТАМИН В2 — ону рибофлавин деп-даа адаар. Витамин В2 мөөгүлерде, ногааларда,
тарааларда дээш өске-даа үнүштерде хөй. Дириг амытаннардан алдынган чемнерде
эътте, баарда, бүүректерде, сүтте, эң ылаңгыя инек сүдүнде, дагаа чуургазында
кончуг хөй. Улуг кижиниң В2 витаминге хереглелиниң хемчээли хонукта 2,5 мг-га
деңнежир. Витамин В2 белоктарның болгаш үстерниң эът-мага-ботка тургустунуп,
хууларынга, ижин-шөйүндүнүң, баарның чогумчалыг ажыл-чорудулгазынга, организмге
ханның тургустунарынга, уруг савазында уругнуң өзүп сайзыраарынга,карактың
көскүзүн экижидеринге эң-не ужур-дузалыг витамин болур. Эът-мага-ботка В2
витамин чедишпес болза, эриннер чарлып хорлаар, чырыктар кестип ханзыраар, аас
ишти кемдиир болгаш ооң ишти чытталып баксыраар. Ол ышкаш арынның, холдуң кежи
кургап хорлаар, карактың чуга карттары кызып хувулар, чаш төктүр, ажыыр, чырыкка
далып аарыыр апаар. Ындыг кижи чем чиир хөөн чокталыр, баш аарыыр, ажыл кылыр
шаа, омаа шуут чидер. Ынчангаш медицинада В2 витаминни бо хевирлиг аарыгларга
болгаш кижиниң эът-мага-бодун ниити быжыглаар сорулга-биле делгеренгей ажыглап
турар.



https://tyv.wikipedia.org/wiki/%D0%91%D1%83%D1%8F%D0%BD-%D0%91%D0%B0%D0%B4%D1%8B%D1%80%D0%B3%D1%8B

Моңгуш Буян-Бадыргы азы Хүн Ноян Моңгуш Буян-Бадыргы Үгер-Даа (апрель 25, 1892
чыл – март 22, 1932 чыл) — Даа кожуунунуң нояны, Моңгуш Хайдып ноянның салгалы,
хөй-ниитиниң болгаш күрүнениң ажылдакчызы, Тыва күрүнениң үндезилекчизи.

Моңгуш Буян-Бадыргы 1892 чылдың апрель 25-те Барыын-Хемчик кожуунунуң Аяңгаты
сумузунга Моңгуш Номчула деп чылгычы араттың өг-бүлезинге төрүттүнген. Ооң
ада-иези Буян-Бадыргыны Даа кожуунда Хайдып деп ноянга азырандыга берипкенннер.

1892 - Улу чылдың апрель 25-те часкаар Буруул ноянга бир дүне онзагайлыг дүш
кирген.

Тываже орус чуртундан бодунуң туразы-биле кежүп эгелээн тараачыннар болгаш
садыгжылар Буурул ноянны кончуг дүвүредир турган.

Хайдып дириг тургаш Улаастайга бижик шыгжадып каан турган. Хемчиктиң Даа
кожуунунуң дүжүметтери Улаастайның чанчынынга чеде бергеш, "кым ноян болур
ирги?" деп айтырарга. Чанчын мынча диген:

Шак ынчалдыр, адазы кызыл дустай бээрге 17 харлыг Буян-Бадыргы Хемчиктиң Даа
кожуунунуң нояны апарган.

1930-32 чылдарда кара-бажыңга олургаш Буян-Бадыргы бодалдарын саазынга илередип
бижип турган. Бижиктериниң аразынга төвүт дыл кырынга бижээн ыр азы шүлүк
хевирлиг бижиктер база турган. Ол бижиктерни Лүндүп хелиң дыка үр үе иштинде
шыгжап чораан. Лүндүп хелиң төвүт "ырларны" тыва дылче очулдургаш 1967 чылда
Моңгуш Кенин-Лопсаңга номчуп берип турган. Шала-була сактып алган шүлүктерин М.
Кенин-Лопсаң "Буян-Бадыргы" деп номунга парлааш чонга бараалгаткан. Ол болза
"тос кударал ыры"-дыр.



https://tyv.wikipedia.org/wiki/%D0%91%D0%B8%D1%80_%D0%B4%D1%83%D0%B3%D0%B0%D0%B0%D1%80_%D0%94%D0%B0%D0%BB%D0%B0%D0%B9_%D0%BB%D0%B0%D0%BC%D0%B0_%D0%93%D1%8F%D0%BB-%D0%B2%D0%B0_%D0%93%D0%B5%D0%BD%D0%B4%D1%83%D0%BD_%D0%94%D1%80%D1%83%D0%B1

Бир дугаар Далай-Лама Чалбаа Кенден Друб азы Гьялва Гендүн Друб 1391 чылда
малчын, тараачын өг-бүлеге төрүттүнген. Авазы оглун чеди харлыг турда Нартан
хиитке (хүрээге) олуртуп, төвүттүң бурган шажынның Ка-дам үргүлчүлелин
шинчиледир сорулганы салган. Оолдуң онза салым-чаяанныг болурун бир лама эскерип
билип каан, оолдуң ат-алдары бүгү Төвүт чуртунга чырыткы дег дүрген мандып
тараан. 1447 чылда ат-сураглыг эртемден баштайгы Далай Лама Шигаце хоорайга
Та-Ши-Лхун-по хиитти тургускан, бо хиит болза Төвүтттүң мурнуу чүгүнге шажын
номналын делгередиринге онзагай үлүүн кииргеш, төвүт эртемденнер белеткээр бир
янзының дээди сургуулу болу берген. Маңаа абидарма, билэг-барамид, ортаакы үзел,
чаажыктырар ёзу чергелиг эртемнерни онза шинчилээр турган. Баштайгы Далай лама
номналдарын чээрби чыл дургузунда ажылдап кылып тургаш 1474 чылда Дээрже назы
барап чайылган.



